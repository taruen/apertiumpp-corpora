MAT.1.1	Janjo' nedaĝalate jo'ne lenaqa'te jogaa'me chiyoĝogueta ñe'me Jesucristo, qama'le nach'eñe chiyaqayilo dia'me David nataq'aen Abraham:
MAT.1.2	Abraham mach'e c'oĝot di'me Isaac.
MAT.1.2	Isaac c'oĝot di'me Jacob,
MAT.1.2	Jacob mach'e c'oĝot di'me Judá choqogaa'me laqaya'.
MAT.1.3	Judá mach'e c'oqote di'me Fares nataq'aen Zérah,
MAT.1.3	mach'e lat'e' jadi'me Tamar.
MAT.1.3	Fares mach'e c'oĝot di'me Hesrón.
MAT.1.3	Qama'le Hesrón mach'e c'oĝot di'me Aram.
MAT.1.4	Aram mach'e c'oĝot di'me Aminadab.
MAT.1.4	Aminadab mach'e c'oĝot di'me Nahasón,
MAT.1.4	Nahasón mach'e c'oĝot di'me Salmón.
MAT.1.5	Salmón mach'e c'oĝot di'me Booz, jo'ne lat'e jadi'me Rahab.
MAT.1.5	Booz mach'e c'oĝot di'me Obed jo'ne lat'e jadi'me Rut.
MAT.1.5	Obed mach'e c'oĝot di'me Jesé,
MAT.1.6	qama'le Jesé mach'e c'oĝot di'me Jaliaĝanec David.
MAT.1.6	David mach'e c'oĝot di'me Salomón jo'ne lat'e jadi'me
MAT.1.6	loua ca'li di'me Urías.
MAT.1.7	Salomón mach'e c'oĝot di'me Roboam,
MAT.1.7	Roboam mach'e c'oĝot di'me Abías.
MAT.1.7	Abías mach'e c'oĝot di'me Asá.
MAT.1.8	Asá mach'e c'oĝot di'me Josafat.
MAT.1.8	Josafat mach'e c'oĝot di'me Joram,
MAT.1.8	qama'le Joram mach'e c'oĝot di'me Ozías.
MAT.1.9	Ozías mach'e c'oĝot di'me Jotam,
MAT.1.9	Jotam mach'e c'oĝot di'me Acaz,
MAT.1.9	qama'le Acaz mach'e c'oĝot di'me Ezequías.
MAT.1.10	Ezequías mach'e c'oĝot di'me Manasés,
MAT.1.10	Qama'le Manasés mach'e c'oĝot di'me Amón,
MAT.1.10	qama'le Amón mach'e c'oĝot di'me Josías.
MAT.1.11	Josías mach'e c'oĝot di'me Jeconías choqogaa'me laqaya'olqa
MAT.1.11	ca'li gaa'me noloqo'ote da'me qoyaue'j jogaa'me Israel c'oqo'tepi
MAT.1.11	qoyauetegue di'me Babilonia qaedi qoye'n nelataqa.
MAT.1.12	Ca'li yoĝo'yi da'me qoyen nelataqa, Jeconías 'uo ga'me c'oĝot lenaĝat Salatiel,
MAT.1.12	qama'le Salatiel mach'e c'oĝot di'me Zorobabel.
MAT.1.13	Zorobabel mach'e c'oĝot di'me Abihud,
MAT.1.13	qama'le Abihud mach'e c'oĝot di'me Eliaquim,
MAT.1.13	qama'le Eliaquim mach'e c'oĝot di'me Azor.
MAT.1.14	Azor mach'e c'oĝot di'me Sadoc,
MAT.1.14	qama'le Sadoc mach'e c'oĝot di'me Aquim,
MAT.1.14	qama'le Aquim mach'e c'oĝot di'me Eliud.
MAT.1.15	Eliud mach'e c'oĝot di'me Eleazar,
MAT.1.15	qama'le Eleazar mach'e c'oĝot di'me Matán,
MAT.1.15	qama'le Matán mach'e c'oĝot di'me Jacob.
MAT.1.16	Jacob mach'e c'oĝot di'me José jo'ne loua jadi'me María,
MAT.1.16	mach'e lat'e ñe'me Jesús, jo'ne Dios Liquiyac.
MAT.1.17	Chane'eja yenoĝodegue gaa'me catorce net'alpi chiyoqotelegue di'me Abraham chayovida'a David, qama'le yenoĝodegue catorce chiyoqotelegue di'me David chayovida'a ca'li qoyen nelataqa gaa'me Israel c'oqo'tepi di'me Babilonia, nataq'aen uoja'ae catorce net'alpi chayovida'a ca'li 'uo ñe'me Dios Liquiyac.
MAT.1.18	Joda'me lañoĝoqui ñe'me Jesucristo eet'oi: José joote 'naĝateguet ca'li qaedi 'uoneguet María, mach'e lat'e ñe'me Jesucristo, qalaĝaja ca'li maliaĝa ja ue'tajop, qama'te yauana queda'me qo'uaĝai jaga'me, qa'a chiyaqayi da'me 'lañaĝac joñe'me Dios Lepaqal 'me ja 'nalegue. 
MAT.1.19	José jo'ne jetaque loua, jiyaĝaua jo'ne yataqatelegue qama'le ja jetaque dachinataĝalegue da'me yaĝañi jañe'me María, jetaque ja qoyayaten da'me ca'e. 
MAT.1.20	Ca'li joote yataqachiñe uenatetelegue qaedi naq'aeta da'me ya'uo qanach'e 'uo ga'me piyem le'ec jo'ne chiyaqaje'ma ñe'me Jaliaĝanec, qama'le taue q'aen ga'me 'lochaĝa da'me naloĝoneguet qama'le dojapegue': “José, jo'ne mach'e am David c'oĝot, ena'te at'oiyapega da'me anauela't jañe'me María qaedi a'uoneguet, qa'a ga'me c'oĝot mach'e chiyaqayi da'me 'lañaĝac joñe'me Dios Lepaqal 'me ja 'nalegue. 
MAT.1.21	María 'uo qomle ga'me c'oĝot, qama'le auen lenaĝat Jesús qomle. Naq'aeta da'me lenaĝat qa'a nec'alaĝatedegue qomle gaa'me jiyaĝadipi chiyoĝotauelo jodaa'me loeco.”
MAT.1.22	Yema da'me dojo' 'uo ca'li qaedi yepaque'teguelo gaa'me 'laqataqa ñe'me Jaliaĝanec ca'li yojaĝanaĝan ga'me 'laqataĝanaĝanec:
MAT.1.23	“Jañe'me q'añole jo'ne uayamaqai qo'uaĝai qomle,
MAT.1.23	qama'le 'uo ga'me c'oĝot,
MAT.1.23	nach'ega qoyenaqatenec qomle Emanuel”
MAT.1.23	(jo'ne yelo'teguet: “Qadet'a qo'mi uetauelo.”)
MAT.1.24	Ca'li José neloye chiyaqaue 'lochaĝa qama'le ya'uo ga'me jo'ne yamaĝalegue ñe'me piyem le'ec, chane'eja nauela't jañe'me María qaedi male 'uoneguet. 
MAT.1.25	Qama'le jona'li ue'tajop chayovida'a ca'li niyiñe ga'me c'oĝot jaga'me, qama'le José ya'uo lenaĝat Jesús.
MAT.2.1	Jesús niyi'ña di'me Belén, noicolec 'me na'ña di'me aleua jo'ne Judea, noloqo'ote ca'li Herodes yema nejaliaĝatelegue di'me aleua. Qanach'e ua'a ca'li uo'oe gaa'me yovideta di'me Jerusalén chiyoĝotegue ga'me nayapije'ma jañe'me ajeua jo'ne yatenaĝanaĝayaqa, da'me napaĝaguetapegalo joga'me uaqachiñipi, 
MAT.2.2	qama'le denataĝa'n jogaa'me:
MAT.2.2	—¿Jach'e ga'me ue'ta ga'me judiopi lejaliaĝane'j jo'ne yemta niyiñe? Qa'a jauanaĝa jaga'me neuaqachiñi jo'ne chiyoĝogue ga'me nayapije'ma jañe'me ajeua, qama'le ñanaĝaquena qaedi 'ñonaĝataĝaye.
MAT.2.3	Ñe'me jaliaĝanec Herodes yataqachiñe ja mayiñe q'aen ca'li domachiya da'me dojo', nach'e ena'ama jogaa'me jo'ne neteda'ña di'me Jerusalén. 
MAT.2.4	Qama'le Herodes damaĝajoĝolegue qaedi qoyiyaĝanalo ena'uaque gaa'me tamenaĝaiqui lo'olpi lejaliaĝanaqapi nataq'aen jogaa'me judiopi napaĝaguenoqo'tpi, qama'le yachimaĝatalo queda'me jach'e jogamaĝa niyi'ña ñe'me Dios Liquiyac. 
MAT.2.5	Jogaa'me enapega't:
MAT.2.5	—Nach'edi Belén mach'e aleua jo'ne Judea; qa'a naq'aeta da'me yediñe di'me Dios 'laqataĝanaĝanec, enaac:
MAT.2.6	«Qalaĝaja am noic Belén, 'me ouetaue di'me aleua Judá,
MAT.2.6	ja naqaeda ta'le yataqachiñe am 'naja
MAT.2.6	jo'ne ja auena'ama gaa'me noyaqa let'adayaqa
MAT.2.6	'me p'ajodaye;
MAT.2.6	qa'a 'uo qomle ga'me jaliaĝanec jo'ne am chiyaqaue
MAT.2.6	jo'ne yaue'j qomle gaa'me yalaqapi jo'ne Israel laje'pi.»
MAT.2.7	Chane'eja Herodes yiyaĝanalo jogaa'me yatenaĝanaĝayaqa qaedi yataqachiñe yayatenaĝatec da'me dojo', qama'le jogaa'me 'yaĝadetem jo'me nolo' ca'li di'yoĝoma jaga'me uaqachiñi. 
MAT.2.8	Qama'le dajotegue di'me Belén, nataq'aen enaac:
MAT.2.8	—Jamoyi, auec'achiya da'me daja', nataq'aen yataqachiñe anemichiyaque ga'me ua'a ga'me notolec; qom auañiya qama'le jayem a'uaqataĝañiyem qaedi nach'e ena'am jec'ata qama'le 'ñonaĝachigui joga'me.
MAT.2.9	Ñe'me Herodes daloĝonataĝa'tegue da'me dojo', qama'le jogaa'me yatenaĝanaĝayaqa male eque'. Qama'le jaga'me uaqachiñi jo'ne yauata ga'me chiyoĝotegue, male dajoteda'ye jogaa'me, chayovida'a ca'li nalo'te' ga'me jo'ne ue'ta ñe'me notolec qama'le 'viguet. 
MAT.2.10	Mane'e ca'li yauata jaga'me uaqachiñi jogaa'me yatenaĝanaĝayaqa, qama'le yataqachiñe jalcote da'me made'tapolqa. 
MAT.2.11	Ca'li tadoue ga'me emec qama'le yauata ñe'me notolec nataq'aen María mach'e lat'e; qama'le yejoidiñe naa'me leliquetel da'me 'nonaĝachidegue joñe'me. 'Youachi'ñeta naa'me naicaua lete' qama'le yate'm oro nataq'aen ga'me jo'ne jama ga'me laeta, choqoga'me yoĝoqui 'me davioĝo'n jo'ne li'i jaga'me epaq mirra. 
MAT.2.12	Qama'le queda'me joote 'uo da'me lichoĝonaĝa'j qaedi 'noota ta'le ja 'viyelaĝadeta ga'me ue'ta ñe'me Herodes, chane'eja tade'ga ga'me naq'aec laqaya da'me 'viyelaĝadeta ga'me mach'e 'naleua'.
MAT.2.13	Ca'li joote eque' gaa'me yatenaĝanaĝayaqa, qama'le yitaĝa 'uo ga'me piyem le'ec taue q'aen da'me 'lochaĝa ñe'me José da'me naloĝoneguet qama'le dojapegue': “¡Oñijeguem, auachi na'me notolec nataq'aen jana'me lat'e, qama'le auapiyenegue di'me Egipto! Nach'edi ovi'ta chayovida'a qom am ja'aqataĝanem, qa'a Herodes nemitaque qomle na'me notolec qaedi yalat.”
MAT.2.14	José ñijeguem ca'li, yachi ga'me notolec nataq'aen jaga'me María qama'le maliaĝa pi'yaq da'me eque', dajotegue di'me Egipto, 
MAT.2.15	naqaedi cha'li ueteda'a chayovida'a ca'li yeleu di'me Herodes. Da'me dojo' 'uo ca'li qaedi yepaquetelegue ga'me jo'ne joote 'yaĝatetac ñe'me Jaliaĝanec ca'li yojaĝanaĝan ga'me 'laqataĝanaĝanec:
MAT.2.15	“Jachiyoĝota'ague di'me Egipto da'me jiyaĝana ñe'me Yalec.”
MAT.2.16	Mane'e ca'li ñe'me Herodes yetaden queda'me jaajo' yatenaĝanaĝayaqa ja yoqochideta ca'li da'me 'laqatac, qama'le yataqachiñe dalemata. Chane'eja damaĝajoĝolegue da'me qoyala't gaa'me ñoqolqapi jo'ne 'lachaqa't di'me Belén choqogaa'me dajoedauo, qoyachiyoĝotetelegue gaa'me dojolqa ne'uoidi chayovida'a ga'me 'najode', naq'aeta da'me naloqotenaĝa'tegueta gaa'me noloqo'ote jo'ne 'laqataĝanaĝa'j jogaa'me yatenaĝanaĝayaqa. 
MAT.2.17	Naq'aeta da'me dojo' 'uo ca'li qaedi yepaquichigui da'me yediñe joca'li di'me Dios 'laqataĝanaĝanec Jeremías:
MAT.2.18	“Qodomachitapega ga'me nejamaĝa di'me noic Ramá,
MAT.2.18	noyenaĝac nataq'aen yataqachiñe t'adaic da'me nemalaqataĝanaĝac.
MAT.2.18	Nach'añe Raquel, jo'ne noyetapelo'te gaa'me c'oqo'te
MAT.2.18	qama'le qaya'te yaqanatet ta'le qoloyaĝanatet, qa'a joote yele'u.”
MAT.2.19	Qalaĝaja ca'li Herodes joote yeleu, 'uo ga'me piyem le'ec yitaĝa taue q'aen ga'me 'lochaĝa ñe'me José da'me naloĝoneguet, ca'li maliaĝa ue'ta di'me Egipto, qama'le dojapegue': 
MAT.2.20	“Oñijeguem, auachi na'me notolec nataq'aen jaga'me lat'e, qama'le a'viyelaqayigue di'me Israel, qa'a joote yele'u dia'me jo'ne jetaque yala't na'me notolec.”
MAT.2.21	Chane'eja José ñijeguem, yachi ga'me notolec nataq'aen jaga'me María qama'le 'viyelaĝague di'me Israel. 
MAT.2.22	Qalaĝaja ca'li nometelegue da'me Arquelao nejaliaĝatelegue di'me Judea na'ña 'lachaqa' di'me let'a Herodes, qama'le t'oiyapega ta'le dajotegue da'me daja': chane'eja queda'me Dios uaqatalo taue q'aen da'me 'lochaĝa, qama'le dajotegue di'me aleua jo'ne Galilea. 
MAT.2.23	Ca'li yovi't, yec'ata di'me noicolec jo'ne Nazaret qaedi na'ña. Naq'aeta da'me dojo' 'uo ca'li qaedi yepaquichigui ga'me jo'ne joote 'yaĝatetedac ca'li gaa'me Dios 'laqataĝanaĝanaqa queda'me Jesús qoyiyaĝanaĝatapec Nazaret le'ec qomle.
MAT.3.1	Uo'oe gaa'me 'uoidi jo'ne yenoĝodegue ca'li, qama'le 'uo ñe'me Juan 'me chilaĝanataĝanaĝaic ue'ta di'me aleua jo'ne totapega't ua'ña di'me Judea. 
MAT.3.2	Da'me liyaĝanaĝac 'me lepodaĝanaĝac enaac: “¡A'ñemaĝañiyi, a'niyelaqaeyot joñe'me Dios, qa'a male qoyoqo'ta da'me lejaliaĝa 'me chiyaqaje'ma di'me piyem!”
MAT.3.3	Juan naqaeñe ñe'me jo'ne joote Dios 'yaĝatetac ca'li na'ya q'aen ga'me 'laqataĝanaĝanec Isaías, enaac:
MAT.3.3	“'Uo da'me niyaĝanaĝac jo'ne chimaqapegue ga'me aleua jo'ne totapega't:
MAT.3.3	«¡Aviyamaĝacheta't ga'me ladic ñe'me Jaliaĝanec!
MAT.3.3	¡A'uouachegue ga'me naq'aec jo'ne chimaqategue!»”
MAT.3.4	Ga'me louo ñe'me Juan qoyachiyoĝotayelo ga'me camello layoĝot, nataq'aen 'uo ga'me najataĝaiqui jo'ne jiyac lo'oc; yalic jaga'me qojequioĝoi ca'li nataq'aen ga'me ma'ague li'i jo'ne 'nonaĝajec. 
MAT.3.5	Gaa'me jiyaĝadipi jo'ne Jerusalén laje' yec'adeta qaedi naquiaĝata nataq'aen ena'uaque gaa'me jo'ne neda'ña di'me Judea choqogaa'me yauoqoda'a di'me ñache jo'ne Jordán. 
MAT.3.6	Yechoĝote'tape jogaa'me loeco, qama'le Juan nachilaĝadiñgui di'me ñache.
MAT.3.7	Qalaĝaja ca'li Juan yauana queda'me qayoĝode' gaa'me fariseopi nataq'aen saduceopi yec'adeta qaedi nachilaĝa'n, qama'le enapegalo: “¡Aueñiya'ama gaa'me nanayaqa c'oqo'tepi jo'ne dajodegue nale novi' ga'me dole'! ¿Toqoch'e aueñetapega ja ami 'te yedalo'te ga'me ane'uaĝanaguequi jo'ne ami na'talo? 
MAT.3.8	'Noota qom qoyauana da'me at'oyaĝaqui queda'me yataqachiñe eja da'me a'viyelaqaiyot joñe'me Jaliaĝanec. 
MAT.3.9	Qama'le ena'te aueñetapela't: «Qo'mi qonec'alaĝatelegue qomle qa'a yataqachiñe qo'mi lec'oqo'tepi di'me Abraham»; qa'a ami ja'aĝatema queda'me chayovida'alo naa'me naajo' qadipi Dios yaqanatet ta'le neleguemaĝatalo q'ae'n daa'me Abraham c'oqo'tepi. 
MAT.3.10	Uoja'eda da'me le'uaĝanaĝanaĝac ñe'me Dios ena'am jaga'me qachipe jo'ne qoyiyamaĝateta't qaedi qoyequejoĝoyelo gaa'me ep'a chayovida'alo gaa'me patadi. Ena'uaque gaa'me ep'a jo'ne ja yauote jala qonejecoĝojeguem qama'le qoyigoue.
MAT.3.11	“Eja queda'me jayem male ami ñachilaĝañilo ga'me noĝop queda'me ami ñepoda'tape qaedi a'viyelaqaiyot joñe'me Dios; qalaĝaja ñe'me jo'ne novi' qomle jayem najoyalegue jo'ne jayem napacalegue, qama'le ja jalo'taguet da'me ch'e yechequetelegue ta'le jachi'y gaa'me lapela'te. Nach'eñe ami nachilaĝaneque qom'te joñe'me Dios Lepaqal nataq'aen ga'me dole'. 
MAT.3.12	Ena'am ta'le nachetac jaga'me 'lonataĝanaqate jo'ne lajoqotaye qama'le najecot ga'me trigo yiyota'a ga'me lojoyiñi. Yachauelo ga'me liquipi' joga'me trigo, qalaĝaja ga'me lojoyiñi qamqa'me yajaĝauelo ga'me dole' jo'ne nach'e eta't edetañgui.”
MAT.3.13	Jesús ec ca'li chiyaqa'ña di'me Galilea qama'le yec'ata di'me Jordán, nach'edi ue'ta ñe'me Juan, qaedi Juan nachilaĝan ñe'me. 
MAT.3.14	Ca'li yemta Juan jetaque ja yaje'tem, qama'le dojapegue':
MAT.3.14	—'Noota qom naqa'am ta'le jayem anachilaĝan, qama'te ¿toqoch'e jayem anec'ata qaedi am ñachilaĝan?
MAT.3.15	Jesús 'yateguet:
MAT.3.15	—Cha'li auomachi'ta da'me dojo' nayi, qa'a chimaqachiñe da'me qolaqa'tegue ga'me Dios damaĝajoĝolegue.
MAT.3.15	Chane'eja Juan male domachi'ta. 
MAT.3.16	Mane'e ca'li Jesús qonachilaĝan ca'e ga'me noĝop, qanach'e paja'a qo'youategue jodi'me piyem qama'le yauana ñe'me Dios Lepaqal queda'me nenochi'ña joñe'me ena'am ga'me doqoto'. 
MAT.3.17	Nataq'aen qodomachiya ga'me nejamaĝa jo'ne chimaqapije'ma di'me piyem, 'me enaac: “Jenjo' mach'e yalec 'me jauotec, nach'ena jo'ne yataqachiñe yiquiyac.”
MAT.4.1	Yem qama'le joñe'me Dios Lepaqal yauegue ñe'me Jesús ga'me aleua jo'ne totapega't, qaedi ñe'me payac yapiyen joñe'me.
MAT.4.2	Qama'le ue'ta gaa'me cuarenta pi'yaĝadi nataq'aen noloqo'ote da'me ja deque'e; yem qama'le yataqachiñe 'uo da'me loqouaĝa. 
MAT.4.3	Chane'eja ñe'me payac yec'ata joñe'me Jesús qaedi yapiyen, qama'le enaac:
MAT.4.3	—Ta'le yataqachiñe eja am Dios Lec'oĝot, qama'le auamaĝalo'te naa'me naajo' qadipi qaedi neleguemaĝatalo panpi.
MAT.4.4	Qalaĝaja Jesús 'yateguet:
MAT.4.4	—Joda'me Dios 'laqatac enaac: «Ja nach'egata ga'me pan ta'le nec'aleta'yejop ga'me jiyaĝaua, dite da'me qoyouetaque ena'uaque jodaa'me 'laqataqa joñe'me Dios.»
MAT.4.5	Yem qama'le payac yauega di'me Jerusalén, noic jo'ne ja 'nalegue, en nechatelegue ga'me p'ajeguem ga'me tamenaĝaiqui 
MAT.4.6	qama'le enaac:
MAT.4.6	—Ta'le yataqachiñe eja am Dios Lec'oĝot, qama'le auenotegue; qa'a da'me Dios 'laqatac enaac: «Dios am namaĝadi'ña gaa'me lamaĝa's jo'ne piyem laje' qaedi am neteleta.» Nataq'aen enaac: «Am yacotedo'ot qaedi qaya'te gamachaqaega qa' ta'le anedo'oguet.»
MAT.4.7	Jesús 'yateguet:
MAT.4.7	—Nach'e ena'am da'me Dios 'laqatac eetojo': «Ena'te auapiyenec ga'me jo'ne jetaque aua'uo joñe'me Jaliaĝanec jo'ne Anedios.»
MAT.4.8	Yem qama'le payac yauegue ga'me qajoĝonaĝa jo'ne yataqachiñe qayaje'mec, qama'le yaloĝonalo ena'uaque naa'me ale'u lael choqoda'me 'lonaĝa'j jogaa'me. 
MAT.4.9	Enaac:
MAT.4.9	—Qom auejoidiñe naa'me adeliquetel da'me jayem a'nonaĝachigui, qama'le am janema ena'uaque naa'me naajo' jo'ne am jaloĝonalo nayi.
MAT.4.10	Qalaĝaja Jesús 'yateguet:
MAT.4.10	—Am payac Satanás, jayem oca'e, qa'a da'me Dios 'laqatac enaac: «A'nonaĝachigui joñe'me Adejaliaĝanec jo'ne Anedios nataq'aen nach'eñeta a'uonataĝaneuo'o joñe'me.»
MAT.4.11	Chane'eja ñe'me payac ca'e ca'li ñe'me Jesús, qama'le uo'oe gaa'me piyem laje' nec'adeta qaedi lecochita.
MAT.4.12	Ca'li Jesús dep'iyeya ñe'me Juan da'me qoyanetaue jaga'me coñetaĝanaĝaiqui, qama'le yec'ata di'me Galilea. 
MAT.4.13	Qalaĝaja ja nale'en ua'a di'me Nazaret, dite da'me yec'ata di'me Capernaúm qaedi na'ña, dajoya'ata jaga'me qa'em, mach'e 'naleua dia'me net'al jo'ne Zabulón nataq'aen Neftalí. 
MAT.4.14	Qama'le naq'aeta da'me yepaquichigui da'me jo'ne joote yediñe ca'li ñe'me Isaías jo'ne Dios 'laqataĝanaĝanec, enaac:
MAT.4.15	“Da'me ami jo'ne oñiya'ña di'me 'naleua ñe'me Zabulón choqoñe'me Neftalí,
MAT.4.15	Di'me at'achaqadi' jo'ne lajego di'me ñache jo'ne lenaĝat da'me Jordán;
MAT.4.15	Da'me ami jo'ne oñiya'ña di'me loogue ga'me noĝop let'adaic,
MAT.4.15	Nach'edi di'me aleua jo'ne lenaĝat da'me Galilea,
MAT.4.15	'Me neda'ña gaa'me ja p'iida'a ñe'me Dios,
MAT.4.15	'Noota qom auayachiñe da'me dojo':
MAT.4.16	Jena'me qadayi jo'ne uetaue da'me 'lalaĝa,
MAT.4.16	Male yauana ga'me yoqochiñe jo'ne p'ajaye;
MAT.4.16	Nach'ena na'me yoqochiñe jo'ne yecoyadelo'te nayi
MAT.4.16	Ga'me jiyaĝadipi jo'ne te'me uetedaue da'me neleuaĝa.”
MAT.4.17	Chane'eja chiyoqotelegue da'me Jesús t'aqataĝatapema ga'me jiyaĝadipi, enaac: “¡A'niyelaqaeyot joñe'me Dios jo'ne ne'tague di'me piyem, qa'a male qoyoqo'ta da'me laloqo' da'me nejaliaĝatelegue ena'uac!”
MAT.4.18	'Uo ga'me nolo' ca'li Jesús que'tague ga'me lae jaga'me qa'em lat'edai jo'ne na'ña di'me Galilea, qama'le yauanalo gaa'me dojolqa mach'e naqaya': 'uo ñe'me lenaĝat Simón, (jo'ne qoyen da'me lenaĝat laqaya da'me Pedro), nataq'aen ñe'me lanoqolec jo'ne Andrés. Mach'e 'yacoĝoyaqa, da'me cha'li yachetedañgui ga'me noĝop jaga'me najelaĝai'. 
MAT.4.19	Qama'le Jesús yiyaĝanalo jogaa'me, enaac:
MAT.4.19	—¡Jayem oquiyegue, qama'le ami janema qomle da'me adañoqotaĝanaĝaqui qaedi anec'alaĝachidegue ga'me jiyaĝadipi!
MAT.4.20	Qama'le paja'a yepota'n joga'me najelaĝail da'me quetegue joñe'me.
MAT.4.21	Ca'li qaya'tague ñe'me Jesús qama'le yitaĝa yauanalo gaa'me dojolqa mach'e naqaya': Santiago nataq'aen Juan, mach'e c'oqo'te ñe'me Zebedeo, jo'ne ueteda'ajop ga'me let'a't, netedañgui jaga'me licota da'me 'yetedac ga'me najelaĝail. Jesús yiyaĝanalo jogaa'me, 
MAT.4.22	qama'le paja'a queda'e jaga'me licota nataq'aen ga'me let'a't da'me quetegue ñe'me Jesús.
MAT.4.23	Qama'le Jesús yeuotapelegue yema di'me Galilea, da'me dapaĝaguenataĝanouelo nale gaa'me nemaĝaiqui'. Dapaĝaguenataĝatapec da'me onaĝaic 'naqataĝanaĝac jo'ne 'yaĝat da'me Dios lejaliaĝa, qama'le e'n yemedegue ena'uaque gaa'me lapite'nadi ga'me jiyaĝadipi nataq'aen gaa'me layaliaĝaco jo'ne yodapecache. 
MAT.4.24	Yema di'me aleua jo'ne Siria qo'yaĝatetac ñe'me Jesús, qama'le qoyeda'alo gaa'me yodapecache lachoĝodeco 'me ja 'noe'n, napite'nadi nataq'aen layaliaĝaco, nataq'aen jogaa'me uetayelo gaa'me payac lepaqa'li, nataq'aen jogaa'me copechaĝayaqa choqogaa'me choĝolaĝayaqa. Qama'le ena'uaque e'n yemedegue ñe'me Jesús.
MAT.4.25	Qama'le yataqata jalcote ga'me jiyaĝadipi quetedapegue' ñe'me Jesús: ga'me Galilea laje'pi choqoga'me noyaqapi jo'ne neda'ña di'me Decápolis, nataq'aen gaa'me Jerusalén laje', gaa'me chiyoqoda'ña di'me Judea nataq'aen di'me aleua jo'ne p'aye ga'me tayi'ñiye di'me ñache jo'ne lenaĝat Jordán.
MAT.5.1	Mane'e da'me yauana ga'me jiyaĝadipi, Jesús yec'adije'ma ga'me qajoĝonaĝa qama'le ñiyiñe. Jogaa'me lapaĝaguenataqa yec'adeta joñe'me, 
MAT.5.2	chane'eja ñe'me ya'uo ga'me 'laqatac da'me yapaĝague'n jogaa'me, enaac:
MAT.5.3	“Made'tapolqa qomle gaa'me jo'ne natetotela'ajalo da'me youe'n ga'me lecochaĝac joñe'me Dios,
MAT.5.3	qa'a nach'egaua gaa'me jo'ne uetedaue da'me lejaliaĝa ñe'me Dios 'me ne'tague di'me piyem.
MAT.5.4	“Nataq'aen made'tapolqa qomle gaa'me jo'ne noye'tape,
MAT.5.4	qa'a nach'egaua gaa'me jo'ne qoloyaĝanate'tape qomle.
MAT.5.5	“Nataq'aen made'tapolqa qomle gaa'me jo'ne ja 'yoĝodenaĝayaqa,
MAT.5.5	qa'a nach'egaua gaa'me jo'ne qoyanema qomle ga'me aleua jo'ne joote qo'yaĝatema.
MAT.5.6	“Nataq'aen made'tapolqa qomle gaa'me jo'ne ena'am ta'le yoqoua't
MAT.5.6	nataq'aen yelinqui'p queda'me jetaque qoye'et da'me yataqatelegue,
MAT.5.6	qa'a nach'egaua gaa'me jo'ne yachaqa'y qomle.
MAT.5.7	“Nataq'aen made'tapolqa qomle gaa'me jo'ne choĝodena taĝanaĝayaqa,
MAT.5.7	qa'a nach'egaua gaa'me jo'ne qoyichoĝode'n qomle.
MAT.5.8	“Nataq'aen made'tapolqa qomle jogaa'me jo'ne yoqovichiguilo naa'me lai'li,
MAT.5.8	qa'a nach'egaua gaa'me jo'ne yauata qomle ñe'me Dios.
MAT.5.9	“Nataq'aen made'tapolqa qomle gaa'me jo'ne 'yetedac da'me 'nemaĝac,
MAT.5.9	qa'a Dios e'n lec'oqo'tolqa jogaa'me.
MAT.5.10	“Nataq'aen made'tapolqa qomle gaa'me jo'ne 'uo da'me necanague'j qa'a jouaĝat
MAT.5.10	da'me yauote joda'me chimaqachiñe,
MAT.5.10	qa'a nach'egaua gaa'me jo'ne uetedaue da'me lejaliaĝa ñe'me Dios
MAT.5.10	'me ne'tague di'me piyem.
MAT.5.11	“Nataq'aen ami made'tapolqa qom 'uo ga'me jiyaĝadipi jo'ne ami yejoue'tape nataq'aen ja no'en da'me ami 'yeteque, nataq'aen qom yajouaĝat da'me jayem, qama'le ami qoyedolo'te ga'me yodapecache noqovinaĝanaĝaco 'me t'aĝanataĝana'ape. 
MAT.5.12	Auacoñiyeguet da'me adamaiqui, 'noota qom ami made'tapolqa, qa'a auacoñiyeguet qomle ga'me anejetenaguequi jo'ne ua'ague di'me piyem; qa'a ca'li maliaĝa ami qayaua, qanach'e naq'aeta da'me qoyecaa'tape jodia'me Dios 'laqataĝanaĝanaqa.
MAT.5.13	“Ena'am ta'le ami mach'e qa'noua jo'ne youe'n joga'me jiyaĝadipi. Qalaĝaja qom ga'me qa'noua qaya da'me 'louaĝa, ¿qo'li yaqanatet ta'le 'niyelaĝatela't da'me lamaic? Male ja no'en, chane'eja qoyijaĝa'ya ga'me naq'aec qama'le qopetapelegue.
MAT.5.14	“Nataq'aen ami lecoyadaĝanaqate jena'me aleua. Ga'me noic jo'ne nalegue ga'me qajoĝonaĝa 'me qayaje'mec ja yaqanatet ta'le nañoĝochiñe. 
MAT.5.15	Nale qoyetetoue jaga'me coyadaĝanaqate, ja 'noota ta'le qoyanaue ga'me yedapega't; dite da'me qoyanalegue ga'me qayaje'mec qaedi yecoyadelo'te ena'uaque gaa'me netedaue ga'me emec. 
MAT.5.16	Nach'e naq'aeta ga'me 'yoqochiñe jo'ne ami netayelo, 'noota qom yecoyadelo'te ga'me jiyaĝadipi, qaedi yauata daa'me onaĝayaqa 'me at'onataqadi' qama'le 'nonaĝachidegue joñe'me Dios.
MAT.5.17	“Ena'te auepíchitapega ta'le ñanaequena qaedi jadalaĝa't daa'me Dios lamaĝajoĝonaĝaco nataq'aen daa'me lapaĝaguenataĝanaĝaco jodia'me Dios 'laqataĝanaĝanaqa. Ja ñanaequena qaedi japalaĝa't dite da'me qaedi joma't. 
MAT.5.18	Chane'eja ami jayateneque qom cha'li 'uo di'me piyem nataq'aen jena'me aleua, qaya'te 'uo ga'me cat'oñoq qoyalaĝat jodaa'me namaĝajoĝonaĝaco uotaĝa ch'e onolec nediijec jo'ne qonaqat, chayovida'a qom yema yepaquichiguilo. 
MAT.5.19	Qo'che', qom 'uo ga'me jiyaĝaua jo'ne ja yoqo'cha ga'me onolec daa'me daajo' namaĝajoĝonaĝaco, mate mane'e cat'oñoq joga'me, uotaĝa ja yapaĝagueneque ga'me jiyaĝadipi qaedi yoqochideta, nach'ega qoyen cat'oñoq qomle da'me male uetaue da'me lejaliaĝa ñe'me Dios 'me ne'tague di'me piyem. Qalaĝaja ga'me jo'ne yoqo'cha nataq'aen yapaĝagueneque jogaa'me laqaya' qaedi nach'e ena'am yoqochideta, nach'ega qoyen p'ajaye qomle da'me male uetaue da'me lejaliaĝa ñe'me Dios 'me ne'tague di'me piyem.
MAT.5.20	“Qalaĝaja ami ja'aĝatema queda'me qom ja anapaquiyalo'te ga'me judiopi napaĝaguenoqo'tpi nataq'aen joga'me fariseopi, ta'le auauoyi ga'me chimaqachiñe 'me Dios yiyamaĝaden, qama'le ja auaqanachichi ta'le ayoue da'me lejaliaĝa ñe'me Dios 'me ne'tague di'me piyem.
MAT.5.21	“Da'me ami auomachiiya da'me jo'ne qo'yaĝatema joca'li jodia'me adet'aldi', eetac: «Ena'te aualataĝan, qa'a ñe'me jo'ne dalataĝan male qoyamaĝaue da'me ne'uaĝanaguec.» 
MAT.5.22	Qalaĝaja ami ja'aĝatema queda'me gamachaqaega ga'me jo'ne dalemata'ya ga'me laqaya, male qoyamaĝaue da'me ne'uaĝanaguec. Nataq'aen ga'me jo'ne yejouen ga'me laqaya, qama'le qoyajoĝonegueta jogaa'me jiyaĝadipi nec'atenoqo't; nataq'aen ga'me jo'ne yachalo'te gaa'me 'laqataqa 'me ja 'noe'n ga'me laqaya, qama'le qoyen yepaquetapegue' da'me yec'ata ga'me dole' 'me 'lachaqa' da'me 'uaĝanaĝac.
MAT.5.23	“Chane'eja, mane'e qom aueda'a ga'me tamenaqa' jaga'me adajaqaje qama'te anetouena ga'me adaqaya jo'ne 'uo ga'me en adaviyaĝajet, 
MAT.5.24	cha'li auepota'ña jaga'me adajaqaje ga'me tamenaqa' qama'le 'uaeñe auec'ata ga'me adaqaya qaedi anayate'ne' queda'me avichoĝoden nataq'aen yitaĝa ami made'tape. Chane'eja male auaqanatet da'me auec'ata ga'me tamenaqa' qama'le auaneuo jaga'me adajaqaje.
MAT.5.25	“Qom 'uo ga'me jetaque am yauegalo joga'me c'atenaĝanaĝaic, 'noota qom paja'a aniyamaĝade'ne' yatemaliaĝa 'uo da'me adedaqa', qaedi ja am 'te yauega ga'me c'atenaĝanaĝaic. Qalaĝaja qom ja naq'aeta, ñe'me c'atenaĝanaĝaic am yamaĝauelo qomle joga'me vitaĝayaqa qama'le jogaa'me am yamaĝadoue jaga'me coñetaĝanaĝaiqui. 
MAT.5.26	Am ja'aĝatem queda'me ja yitaĝa auenoĝonegue chayovida'a qom yema auejeten da'me adaviyaĝajet.
MAT.5.27	“Da'me ami joote auomachilegue queda'me eetojo' da'me qo'yaĝatetac ca'li: «Ena'te aua'uo da'me adequejeguetaĝa.» 
MAT.5.28	Qalaĝaja ami ja'aĝatema queda'me gamachaqaega jo'ne yec'aten jaga'me yauo qama'le yepita'a, joote taue da'me loec joga'me.
MAT.5.29	“Chane'eja naq'aeta, qom jana'me at'aete auayaten chiyaqayi da'me aua'uo adoec, 'noota qom anaqat qama'le auajaĝague ga'me qaya'ague; adiyamaqachiñe da'me onolec ga'me qaya da'me at'oyaĝac qama'le ja yema da'me at'oyaĝac da'me qoyajaĝaue ga'me payac 'lachaqa'. 
MAT.5.30	Nataq'aen qom na'me adouaq auayaten am yauegoue da'me aua'uo adoec, qama'le 'noota qom auachaĝaye nataq'aen aueguem; adiyamaqachiñe da'me onolec ga'me qaya da'me at'oyaĝac, qama'le ja yema da'me at'oyaĝac qoyamaĝa di'me payac 'lachaqa'.
MAT.5.31	“Nach'e ena'am eetojo' da'me qo'yaĝatetac ca'li: «Gamachaqaega ga'me jo'ne yeguem jaga'me loua, 'noota qom ya'uo jaga'me lomalate da'me limaĝanaĝac.» 
MAT.5.32	Qalaĝaja ami ja'aĝatema joga'me jo'ne yeguem jaga'me loua, qom ja naqaeda ta'le yajouaĝat da'me lequejeguetaĝa'j jogaa'me, qama'le en quejeguetaĝai jaga'me, nataq'aen ga'me jiyaĝaua laqaya jo'ne 'uoneguet jaga'me qoyeguem nach'e ena'am taue da'me lequejeguetaĝa.
MAT.5.33	“Nach'e ena'am auomachiiya da'me jo'ne qo'yaĝatema joca'li jodia'me adet'aldi', eetac: «Ena'te ja auepaquichigui ga'me jo'ne joote a'naĝatot ñe'me Jaliaĝanec queda'me 'uo ga'me aua'uo.» 
MAT.5.34	Qalaĝaja ami ja'aĝatema da'me ena'te ami aĝataĝayaqa. Ena'te a'naĝachiyot jodi'me piyem, qa'a nach'edi lejaliaqa' joñe'me Dios; 
MAT.5.35	uotaĝa jena'me aleua, qa'a nach'ena lapia'te lachaĝala'te joñe'me; uotaĝa di'me Jerusalén, qa'a mach'e lejaliaqa' ñe'me p'ajaye Jaliaĝanec. 
MAT.5.36	Uotaĝa mach'e ami a'naĝachiuo na'me adaqai'godi', qa'a ja auaqanachichi ta'le aueñi pagaĝaic uotaĝa ledaĝaic ga'me onolec 'me adayoĝochi. 
MAT.5.37	Qalaĝaja 'noota qom nach'edata da'me a'uachiyi: “Jaja'a” uotaĝa “Aja'y.” Qa'a gamachaqaega ga'me at'aqataqui jo'ne anoqochichiñegue da'me dojo' chiyaqayi ñe'me payac jo'ne ja no'en.
MAT.5.38	“Nataq'aen auomachiiya queda'me qo'enaac ca'li: «Ga'me naqat jañe'me 'laete ga'me laqaya, 'noota qom nach'e ena'am qonaqat jañe'me mach'e 'laete; nataq'aen ga'me naqat jaga'me lodaite ga'me laqaya, nach'e ena'am qonaqat jaga'me mach'e lodaite.» 
MAT.5.39	Qalaĝaja ami ja'aĝatema da'me dojo': gamachaqaega 'uo ga'me ja no'en am 'yetec, ena'te a'viyelaĝateguet, dite da'me qom 'uo ga'me ye'uaĝan na'me adanoc 'me auayaten, nach'e ena'am auaje'tem ta'le ye'uaĝan na'me laqaya. 
MAT.5.40	Qom am qoyauegalo gaa'me c'atenaĝanaĝayaqa qaedi qodoĝotaĝanec na'me anejomaĝaiqui, nach'e ena'am auaje'tem ta'le doĝotaĝanec na'me adapoto. 
MAT.5.41	Qom 'uo ga'me yepaquetapegue' da'me auachi ga'me li'yac, 'noota qom aueda'a ga'me jetaque yedo'ogue. 
MAT.5.42	Gamachaqaega ga'me am yajela, 'noota qom auanem; nataq'aen ena'te anetauoĝolegue ga'me jo'ne jetaque am t'alaĝanot.
MAT.5.43	“Nach'e ena'am auomachiiya queda'me qo'enaac ca'li: «Adoqopita ga'me adaqaya qama'le adiquiya'a ga'me adauteua.» 
MAT.5.44	Qalaĝaja ami ja'aĝatema: Adoqopichiyalo gaa'me jo'ne ami niquiya'alo, nataq'aen auajelaĝañilo'te ga'me jo'ne ami yachoĝode'tape. 
MAT.5.45	Qama'le naq'aeta da'me ami e'n di'yo't da'me ami lec'oqo'tolqa ñe'me Adet'ai 'me na'ague di'me piyem; qa'a jañe'me 'najeua ñe'me yecoyadelo'te gaa'me ja p'iida'a nataq'aen gaa'me p'iida'a; nataq'aen namaĝalo ga'me uotep gaa'me chimadichidiñe nataq'aen gaa'me ja chimadichidiñe. 
MAT.5.46	Qa'a qom nach'egaua adoqopichiyalo gaa'me jo'ne ami noqopitalo, qama'le ¿jach'e ga'me adajo'vii 'me ami qoyanema? Chayovida'alo gaa'me lo'ol da'me nejetenaguec di'me Roma, naq'aeta da'me yauote. 
MAT.5.47	Nataq'aen qom nach'egaua gaa'me adaqayadi' da'me auep'iyeñi', qama'le ¿jach'e ga'me at'onataqui jo'ne qoyoqoch'em? Chayovida'alo gaa'me qaya'te lepe'e' naq'aeta da'me yauote. 
MAT.5.48	'Noota qom yataqachiñe ami chimadichidiñe, nach'e naq'aeta ñe'me Adet'ai jo'ne na'ague di'me piyem yataqachiñe chimaqachiñe.
MAT.6.1	“Ena'te ch'e aualoĝoñiyalo gaa'me at'onataqadi' jo'ne 'noote' ga'me jiyaĝadipi, qom nach'edata da'me jetaque ami qoyauanalo. Qom naq'aeta da'me auauoyi, ñe'me Adet'ai jo'ne na'ague di'me piyem ja ami 'te yanema ga'me anejetenaguequi.
MAT.6.2	“Qo'che', qom alecochiiyalo gaa'me 'uo da'me louenaĝanaĝa'j, ena'te aueñi naua'alo naa'me layat ladico da'me a'uaĝatetapeñigue, ena'am nale ga'me yauote jogaa'me ja yataĝalo'te, nale yec'atalo gaa'me nemaĝaiqui' nataq'aen nale ueteda'a ga'me nadic jo'ne noĝoyaĝac, nach'edata da'me qaedi ga'me jiyaĝadipi yiyamaĝade'tape jogaa'me. Ami ja'aĝatema queda'me joote qoya'uo ga'me lajo'vi'y, qaya'te laqaya qomle. 
MAT.6.3	Qom alecochiyalo ga'me 'uo da'me louenaĝanaĝa'j, ena'te a'uaqataĝanem ga'me mate mane'e yataqachiñe anaigaĝaua. 
MAT.6.4	Ja auen 'te di'yoq da'me aua'uo. Qama'le ñe'me Adet'a, jo'ne yauana ga'me aua'uo jo'ne ja auen 'te di'yoq, ya'uo qomle ga'me anejetenaguec.
MAT.6.5	“Qom anetameñi, ena'te aueñiya'ama gaa'me jo'ne ja yataĝalo'te, jogaa'me jo'ne noqopideta da'me nechatetedañe nale netame'n da'me uetauelo gaa'me nemaĝaiqui' nataq'aen nale ue'talo gaa'me netaetedeuo ga'me laeñi ga'me noic, qaedi ga'me jiyaĝadipi yauanalo. Ami jayatenaĝaneque queda'me joote qoya'uo ga'me lajo'vi'y. 
MAT.6.6	Qalaĝaja am, qom anetamen, aue ga'me at'emec, auapadiñgui ga'me jom qama'le ja aualoĝon da'me anetamenot joñe'me Adet'a. Qama'le ñe'me Adet'a da'me yauana ga'me aua'uo jo'ne ja aualoĝon, am yanem qomle ga'me adajo'vi.
MAT.6.7	“Mane'e nale anetameñi, ena'te a'viyelaqayitapelo'te naa'me at'aqataqadi', qa'a qaya'te chiyaqayilo. Nach'eda da'me yauote gaa'me ja p'iida'a, jo'ne yepetedapega queda'me jalcote 'laqataqa qama'le yataqachiñe yoqocha'alo ñe'me Dios. 
MAT.6.8	Ena'te aueñiya'ama jogaa'me, qa'a ñe'me Adet'ai joote yayaten ga'me jo'ne auoviñetaque, qom maliaĝa ja aviyaĝañiyaque. 
MAT.6.9	Nale anetameñi, aueñeetojo':
MAT.6.9	«Am Qadet'a 'me ona'ague di'me Piyem,
MAT.6.9	'Noota qom qo'nonaĝachigui da'me adenaĝat.
MAT.6.10	'Noota qom nach'e eta't qo'mi anejaliaĝatelo'te.
MAT.6.10	Ga'me aleua laje'pi, 'noota qom yauote da'me adoequenataĝanaĝac,
MAT.6.10	Nach'e naq'aeta nale yauote gaa'me neteda'ague di'me piyem.
MAT.6.11	'Noota qom qo'mi auanema ga'me jaliguinaq yemeda naa'me noloqo'ote.
MAT.6.12	Auapalaĝa't gaa'me ja 'noe'n jo'ne jauoqo'oe,
MAT.6.12	Nach'e naq'aeta nale japalaĝata' gaa'me ja 'noe'n jo'ne qo'mi qo'yeteque.
MAT.6.13	Ena'te qo'mi auachalo'te da'me qanapiyenaguec,
MAT.6.13	Dite da'me qo'mi auachiyoĝo'toto joñe'me ja no'en.»
MAT.6.14	“Qa'a qom auapalaĝachi' gaa'me ja 'noe'n jo'ne ami 'yeteque gaa'me adaqayadi', ñe'me Adet'ai jo'ne na'ague di'me piyem nach'e ena'am yapalaĝa't gaa'me ja 'noe'n jo'ne at'onataqadi'. 
MAT.6.15	Qalaĝaja qom ja auapalaĝachi' gaa'me laviyaĝaco joga'me anaviyaqatoqo'tpi, nach'e ena'am ñe'me Adet'ai ja yapalaĝa't gaa'me adoecodi'.
MAT.6.16	“Qom anoqouaqachela't, qama'le ena'te lichiguilo naa'me adai'lidi', qaedi ja aueñiya'ama gaa'me ja yataĝalo'te jo'ne enetapela'ajalo totelo'te nale qaedi ga'me jiyaĝadipi yauanalo queda'me noqouaqatela'ajalo jogaa'me. Ami jayatenaĝaneque queda'me joote 'uo ga'me lajo'vi'y. 
MAT.6.17	Qalaĝaja da'me am qom anoqouaqatela't, auen yoqovita na'me adatajoĝoc nataq'aen yataqachiñe aniyamaĝatetac, 
MAT.6.18	qaedi ga'me jiyaĝadipi ja yetade'n queda'me anoqouaqatela't. Qama'le ñe'me Adet'a jo'ne uetaue ga'me ja di'yoq nach'eñe yetaden, qa'a yauana ga'me ja di'yoq aua'uo, qama'le ya'uo qomle ga'me anejetenaguec.
MAT.6.19	“Ena'te auauoyi adaponequi ga'me adeuoyaĝaqui 'me uetalegue jena'me aleua, qa'a ua'a ga'me potoĝolo da'me yolaĝa't gaa'me uo'oe qama'le ne'uela'ajalo, nataq'aen gaa'me cachaĝayaqa yenoĝodeuo nale qama'le decachita. 
MAT.6.20	Nach'edata da'me alapoñegue di'me piyem, jo'ne qaya'te potoĝolo ta'le en dec'oyi ga'me 'uo nataq'aen qaya'te cachaĝaic ta'le taue qaedi decachi. 
MAT.6.21	Qa'a ga'me ue'ta da'me adeuoyaĝac, nach'e ena'am ue'ta na'me adauel.
MAT.6.22	“Naa'me qat'ae'te nach'enaua lecoyadaĝanaqate da'me qat'oyaĝac. Chane'eja qom 'noote' naa'me at'ae'te qama'le yema da'me at'oyaĝac netaye da'me 'yoqochiñe; 
MAT.6.23	qalaĝaja qom ja 'noe'n naa'me at'ae'te, qama'le yema da'me at'oyaĝac uetaue da'me 'lalaĝa. Chane'eja, qom ga'me 'yoqochiñe 'me te'me am netaye taya da'me 'lalaĝa, qama'le ¡yataqachiñe napidiyi ga'me 'lalaĝa 'me am netaye!
MAT.6.24	“Qaya'te yaqanatet ta'le en dos gaa'me ladi'p qaedi t'onataĝanoto, qa'a yañoĝot da'me niquiya'a ga'me onolec mate mane'e noqopita ga'me laqaya, nataq'aen yoqo'cha ga'me onolec qama'te 'yotan ga'me laqaya. Qama'le nach'e ena'am da'me ami: ja qoyaqanatet ta'le qot'onataĝaneuo'o ñe'me Dios choqodaa'me neuoyaĝaco.
MAT.6.25	“Chane'eja, ami ja'aĝatema: ena'te diyachitapiyelo naa'me adai'lidi' qa'a jouaĝat da'me at'oyaĝaqui qom qaya'te aualiqui, uotaĝa ga'me aniyomiyigui uotaĝa ga'me adeuodi'. Qa'a da'me qat'oyaĝac, ¿qo'li ja napacalegue ga'me qoyalic? Nataq'aen da'me qanejiyaĝauayaĝac, ¿qo'li ja napacalegue ga'me qoyaiñe? 
MAT.6.26	Auec'achiñe' ga'me mayodipi jo'ne uayodelegue jena'me p'ajeguem: ja danaĝa'n, ja daqataĝa'n, uotaĝa ta'le yauo'oe liquipi'; qalaĝaja, ñe'me Adet'ai jo'ne na'ague di'me piyem yanema ga'me yali'j joga'me. Qama'le da'me ami, ¡yataqachiñe anapaquiyalo'te joga'me mayodipi! 
MAT.6.27	Qama'le qom aueñi diyachitapiyelo naa'me adai'lidi', ¿qo'li auaqanachichi ta'le aueñi nichiguegue da'me at'oyaĝaqui?
MAT.6.28	“Qama'le, ¿toqoch'e aueñi diyachitapiyelo naa'me adai'lidi' qa'a jouaĝat ga'me adeuodi'? Auec'achiñe' gaa'me lolelaĝail jo'ne nolelidijeguem nale. Ja t'onataĝa'n uotaĝa ta'le dacalitenaĝa'n. 
MAT.6.29	Taqaeue'ta, ami ja'aĝatema queda'me naq'aeta taĝa di'me jaliaĝanec Salomón, yema da'me li'yoĝodic, ena'am taĝa gaa'me leuo jogaa'me lolelaĝail. 
MAT.6.30	Qa'a qom ñe'me Dios naqaeteque gaa'me lolelaĝail, jo'ne uo'oe ga'me 'nonaĝa nayi qama'te yavi'j qom 'yoĝoñi da'me qoyachaĝauelo jaga'me c'atoĝonaĝaqui, qama'le ¡yataqachiñe p'ajaye da'me ami yanema ga'me adeuodi', ami jiyaĝa'u jo'ne qaya'te adepi'i! 
MAT.6.31	Chane'eja ena'te aueñi diyachitapiyelo naa'me adai'lidi' da'me anenachetapega't: «¿Jach'e jogamaĝa jaliguinaq?» uotaĝa «¿Jach'e jogamaĝa ñiyomaĝaye?» uotaĝa «¿Jach'e jogamaĝa janaĝadiñi jo'ne qadeuo?» 
MAT.6.32	Ena'uaque joga'me jiyaĝadipi jo'ne qaya'te lepe'e' ch'e yelotedaque daa'me daajo', qalaĝaja da'me ami 'uo ñe'me Adet'ai jo'ne na'ague di'me piyem jo'ne joote yayaten queda'me auoviñetapiye. 
MAT.6.33	Chane'eja 'uaeñe aueloyaque da'me lejaliaĝa joñe'me nataq'aen auauoyi ga'me chimaqachiñe 'me yiyamaĝaden joñe'me, qama'le nach'e ena'am ami qoyanema ena'uaque naa'me naajo' uo'oe. 
MAT.6.34	Ena'te aueyachitapiye't qa'a jouaĝat qom 'yoĝoñi, qa'a qom nete' 'uo ga'me adedaqa' da'me aueyachitapiye't. Yemeda naa'me noloqo'ote nalochilo gaa'me qayoĝode' laqalaico.
MAT.7.1	“Ena'te ami loqotenaĝanaĝayaqa jogaa'me adaqayadi', qaedi ñe'me Dios ja ami 'te yachalo'te da'me laloqotenaĝanaĝac. 
MAT.7.2	Qa'a Dios ami naloqote'n qomle, qama'le yaloqochichigui da'me mach'e adaloqotenaĝanaĝaqui qom analoqochiñe' jogaa'me adaqayadi'; yaloqochichigui da'me adapogoqotaĝanaĝaqui jo'ne auañema nale gaa'me adaqayadi', qama'le nach'e naq'aeta da'me ami qo'yeteque qomle. 
MAT.7.3	¿Toqoch'e adema'a da'me auec'aten ga'me letauoĝojec ga'me adaqaya jo'ne netaye jaga'me 'laete, qama'te ja auetaden da'me nach'e ena'am 'uo na'me mach'e adetauoĝojet jo'ne t'adaic 'me am netaye? 
MAT.7.4	Qama'le qom 'uo jaga'me epaq netaye jana'me mach'e at'aete, ¿teua'atoqo' auaqanatet ta'le auenapega ga'me adaqaya: «Am yaqaya, cha'li jayem auaje'tem ta'le ñaqat na'me adetauoĝojet 'me netaye jana'me at'aete»? 
MAT.7.5	¡Ja am 'te eja! Cha'li 'uaeñe anaqat jaga'me epaq jo'ne netaye jana'me mach'e at'aete, qama'le naq'aeta da'me male auauatalegue da'me anaqat ga'me letauoĝojet ga'me adaqaya jo'ne netaye jaga'me mach'e 'laete.
MAT.7.6	“Ena'te auañema gaa'me pi'o jogaa'me uo'oe jo'ne ja 'nalo'te uotaĝa ta'le auañema gaa'me coochel jogaa'me aneperlas, qa'a jogaa'me ch'e piye'ñelo nataq'aen gaa'me pi'o uotaĝa ami 'viyelaĝalo qama'le ami yauaĝalo'te.
MAT.7.7	“Auajelaĝañiyot ñe'me Dios, qama'le ami qoyanema qomle; anec'achiya joñe'me qaedi anemichiyaque ga'me auoviñetaque, qama'le auejomiyalegue qomle; auajoyiya'uet ga'me jom da'me aviyaĝañiya'uo, qama'le ami qo'youategueta qomle. 
MAT.7.8	Qa'a ena'uaque gaa'me jo'ne dajelaĝatot ñe'me Dios qama'le qoyanema; nataq'aen gaa'me jo'ne nemitedaque ga'me qoyouetaque, yejomedalegue; nataq'aen gaa'me dajoyeda'uet ga'me jom qaedi yiyaĝata'uo, qama'le qo'youategueta.
MAT.7.9	“Da'me am net'a, qom ñe'me ac'oĝot yiyaĝanaque pan, ¿jeele auanem qomle ga'me qa'? 
MAT.7.10	Uotaĝa qom yiyaĝanaque niyaq ¿qo'li auanem qomle ga'me nanaic? 
MAT.7.11	Chane'eja qom ami jo'ne qaleuaĝayaqa auayachiñe da'me auañema gaa'me uo'oe jo'ne onaĝayaqa naa'me ac'oqo'chedi', qama'le ¡yataqachiñe p'ajaye ñe'me Adet'ai jo'ne na'ague di'me piyem yanema jaĝa'te gaa'me uo'oe jo'ne onaĝayaqa ena'uaque jogaa'me jo'ne yiyaĝadaque!
MAT.7.12	“Chane'eja ga'me jo'ne jetaque auepaquitapega ta'le ami qo'yeteque, 'noota qom nach'e naq'aeta da'me a'vichiyeque jogaa'me adaqayadi'. Qa'a nach'eda da'me dojo' jo'ne yemata'a't daa'me Dios lamaĝajoĝonaĝaco nataq'aen da'me lapaĝaguenataĝanaĝa'j dia'me Dios 'laqataĝanaĝanaqa.
MAT.7.13	“Ayo'uet ga'me jom jo'ne jaleca'ague. Qa'a ga'me jom nataq'aen ga'me nadic jo'ne yelo'tegue da'me neleuaqa' yataqachiñe jalcochigui nataq'aen qaya'te laqalaic. Yataqata jalcote ga'me tado'uet. 
MAT.7.14	Qalaĝaja ga'me jom nataq'aen ga'me nadic jo'ne yelo'tegue da'me 'noyaĝac 'me qaya'te loiquiaqa' qamqa'me jalca'ague nataq'aen 'uo da'me laqalaic, qama'le ja lama'y gaa'me yauata.
MAT.7.15	“Achiya'agueta gaa'me qovinaĝanaĝayaqa jo'ne eetapela'ajalo 'yaĝatetedac ñe'me Dios, jo'ne nojomaĝaquidi'ña da'me 'naĝanaĝate 'loyaĝac da'me ami nec'atalo, qalaĝaja naqaegaua yejidi jo'ne diquiya'ape. 
MAT.7.16	Da'me ami, auaqanachichi da'me auatetoñi' jogaa'me, yajouaĝat da'me yauotedac. ¿Qo'li qochiyoĝotayi jaga'me 'yaĝat jaga'me uva jala? Uotaĝa jaga'me higo jala, ¿qo'li qochiyoĝotayi jaga'me laĝadic? 
MAT.7.17	Qama'le yemeda gaa'me ep'a jo'ne onaĝail yauo'oe jala jo'ne onaĝail, qalaĝaja gaa'me ep'a jo'ne ja 'noe'n ya'uo jala jo'ne ja no'en. 
MAT.7.18	Jaga'me epaq jo'ne 'noota ja yaqanatet ta'le ja no'en ga'me jala, nataq'aen jaga'me epaq jo'ne ja no'en ja yaqanatet ta'le 'noota ga'me jala. 
MAT.7.19	Qama'le yema jaga'me epaq jo'ne ja 'noota ga'me jala, qoyequejoĝoye qama'le qoyijaĝañgui ga'me dole'. 
MAT.7.20	Chane'eja nach'e ena'ama gaa'me qovinaĝanaĝayaqa: auañoĝochi da'me auatetoñi', yajouaĝa't daa'me 'lonataqa jogaa'me.
MAT.7.21	“Ga'me jiyaĝadipi jayem yiyaĝatedapega nale, enapega't: «¡Jaliaĝanec!», qalaĝaja ja yema'a't da'me tadoue joda'me lejaliaĝa ñe'me Taĝadena' 'me ne'tague di'me piyem. Gaa'me jo'ne yauote da'me loequenataĝanaĝac joñe'me, nach'egauate' gaa'me jo'ne yaqanate't ta'le tadoue. 
MAT.7.22	Qom yovita ga'me nolo' da'me 'uo da'me nec'atenaĝanaĝac qama'le qayoĝode' gaa'me jayem yiyaĝatedapecot, enapega't: «Am Jaliaĝanec, ¿qo'li ja eja da'me ja'aĝataqatac da'me adenaĝat ca'li japaĝaguenataĝanaq, nataq'aen ca'li jamaĝajoĝodegue ga'me payagodipi choqoda'me jalcote jenaĝa di'yoq da'me lañoqotaĝanaĝac joñe'me Dios?» 
MAT.7.23	Qalaĝaja ami ja'ategueta qomle: «Qaya'te ua'a ta'le ami jateto'n. ¡Jayem oquiya'e, da'me ami jo'ne yataqata a'vichetac nale da'me ja no'en!»
MAT.7.24	“Chane'eja, da'me ami jo'ne jayem anaquiaĝañiya nayi: qom a'vichi da'me jo'ne ja'aĝatetac, qama'le aueñiya'am ga'me jiyaĝaua jo'ne yatenaĝanaĝaic: ca'li jetaque 'noĝojeguem ga'me 'lemec, qama'le yanalegue ga'me qa' let'adaic. 
MAT.7.25	Novi' ga'me uotep, nayenegue ga'me ñache nataq'aen yajedidiñe gaa'me laya'che; qalaĝaja ja 'uaĝañe ga'me emec, qa'a qochiyoĝotetelegue ga'me qa' da'me qo'noĝojeguem. 
MAT.7.26	Qalaĝaja qom ja a'vichi da'me jo'ne ja'aĝatetac, qama'le aueñiya'am ga'me chiyoĝojec jo'ne yanalegue ga'me pogaĝanaĝa ga'me 'lemec ca'li 'noĝojeguem. 
MAT.7.27	Novi' ga'me uotep, nayedijeguem ga'me ñache, yajedidiñe gaa'me laya'che qama'le iyiñe ga'me emec.”
MAT.7.28	Ca'li yem da'me 'laqataĝanaĝac ñe'me Jesús, ga'me jiyaĝadipi yataqachiñe yoqochetem da'me eeta joca'li da'me lapaĝaguenataĝanaĝac, 
MAT.7.29	qa'a 'uo da'me lañoqotaĝanaĝac da'me dapaĝaguenataĝan, qama'le ja ena'ama joga'me judiopi napaĝaguenoqo'tpi.
MAT.8.1	Ca'li Jesús nenochiñe, ca'e ga'me qajoĝonaĝa, qama'le jalcote ga'me jiyaĝadipi equegue. 
MAT.8.2	Qama'le 'uo ñe'me jiyaĝaua jo'ne netaye ga'me daloĝo, yejoidiñe naa'me leliquetel da'me dajoya'aguet ñe'me Jesús qama'le enaac:
MAT.8.2	—Jaliaĝanec, qom a'uamaqaten qama'le auen qaya jena'me yapite'na.
MAT.8.3	Jesús en ga'me louaq da'me yepot, qama'le enaac:
MAT.8.3	—Eja, ja'amaqaten. Qama'le nayi, ¡Am yoqovita!
MAT.8.3	Qama'le paja'a ca'e ga'me daloĝo, male qaya ga'me lapite'na. 
MAT.8.4	Jesús yitaĝa enaac:
MAT.8.4	—Ena'te gamachaqaega a'uaĝatem da'me dojo'. Nach'edata da'me auec'ata ñe'me tamenaĝaiqui lo'o qama'le analoĝoneguet, nataq'aen auedouo jaga'me adajaqaje, laloĝoiqui da'me male am yoqovita, nataq'aen naq'aeta da'me damaĝajoĝolegue di'me Moisés ca'li, qaedi ena'uaque jogaa'me yayate'n da'me yataqachiñe ademegue, ja am 'te netaye ga'me adapite'na. ¡Jamo: male oc!
MAT.8.5	Mane'e ca'li Jesús taue di'me Capernaúm, 'uo ñe'me Roma le'ec jo'ne coicopi lajoĝola' yec'ata ñe'me qaedi nachoĝodenot, 
MAT.8.6	qama'le enaac:
MAT.8.6	—Jaliaĝanec, di'me yalemaĝajet ue'ta ga'me 'yachaqa' yeleuac, ja t'añegue.
MAT.8.7	Jesús 'yateguet:
MAT.8.7	—Jec'ata qaedi jen yemegue.
MAT.8.8	Qama'le ñe'me coicopi lajoĝola' 'yateguet:
MAT.8.8	—Jaliaĝanec, ja jalo'taguet ta'le auenoĝonoue ñe'me 'yemec; nach'edata da'me aua'uo ga'me at'aqatac, qama'le di'me yalemaĝajet yemegue qomle. 
MAT.8.9	Qa'a nach'e ena'am da'me jayem, 'uo da'me yañoqotaĝanaĝac jo'ne jayem qoyachalegue qaedi ñejaliaĝatelo'te ga'me coicopi. Qom 'uo ga'me jamaq, da'me jenaac: «¡Oc nayi!» qama'le ec. Uotaĝa jenapega ga'me laqaya, jenaac: «¡Ayala!», qama'le jayem nec'ata. Nataq'aen qom 'uo ga'me jamaĝalegue ga'me yalemaĝajet ta'le 'uo ga'me ye'et, qama'le ya'uo.
MAT.8.10	Jesús yataqachiñe yoqoch'em da'me domachiya da'me dojo', qama'le dojapegue'to gaa'me jo'ne quetedapegue', enaac:
MAT.8.10	—Ami jayatenaĝaneque queda'me yema ga'me Israel laje'pi, qaya'te 'uo ga'me jauana jo'ne yaguegue da'me lepi'iyaĝac, da'me uotaĝa ena'am jenjo' jiyaĝaua. 
MAT.8.11	Qama'le ami ja'aĝatema queda'me novi't qomle jalcote ga'me jiyaĝadipi jo'ne ja judiopi, chiyaqapeguelo naa'me lael jena'me aleua, qama'le yec'adeta qomle da'me lejaliaĝa joñe'me Dios qaedi mach'e neuanaĝa'u ñe'me Abraham choqoñe'me Isaac nataq'aen Jacob, da'me neteda'ague di'me piyem. 
MAT.8.12	Qalaĝaja ga'me judiopi lec'oqo'tepi jo'ne te'me naqaegaua tadoue da'me lejaliaĝa ñe'me Dios, male qoyamaĝade'ga qomle ga'me 'lalaĝa jo'ne p'aye. Chane'eja 'uo qomle da'me lachitatai'j choqoda'me noyenaĝa'j.
MAT.8.13	Yem qama'le Jesús dojapegue' ñe'me coicopi lajoĝola', enaac:
MAT.8.13	—Auec'ata ga'me at'achaqa', 'noota qom yepaque'tegue ga'me jo'ne auep'iya'a.
MAT.8.13	Qanach'e nach'ega ua'a ca'li paja'a yemegue ga'me lalemaĝajet.
MAT.8.14	Jesús yec'ata di'me 'lachaqa' ñe'me Pedro, qama'le yejomalegue jaga'me li'yodo ñe'me Pedro da'me yeleuac, uetalegue ga'me lela' nataq'aen 'uo da'me lepi'yaĝac. 
MAT.8.15	Chane'eja Jesús yacona ga'me louaq jaga'me, qama'le paja'a qaya ga'me lepi'yaĝac; jaga'me male ñijeguem qama'le yelo'oguet joñe'me Jesús.
MAT.8.16	Mane'e ca'li joote yenoĝoñi jañe'me ajeua, qama'le qoyeda'alo ñe'me Jesús gaa'me uetayelo payac lepaqalpi; qama'le ya'uo ga'me 'laqatac da'me 'yodedegue gaa'me nepaqa'li jo'ne ja 'noe'n, nataq'aen jalcote ga'me en yemedegue 'me leuaĝaiquipi. 
MAT.8.17	Yema di'yoq da'me dojo' qaedi yepaquichigui ga'me jo'ne joote yediñe ca'li ñe'me Dios 'laqataĝanaĝanec Isaías, eet'oi:
MAT.8.17	“Ñe'me yaconegueta jogaa'me qadachoĝolaĝaco
MAT.8.17	nataq'aen nepela't gaa'me qadapite'nayaĝaco.”
MAT.8.18	Mane'e ca'li Jesús yauanalo ga'me jiyaĝadipi da'me quedejop joñe'me, ya'uo ga'me 'laqatac da'me damaĝajoĝolegue qaedi paideta ga'me lajego jaga'me qa'em lat'edai. 
MAT.8.19	Qama'le 'uo ñe'me judiopi napaĝaguenoqo't yec'ata joñe'me qama'le enaac:
MAT.8.19	—Paĝaguenataĝanaĝaic, jetaque am jequetapegue' ga'me auajoyi.
MAT.8.20	Jesús 'yateguet:
MAT.8.20	—Ga'me uaĝayaĝa uo'oe naa'me lauaco, nataq'aen na'me mayodipi uo'oe naa'me pataque'te. Qalaĝaja mach'e jayem Jiyaĝaua Lec'oĝot qamqa'me ja jauana ga'me joua'a qaedi ja'uo ga'me ñalaĝanaĝat.
MAT.8.21	Qama'le 'uo ga'me laqaya jo'ne chiyaqauelo gaa'me lapaĝaguenataqa, enaac:
MAT.8.21	—Jaliaĝanec, cha'li 'uaeñe jayem auaje'tem ta'le jijeñi di'me taĝadena'.
MAT.8.22	Qalaĝaja Jesús 'yateguet:
MAT.8.22	—Jayem oquegue, qama'le auomachiya'alo ga'me napa'lpi qaedi mach'e yijediñi gaa'me yele'u.
MAT.8.23	Jesús nañgui jaga'me licota, qama'le quetegue jogaa'me lapaĝaguenataqa. 
MAT.8.24	Qanach'e ua'a ca'li nauaĝañe ga'me nauomaĝa jo'ne yataqachiñe vichaĝaguet, tatelegue jaga'me qa'em lat'edai, qama'le gaa'me lepa' yapadedelegue jaga'me licota. Qalaĝaja ñe'me Jesús t'ochetac ca'li. 
MAT.8.25	Chane'eja gaa'me lapaĝaguenataqa yec'adeta ca'li qaedi 'noqotoĝo'n, qama'le enapega't da'me yiyaĝadelegue:
MAT.8.25	—¡Jaliaĝanec! ¡Qo'mi anec'alaĝatedegue: jetaque qo'mi domalidiñe!
MAT.8.26	Joñe'me 'yategueta jogaa'me:
MAT.8.26	—¿Toqoch'e at'oiyi? ¡Yataqachiñe jaleca da'me adepi'i!
MAT.8.26	Yem da'me nenaĝategue da'me dojo', qama'le ñijeguem, yicochaĝaguet ga'me layat nataq'aen ga'me noĝop t'adaic, qama'le yema nedo'ta't da'me tochiñe. 
MAT.8.27	Qama'le jogaa'me yataqachiñe yoqochetem, nataq'aen nenatetapega't:
MAT.8.27	—¿Jach'e joona jena'me jenjo', queda'me chayovida'a ga'me layat nataq'aen ga'me noĝop let'adaic yoqochideta?
MAT.8.28	Mane'e ca'li Jesús yovideta ga'me lajego jaga'me qa'em lat'edai, di'me aleua jo'ne Gadara, uo'oe gaa'me dojolqa payac lete' jo'ne chiyaqauelo jogaa'me napa'lpi lete' qama'le yec'adeta ñe'me. Yataqachiñe 'uo da'me lichi'j ca'li jogaa'me, qaya ga'me 'nañaĝat da'me uayoĝolo'te. 
MAT.8.29	Qama'le 'yalaqa'tape:
MAT.8.29	—¡Ena'te qo'mi aualequete'n, am Dios Lec'oĝot! ¿Qo'li auanaequena qaedi aua'uo qadachoĝodec qom maliaĝa ja jovitaĝa ga'me qadaloqo'?
MAT.8.30	Ja qayaja'a ga'me ueteda'a uo'oe gaa'me coochelpi deque'tape, 
MAT.8.31	qama'le joga'me payac lepaqalpi nachoĝodetot joñe'me Jesús, enapega't:
MAT.8.31	—Qom qo'mi auamaĝadegue qama'le qo'mi auaje'tema ta'le jaĝauelo joga'me coochelpi.
MAT.8.32	Jesús enapegalo:
MAT.8.32	—Jamoyi.
MAT.8.32	Joga'me payac lepaqalpi yenoĝodegue ca'li, queda'e gaa'me jiyaĝa'u qama'le tauelo joga'me coochelpi; qama'le paja'a joga'me coochelpi dajodegue, yelochidi'ñgui ga'me qaya'ñgui chayovida'a ga'me qa'em lae, qama'le ueda'a da'me ouaĝail. 
MAT.8.33	Jogaa'me jo'ne netelalo ga'me coochelpi dajodegue ca'li; mane'e ca'li yovideta ga'me noic paja'a 'yaĝatetedac ga'me 'uo ca'li, yema ga'me di'yoĝoma ca'li jogaa'me payac lete'. 
MAT.8.34	Chane'eja ena'uaque ga'me jo'ne 'lachaqa't ga'me noic dajotegue ga'me jo'ne ue'ta ñe'me Jesús; mane'e ca'li yauata qama'le nachoĝodetot qaedi ca'e di'me dijo' aleua.
MAT.9.1	Ca'li yem da'me dojo', Jesús nañgui jaga'me licota, qama'le paideta ga'me lajego jaga'me qa'em lat'edai; yem qama'le Jesús yec'ata di'me noic jo'ne mach'e 'lachaqa'. 
MAT.9.2	Naqaedi ua'a da'me uo'oe gaa'me jiyaĝa'u yedodeuo'o ga'me laqaya' jo'ne choĝolaĝaic, uetalegue ga'me lela'. Mane'e ca'li Jesús yauana da'me lepe'e' jogaa'me, qama'le dojapegue' ñe'me leuaĝaic, enaac:
MAT.9.2	—Am yaqaya, ¡yataqata a'nañaĝat, qa'a jodaa'me adoeco male qoyapalaĝa't!
MAT.9.3	Qama'le uo'oe gaa'me judiopi napaĝaguenoqo'tpi jo'ne eetojo' ga'me lelnataĝa'j: “Ga'me nenaĝategue jenjo' jiyaĝaua yataqachiñe ye'uetac ñe'me Dios.” 
MAT.9.4	Qalaĝaja Jesús yetaden ga'me jo'ne eeta da'me lelnataĝa'j, qama'le yachimaĝatalo jogaa'me, enaac:
MAT.9.4	—¿Toqoch'e yataqachiñe ja 'noe'n naa'me adelnataĝacodi'? 
MAT.9.5	¿Qo'li 'uo jogamaĝa laqalaic ta'le eetojo' ga'me 'yaqatac da'me jamaĝalegue jenjo' leuaĝaic: «Joda'me adoeco joote qoyapalaĝa't», uotaĝa jenaac: «Oñijeguem, qama'le oc»? 
MAT.9.6	Qalaĝaja ami jaloĝonalo nayi queda'me jayem jo'ne mach'e jayem Jiyaĝaua Lec'oĝot, 'uo da'me yañoqotaĝanaĝac qaedi japalaĝa't jogaa'me loeco ga'me jiyaĝadipi.
MAT.9.6	Chane'eja eetojo' da'me dajoyalegue ga'me leuaĝaic, enaac:
MAT.9.6	—Am jenapega: oñijeguem, auacona na'me adela' qama'le oc, auec'ata ga'me at'achaqa'.
MAT.9.7	Ñe'me choĝolaĝaic ñijeguem ca'li qama'le yec'ata ga'me 'lachaqa'. 
MAT.9.8	Ca'li yauata da'me dojo', yataqachiñe t'oi'y ga'me jiyaĝadipi, qama'le 'nonaĝachidegue joñe'me Dios queda'me yaloĝonouelo da'me lañoqotaĝanaĝac joga'me jiyaĝadipi.
MAT.9.9	Jesús ec, ca'e ga'me ue'ta, qama'le yauana ñe'me jiyaĝaua lenaĝat Mateo, netaue ga'me nejetenaĝaiqui ñe'me jaliaĝanec jo'ne Roma le'ec. Jesús enaac:
MAT.9.9	—Jayem oquegue.
MAT.9.9	Chane'eja Mateo ñijeguem qama'le equegue.
MAT.9.10	Ua'a ca'li ñe'me Jesús ue'ta ga'me 'nachaqa' da'me dequetac, qama'le qayoĝode' gaa'me lo'ol da'me nejetenaguec ñe'me jaliaĝanec jo'ne Roma le'ec, choqogaa'me jiyaĝa'u laqaya' jo'ne loeco lo'olpi, yovideta qama'le nach'e ena'am dajoyedalegue ga'me niqui'yaĝala', neda'ñejop ñe'me Jesús choqogaa'me lapaĝaguenataqa. 
MAT.9.11	Mane'e da'me yauata da'me dojo' joga'me fariseopi, qama'le yachimaĝatalo jogaa'me Jesús lapaĝaguenataqa, enapega't:
MAT.9.11	—Ñe'me adejaliaĝanequi, ¿Toqoch'e neuanaĝa'u ga'me lo'olpi da'me nejetenaguec ñe'me jaliaĝanec jo'ne Roma le'ec choqoga'me loeco lo'olpi?
MAT.9.12	Jesús domachiyalo qama'le enapegalo jogaa'me, enaac:
MAT.9.12	—Jogaa'me jo'ne ja yeleua'ape ja youetedaque ta'le qonatade'n, dite gaa'me leuaĝayaqa. 
MAT.9.13	Jamoyi qama'le anapaĝagueñiya jo' da'me yelo'teguet jenjo' 'naqatac: «Nach'eda jepaquetapega ta'le ami choĝodenataĝanaĝayaqa, qama'le ja naqaeda ta'le auauoyi adajaqajequi 'me aviquiyoue nale.» Qa'a nach'eda da'me yajouaĝat da'me ñanaequena: ja jiyaĝanalo gaa'me chimadichidiñe, dite ga'me loeco lo'olpi.
MAT.9.14	Joga'me lapaĝaguenataqa ñe'me Juan 'me chilaĝanataĝanaĝaic yec'adeta ñe'me Jesús qama'le yachimaĝadeta, enaac:
MAT.9.14	—Da'me qo'mi nataq'aen joga'me fariseopi jalcote da'me ñoqouaqataĝala't, qama'te naa'me adapaĝaguenataqa ¿toqoch'e ja noqouaqatela'ajalo?
MAT.9.15	Jesús 'yategueta jogaa'me:
MAT.9.15	—¿Qo'li yaqanate't ta'le demalaqataĝata'ajalo gaa'me jo'ne yec'adeta ga'me neualaĝayaĝac qom cha'li uetauelo ñe'me nojaĝaua? Qalaĝaja yovita jo' qom'te ga'me laloqo' da'me male qoyauec ñe'me nojaĝaua; qom yovita ga'me nolo', qama'le eja chimaqachiñe da'me noqouaqatela'ajalo jogaa'me. 
MAT.9.16	Qaya'te en laulaĝanaĝat ga'me dalaĝaic qom toijec ga'me loĝot, qa'a ga'me laulaĝanaĝat 'viya't qomle qama'le colqa'ague ga'me loĝot jo'ne toijec; chane'eja nichiguegue q'aen ga'me lauac. 
MAT.9.17	Uotaĝa ta'le qoyen lataĝa lae't ga'me jiyac lo'oc jo'ne toijec, qa'a qom dalaĝaic ga'me lataĝa, qama'le ga'me jiyac lo'oc depoqoye. Chane'eja ga'me jiyac lo'oc nataq'aen ga'me lataĝa male ne'uela'ajalo. Qo'che' 'noota qom qoyachañgui ga'me lataĝa dalaĝaic ga'me jiyac lo'oc jo'ne nach'e ena'am dalaĝaic, qaedi nataq'aeta da'me ja ne'uela'ajalo.
MAT.9.18	Mane'e ca'li Jesús cha'li dojetapegue'to ga'me jiyaĝadipi, qanach'e 'uo ñe'me jiyaĝaua jo'ne p'ajaye yovi' ca'li, qama'le yejoidiñe naa'me leliquetel da'me dajoya'aguet joñe'me Jesús, enaac:
MAT.9.18	—Jadi'me yale yemta yeleu, qalaĝaja qom jayem oquegue nataq'aen auachalo'te naa'me adoua' qama'le yitaĝa nec'alegue qomle.
MAT.9.19	Jesús ec, qama'le nach'e ena'am naequetapegue'to jogaa'me lapaĝaguenataqa. 
MAT.9.20	Qama'le 'uo ca'li jañe'me yauo jo'ne doce ga'me 'uoidi da'me 'uo ga'me lapite'na queda'me ja emeguet jaga'me tauo', qama'le nichii'uo ca'li qama'le queto'uet ga'me chiyoĝogue ga'me jiyaĝadipi, qama'le yepoteuo'o ga'me lapoto lae ñe'me Jesús. 
MAT.9.21	Qa'a eetojo' da'me lelnataĝac: “Jaldata da'me jepoteuo'o ga'me lapoto lae, qama'le paja'a da'me jemegue qomle.” 
MAT.9.22	Chane'eja Jesús 'ñemagañe da'me nejelec. Ca'li yauana jaga'me yauo qama'le enaac:
MAT.9.22	—Am yaqayole, a'nañaĝatela't nayi, qa'a chiyaqayi da'me adepe'e da'me am yemegue q'aen.
MAT.9.22	Qama'le nach'ega ua'a ca'li paja'a yemegue.
MAT.9.23	Mane'e ca'li Jesús yovita ga'me 'lachaqa' ñe'me lajoĝola't joga'me judiopi, yauana queda'me joote niyamaĝateta'ajalo jogaa'me najeede lo'ol queda'me male jetaque qoyachaue ga'me napa'l lae't, nataq'aen queda'me 'yalaqataye ga'me jiyaĝadipi da'me noyetaye. 
MAT.9.24	Qama'le dojapegue'to jogaa'me, enaac:
MAT.9.24	—Oquiya'e jena'me jenjo', qa'a ja yeleu jana'me q'añole, dite da'me ch'e t'ochetac.
MAT.9.24	Qama'le joga'me jiyaĝadipi ye'uetedac ca'li ñe'me Jesús. 
MAT.9.25	Qalaĝaja ñe'me ena'uaque en yenoĝodegue; yem qama'le yenoĝoneuo nataq'aen yacona ga'me louaq jaga'me q'añole, qama'le jaga'me ñijeguem. 
MAT.9.26	Qama'le yema di'me aleua laguelegue da'me qo'yaĝatetac ga'me 'uo joca'li.
MAT.9.27	Mane'e ca'li Jesús ca'e ga'me ue'ta, qama'le uo'oe gaa'me dojolqa qana'mi quetedapegue' ca'li nataq'aen yiyaĝateda'ague:
MAT.9.27	—¡Am David c'oĝot, qo'mi avichoĝode'n!
MAT.9.28	Ca'li Jesús yenoĝoneuo ga'me emec, jogaa'me qana'mi yec'adeta, qama'le Jesús yachimaĝatalo:
MAT.9.28	—¿Qo'li adelnataĝaqui da'me jaqanatet ta'le ja'uo da'me dojo'?
MAT.9.28	Jogaa'me 'yadeteguet, enapega't:
MAT.9.28	—Jaja'a, Jaliaĝanec.
MAT.9.29	Chane'eja Jesús yepotelo'te gaa'me 'lae'te, qama'le enaac:
MAT.9.29	—'Noota qom yepaquichigui qa'a naq'aeta da'me adepi'i jo'ne ami uetauelo.
MAT.9.30	Qama'le yitaĝa nauachidiñe. Jesús jalcote da'me uaqatalo:
MAT.9.30	—Ena'te a'uaĝachetac da'me dojo', qaedi qaya'te gamachaqaega ta'le noma'a da'me dojo'.
MAT.9.31	Qalaĝaja ca'li qojedelegue, qanach'e yema di'me dijo' aleua 'yaĝatetedac ga'me jo'ne Jesús ya'uo joca'li.
MAT.9.32	Ca'li joote eque' gaa'me qana'mi, qama'le uo'oe gaa'me jiyaĝa'u jo'ne nauede'uo ñe'me Jesús ga'me ja domachiyac 'me uetaye ga'me payac lepaqal. 
MAT.9.33	Mane'e ca'li Jesús yamaĝaye ga'me payac lepaqal qanach'e ñe'me chiyoĝojec paja'a yaqanatet ta'le 'uo ga'me 'laqatac. Ga'me jiyaĝadipi jalcote da'me yoqoch'em, enapega't:
MAT.9.33	—¡Jena'me Israel c'oqo'tepi, qaya'te ua'a ta'le naq'aeta ga'me qoyauana ena'am da'me dojo'!
MAT.9.34	Qalaĝaja joga'me fariseopi enapega't:
MAT.9.34	—Naqaeñe ñe'me mach'e lejaliaĝane'j joga'me payagodipi jo'ne yanem da'me lañoqotaĝanaĝac qaedi yamaĝadegue jogaa'me.
MAT.9.35	Jesús quetayelo ena'uaque joga'me noicolqa nataq'aen 'nachaqa'tolqa, dapaĝaguenataĝatapegouelo gaa'me nemaĝaiqui' 'me na'ñalo nale gaa'me yec'atalo. Dapaĝaguenataĝatapec da'me onaĝaic 'naqataĝanaĝac jo'ne 'yaĝatetac da'me Dios lejaliaĝa, nataq'aen en yemedegue ga'me leuaĝaiquipi 'me yodapecache gaa'me lapite'nadi choqogaa'me layaliaĝaco. 
MAT.9.36	Ca'li yauanalo ga'me jiyaĝadipi, qama'le yataqachiñe nomeguet da'me lichoĝodenataĝanaĝac, qa'a nelidiñi nataq'aen ena'am ta'le qoyegue'm, ena'ama gaa'me 'naĝanaĝatel qom qaya'te neuatoqo't. 
MAT.9.37	Chane'eja yanema da'me 'laqatac jogaa'me mach'e lapaĝaguenataqa:
MAT.9.37	—Ami yaqaya'olqa, yataqachiñe jalcote da'me qadaqataĝanaĝac, qalaĝaja ja lama'y gaa'me onataĝanaĝayaqa. 
MAT.9.38	Qo'che' auajelai joñe'me loĝot da'me naqataĝanaĝac qaedi namaĝatequena gaa'me onataĝanaĝayaqa qaedi datoĝo'n.
MAT.10.1	Yem qama'le Jesús yiyaĝanalo joga'me doce jo'ne lapaĝaguenataqa, qama'le yanema da'me lañoqotaĝanaĝa'j qaedi yamaĝadegue gaa'me payac lepaqa'li jo'ne paĝachiguilo nataq'aen qaedi e'n yemedegue gaa'me yodapecache napite'nadi nataq'aen nayaliaĝaco. 
MAT.10.2	Naajo' mach'e lenaqa'te joga'me doce 'me lamaĝa's: 'uaechiñe ñe'me Simón (da'me lenaĝat laqaya Pedro), Andrés jo'ne laqaya ñe'me Simón, Santiago nataq'aen laqaya Juan mach'e c'oqo'te ñe'me Zebedeo, 
MAT.10.3	Felipe, Bartolomé; Tomás nataq'aen Mateo (nach'eñe lo'o da'me nejetenaguec ga'me Roma), Santiago mach'e c'oĝot ñe'me Alfeo, nataq'aen Tadeo, 
MAT.10.4	Simón jo'ne celote, nataq'aen Judas Iscariote, jo'ne ua'edi yanegue ñe'me Jesús.
MAT.10.5	Jesús yama' naa'me naajo' doce jo'ne eetojo' da'me yaqataĝaneque: “Ena'te auec'achiya di'me 'naleua joga'me ja judiopi uotaĝa ta'le ayouelo joga'me noyaqa 'me neda'ña di'me Samaria. 
MAT.10.6	Nach'edata da'me auec'achiyalo ga'me lec'oqo'tepi ñe'me Israel 'me ena'ama ga'me 'naĝanaĝatelpi jo'ne yejoma'tape. 
MAT.10.7	Jamoyi, a'uaĝachetac queda'me joote qoyoqo'ta da'me lejaliaĝa ñe'me Dios 'me na'ague di'me piyem. 
MAT.10.8	Anec'alaĝachidegue jogaa'me yeleua'ape, a'niyelaĝachiidijeguem jogaa'me joote yele'u, aueñi yoqovite' jogaa'me nolaĝa polio' lalataqa nataq'aen auamaqayidegue jogaa'me payagodipi lepaqa'li. Dojo' nañoqotaĝanaĝac ami qoyanema nayi: qaya'te lajo'vi ta'le oquiyot. Chane'eja ena'te auauoyi lajo'vi da'me auec'alaqataĝañi.
MAT.10.9	“Ena'te auachiyi ga'me anaicauai jo'ne oro uotaĝa plata uotaĝa cobre qom anejachii'ña da'me oquiyi, 
MAT.10.10	uotaĝa auauoyi aneje'niye queda'me aueuoitac. Ena'te auachiyi ga'me anejomaĝaiquii laqaya uotaĝa gaa'me adapela'chidi' uotaĝa ga'me adaje'li, qa'a ñe'me onataĝanaĝaic chimaqachiñe ta'le qoyanem ga'me yalic.
MAT.10.11	“Qom auec'achiya gamachaqaega noic uotaĝa 'nachaqa', qama'le aueloyaque ga'me jiyaĝaua jo'ne chimaqachiñe qaedi nach'ega oviya'ajop chayovida'a qom mach'e oquiya'ae ga'me noic. 
MAT.10.12	Mane'e qom ayoue ga'me emec, auep'iyeñi' gaa'me jo'ne netedaue ga'me. 
MAT.10.13	Qom gaa'me jiyaĝa'u 'me netedaue ga'me 'nachaqa' ami 'yamaqate'n, qama'le da'me 'nemaĝac jo'ne auepaquitapega male yepaquichigui. Qalaĝaja qom ja ami 'te 'yamaqate'n, qama'le auajelaĝañiyot ñe'me Dios qaedi ami 'niyelaĝadetot da'me 'nemaĝac. 
MAT.10.14	Chane'eja qom ja jetaque ami yaconegueta nataq'aen da'me ja jetaque ami naquiaĝanalo, qama'le oquiya'ae ga'me 'nachaqa' uotaĝa noic qama'le anechiyoqoyidiñe ga'me enaĝayaĝa jonaa'me adapia'chidi'. 
MAT.10.15	Ami ja'aĝatema queda'me qom yovita ga'me nolo' jo'ne laloqo' da'me 'uo da'me le'uaĝanaĝanaĝac ñe'me Dios, qama'le yataqachiñe lama'aja da'me ne'uaĝanaguec jena'me jenjo' noic, ja ena'ama ga'me jiyaĝadipi ca'li 'me neda'ña di'me noic jo'ne Sodoma nataq'aen Gomorra.
MAT.10.16	“Yataqachiñe anaquiaĝañiya da'me dojo' 'yaqatac, queda'me ami jama' nayi, qalaĝaja ena'am ta'le ami 'naĝanaĝatelpi jo'ne jamaĝauelo jogaa'me diquiya'ape. Chane'eja 'noota qom ami yatenaĝanaĝayaqa, aueñiya'ama jogaa'me nanayaqa, nataq'aen qaya'te anedaĝayaĝaqui, aueñiya'ama jogaa'me doqoto'pi. 
MAT.10.17	'Noota qom anechilela't, qa'a ami qoyanouelo qomle jogaa'me jaliaĝanaqa nataq'aen ami qoyachauelo jogaa'me judiopi lemaĝaiqui' da'me ami qoye'uaĝa'n 
MAT.10.18	chayovida'a da'me ami qoyauelo'te jogaa'me jaliaĝanaqa 'me yelolo'te naa'me ale'u lael choqogaa'me jaliaĝanaqa jo'ne p'ajodaye. Ami qo'yeteque da'me dojo' qa'a yajouaĝat da'me jayem; qama'le naq'aeta qomle da'me auepitaqachiñiyac queda'me jayem a'uaĝachiyema nale auajoyiya'agueta jogaa'me nataq'aen gaa'me ja judiopi laje'. 
MAT.10.19	Qalaĝaja qom ami qoyauelo'te jogaa'me jaliaĝanaqa 'me p'ajodaye ena'te diyachiyelo naa'me adai'lidi' queda'me jach'e jogamaĝa anenaĝachiyegue qom a'uachiyegueta, qa'a qom yovita ga'me laloqo' da'me male 'uo ga'me adetaĝayaĝaqui qama'le Dios ami yanema naa'me at'aqataqadi'. 
MAT.10.20	Qa'a ja naqa'ami da'me auauoyi ga'me adetaĝayaĝaqui dite ñe'me Lepaqal joñe'me Adet'ai nach'eñe ami yojaĝanaĝa'n.
MAT.10.21	“Jogaa'me mach'e naqaya' dachinataĝalo'te qomle jogaa'me mach'e laqaya' qaedi qoyala't, nataq'aen jogaa'me net'al yadegue gaa'me mach'e c'oqo'te; nataq'aen jogaa'me nec'oqo'te nautenalo gaa'me mach'e let'al qaedi qoyala't. 
MAT.10.22	Ena'uaque jogaa'me aleua laje' ami qonautenalo qa'a jouaĝat jayem; qalaĝaja ga'me jo'ne 'nañaĝatela't chayovida'a ga'me loiquiaqa' da'me 'loyaĝac, qama'le nach'ega nec'alegue qomle. 
MAT.10.23	Qom ami qoyecaa'tape, oquiya'e di'me oñiya'ña qama'le auapiñeya ga'me noic laqaya. Eja ami ja'aĝatema queda'me ja auaqanachichi ta'le yemeda auecaechiyalo jogaa'me noyaqa jona'me israelpi, chayovida'a male 'ñiyelaq, da'me jayem jo'ne jayem Jiyaĝaua Lec'oĝot.
MAT.10.24	“Qaya'te napaĝaguenatac ta'le napacalegue ga'me napaĝaguenoqo't, nataq'aen qaya'te nelatac ta'le napacalegue ga'me ladipa. 
MAT.10.25	Chane'eja qaya'te yepaguejaque laqaya ga'me napaĝaguenatac qom joote ena'am ga'me napaĝaguenoqo't, nataq'aen ga'me nelatac qom joote ena'am ga'me ladipa. Qom qoyenapega Beelzebú ñe'me net'a, ¿jach'e jogamaĝa 'naqataqa jo'ne qoyachalo'te qomle gaa'me 'lachaqadiaĝa'u jo'ne mach'e c'oqo'tolqa?
MAT.10.26	“Chane'eja ena'te at'oyiyapega ga'me jiyaĝadipi. Qa'a qaya'te gamachaqaega qoyapadetalegue ta'le ja yovita da'me male qo'youatelegue, nataq'aen qaya'te qoyoĝotetapiñe ta'le ja yovita da'me qonoma'a. 
MAT.10.27	Ga'me jo'ne ami ja'aĝatema nale 'naltapiye, qama'le aueñi taue ga'me nolo' da'me a'uaĝachetac; nataq'aen ga'me ja di'yoq 'me auomachiiya, qama'le aviyaĝañetac, auapiilo'te gaa'me emaqa da'me a'uaĝachetac. 
MAT.10.28	Ena'te at'oyiyalo gaa'me jo'ne yaqanate't ta'le ami yala't, qa'a ja yaqanate't ta'le yala't ñe'me adepaqali. Nach'edata da'me at'oyiyapega ñe'me jo'ne yaqanatet ta'le ami yamaĝauelo di'me ne'uaĝanaqa' ga'me loeco lo'olpi jo'ne payac 'lachaqa' qaedi yapalaĝat ñe'me adepaqali nataq'aen ga'me adapachi.
MAT.10.29	“¿Qo'li ja aueñi 'te tayí ch'e onole nemena nale auemeñi' gaa'me dojolqa mayodi? Qalaĝaja qaya'te gamachaqaega ta'le talegue jena'me aleua qom ja naq'aeta ga'me yaje'tema ñe'me Adet'ai. 
MAT.10.30	Qama'le da'me ami, chayovida'alo naa'me adayoqochidi', ñe'me Dios joote onolqa'tape naloqote'tape. 
MAT.10.31	Chane'eja ena'te ami qolanaqayaqa, qa'a ami yataqachiñe anapaquiyalegue da'me lajo'viyaĝa'j gaa'me qayoĝode' mayodipi.
MAT.10.32	“Qom 'uo gamachaqaega jayem yotauan nale dajoya'agueta joga'me jiyaĝadipi, qama'le nach'e ena'am da'me jayem jotauan joga'me qom jajoya'aguet ñe'me Taĝadena' 'me na'ague di'me piyem. 
MAT.10.33	Qalaĝaja ga'me jo'ne jayem nemanec nale dajoya'agueta ga'me jiyaĝadipi, nach'e ena'am da'me jayem ñemanec joga'me qom jajoya'aguet ñe'me Taĝadena' 'me na'ague di'me piyem.
MAT.10.34	Ena'te auepíchitapega ta'le ñeda'a da'me 'lemaĝac jena'me aleua; da'me ñanaequena ca'li, ja yajouaĝat da'me ñedo'oquena da'me 'nemaĝac, dite da'me nalada't. 
MAT.10.35	Ñanaequena qaedi ñautenaĝaneguet qomle ga'me let'a ga'me jiyaĝaua, nataq'aen qaedi jaga'me nec'oqote nautena qomle jaga'me mach'e lat'e, nataq'aen qaedi jaga'me yauo nautena qomle jaga'me mach'e li'yodo. 
MAT.10.36	Chane'eja gaa'me laute'u ga'me jiyaĝaua nach'egaua jo'ne mach'e laqaya'olqa. 
MAT.10.37	Ñe'me jo'ne noqopita ga'me let'a uotaĝa lat'e qama'te ja yaguegue da'me jayem noqopita, qama'le ja tayet da'me ñauela't. Nataq'aen ñe'me jo'ne noqopita ga'me c'oĝot uotaĝa c'oqote qama'te ja yaguegue da'me jayem noqopita, qama'le ja tayet da'me ñauela't. 
MAT.10.38	Nataq'aen ñe'me jo'ne ja yachitac jaga'me sodoso qaedi jayem equegue, ja tayet da'me ñauela't. 
MAT.10.39	Ñe'me jo'ne jetaque nec'alaĝategue da'me mach'e 'loyaĝac, qama'le qodoĝotaĝanec qomle, qalaĝaja ñe'me jo'ne jayem uajouem da'me 'loyaĝac, nach'eñe qamqa'me nec'alaĝategue qomle.
MAT.10.40	Qom 'uo ga'me ami yaconegueta, qama'le naqayem da'me jayem yaconeguet; nataq'aen ga'me jo'ne jayem yaconeguet, qama'le nach'e ena'am yaconeguet ñe'me jo'ne jayem namaĝaquena. 
MAT.10.41	Ga'me jo'ne yaconeguet ñe'me Dios 'laqataĝanaĝanec yajouaĝat da'me eja 'yaĝatetac da'me 'laqataĝanaĝac ñe'me Dios, qama'le nach'ega nalo'taguet da'me lajo'viyaĝac ñe'me Dios 'laqataĝanaĝanec qom qoyejeten. Nataq'aen ga'me jo'ne yaconeguet ñe'me jiyaĝaua jo'ne yataqatelegue yajouaĝat da'me eja yataqatelegue ñe'me, qama'le nach'ega naloteguet da'me lajo'viyaĝac ñe'me yataqatelegue qom qoyejeten. 
MAT.10.42	Nataq'aen gamachaqaega jo'ne yanem ga'me laiquip ga'me jiyaĝaua jo'ne chiyaqauelo naa'me naajo' jo'ne ja p'ajodaye, qa'a yajouaĝat da'me mach'e yapaĝaguenataqa, eja ami ja'aĝatema queda'me yataqachiñe 'uo qomle ga'me nejetenaguec.
MAT.11.1	Ca'li yem da'me dojo' laqataĝac ñe'me Jesús jo'ne yanema jogaa'me doce 'me lapaĝaguenataqa, qama'le ca'e di'me ue'ta qaedi quetayilo ena'uaque jogaa'me noyaqa 'me neda'ña di'me dijo' aleua, da'me dapaĝaguenataĝatac nataq'aen 'yaĝatetapema da'me 'laqataĝanaĝac ñe'me Dios.
MAT.11.2	Ca'li Juan joote uetaue jaga'me coñetaĝanaĝaiqui, qama'le dep'iquitapega ga'me jo'ne 'yetetac ñe'me Cristo. Chane'eja uo'oe gaa'me lapaĝaguenataqa jo'ne yamaĝata ca'li ñe'me Jesús 
MAT.11.3	qaedi yachimaĝadeta, enapega't:
MAT.11.3	—¿Qo'li naqa'am jo'ne yataqachiñe am Dios Liquiyac 'me qoyetapega ca'li da'me auanaequena, uotaĝa maliaĝa cha'li jeuataqataque ga'me jiyaĝaua laqaya? 
MAT.11.4	Jesús 'yategueta jogaa'me:
MAT.11.4	—Jamoyi, a'uaqataĝañem ñe'me Juan da'me jo'ne auañiya nataq'aen auanomiya'a. 
MAT.11.5	A'uaĝachem qomle da'me male nauachidiñe jogaa'me qana'mi, nataq'aen jogaa'me uayodaĝayaqa male yeuo'tape, jogaa'me daloĝo lalataqa male yoqovite' da'me lapite'na't, jogaa'me ja domachiya'ape male domachi'y, jogaa'me joote yele'u yitaĝa nec'alidijeguem nataq'aen jogaa'me choĝodache male qo'yaĝatapema da'me onaĝaic Dios 'laqataĝanaĝac. 
MAT.11.6	Qama'le ¡made'tapolqa gaa'me jo'ne nach'e eta't jayem p'iida'a!
MAT.11.7	Ca'li eque' jogaa'me, qama'le Jesús paja'a t'aqataĝanema joga'me jiyaĝadipi, 'yaĝatetac ñe'me Juan, enaac:
MAT.11.7	—¿Toqoch'e auajoyigui di'me aleua jo'ne totapega't ca'li? ¿Qo'li jetaque auañiya ga'me coqota jo'ne layat yamaqatapiñe? 
MAT.11.8	Qom ja naq'aeta, ¿jach'e ga'me jetaque auañiya da'me auajoyigui? ¿Qo'li jiyaĝaua jo'ne yatedañe gaa'me louo jo'ne 'yoĝodache? Ja naq'aeta, qa'a ga'me yatedañe gaa'me louo jo'ne 'yoĝodache netauelo nale jogaa'me 'lachaqa'te jogaa'me jaliaĝanaqa 'me p'ajodaye. 
MAT.11.9	Qama'le jega: ¿jach'e ga'me jetaque auañiya ca'li oquiyi? ¿Qo'li auec'atenaĝañiyegue ñe'me Dios 'laqataĝanaĝanec? ¡Eja, naq'aeta! Nataq'aen nach'eñe jo'ne napacalegue ga'me Dios 'laqataĝanaĝanec. 
MAT.11.10	Juan nach'eñe jo'ne joote qo'yaĝate'taguet ca'li gaa'me nedii's:
MAT.11.10	«Nayi je'uauaĝata na'me 'yaqataĝanaĝanec jo'ne auajoyalegue,
MAT.11.10	Qaedi yiyamaĝatetac qomle na'me adadic.»
MAT.11.11	Eja ami ja'aĝatema queda'me Juan 'me chilaĝanataĝanaĝaic nach'eñe napacalo'te ena'uaque joga'me jiyaĝadipi; qalaĝaja ga'me jo'ne ja di'yaĝa da'me uetaye da'me dojo' Dios lejaliaĝa, nach'ega jo'ne napacalegue ñe'me Juan.
MAT.11.12	Chiyoqotelegue ca'li yemta novi' ñe'me Juan 'me chilaĝanataĝanaĝaic chayovida'a nayi da'me qoya'uo lachoĝode'j jogaa'me jo'ne tadoue joda'me lejaliaĝa ñe'me Dios 'me na'ague di'me piyem, nataq'aen jogaa'me jo'ne yeloiquiaĝanaĝateguet da'me mach'e 'lañaĝa'j qama'le 'yaedetedapelegue da'me jetaque yapalaĝa't joda'me. 
MAT.11.13	Jogaa'me Dios 'laqataĝanaĝanaqa jo'ne 'uaechidiñe choqodaa'me napaĝaguenataĝanaĝaco jo'ne chiyaqayilo daa'me Dios lamaĝajoĝonaĝaco, ena'uaque jogaa'me 'yaĝatetedac da'me Dios lejaliaĝa, chayovida'a ca'li novi' ñe'me Juan. 
MAT.11.14	Nataq'aen qom jetaque auacoñiyeguet da'me dojo', qama'le Juan nach'eñe Dios 'laqataĝanaĝanec Elías jo'ne joote qo'yaĝate'taguet ca'li. 
MAT.11.15	Ami jo'ne jayem anaquiaĝañiya nayi, 'noota qom yataqata auayachiñi'tegue da'me dojo'.
MAT.11.16	Qama'le cha'li 'uo ga'me ñaloqochiñgui jena'me jenjo' jiyaĝadipi jo'ne uo'oe nayi. Ami ja'aĝatema queda'me ena'ama ga'tae'me ñoqolqa jo'ne ueteda'a ga'me laeñi ga'me noic da'me dañañi'tape qama'le yiyaĝatapegalo jogaa'me laqaya', enapega'ajalo: 
MAT.11.17	«Jajedaĝaye jaga'me qadajeede qama'te ja aualaĝaiye; ca'li jo'ona' daa'me nalaco jo'ne nemalaqataĝanaĝaco qama'te ja anoyeñetac.»
MAT.11.18	Qama'le da'me ami yataqata aueñiya'ama jogaa'me, qa'a novi' ca'li ñe'me Juan, jo'ne ja deque'e uotaĝa ta'le niyomigui ga'me lataĝa, qama'te aueñiyapega da'me uetaye ñe'me payac lepaqal. 
MAT.11.19	Ua'edi ñovi' da'me jayem jo'ne yataqachiñe jayem Jiyaĝaua Lec'oĝot, jo'ne jeque'e nataq'aen ñiyom, qama'te jayem aueñiyapega qui'yaĝaic nataq'aen niyomaĝaic, jayem naigaĝaua jogaa'me jiyaĝa'u jo'ne ja 'noe'n gaa'me 'lonataqa choqogaa'me lo'ol da'me nejetenaguec di'me Roma. Qalaĝaja joda'me layatenaĝanaĝac joñe'me Dios qoyayataĝade'tegue qom qoyauanalo gaa'me 'nonataqa 'me chiyoqodayi, nach'egaua jo'ne chimaqachidiñe.
MAT.11.20	Chane'eja chiyoqochiñe da'me nelaĝalo jogaa'me noyaqa jo'ne yataqachiñe yacha'ñalo da'me yaloĝon da'me lañoqotaĝanaĝac, qa'a ja 'viyelaĝadetot joñe'me Dios. Enaac nale ñe'me Jesús:
MAT.11.21	—¡Degueja da'me adachoĝodec qomle am Corazín, nataq'aen am Betsaida! Qa'a ta'le qoyacha'ña di'me Tiro nataq'aen Sidón da'me jaloĝon dojo' yañoqotaĝanaĝac jo'ne joote ami jaloĝonouelo, qama'le joote 'niyelaĝadetot ca'li ñe'me Dios, yaidiñe ga'me leuo jo'ne dola'y nataq'aen necouadiye ga'me jalo. 
MAT.11.22	Qalaĝaja ami ja'aĝatema queda'me ga'me nolo' qom 'uo da'me nec'atenaĝanaĝac qama'le yataqachiñe lama'aja ga'me ane'uaĝanaguequi ja aueñiya'ama ga'me jiyaĝadipi 'me 'lachaqa't di'me Tiro nataq'aen Sidón. 
MAT.11.23	Qama'le am Capernaúm, ¿qo'li aueetapega auovidaje'ma di'me piyem da'me am qoyi'yoĝoden? ¡Ja naq'aeta, dite da'me anapacalegue di'me napa'lpi 'lachaqa' qom am iyiñe! Qa'a ta'le qoyacha'ña di'me Sodoma da'me jaloĝon dojo' yañoqotaĝanaĝac jo'ne ami jaloĝonalo, qama'le maliaĝa 'uo di'me dijo' noic chayovida'a jenjo' nolo'. 
MAT.11.24	Qalaĝaja ami ja'aĝatema queda'me ga'me nolo' qom 'uo da'me nec'atenaĝanaĝac ga'me ane'uaĝanaguequi jo'ne am qoyanem lama'aja qomle ja ena'am di'me aleua jo'ne Sodoma.
MAT.11.25	Jo'me jojo' nolo', Jesús enaac:
MAT.11.25	—Nayi am 'ñonaĝachigui, am Taĝadena', Lejaliaĝanec di'me piyem nataq'aen jena'me aleua, qa'a auoĝochi'ñejopa jogaa'me yatenaĝanaĝayaqa nataq'aen tadenataĝanaĝayaqa naa'me naajo' uo'oe, qama'le aualoĝonalo joga'tae'me 'najodolqa. 
MAT.11.26	Eja da'me dojo', am Taĝadena', qa'a naq'aeta da'me mach'e auepaquetapega.
MAT.11.27	“Joñe'me Taĝadena' jayem yanema ena'uaque jogaa'me jo'ne uo'oe. Qaya'te eja yataqachiñe eja yateton joñe'me Nec'oĝot, dite ñe'me Let'a; nataq'aen qaya'te yataqachiñe eja yateton joñe'me Net'a, dite ñe'me C'oĝot choqogaa'me jo'ne jetaque yatetonaĝa'n. 
MAT.11.28	Jayem anec'achiya ena'uaque ami jo'ne adeliñi'ñejopa naa'me at'onataqadi' choqonaa'me adi'yacodi', qaedi ami 'ñomataĝadegue. 
MAT.11.29	'Noota qom auacoñiyeguet jena'me yepiñejec jo'ne ami janema, nataq'aen 'noota qom jayem auayachiñe queda'me 'uo da'me ñapogaĝadenaĝac nataq'aen joĝodaic jena'me yeuel; nach'eda eeta da'me male 'nomategue jonaa'me adai'lidi'. 
MAT.11.30	Qa'a jena'me yepiñejec jo'ne ami janema qaedi ami jachalo'te, ja qalaq nataq'aen p'ateta.”
MAT.12.1	Jaa'me jaajo' noloqo'ote, ñe'me Jesús tatelo'te ga'me ua'alo jogaa'me nanaĝanaqa'te. Jogaa'me lapaĝaguenataqa yoqoua't ca'li qama'le napo'j ga'me trigo qaedi yali'j jaga'me jala. 
MAT.12.2	Joga'me fariseopi yauata da'me dojo' ca'li, qama'le eedapega ñe'me Jesús:
MAT.12.2	—Auec'ate'n naa'me adapaĝaguenataqa yauote ga'me ja qoyajeta ta'le qoya'uo jena'me nolo' 'me niyamaqatac.
MAT.12.3	Joñe'me 'yategueta:
MAT.12.3	—¿Qo'li ja auec'achiñe ga'me David ya'uo ca'li, mane'e da'me yoqouat choqogaa'me quetedapegue'? ¿Qo'li ja auec'achiñe ga'me ya'uo ca'li? 
MAT.12.4	Qa'a taue ga'me Dios 'lemec qama'le yali'j gaa'me pan jo'ne joote ja qoyen 'te 'nalo'te da'me qoyanema joñe'me Dios, ja qoyejeta ta'le yali'j ñe'me nataq'aen jogaa'me naequetedapegue' dite da'me nach'egauate' joga'me tamenaĝaiqui lo'olpi qoyaje'tema. 
MAT.12.5	Uotaĝa ¿qo'li ja auec'achiñe' jodaa'me namaĝajoĝonaĝaco jo'ne chiyoqodo'ot ñe'me Moisés ca'li, queda'me ja yauote loe'j gaa'me tamenaĝaiqui lo'olpi nale uetedaue ga'me, mate mane'e ja 'nomatedegue di'me nolo' jo'ne niyamaqatac? 
MAT.12.6	Chane'eja ami ja'aĝatema queda'me jenjo' 'me jouaqa'te 'uo ñe'me jo'ne yataqachiñe p'ajaye napacalegue ga'me tamenaĝaiqui. 
MAT.12.7	Ami auayachiñe ga'me yelo'tegueta naa'me naajo' 'naqataqa: «Jepaquetapega ta'le yataqachiñe ami choĝodenataĝanaĝayaqa, ja naqaeda ta'le auauoyi adajaqajequi jo'ne auequiyoue nale.» Ta'le auayachiñe qama'le ja auachiyalo'te da'me laviyaĝaje't jogaa'me jo'ne ja yauote gamachaqaega ja no'en. 
MAT.12.8	Qa'a jayem jo'ne yataqachiñe jiyaĝaua lec'oĝot 'uo da'me yañoqotaĝanaĝac da'me ñejaliaĝatelegue di'me nolo' 'me niyamaqatac.
MAT.12.9	Jesús ca'e ga'me ue'ta qama'le yec'ata ga'me 'lemaĝaiqui' jogaa'me. 
MAT.12.10	'Uo ñe'me jiyaĝaua uetaue ga'me, jo'ne qaqata ga'me louaq; qama'le queda'me yelotedaque ga'me chiyaqayi da'me 'uo ga'me lajouaĝajet ñe'me Jesús, yachimaĝadeta ca'li enapega'ajalo:
MAT.12.10	—¿Qo'li qoyajeta da'me qoyen yemegue jenjo' jiyaĝaua jenjo' nolo' 'me niyamaqatac?
MAT.12.11	Jesús 'yategueta jogaa'me:
MAT.12.11	—¿Jach'e ga'me yaqanatet da'me ami qom 'uo jaga'me lalo 'naĝanaĝate ta'ñgui jaga'me limaĝañi qom ga'me nolo' 'me niyamaqatac? ¿Qo'li ja yec'ata qaedi naqadijeguem? 
MAT.12.12	Chane'eja ¡yataqachiñe p'ajaye ñe'me jiyaĝaua napacalegue jaga'me 'naĝanaĝate! Qama'le eja 'noota qoyajeta da'me qoye'et ga'me chimaqachiñe di'me nolo' 'me niyamaqatac.
MAT.12.13	Chane'eja dojapegue' ñe'me jiyaĝaua:
MAT.12.13	—Anodegue na'me adouaq.
MAT.12.13	Ñe'me nodegue, qama'le ga'me louaq yitaĝa yemegue yataqachiñe ena'am ga'me laqaya. 
MAT.12.14	Qalaĝaja ca'li yenoĝodegue ga'me fariseopi, paja'a uenateteda'a ga'me yauote qomle, qaedi yala't ñe'me Jesús.
MAT.12.15	Qama'le queda'me Jesús nometelegue da'me dojo', ca'e ga'me ue'ta, qanach'e jalcote ga'me jiyaĝadipi equegue ca'li. Jesús e'n yemedegue joga'me leuaĝaiquipi, 
MAT.12.16	nataq'aen yataqachiñe uaqatelo'te jogaa'me qaedi ja 'yaĝatetedac joñe'me. 
MAT.12.17	Nach'eda dojo' yepaque'tegue da'me 'laqataĝanaĝac ñe'me Isaías jo'ne Dios 'laqataĝanaĝanec ca'li enaac:
MAT.12.18	“Jenjo' mach'e yalemaĝajet,
MAT.12.18	Naqaena jena'me yataqachiñe yiquiyac,
MAT.12.18	Nataq'aen mach'e jauotec
MAT.12.18	Choqoda'me ñetotapec.
MAT.12.18	Janoue ñe'me Yepaqal
MAT.12.18	Qaedi 'yaĝatetapema joda'me yataqatelegue joga'me noyaqapi.
MAT.12.19	Joñe'me ja c'onaĝanac nataq'aen ja 'yalaqatac;
MAT.12.19	Uotaĝa ta'le chimaqapi'ña da'me lejamaĝa
MAT.12.19	Ga'me noic laeñi qaedi qodomachiya.
MAT.12.20	Ja yenoĝon jaga'me coqota jo'ne yamta'le uacac
MAT.12.20	Uotaĝa ta'le 'yomaĝat jaga'me coyadaĝanaqate jo'ne yamta'le om,
MAT.12.20	Chayovida'a qom yomataĝanaĝan
MAT.12.20	Joda'me jo'ne yataqachiñe chimaqachiñe.
MAT.12.21	Qama'le yema ga'me noyaqapi
MAT.12.21	'Uo da'me leuataqataĝanaĝa'j
MAT.12.21	Da'me naqaeñe jo'ne chiyaqayi da'me nec'alaĝa.”
MAT.12.22	Qoyauega ga'me qanam nataq'aen ja domachiyac, jo'ne uetaye ga'me payac lepaqal, qama'le Jesús yitaĝa yanem da'me nauachiñe nataq'aen yitaĝa uo'oe gaa'me 'laqataqa. 
MAT.12.23	Ena'uaque joga'me jiyaĝadipi nenatetapega't ca'li queda'me jalcote qoyoqoch'em: “¿Qo'li ja naqaena jena'me jenjo' jo'ne mach'e c'oĝot di'me David?”
MAT.12.24	Ca'li domachita da'me dojo', joga'me fariseopi enapega't: “Nach'eñe Beelzebú lejaliaĝane'j joga'me payagodipi yanem da'me lañoqotaĝanaĝac dojo' jiyaĝaua qaedi yamaĝadegue jogaa'me.”
MAT.12.25	Qalaĝaja queda'me Jesús yateton da'me lelnataĝa'j qama'le enapegalo: “Qom ja nalo'ta't gaa'me nejaliaĝatelo'te ga'me aleua qama'le mach'ega napalaĝatela't; nataq'aen qom 'uo ga'me noic uotaĝa mach'e naqaya' da'me mach'egaua nautenapega't qama'le ja yaqanate't ta'le 'nañaĝatela'ajalo jogaa'me. 
MAT.12.26	Nach'e naq'aeta qom ñe'me Satanás yamaĝaye ñe'me nach'e ena'am Satanás, mach'e nautenapega't qama'le ja nalo'ta'ajalo joga'me; ¿qo'li yaqanatet ta'le 'nañaĝatec joda'me lañoqotaĝanaĝac? 
MAT.12.27	Jayem aueñiyapega jedolegue da'me lenaĝat ñe'me Beelzebú da'me jamaĝadegue joga'me payagodipi; ta'che naq'aeta da'me dojo', qama'le ¿jach'e jogamaĝa yanema da'me lañoqotaĝanaĝa'j joga'me adauegaqataqadi' qaedi yamaĝadegue jogaa'me? Qo'che' mach'egaua yaloĝo'n queda'me yataqachiñe adejomiyac. 
MAT.12.28	Qom naqaeñe ñe'me Dios Lepaqal 'me ja 'nalegue jedolegue da'me jamaĝadegue joga'me payagodipi qama'le nach'eda yelo'teguet queda'me joote ami uetauelo joda'me lejaliaĝa jodi'me piyem.
MAT.12.29	“¿Qo'li 'uo gamachaqaega yaqanatet ta'le taue ga'me 'lemec ñe'me jiyaĝaua jo'ne 'uañaĝaic qaedi yacona ga'me yauana, qom cha'li jona'li yecoñe'? Jaldata da'me naq'aeta yemta yaqanatet ta'le decachiyot.
MAT.12.30	“Ñe'me jo'ne ja jayem 'te yotauan, nach'ega jo'ne jayem nautena; nataq'aen ga'me jo'ne ja jayem 'te ue'tajop da'me jatoĝon, nach'ega jo'ne delagaqataĝan.
MAT.12.31	“Qo'che' ami ja'aĝatema queda'me Dios yapalaĝa't ena'uaque ga'me loecopi joga'me jiyaĝadipi nataq'aen ena'uaque gaa'me ja 'noe'n 'me nenaĝatedegue nale, qalaĝaja ja yapalaĝa't gaa'me 'laqataqa qom ye'uetedac joñe'me Dios Lepaqal 'me ja 'nalegue. 
MAT.12.32	Chayovida'alo gaa'me jo'ne jayem ye'uetedac, jayem jo'ne yataqachiñe Jiyaĝaua Lec'oĝot, Dios yapalaĝa't gaa'me laviyaĝaco; qalaĝaja ga'me e'n ja 'noe'n da'me 'laqataqa da'me ye'uetac ñe'me Dios Lepaqal 'me ja 'nalegue, qamqa'me ja yapalaĝa't da'me laviyaĝaco nayi da'me cha'li uetalegue jena'me aleua nataq'aen qom'che ga'me na'taquena.
MAT.12.33	“Qom onaĝai jaga'me epaq qama'le yauo'oe jala jo'ne 'noote'; qom ja no'en jaga'me epaq qama'le yauo'oe jala jo'ne ja 'noe'n; qa'a qoyachiyoĝotaye jaga'me jala da'me qoyateton jaga'me epaq. 
MAT.12.34	¡Yataqachiñe eja da'me ami nanayaqa c'oqo'tepi! ¿Qo'li 'noote' gaa'me at'aqataqadi' da'me ja ami 'te 'noe'n? Qa'a gaa'me uetayelo naa'me adai'lidi' naqaegaua na'yalo naa'me anedegaqachedi'. 
MAT.12.35	Ñe'me jiyaĝaua jo'ne 'noota nenaĝatedegue gaa'me 'noote' qa'a da'me 'noota ue'tajop joga'me, ñe'me jiyaĝaua jo'ne ja no'en nenaĝatedegue gaa'me ja 'noe'n qa'a da'me ja no'en ue'tajop joga'me. 
MAT.12.36	Nataq'aen ami ja'aĝatema queda'me ga'me nolo' qom 'uo da'me nec'atenaĝanaĝac ena'uaque ami qama'le yemta auanomye'alo gaa'me at'aqataqadi' 'me chiyoĝo's jo'ne anenaĝachidegue nale. 
MAT.12.37	Qa'a qom 'uo da'me nec'atenaĝanaĝac qama'le nach'enaua at'aqataqadi' chiyaqayilo da'me 'uo da'me adajouaĝajet, uotaĝa qaya.”
MAT.12.38	Uo'oe ga'me fariseopi nataq'aen joga'me judiopi napaĝaguenoqo'tpi yachimaĝadeta ca'li ñe'me Jesús:
MAT.12.38	—Paĝaguenataĝanaĝaic, jetaque am jauanaĝa da'me qo'mi aualoĝonalo ga'me at'anec.
MAT.12.39	Jesús 'yategueta joga'me:
MAT.12.39	—Jenjo' jiyaĝadipi jo'ne etaĝaloĝoiquipi nataq'aen ja yataĝalegue ga'me 'nanec jo'ne qoyoqoch'em; qalaĝaja ja yitaĝa qoyaloĝonalo jalgata ga'me 'nanec ca'li qoyeloĝonaĝachigui ñe'me Dios 'laqataĝanaĝanec Jonás. 
MAT.12.40	Qa'a naq'aeta ca'li Jonás uetaue ga'me niyaq tres gaa'me noloqo'ote nataq'aen tres gaa'me pi'yaĝadi qama'le jayem jo'ne yataqachiñe Jiyaĝaua Lec'oĝot jena'am qomle jouetaue jena'me aleua nalo'taguet tres gaa'me noloqo'ote nataq'aen tres gaa'me pi'yaĝadi. 
MAT.12.41	Joga'me Nínive laje'pi ñedijeguem qomle 'uo da'me nec'atenaĝanaĝac qama'le qoyamaĝaue da'me ne'uaĝanague'j jenjo' jiyaĝadipi qom nach'e ena'am qonemi't; qa'a gaa'me Nínive laje'pi 'viyelaĝadetot ñe'me Dios ca'li domachita da'me Jonás 'laqataĝanaĝac, qama'le da'me joue'tena ñapacalegue ga'me Jonás di'yoĝom ca'li. 
MAT.12.42	Jañe'me jaliaĝana jo'ne chiyoĝogue ga'me ñijeguem qomle 'uo da'me nec'atenaĝanaĝac jena'me jenjo' jiyaĝadipi qama'le qoyamaĝaue da'me ne'uaĝanague'j; qa'a jalqueje'egue ga'me chiyoqo'tegue jaga'me qaedi domachiya da'me Salomón layatenaĝanaĝac, qama'le da'me joue'ta jenjo' ñapacalegue ga'me di'yoĝom ca'li di'me Salomón.
MAT.12.43	“Ga'me nepaqal paĝachigui, qom ca'e ga'me jiyaĝaua, qanach'e yelotaque ga'me 'nomataqa' nale quetalegue jena'me aleua 'me totapega't: qalaĝaja queda'me ja yauana qama'le eetojo' ga'me lelnataĝac: 
MAT.12.44	«Ji'iyelaĝague di'me 'yachaqa' 'me jachiyaqa'ña quelqaya.» Qom 'viyelaĝa qama'le yauana ga'me jiyaĝaua queda'me ena'am ga'me emec qom qaya'te netaue, qoyepolequeta't nataq'aen qoyiyamaĝateta't. 
MAT.12.45	Chane'eja uoja'ae gaa'me yapetena't siete nepaqa'li jo'ne yataqachiñe ja 'noe'n napaquedalegue ga'me, qama'le yemeda jogaa'me nalo'ta't da'me tadoue qaedi e'n 'lachaqa't ga'me jiyaĝaua; qanach'e da'me 'loyaĝac ñe'me jiyaĝaua yataqachiñe ja no'en ja ena'am ca'li yemta. Naq'aeta da'me ualegue qomle jena'me jenjo' jiyaĝadipi 'me etaĝaloĝoiquipi.”
MAT.12.46	Ca'li Jesús maliaĝa t'aqataĝatapema joga'me jiyaĝadipi, jañe'me lat'e nataq'aen lanoqolqa ueteda'a ga'me p'aye jetaque dojedapegue' joñe'me, 
MAT.12.47	qama'le queda'me ueteda'a ga'me p'aye 'uo ga'me t'aqataĝanem ñe'me Jesús, enaac:
MAT.12.47	—Jañe'me adat'e nataq'aen adanoqolqa ueteda'a di'me p'aye, jetaque am dojedapegue'.
MAT.12.48	Qalaĝaja Jesús 'yateguet ñe'me jo'ne t'aqataĝanem:
MAT.12.48	—¿Jach'e jagamaĝa yat'e nataq'aen yanoqolqa?
MAT.12.49	Chane'eja daloĝonataĝanalo jogaa'me lapaĝaguenataqa, enaac:
MAT.12.49	—Naajo' mach'e yat'e nataq'aen yanoqolqa. 
MAT.12.50	Qa'a gamachaqaega jo'ne yoqo'cha da'me yepaquetapega ñe'me Taĝadena' 'me na'ague di'me piyem, naqaega yanoqolec, ya'nole, nataq'aen yat'e.
MAT.13.1	Nach'ejo jo'me nolo', Jesús ca'e ga'me 'lachaqa' qaedi yec'ata ga'me lae jaga'me qa'em lat'edai qama'le neta'ña. 
MAT.13.2	Qanach'e queda'me jalcote ga'me jiyaĝadipi qoyemalegue, Jesús yenochiñgui jaga'me licota, qama'le netañgui qaale ga'me jiyaĝadipi ue'ta ga'me noĝop lae. 
MAT.13.3	Chane'eja qayoĝode' gaa'me 'yaĝatema e'n tauelo jogaa'me laloqotenaĝanaĝaiqui', enaac: “'Uo ca'li ñe'me jiyaĝaua ec qaedi danaĝan.
MAT.13.4	“Qama'le ca'li danaĝan, 'uo jaga'me nepeta tachi'ña ga'me naq'aec: ca'li novi't joga'me mayodipi qanach'e yali'j joga'me. 
MAT.13.5	Jaga'me lae tachi'ña ga'me qadijat, jo'ne ja jalcote ga'me aleua; jaga'me peta paja'a najeguem qa'a ja qaya'ñgui ga'me aleua; 
MAT.13.6	qalaĝaja nale nenoĝojeguem jañe'me ajeua, qanach'e yaviyaĝat, qama'le queda'me qaya'te pata' male daqaqa. 
MAT.13.7	Jaga'me peta lae tachi'ña ga'me ua'a jana'me yaĝat, qama'le queda'me nichiquetajeguem jaga'me yaĝat male yep'aĝadiñe. 
MAT.13.8	Qalaĝaja jaga'me lae tachi'ña ga'me onaĝaic aleua, qama'le onaĝaic ga'me jalayaĝac; 'uo jaga'me cien jaga'me chiyaqayi, laqaya chiyaqayi sesenta, jaga'me laqaya chiyaqayi treinta. 
MAT.13.9	Chane'eja, ami jo'ne jayem anaquiaĝañiya nayi, 'noota qom yataqata auayachiñi'tegue da'me dojo'.”
MAT.13.10	Jogaa'me lapaĝaguenataqa yec'adeta ñe'me Jesús qama'le yachimaĝadeta queda'me toqoch'e e'n tauelo gaa'me laloqotenaĝanaĝaiqui' da'me dojapegue'to joga'me jiyaĝadipi. 
MAT.13.11	Jesús 'yategueta jogaa'me: “Da'me ami qamqa'me Dios ami yatetonaĝaneque ga'me ja di'yoq jo'ne lajoĝoc da'me lejaliaĝa jodi'me piyem; qalaĝaja jogaa'me ja naq'aeta. 
MAT.13.12	Qa'a ga'me maqachaĝa 'uo ga'me ue'tajop, yitaĝa uoja'ega qoyanem, qama'le jalcote ga'me ua'ajop; qalaĝaja ga'me jo'ne qaya'te ue'tajop, chayovida'a ga'me jaleca jo'ne yauana qodoĝotaĝanec. 
MAT.13.13	Nach'eda jouaĝat da'me je'n ga'me yaloqotenaĝanaĝaiqui' da'me jojaegue'to; qa'a jogaa'me yec'ate'n qalaĝaja ja yauata; naquiaĝata, qalaĝaja ja domachita uotaĝa ta'le yayate'n. 
MAT.13.14	Nach'eda eete' jogaa'me queda'me tachiguilo da'me 'yaĝatetac joca'li ñe'me Dios 'laqataĝanaĝanec Isaías, enaac:
MAT.13.14	«Te'me auomachiiya, qalaĝaja ja auayachiñe,
MAT.13.14	te'me auec'achiñetac, qalaĝaja ja auañiya.
MAT.13.15	Qa'a naa'me lai'li jena'me jenjo' jiyaĝadipi
MAT.13.15	yataqachiñe ja damichiguilo,
MAT.13.15	uo'oe naa'me lequetela laco lapadenaqa'te
MAT.13.15	nataq'aen 'lae'te lapadenaqa'te,
MAT.13.15	qaedi ja yauana'ape nataq'aen ja domachi'y,
MAT.13.15	qaedi ja yayate'n uotaĝa ta'le jayem 'niyelaĝadetot,
MAT.13.15	qaedi ja jen 'te yemedegue.»
MAT.13.16	“Qalaĝaja ami made'tapolqa, uo'oe naa'me at'aechidi' jo'ne dauanaĝa'n nataq'aen adequetela lacodi' jo'ne domachi'yape. 
MAT.13.17	Eja ami ja'aĝatema queda'me qayoĝode' gaa'me Dios 'laqataĝanaĝanaqa nataq'aen jiyaĝa'u jo'ne chimadichidiñe jetaque yauata da'me dojo' jo'ne nayi auañiya, qalaĝaja ja yauata; jetaque domachita dojo' jo'ne nayi auomachiiya, qalaĝaja ja domachita.
MAT.13.18	“Anaquiaĝañiya da'me dojo', ga'me yelo'teguet da'me jaloqotenaĝana ga'me petapi jo'ne qoyaañi: 
MAT.13.19	jogaa'me jo'ne domachita da'me qo'yaĝatetac joda'me nejaliaĝa qama'te ja yayate'n, eda'am jaga'me nepeta jo'ne tachi'ñgui ga'me naq'aec; novi' ñe'me payac qama'le doĝotaĝanec da'me 'naqataĝanaĝac jo'ne qoyanoue ga'me lauel. 
MAT.13.20	Jaga'me nepeta jo'ne ta'ña ga'me qadijat yelo'tegueta gaa'me jo'ne nale domachita da'me 'naqataĝanaĝac qama'le made'tapolqa nale yacoteguet, 
MAT.13.21	qalaĝaja queda'me ja jalcote ga'me pata', ja yaqanate't da'me 'nañaĝatela'ajalo; qom naqaeda jouaĝat da'me 'naqataĝanaĝac uo'oe gaa'me napiyenagueco uotaĝa qoyecaa'tape, yaqataqate'n qama'le nepaten. 
MAT.13.22	Nataq'aen ga'me naje'moto ga'me yaĝat da'me qoyaañi, nach'ega jo'ne domachiyalo gaa'me 'naqataqa, qalaĝaja da'me lepitaĝanaĝanaĝaco jena'me aleua nataq'aen joda'me loqovinaĝanaĝaco da'me neuoyaĝac yapadiñe da'me 'naqataĝanaĝac, chane'eja ja yauote jalayaĝac. 
MAT.13.23	Qalaĝaja jaga'me nepeta jo'ne onaĝaic ga'me aleua da'me danaĝalegue yelo'tegueta gaa'me jo'ne domachita da'me 'naqataĝanaĝac qama'le yayate'n nataq'aen onaĝaic ga'me jalayaĝac 'me chiyaqayi, ena'am jaga'me laqata qom chiyaqayi cien jaga'me jala, sesenta uotaĝa treinta jaga'me jala 'me chiyaqayi onole nepeta.”
MAT.13.24	Jesús 'yaĝatema jenjo' laloqotenaĝanaĝaiqui laqaya: “Joda'me lejaliaĝa ñe'me Dios jo'ne ne'tague di'me piyem ena'am da'me dojo': 'uo joca'li ga'me jiyaĝaua jo'ne yaañi jaga'me onaĝai nepeta da'me yachalegue ga'me lanaĝanaqa'. 
MAT.13.25	Qalaĝaja ca'li ena'uaque t'oche'tape jogaa'me, novi' ga'me lauteua, qanach'e yalequeteneguet ga'me lanec jo'ne trigo da'me yajaĝañi jaga'me peta laqaya jo'ne ja no'en, lenaĝat cizaña. Yem qama'le ec. 
MAT.13.26	Ca'li najeguem ga'me trigo qama'le ya'uo ga'me jala, ua'a ca'li male di'yoq da'me 'uo jaga'me cizaña. 
MAT.13.27	Chane'eja jogaa'me onataĝanaĝayaqa t'aqataĝatem ca'li ñe'me ladipa, enapega't: «Jaliaĝanec, ta'le onaĝai jaga'me anepeta jo'ne auaalegue di'me adanaĝanaqa', qama'le ¿jach'e ga'me chiyaqayi da'me najeguem jana'me cizaña?» 
MAT.13.28	Ñe'me ladipa 'yategueta: «Nach'ega ga'me qadauteua jo'ne ya'uo da'me dojo'.» Joga'me onataĝanaĝayaqa yachimaĝadeta: «¿Qo'li jetaque ñapogaĝajeguem jaga'me cizaña?» 
MAT.13.29	Qalaĝaja ñe'me enaac: «Ena'te, qa'a qom anapoquijeguem jana'me cizaña qanach'e ena'am noqopijeguem ga'me trigo. 
MAT.13.30	'Noota da'me auomachii'talo naquetaje'ma't chayovida'a qom jaqataĝanaq. Chane'eja jama' qomle gaa'me datoĝo'n qaedi 'uaeñe nato'y jaga'me cizaña yauo'oe naa'me lajaĝataqa, qaedi qoyigouelo. Qom yem qama'le qoyiyamaĝat ga'me trigo, qoyachauelo naa'me yequipi'.»”
MAT.13.31	Jesús nach'e ena'am 'yaĝatema dojo' laloqotenaĝanaĝaiqui: “Joda'me lejaliaĝa di'me piyem ena'am jaga'me onole peta 'me mostaza jala qom 'uo ga'me jiyaĝaua yaalegue ga'me lanaĝanaqa'. 
MAT.13.32	Janjo' nach'añe napacalo'te ga'me petapi da'me yataqachiñe 'naja; qalaĝaja nale nichiquetajeguem, nach'aga lat'edai napacalo'te ga'me nanaqapi 'me uetedaue jaga'me nanaĝanaqa'. Chane'eja ga'me mayodipi yanayelo pataque'te naa'me lepeel jaga'me qa'a yataqachiñe lat'edai.”
MAT.13.33	Nach'e ena'am 'yaĝatema dojo' laloqotenaĝanaĝaiqui: “Da'me lejaliaĝa di'me piyem ena'am ga'me nalequetenaĝanaĝat jana'me pan 'me yacona jaga'me yauo. Yem, qama'le yalequeteneguet ga'me let'adaic lonanec trigo lojoche 'me yovi' veinticinco kilos, da'me qaedi yema yajediye q'aen.”
MAT.13.34	Jesús yema 'yaĝatetapema daa'me laloqotenaĝanaĝaiqui' joga'me jiyaĝadipi nataq'aen nale ja ya'uo laloqotenaĝanaĝaiqui ja dojapegue'to. 
MAT.13.35	Dojo' eeta qaedi yepaquetelo'te ga'me jo'ne joote 'yaĝatetac di'me Dios 'laqataĝanaĝanec ca'li enaac:
MAT.13.35	“Jauo'oe gaa'me yaloqotenaĝanaĝaiqui' da'me ja'aqataĝatac;
MAT.13.35	ja'aĝa'tape gaa'me uo'oe
MAT.13.35	jo'ne jalchi'ena ja di'yo't
MAT.13.35	chiyoqo'teguet ca'li yemta Dios ye'et jena'me aleua.”
MAT.13.36	Jesús yep'iye'tape ga'me jiyaĝadipi da'me ca'ae qama'le taue ga'me emec. Ua'a ca'li gaa'me lapaĝaguenataqa dajoyeda'aguet ñe'me qama'le nachoĝodetot qaedi noqoteneque da'me daloqotenaĝana jaga'me cizaña queda'me naje'ma ga'me nanaĝanaqa'. 
MAT.13.37	Jesús 'yategueta: “Ñe'me jo'ne yaañi jaga'me onaĝai peta naqayem jo'ne jayem Jiyaĝaua Lec'oĝot, 
MAT.13.38	qama'le ga'me nanaĝanaqa' nach'ena jena'me qa'naleua, jaga'me onaĝai peta nach'egaua uetedaue da'me Dios lejaliaĝa, jaga'me najeguem jo'ne cizaña nach'egaua c'oqo'te ñe'me payac, 
MAT.13.39	nataq'aen ñe'me nauteua jo'ne yaañi jaga'me cizaña nach'eñe payac. Ga'me naqataĝanaĝac nach'ega loiquiaqa' jena'me aleua nataq'aen jogaa'me datoĝo'n da'me qonaqat jala ga'me nanec nach'egaua piyem laje'. 
MAT.13.40	Nach'e naq'aeta qomle jaga'me cizaña qolapona't qaedi qoyigoue, qama'le naq'aeta qomle da'me loiquiaqa'yaĝac jena'me aleua. 
MAT.13.41	Jayem jo'ne jayem Jiyaĝaua Lec'oĝot ñamaĝatequena qomle gaa'me piyem laje' qaedi yacone'ualo yema gaa'me jo'ne yaueguedoue nale ga'me loe'j joga'me laqaya'olqa nataq'aen jogaa'me 'yetedac da'me ja no'en. 
MAT.13.42	Qoyijaĝadoue jaga'me nec'atoĝonaĝaiqui jo'ne edetañgui, qama'le 'uo da'me lachitatai'j choqoda'me noyenaĝa'j. 
MAT.13.43	Chane'eja gaa'me chimadichidiñe jo'ne uetedaue da'me lejaliaĝa ñe'me Qadet'a male yaqasele'j, eda'am jañe'me ajeua. Chane'eja, ami jo'ne jayem anaquiaĝañiya nayi, 'noota qom yataqata auayachiñi'tegue da'me dojo'.
MAT.13.44	“Joda'me lejaliaĝa ñe'me Dios ena'am qom qoyoĝochiñe jaga'me lae't da'me neuoyaĝac. Qama'le 'uo ga'me jiyaĝaua yejomalegue jaga'me neuoyaĝac lae't, qama'le nach'ega yacha'ña da'me yitaĝa yoĝotoue jena'me aleua. Yataqachiñe najaqachigui da'me lamaic ca'li ec qaedi yemen yema ga'me yauana. Yem qama'le ecot ga'me aleua lae.
MAT.13.45	“Nataq'aen da'me lejaliaĝa joñe'me Dios ena'am da'me dojo': 'uo ga'me jiyaĝaua jo'ne menaĝaic netetapiye gaa'me perlas jo'ne yataqachiñe onaĝail. 
MAT.13.46	Ca'li yauana jaga'me onole jo'ne jalcote da'me lajo'viyaĝac, qama'le ec qaedi yemen yema ga'me yauana. Yem qama'le ecot jaga'me perla.
MAT.13.47	“Nataq'aen da'me lejaliaĝa joñe'me Dios ena'am ga'me 'uaĝanaĝanaĝat nale qoyijaĝañgui ga'me noĝop qama'le yodapecache ga'me yapetena't niyaqapi. 
MAT.13.48	Nale nejaĝaye ga'me 'uaĝanaĝanaĝat qama'le joga'me 'yacoĝoyaqa yauede'ta ga'me lae ga'me noĝop qanach'e ua'a da'me ñidiñe qaedi niquiyayelo ga'me niyaqapi. Yiyamaĝa't gaa'me 'noote', yachañelo gaa'me natonaĝaiqui'; gaa'me ja 'noe'n qamqa'me qoyegue'm. 
MAT.13.49	Nach'e naq'aeta qom yovita ga'me loiquiaqa' jena'me aleua: noqoidegue joga'me piyem laje'pi qaedi yiyota'alo gaa'me jiyaĝa'u jo'ne 'noote', e'n ca'ae jogaa'me jiyaĝa'u jo'ne ja 'noe'n, 
MAT.13.50	qama'le qoyijaĝadoue jaga'me nec'atoĝonaqa' jogaa'me ja 'noe'n. Chane'eja male 'uo da'me lachitatai'j choqoda'me noyenaĝa'j.”
MAT.13.51	Jesús dachimaqataĝan:
MAT.13.51	—Ami, ¿qo'li auayachiñe da'me dojo'?
MAT.13.51	'Yadeteguet jogaa'me:
MAT.13.51	—Jaja'a.
MAT.13.52	Chane'eja Jesús 'yaĝatema jogaa'me, enaac:
MAT.13.52	—Qom 'uo ga'me judiopi napaĝaguenoqo't male yaconeguet da'me lejaliaĝa jodi'me piyem, ena'am da'me ladipa ga'me emec jo'ne yayaten da'me yachiyoĝotedaue jaga'me neuoyaĝac lae't gaa'me dalaĝayaqa choqogaa'me toye's.
MAT.13.53	Ca'li Jesús yomat yema da'me doqotenaĝaneque daa'me laloqotenaĝanaĝaiqui', qama'le ca'e ga'me ue'ta 
MAT.13.54	qama'le yovita di'me 'uaechiñe 'naleua, ua'a da'me yachiyoĝochichi'ña da'me lapaĝaguenataĝanaĝac nale yec'atalo joga'me judiopi lemaĝaiqui' 'me neda'ña ga'me. Ga'me jiyaĝadipi yoqochetapeguem, enapega't:
MAT.13.54	—¿Jach'e ga'me chiyoqota'ague yema ga'me yayaten? ¿Toqoch'e yaqanatet da'me yauo'oe naajo' lanoqotaĝanaĝaco 'me joqochaqatapeguema? 
MAT.13.55	¿Jeele ja naqaena jena'me c'oĝot ñe'me 'yetac ga'me epaq, nataq'aen jeele ja María jañe'me lat'e? ¿Jeele ja naqaeñe Santiago lanoqolec, José, Simón nataq'aen Judas, 
MAT.13.56	nataq'aen jeele ja neda'ña jena'me jenjo' ga'me la'nolel qo'mi netauelo? ¿Jach'e joga'me chiyoqota'ague yema da'me dojo'?
MAT.13.57	Qama'le ja 'yamaqate'n ta'le yoqochideta joñe'me. Qalaĝaja Jesús enapegalo jogaa'me, enaac:
MAT.13.57	—Ena'uaque gaa'me Dios 'laqataĝanaĝanaqa yataqata qo'nonaĝachidegue nale, qalaĝaja gaa'me mach'e 'lachaqa't laje'pi nataq'aen ga'me mach'e laqaya' ja 'yamaqate'n joñe'me.
MAT.13.58	Qama'le ja jalcote yacha'a da'me yaloĝon ga'me lañoqotaĝanaĝac qa'a ga'me jiyaĝadipi ja p'iida'a joñe'me.
MAT.14.1	Jaa'me jaajo' noloqo'ote, Herodes jo'ne nejaliaĝatelegue di'me Galilea domachilegue da'me qo'yaĝatetac ñe'me Jesús, 
MAT.14.2	qama'le t'aqataĝanema jogaa'me lecochaĝa'u jo'ne ueteda'a ga'me lejaliaqa', enaac: “Ñejo' nach'eñe Juan 'me chilaĝanataĝanaĝaic jo'ne 'niyelaĝajeguem. Qo'che' ua'ajop da'me dojo' lañoqotaĝanaĝac 'me qoyoqoch'em.”
MAT.14.3	Qa'a Herodes damaĝajoĝolegue ca'li qaedi qoyecoñe' ñe'me Juan qama'le qoyanetaue jaga'me coñetaĝanaĝaiqui. Ya'uo da'me dojo' qa'a yajouaĝatem jañe'me Herodías, loua ñe'me lanoqolec Filipo, 
MAT.14.4	qa'a Juan enapega joca'li ñe'me Herodes, “Ena'te anauela't qaedi ena'am ta'le yataqachiñe adoua.”
MAT.14.5	Herodes, jo'ne jetaque yalat ñe'me Juan, jalcote t'oiyapega ga'me jiyaĝadipi, qa'a ena'uaque joga'me 'yamaqate'n queda'me Juan nach'eñe Dios 'laqataĝanaĝanec. 
MAT.14.6	Qalaĝaja yovita jo'me nolo' lañoĝoqui ñe'me Herodes, jaga'me c'oqote jañe'me Herodías naloĝonegueta jogaa'me nepodae's da'me deualaĝai qama'le yataqachiñe 'yamaqaten ñe'me Herodes. 
MAT.14.7	Chane'eja ja yala'ac da'me yaqataĝañi da'me 'laqatac queda'me yanem gamachaqaega yiyaĝanaque. 
MAT.14.8	Qama'le jaga'me, 'yaĝatem ñe'me Herodes ga'me jo'ne yapaĝaguenec jañe'me lat'e, enaac:
MAT.14.8	—Jayem auanem ga'me laqaic ñe'me Juan 'me chilaĝanataĝanaĝaic, auachetañgui ga'me coqui.
MAT.14.9	Dojo' en totelegue q'aen ñe'me jaliaĝanec Herodes; qalaĝaja queda'me joote ja yala'ac da'me ya'uo 'naĝataĝac ca'li dajo'tagueta jogaa'me lepodae's, qanach'e damaĝajoĝolegue qaedi qoyanem. 
MAT.14.10	Chane'eja damaĝajoĝolegue qaedi qoyichaĝaye ga'me laqaic ñe'me Juan, uaue qoyen jaga'me coñetaĝanaĝaiqui; 
MAT.14.11	yem qanach'e qoyachañgui ga'me coqui, qama'le qoyanem jaga'me q'añole, nataq'aen jaga'me yanem jaga'me lat'e.
MAT.14.12	Yovi't jogaa'me lauegaqataqa di'me Juan, qama'le yachi'y ga'me lapat qaedi yijediñi; yem qama'le eque' nataq'aen t'aqataĝatem ñe'me Jesús.
MAT.14.13	Ca'li Jesús yovido'ot da'me 'naqataĝanaĝac qama'le onolac da'me ec, nañgui jaga'me licota, yec'ata ga'me aleua totapega't. Qalaĝaja ga'me jiyaĝadipi nometelegue qama'le chiyaqapi'ñalo gaa'me noicolqa da'me yecadelegue tadelegue ga'me 'lañaĝa. 
MAT.14.14	Mane'e ca'li nenochiñe ñe'me Jesús chiyaqañgui jaga'me licota qama'le yauana ga'me jiyaĝadipi; qanach'e yataqachiñe jalcote da'me lichoĝodenataĝanaĝac, en yemedegue ga'me leuaĝaiquipi jo'ne qonedotape'uo. 
MAT.14.15	Chane'eja queda'me joote 'nalchiñe, jogaa'me lapaĝaguenataqa yec'adeta ñe'me Jesús qama'le dojedapegue', enapega't:
MAT.14.15	—Joote javit nataq'aen jenjo' aleua totapega't. Auajeta ta'le eque' ga'me jiyaĝadipi qaedi yec'atalo ga'me noicolqa nataq'aen quetot ga'me yali'j.
MAT.14.16	Jesús 'yategueta:
MAT.14.16	—Ja youetedaque da'me cha'li eque' jogaa'me; mach'e ami da'me auañema ga'me yali'j.
MAT.14.17	Joga'me 'yadeteguet:
MAT.14.17	—Qaya'te jauanaĝa laqaya, jalgate' naa'me cincole pan nataq'aen dojolqa niya'.
MAT.14.18	Jesús enaac:
MAT.14.18	—Yaĝa, jayem auañema.
MAT.14.19	Chane'eja yamaĝalegue ga'me jiyaĝadipi qaedi ñichidiñe, nedalegue ga'me lolelaĝai. Yem qama'le yaconalo ga'me cincole paan nataq'aen dojolqa niya' qama'le yajoĝolo'te da'me lajelaĝanaĝac nataq'aen yecolaĝatapiyelo gaa'me paan, yanouelo joga'me lapaĝaguenataqa qama'le jogaa'me yanouelo joga'me jiyaĝadipi.
MAT.14.20	Yema deque'y joca'li chayovida'a nodaĝaiquipi; yapetena't gaa'me 'niyoqo'te, jogaa'me e'n nejaĝayelo doce gaa'me natoĝonaĝaiqui'. 
MAT.14.21	Gaa'me deque'y joca'li uotaĝa nalo'taguet cinco mil ga'me jiyaĝadipi, ja qonaloqoteneuo jaga'me yauodipi nataq'aen ñoqolqapi.
MAT.14.22	Ca'li yoĝo'yi da'me dojo', Jesús ya'uo da'me qaedi gaa'me lapaĝaguenataqa nedañgui jaga'me licota qaedi paideta ga'me lajego, ñe'me qamqa'me p'ategue, nataq'aen uoteta ueteda'ague di'me lajego queda'me cha'li yep'iye'tape joga'me jiyaĝadipi. 
MAT.14.23	Mane'e ca'li joote ena'uaque yep'iye'tape, Jesús yec'adije'ma ga'me qajoĝonaĝa qaedi netamen da'me yejamaq. Ca'li yovida'aguet ga'me pi'yaq, maliaĝa ue'ta ga'me, onolac ñe'me, 
MAT.14.24	jaga'me licota joote qayalegue joca'li ga'me 'lañaĝa. Joga'me lepa' ga'me noĝop yauaĝatedapelegue jaga'me licota, qa'a dajotede'eguet ca'li ga'me layat joga'me. 
MAT.14.25	Ca'li yamta'le 'yoĝoñi, Jesús yec'ate'galo jogaa'me da'me pelegue ga'me noĝop. 
MAT.14.26	Mane'e ca'li yauata ga'me lapaĝaguenataqa queda'me yeuotapelegue ga'me noĝop, yataqachiñe t'oi'y jogaa'me, qama'le niyaĝatedapejeguem queda'me najaĝayelo da'me loqolanaqa't:
MAT.14.26	—¡Naqaena jena'me nepaqal!
MAT.14.27	Qalaĝaja Jesús dojapegue'to, eetojo' ga'me 'laqatac:
MAT.14.27	—¡Naqayem! ¡Male at'emaqayita, ena'te at'oiyi!
MAT.14.28	Chane'eja Pedro 'yateguet:
MAT.14.28	—Jaliaĝanec, qom eja naqa'am, auamaĝajoĝolegue qaedi japelegue jena'me noĝop da'me am jec'ate'ga.
MAT.14.29	Jesús enaac:
MAT.14.29	—Ayala.
MAT.14.29	Chane'eja Pedro chiyaqañgui jaga'me licota da'me nenochiñe qama'le pelegue ga'me noĝop da'me yec'ata ñe'me Jesús. 
MAT.14.30	Qalaĝaja ca'li nomeguet da'me 'lañaĝac ga'me layat qama'te do'e; qama'le queda'me male domaliñe, 'yalaq ca'li:
MAT.14.30	—¡Jaliaĝanec, jayem anec'alaĝategue!
MAT.14.31	Paja'a Jesús yacona ga'me louaq qama'le enaac:
MAT.14.31	—¡Yataqachiñe jaleca da'me adepe'e! ¿Toqoch'e auoqoleguet?
MAT.14.32	Ca'li uenochidiñgui jaga'me licota, ga'me layat male 'nemaĝañe. 
MAT.14.33	Chane'eja jogaa'me netedañgui jaga'me licota yejoidiñe naa'me leliquetel ca'li dajoyida'aguet ñe'me Jesús, qama'le enapega't:
MAT.14.33	—¡Yataqachiñe eja queda'me am Dios Lec'oĝot!
MAT.14.34	Paidiñgui jaga'me qa'em qama'le yovideta ga'me aleua di'me Genesaret. 
MAT.14.35	Ga'me jiyaĝadipi jo'ne 'lachaqa't ga'me yateto'n ca'li ñe'me Jesús qama'le da'me 'naqataĝanaĝac paja'a laguelegue yema di'me dijo' aleua. Qoyeda'alo ga'me leuaĝaiquipi, 
MAT.14.36	nataq'aen nachoĝodetedapecot qaedi yaje'tema da'me qoyepoteuo'o ga'me lapoto lae; nataq'aen ena'uaque gaa'me jo'ne yepo't male yemedegue.
MAT.15.1	Uo'oe ga'me fariseopi jo'ne yec'adeta ñe'me Jesús nataq'aen joga'me judiopi napaĝaguenoqo'tpi jo'ne yovi't ca'li chiyoqoda'a di'me Jerusalén, qama'le yachimaĝadeta:
MAT.15.2	—¿Toqoch'e jogaa'me adapaĝaguenataqa yenoĝo'n da'me loe'j jo'ne naeda'ac jodia'me qadet'al 'me jachiyojoĝogueta? ¿Toqoch'e ja yiyo'y naa'me loua' qom maliaĝa ja deque'y?
MAT.15.3	Jesús 'yategueta jogaa'me:
MAT.15.3	—Nataq'aen ¿toqoch'e nach'e ena'am ami auenoĝoñi joda'me lamaĝajoĝonaĝac joñe'me Dios qaedi oquiyegue ga'me mach'e adoequi jo'ne auanaeyiya'ac? 
MAT.15.4	Qa'a Dios enaac: «A'nonaĝachigui ñe'me adet'a nataq'aen jañe'me adat'e», nataq'aen «Ñe'me jo'ne ye'uetac ga'me let'a uotaĝa jaga'me lat'e nach'ega qoyamaĝaue da'me leleuaĝa qaedi qoyalat.» 
MAT.15.5	Qalaĝaja ami aueñiyapega gamachaqaega yaqanatet da'me eet'oi ga'me 'laqatac qom nematapeguet ga'me let'a nataq'aen lat'e: «Ja jaqanatet ta'le am yecochiya, qa'a yema ga'me jauana joote jiyota'a da'me janem joñe'me Dios»; 
MAT.15.6	nataq'aen qom gamachaqaega nenaĝategue da'me dojo', male ja qopaquetapegue' da'me lecochiya ga'me let'a uotaĝa jaga'me lat'e. Nach'eda naq'aeta, ami auapalaĝachi' daa'me 'laqataqa joñe'me Dios qaedi mach'e oquiyeguelo ga'me at'oyaĝaqui jo'ne auanaeyiya'ac. 
MAT.15.7	¡Ja ami 'te ejoda! Yataqachiñe ejoda naa'me 'laqataqa ca'li ñe'me Dios 'laqataĝanaĝanec Isaías ca'li joote ami 'yaĝa'tape da'me enaac:
MAT.15.8	«Jenjo' jiyaĝadipi ch'e jayem 'nonaĝachidegue naa'me nedegaqa'te,
MAT.15.8	qalaĝaja naa'me lai'li ja jayem 'te yauoqoda'a.
MAT.15.9	Qaya'te chiyaqayi da'me jayem 'nonaĝachidegue,
MAT.15.9	qa'a chiyaqayilo gaa'me lamaĝajoĝonaĝaco jogaa'me ch'e jiyaĝa'u.»
MAT.15.10	Qanach'e Jesús yiyaĝanalo ga'me jiyaĝadipi qama'le enaac:
MAT.15.10	—Anaquiaĝañiya nataq'aen auayachiñe: 
MAT.15.11	Ga'me taue ga'me jiyaĝaua nedegaĝat ja naqaega ta'le en paĝachigui ga'me, dite ga'me jo'ne chiyaqaue ga'me nedegaĝat, naqaega en paĝachigui.
MAT.15.12	Chane'eja nichide'uo gaa'me lapaĝaguenataqa ñe'me Jesús qama'le yachimaĝadeta:
MAT.15.12	—¡Yataqachiñe dalemata'y joga'me fariseopi ca'li domachita ga'me anenaĝategue!
MAT.15.13	Joñe'me 'yategueta:
MAT.15.13	—Ena'uac ga'me nanapi jo'ne ja naqaeñe ñe'me Taĝadena' ta'le yaañi, chayovida'alo gaa'me patadi qonapodijeguem qomle. 
MAT.15.14	Auomachi'talo, qa'a naqaegaua jo'ne qana'mi 'me yaco'tagueta gaa'me qana'mi laqaya'. Qalaĝaja qom 'uo ga'me qanam yaco'taguet ga'me laqaya, qama'le nalo'ta'ajalo da'me tadi'ñgui jaga'me limaĝañi.
MAT.15.15	Chane'eja Pedro t'aqataĝanem ñe'me Jesús:
MAT.15.15	—Qo'mi a'uaĝatema joga'me nayi dojo' adaloqotenaĝanaĝac.
MAT.15.16	Jesús 'yateguet:
MAT.15.16	—¿Qo'li nach'e ena'am ami ja auayachiñe? 
MAT.15.17	¿Ja auetadeñi joona queda'me yema ga'me yalic ga'me jiyaĝaua taue jana'me leta'am, qaedi ua'edi qoyeguem? 
MAT.15.18	Qalaĝaja ga'me na'ya ga'me nedegaĝat ga'me jiyaĝaua chiyaqaue na'me lauel, qama'le naqaega en paĝachigui q'aen ga'me. 
MAT.15.19	Qa'a gaa'me chiyoqodaue na'me lauel ga'me jiyaĝaua nach'egaua jo'ne chiyoĝogueta naa'me lelnataĝaco 'me ja 'noe'n, da'me nalataĝanaĝac, da'me leuaua jaga'me ja yataqachiñe loua, da'me nequejeguetaĝa, da'me noqovinaĝanaĝac choqoda'me nejenaĝanaĝac. 
MAT.15.20	Naajo' uo'oe nach'enaua jo'ne e'n paĝachigui q'aen ga'me jiyaĝaua; qalaĝaja qom ja yiyo'y naa'me loua' da'me deque'e, ja naqaeda ta'le en paĝachigui q'aen.
MAT.15.21	Yem qama'le Jesús ca'ae di'me ue'ta, da'me taya'ague di'me aleua jo'ne Tiro nataq'aen Sidón. 
MAT.15.22	Qama'le 'uo jañe'me yauo Canaán laje jo'ne neta'ña di'me dijo' aleua, yec'ata ñe'me Jesús ca'li niyaĝatapejeguem:
MAT.15.22	—¡Jaliaĝanec, mach'e am David c'oĝot, jayem avichoĝoden! ¡Jalcote da'me lachoĝodec jadi'me yale qa'a uetaye ga'me payac lepaqal!
MAT.15.23	Jesús ja 'yateguet. Chane'eja jogaa'me lapaĝaguenataqa davitedapeuo qama'le nachoĝodetot:
MAT.15.23	—Auenapega janjo' yauo qaedi qo'mi ca'ae, qa'a niyaĝatapejeguem da'me qo'mi dajota'yelo.
MAT.15.24	Jesús enaac:
MAT.15.24	—Ñe'me Dios nach'edata da'me jayem namaĝalo ga'me Israel c'oqo'tepi jo'ne ena'ama gaa'me 'naĝanaĝatel jo'ne yejoma'tape.
MAT.15.25	Qalaĝaja jañe'me yauo yec'ata ca'li yejoidiñe naa'me leliquetel da'me dajoya'aguet joñe'me, enaac:
MAT.15.25	—¡Jaliaĝanec, jayem alecochiya!
MAT.15.26	Jesús 'yateguet:
MAT.15.26	—Ja 'noota da'me qodoĝotaĝanec gaa'me pan 'me ue'tajopa ga'me yataqachiñe nec'oqo'te qaedi qoyanema gaa'me pi'o.
MAT.15.27	Jañe'me enaac:
MAT.15.27	—Eja, Jaliaĝanec, qalaĝaja gaa'me pi'o yali'j nale ga'me lojoche jo'ne chiyaqalegue ga'me ladipa liqui'yaĝala'.
MAT.15.28	Chane'eja Jesús enaac:
MAT.15.28	—¡Am yauo, yataqachiñe let'adaic da'me adepe'e! Am janem ga'me auepaquetapega.
MAT.15.28	Qama'le nach'ega ua'a ca'li paja'a yemegue jaga'me c'oqote.
MAT.15.29	Jesús ca'e ga'me ue'ta qama'le yec'ata ga'me dajoyaĝajo'ma di'me Galilea 'me loogue jaga'me qa'em lat'edai. Yem qama'le yec'adije'ma ga'me qajoĝonaĝa, ua'a da'me ñiyiñe. 
MAT.15.30	Jalcote ga'me jiyaĝadipi yema'a ca'li ga'me ue'ta joñe'me. Qoyeda'alo gaa'me uayodaĝayaqa, qana'mi, choĝolaĝayaqa nataq'aen qayoĝode' gaa'me leuaĝayaqa laqaya', jo'ne qoyacho'oto ñe'me Jesús, qama'le ñe'me e'n yemedegue ena'uaque jogaa'me. 
MAT.15.31	Ga'me jiyaĝadipi yataqachiñe yoqochetem queda'me qoyauana da'me doje'y gaa'me qayaua'te 'laqataqa, gaa'me uayodaĝayaqa male yemedegue, gaa'me choĝolaĝayaqa yeuo'tape, nataq'aen jogaa'me qana'mi male yauana'ape. Qama'le paja'a 'nonaĝachidegue joñe'me Nedios joga'me Israel c'oqo'tepi.
MAT.15.32	Jesús yiyaĝanalo jogaa'me lapaĝaguenataqa, qama'le enaac:
MAT.15.32	—Jalcote janomeguet da'me yichoĝodenataĝanaĝac jena'me jenjo' jiyaĝadipi, qa'a joote yenoĝodegue jogaa'me tres noloqo'ote da'me jayem ueteda'ajop, qama'le nayi qaya'te yali'j. Ja jetaque jen quedeuo da'me qaya'te yali'j, qa'a uotaĝa uo'oe gaa'me copete'y qomle ga'me ladi'j.
MAT.15.33	Jogaa'me lapaĝaguenataqa 'yadeteguet:
MAT.15.33	—Qalaĝaja, ¿jach'e jogamaĝa jachiyojoĝo'tague ga'me yali'j jenjo' jiyaĝadipi, jena'me jenjo' aleua 'me totapega't, qaya'te na'ña?
MAT.15.34	Jesús 'yategueta:
MAT.15.34	—¿Jach'e ga'me layoqote' gaa'me paan 'me auañiyalo?
MAT.15.34	Qama'le 'yadeteguet jogaa'me:
MAT.15.34	—Siete, nataq'aen ja lama'y gaa'me niya'.
MAT.15.35	Qama'le Jesús damaĝajoĝolo'te ga'me jiyaĝadipi da'me nedalegue ga'me aleua, 
MAT.15.36	yaconalo gaa'me siete paan nataq'aen jogaa'me niya', qama'le queda'me joote yanem da'me lamaic joñe'me Dios, yecolaĝatapiyelo qama'le yanema jogaa'me lapaĝaguenataqa, qanach'e gaa'me yanouelo joga'me jiyaĝadipi. 
MAT.15.37	Ena'uaque deque'y jogaa'me chayovida'a yachaqa'y, choqoda'me uoja'aegaua siete natoĝonaĝaiqui' qoyachañguilo ga'me lael 'me niyoqo'te. 
MAT.15.38	Gaa'me deque'y nalo'taguet cuatro mil ga'me jiyaĝadipi, ja qonaloqote'n ga'me yauodipi nataq'aen ñoqolqapi. 
MAT.15.39	Yem qama'le Jesús yep'iye'tape ga'me jiyaĝadipi, nañgui jaga'me licota da'me dajoyi di'me aleua jo'ne Magadán.
MAT.16.1	Joga'me fariseopi choqoga'me saduceopi dec'atenaĝata ca'li ñe'me Jesús nataq'aen queda'me ch'e jetaque qoyapiye'n qama'le qoyiyaĝanaque da'me qaedi yaloĝon ga'me 'nanec jo'ne chiyoĝogue di'me piyem.
MAT.16.2	Qalaĝaja Jesús 'yategueta: “Nale javit ami aueñiyaac: «Onaĝaic ga'me nolo' qom nete' qa'a tomaqatelegue di'me piyem;» 
MAT.16.3	nataq'aen nale nete' aueñiyaac: «Nayi ja no'en ga'me nolo' qa'a yetoĝomaq di'me piyem nataq'aen 'uo jena'me lo'oc.» Qom eja yataqachiñe da'me a'uaĝachetac da'me 'loyaĝac di'me piyem, qalaĝaja ¿toqoch'e ja auayachiñe da'me a'uaĝache'tape gaa'me 'nanaqa jo'ne uo'oe naa'me naajo' noloqo'ote? 
MAT.16.4	Jenjo' jiyaĝadipi jo'ne loeco lo'olpi nataq'aen ja yataĝalegue yiyaĝataque ga'me 'nanec 'me qoyoqoch'em; qalaĝaja ja yitaĝa qoyanema ga'me 'nanec, jalgata ga'me uaue ca'li ñe'me Jonás.”
MAT.16.4	Yem qama'le yitaĝa ec ñe'me Jesús, ca'ae jogaa'me.
MAT.16.5	Qama'le gaa'me lapaĝaguenataqa paideta ca'li ga'me lajego jaga'me qa'em lat'edai, qalaĝaja yapalaĝateteda'a da'me yachi'y ga'me pan. 
MAT.16.6	Chane'eja Jesús enaac:
MAT.16.6	—Achiya'aguet jo' ga'me lalequetenaĝanaĝat joga'me fariseopi nataq'aen ga'me saduceopi.
MAT.16.7	Jogaa'me lapaĝaguenataqa nenatetapega't:
MAT.16.7	—¡Ja ñachoĝojoq ga'me pan!
MAT.16.8	Jesús yetade'n ca'li, qama'le enaac:
MAT.16.8	—¿Toqoch'e aueñetapega qaya'te adi'yaqui ga'me pan? ¡Ami jiyaĝa'u jo'ne yataqachiñe c'atoñoc da'me adepi'i! 
MAT.16.9	¿Maliaĝa ja auayachiñe joona, uotaĝa ja anetoviñetaque jaa'me cinco paan jo'ne janouelo ga'me cinco mil jiyaĝadipi, nataq'aen jach'e ga'me layoqote' gaa'me natoĝonaĝaiqui' 'me alapoñiya't ca'li? 
MAT.16.10	Uotaĝa ¿ja anetoviñetaque joona gaa'me siete paan ca'li janouelo ga'me cuatro mil jiyaĝadipi, nataq'aen jach'e ga'me layoqote' ga'me natoĝonaĝaiqui' 'me alapoñiya't ca'li? 
MAT.16.11	¿Toqoch'e ja auetadeñiyac queda'me ja naqaega ga'me pan ta'le ami ja'aĝatapema? Achiya'aguet ga'me lalequetenaĝanaĝat joga'me fariseopi nataq'aen joga'me saduceopi.
MAT.16.12	Chane'eja male yayate'n queda'me Jesús ja naqaega 'yaĝatema ta'le t'oida'aguet ga'me nalequetenaĝanaĝat 'me en yajediye nale jaga'me pan, dite da'me yelo'teguet joga'me lapaĝaguenataĝanaĝa'j joga'me fariseopi nataq'aen ga'me saduceopi.
MAT.16.13	Ca'li Jesús yovita di'me noic lenaĝat Cesarea Ñe'me Filipo, qama'le yachimaĝatalo jogaa'me lapaĝaguenataqa:
MAT.16.13	—Ga'me jiyaĝadipi, ¿jach'e jogamaĝa qoyepetapega da'me naqayem queda'me jayem Jiyaĝaua Lec'oĝot?
MAT.16.14	Jogaa'me 'yadeteguet:
MAT.16.14	—Uo'oe gaa'me eetedapega am Juan 'me chilaĝanataĝanaĝaic, nataq'aen laqaya' eetedapega am Jeremías uotaĝa gamachaqaegaua dia'me 'uaediñe Dios 'laqataĝanaĝanaqa.
MAT.16.14	Qama'le yachimaĝatalo jogaa'me:
MAT.16.15	—Qama'le da'me ami, ¿jach'e ga'me aueñetapega da'me jayem?
MAT.16.16	Simón Pedro 'yateguet:
MAT.16.16	—Naqa'am jo'ne Dios Liquiyac, mach'e am Lec'oĝot joñe'me Dios jo'ne nec'aletaye.
MAT.16.17	Chane'eja Jesús enaac:
MAT.16.17	—Am matacolec Simón, Jonás lec'oĝot, qa'a ja ch'e auachiyoĝotayelo gaa'me jiyaĝa'u da'me auateton, dite da'me am yatetonaĝanec ñe'me Taĝadena' 'me na'ague di'me piyem. 
MAT.16.18	Qama'le am ja'aĝatem queda'me am Pedro ena'am ta'le am qa' let'adaic, qama'le nach'ena jenjo' qa' jo'ne jachiyoĝotetelegue qomle da'me 'ñoĝojeguem ga'me ñetamenaĝaiqui; nataq'aen yataqachiñe 'uo qomle da'me 'lañaĝac qaedi joda'me lañoqotaĝanaĝac da'me neleuaĝa ja yaqanatet ta'le nomat. 
MAT.16.19	Am janema qomle ga'me lo'ol da'me qo'youategue joda'me lejaliaĝa di'me piyem; ga'me auecoñe' 'me ue'ta jena'me aleua, nach'e ena'am qoyecoñedeta't da'me daja' piyem, nataq'aen ga'me auejoye 'me ue'ta jena'me aleua, nach'e ena'am qoyejotañe da'me daja' piyem.
MAT.16.20	Yem qama'le Jesús yamaĝalo'te jogaa'me lapaĝaguenataqa queda'me 'noota ta'le qaya'te gamachaqaega t'aqataĝatem queda'me nach'eñe jo'ne Dios Liquiyac.
MAT.16.21	Chane'eja chiyoqochiñe joca'li ñe'me Jesús 'naĝatetapela't queda'me youetaque da'me yec'ata di'me Jerusalén, nataq'aen queda'me nautetedapega qomle ga'me 'yaĝaicachidipi, choqogaa'me lejaliaĝanaqa ga'me tamenaĝaiqui lo'olpi nataq'aen joga'me judiopi napaĝaguenoqo'tpi, qaedi jalcote da'me lachoĝodec jo'ne yauote qomle, nataq'aen da'me yala't. Qalaĝaja qom yenoĝodegue gaa'me tres noloqo'ote qama'le 'niyelaĝajeguem. 
MAT.16.22	Chane'eja Pedro yiyota'a ca'li qama'le enapega, enaac:
MAT.16.22	—Jaliaĝanec, ¡Dios ja 'yamaqaten da'me dojo'! ¡Ja am 'te yepacalegue da'me dojo'!
MAT.16.23	Jesús 'viyelaq ca'li qama'le enapega ñe'me Pedro:
MAT.16.23	—¡Jayem oca'e, Satanás, qa'a ena'am ta'le am japoguelaĝatapecot! Qa'a ja auenate'talo gaa'me uo'oe 'me loqo'te ñe'me Dios, dite gaa'me ch'e lelnataĝaco ga'me jiyaĝaua.
MAT.16.24	Yem qama'le dojapegue'to jogaa'me lapaĝaguenataqa, enaac:
MAT.16.24	—Qom 'uo gamachaqaega jo'ne jetaque jayem ue'tajop qaedi yapaĝaguenatac, 'noota qom ja yitaĝa nenatetala't, qama'le yachi jaga'me nesodoso da'me jayem equegue. 
MAT.16.25	Qa'a ga'me jo'ne jetaque nec'alaĝategue ñe'me lepaqal qaedi ja yeleu, yataqachiñe ja yaqanatet, dite da'me yema qodoĝotaĝanec. Qalaĝaja qom 'uo ga'me jetaque nemela't ñe'me lepaqal qa'a uajoilegue da'me jayem, nach'ega jo'ne qonec'alaĝategue qomle. 
MAT.16.26	Qa'a ¿jach'e ga'me nauela't ga'me jiyaĝaua da'me yema noma't gaa'me uedalegue jena'me aleua, qom yajouaĝatoue ñe'me lepaqal? Uotaĝa ¿jach'e ga'me eetapega nalo'taguet da'me yejetenec ñe'me lepaqal? 
MAT.16.27	Qa'a jayem jo'ne yataqachiñe jayem Jiyaĝaua Lec'oĝot, qom ñovi' qama'le jayem ue'tajop da'me 'lonaĝa ñe'me Taĝadena' choqoga'me lamaĝa'spi jo'ne piyem laje'pi, qama'le jen nalo'taguet ga'me mach'e 'yetetac onolqa'tape ga'me jiyaĝadipi da'me jejeten. 
MAT.16.28	Eja ami jayatenaĝaneque queda'me uo'oe gaa'me ueteda'a jena'me jenjo' nayi ja yele'u chayovida'a qom jayem yauata, da'me jayem jo'ne yataqachiñe jayem Jiyaĝaua Lec'oĝot, qom ñovi' qaedi ñejaliaĝatelegue quena.
MAT.17.1	Ca'li yenoĝodegue gaa'me seis noloqo'ote, qama'le Jesús yiyaĝana ñe'me Pedro, ñe'me Santiago nataq'aen Juan mach'e laqayeja ñe'me Santiago, qama'le niyotedaye ca'li da'me yec'adije'ma ga'me qajoĝonaĝa 'me qayaje'mec. 
MAT.17.2	Qama'le neleguemaĝata da'me edañgui joda'me 'loyaĝac ñe'me Jesús da'me dajoya'agueta jogaa'me. Ga'me latajoĝoc laqaselegaĝac ena'am jañe'me ajeua, nataq'aen gaa'me leuo yataqachiñe neleguemaĝata da'me laqaselegaĝa'j. 
MAT.17.3	Qama'le ñaa'me lapaĝaguenataqa ñe'me Jesús yauata ñe'me Moisés nataq'aen Elías da'me dojetedapegue' ñe'me Jesús. 
MAT.17.4	Chane'eja Pedro yiyaĝatapega ñe'me Jesús:
MAT.17.4	—Jaliaĝanec, ¡yataqachiñe 'noota da'me jouaqa'tena! Ta'le aviyamaĝaden jauo'oe tres gaa'me nepele'te: onolec ga'me adoĝot, ga'me laqaya yelo'teguet ñe'me Moisés nataq'aen laqaya yelo'teguet ñe'me Elías.
MAT.17.5	Mane'e ca'li cha'li dojetac qama'le 'uo ga'me piyem lo'oc jo'ne edañgui yapadelo'te jogaa'me, nach'ega piyem lo'oc chimaqapegoue ga'me nejamaĝa jo'ne enaac: “Jenjo' mach'e Yalec jo'ne jauotec, nach'ena Yiquiyac: anaquiaĝañiya.”
MAT.17.6	Ca'li domachita da'me dojo', jogaa'me napaĝaguenataqa naqapaĝadi'ña jena'me aleua yataqachiñe najaqachiguilo da'me loqolanaqa't. 
MAT.17.7	Jesús yec'atalo jogaa'me, yepotelo'te qama'le enaac:
MAT.17.7	—Oñiijeguem; ena'te at'oiyi.
MAT.17.8	Mane'e ca'li yelodapecot, male qaya'te yauata laqaya, dite ñe'me Jesús onolec.
MAT.17.9	Mane'e ca'li cha'li nenochidiñe, queda'ae ga'me qajoĝonaĝa, Jesús uaqatalo, enaac:
MAT.17.9	—Ena'te a'uaqataĝañiyem gamachaqaega dojo' adauanaĝanaĝaqui, chayovida'a qom joote 'ñiyelaĝajeguem, da'me jayem mach'e Jiyaĝaua Lec'oĝot.
MAT.17.10	Chane'eja jogaa'me lapaĝaguenataqa yachimaĝadeta ñe'me Jesús:
MAT.17.10	—¿Toqoch'e 'yaĝatetedac joga'me judiopi napaĝaguenoqo'tpi queda'me 'uaeñe novi' ñe'me Elías?
MAT.17.11	Jesús 'yategueta:
MAT.17.11	—Yataqachiñe eja queda'me Elías 'uaeñe novi', nataq'aen nach'eñe yiyamaĝachidiñe qomle yema gaa'me uo'oe. 
MAT.17.12	Qalaĝaja ami ja'aĝatema queda'me Elías joote novi', nataq'aen joga'me jiyaĝadipi ja yateto'n, dite da'me 'yedetec ñe'me yema ga'me yepaquetedapega. Qama'le nach'e naq'aeta jayem yauote qomle da'me yachoĝodec, mach'e jayem Jiyaĝaua Lec'oĝot.
MAT.17.13	Chane'eja jogaa'me lapaĝaguenataqa male yetade'n queda'me Jesús 'yaĝatetapema di'me Juan 'me chilaĝanataĝanaĝaic.
MAT.17.14	Mane'e ca'li yovideta ga'me ue'ta ga'me jiyaĝadipi, 'uo ñe'me jiyaĝaua yec'ata ñe'me Jesús, qama'le yejoidi'ñejopa naa'me leliquetel da'me dajoya'aguet joñe'me Jesús qama'le enaac:
MAT.17.15	—Jaliaĝanec, 'noota qom avichoĝoden di'me yalec, qa'a jalcote da'me lecopichaĝac nataq'aen yataqachiñe chaqaic da'me lachoĝodec; nach'e eta't tañgui nale ga'me dole' uotaĝa ga'me noĝop. 
MAT.17.16	Jenjo' ñeda'alo naa'me adapaĝaguenataqa, qalaĝaja ja yaqanate't ta'le e'n yemegue.
MAT.17.17	Jesús 'yateguet:
MAT.17.17	—¡Yataqachiñe ami jiyaĝadipi jo'ne qaya'te adepi'i nataq'aen ami chiyoĝo'spi! ¿Jach'e jogamaĝa ua'a da'me cha'li ami jouetauelo da'me ami ñeualaĝae'to? Yaĝa, anedo'quena na'me notolec.
MAT.17.18	Chane'eja Jesús yecochaq ga'me payac qama'le en ca'e ga'me notolec, qanach'e ua'a ca'li male yemegue.
MAT.17.19	Yem da'me dojo' gaa'me lapaĝaguenataqa yiyoteda'a ñe'me Jesús da'me dojedapegue', qama'le yachimaĝadeta, enapega't:
MAT.17.19	—¿Toqoch'e da'me qo'mi ja jaqanatetaq ta'le jamaĝajoĝoye ñe'me payac?
MAT.17.20+MAT.17.21	Jesús enaac:
MAT.17.20+MAT.17.21	—Qa'a ami yataqachiñe jaleca da'me adepi'i. Ami jayataĝadeneque ta'le eja 'uo da'me adepi'i, mate mane'e ena'am onole peta 'me mostaza jala, qama'le aueñiyapega jenjo' qajoĝonaĝa: «Oca'e jenjo', auec'ata ga'me aleua laqaya», qanach'e nichic ga'me qajoĝonaĝa. Qaya'te auaqalañitac.
MAT.17.22	Mane'e ca'li cha'li nalo'ta't da'me yeuotedapelegue di'me aleua jo'ne Galilea, Jesús enaac:
MAT.17.22	—Mach'e jayem Jiyaĝaua Lec'oĝot, jayem qoyanouelo qomle ga'me jiyaĝadipi, 
MAT.17.23	qama'le jayem qoyalat; qalaĝaja qom yenoĝodegue tres noloqo'ote male 'ñiyelaĝajeguem.
MAT.17.23	Dojo' 'laqataĝanaĝac yataqachiñe e'n najaqachiguilo da'me lemalaqataĝanaĝa'j jogaa'me.
MAT.17.24	Ca'li Jesús nataq'aen jogaa'me lapaĝaguenataqa yovideta di'me Capernaúm, uo'oe jogaa'me jo'ne yacodapeguet da'me lajo'vi jo'ne qoyejeten nale ga'me tamenaĝaiqui let'adaic. Jogaa'me yec'adeta ñe'me Pedro, qama'le yachimaĝadeta:
MAT.17.24	—¿Qo'li ja yejeten ñe'me adejaliaĝanec da'me lajo'vi jo'ne qoyejeten tamenaĝaiqui?
MAT.17.25	'Yategueta ñe'me Pedro:
MAT.17.25	—Jaja'a, yejeten.
MAT.17.25	Ca'li Pedro yenoĝoneuo'o ga'me emec, Jesús 'uauot da'me dojapegue', enaac:
MAT.17.25	—Am Simón, ¿Jach'e ga'me adelnataĝac? Jogaa'me jo'ne nejaliaĝatelo'te gaa'me aleua lael, ¿qo'li mach'e c'oqo'te gaa'me jo'ne yauote jaga'me nachetaqate da'me yejete'n da'me lajo'vi jo'ne qoyejeten nale, uotaĝa gaa'me chiyoqodayi?
MAT.17.26	Pedro 'yateguet:
MAT.17.26	—Nach'egaua chiyoqodayi.
MAT.17.26	Jesús enaac:
MAT.17.26	—Naq'aeta da'me dojo', gaa'me mach'e c'oqo'te ja naqaegaua ta'le dejetenataĝa'n. 
MAT.17.27	Qalaĝaja, queda'me qaedi ja ena'am ta'le je'uenaqa'tape qama'le auec'ata di'me noĝop lae, auajaqajom jaga'me adena. Ga'me 'uaechiñe niyaq jo'ne adiijec nach'ega anaueta. Qama'le auana ga'me nemena 'me uetaue ga'me nedegaĝat, jo'ne nalo'taguet da'me lajo'viyaĝac ga'me mach'e yejetenaĝanaĝac nataq'aen ga'me mach'e adoĝot. Aueda'alo qama'le auejete'n.
MAT.18.1	Nach'ejo jojo' nolo' ca'li dajoeda'aguet gaa'me lapaĝaguenataqa ñe'me Jesús qama'le yachimaĝadeta:
MAT.18.1	—¿Jach'e jogamaĝa yataqachiñe p'ajaye queda'me uetaue da'me lejaliaĝa di'me piyem?
MAT.18.2	Chane'eja Jesús yiyaĝana ga'me notolec, yachañgui laeñi jogaa'me 
MAT.18.3	qama'le enaac:
MAT.18.3	—Eja ami ja'aĝatema queda'me qom ja aueñiya'ama gaa'me ñoqolqa da'me anejouoqoeñi, qama'le ja auaqanachichi ta'le ayoue da'me lejaliaĝa jodi'me piyem. 
MAT.18.4	Ñe'me jo'ne qoyen p'ajaye da'me lejaliaĝa di'me piyem, nach'eñe jo'ne ja ni'yoĝodela't nataq'aen 'viyelaĝaguet da'me ena'am jenjo' notolec. 
MAT.18.5	Nataq'aen joñe'me jo'ne jayem naquiaĝana qama'le yaconeguet ga'me notolec ena'am jenjo', mach'e jayem yaconeguet.
MAT.18.6	Nataq'aen enaac joñe'me Jesús:
MAT.18.6	—Gamachaqaega ga'me jo'ne en tauelo daa'me loeco nat'olqa jo'ne maliaĝa 'najodolqa 'me jayem p'iida'a, qama'le 'noota da'me qoyecoñeteguet ga'me qa' t'adaic jo'ne dejali ga'me loqojot, qama'le qoyajaĝañgui ga'me noĝop let'adaic qaedi domaliñe. 
MAT.18.7	¡Degueja da'me lachoĝodec jena'me jiyaĝadipi yajouaĝa't gaa'me qoyejapoto nale, qaya'te yaeyaĝan ga'me qoyejapot nale! Qalaĝaja, ¡degueja da'me lachoĝodec qomle ga'me jo'ne yauegouelo da'me loe'j jogaa'me laqaya'olqa!
MAT.18.8	“Qo'che' qom na'me adouaq uotaĝa adapia' auachiyoĝotaye da'me aua'uo ga'me adoec, qama'le ¡'noota qom avichaĝayi qama'le aueguem! Qaedi adiyamaqa'teguet da'me aue da'me at'oyaĝac queda'me am uayodaĝaic uotaĝa am jopo. Yataqata ja 'noota ta'le nalo'ta't naa'me adoua' nataq'aen naa'me adapia'te da'me am qoyijaĝaue di'me dole' jo'ne ja 'naidena'a. 
MAT.18.9	Nataq'aen qom jana'me at'aete auachiyoĝotaye da'me aua'uo ga'me adoec, ¡'noota qom anaqat, auen qayalegue! Qa'a 'noota da'me onole jana'me at'aete qom auaconeguet joda'me at'oyaĝac, qaedi ja nalo'ta'ajalo naa'me at'ae'te qom am qoyijaĝaue ga'me dole' di'me payac 'lachaqa'.
MAT.18.10+MAT.18.11	Ena'te a'uotañi ga'me onolec naa'me naajo' 'najodolqa, qa'a ami ja'aĝatema queda'me uo'oe joga'me neuatoqo'tpi jo'ne piyem laje' 'me nach'e eta't dajoeda'aguet na'me latajoĝoc ñe'me Taĝadena'. 
MAT.18.12	“¿Jach'e ga'me eeta da'me dojo'? Qom 'uo ga'me jiyaĝaua yauanalo cien 'naĝanaĝatelpi qama'te onole yejomac, ¿qo'li ja yepotadoue ga'me viaq joga'me noventa y nueve 'naĝanaĝatelpi qaedi yelaque jaga'me yejomac? 
MAT.18.13	Qama'le qom maqachaĝa yaqanatet da'me yauana, qama'le eja yataqachiñe yaguegue da'me lamaic jouaĝat jaga'me 'naĝanaĝate jo'ne te'me yejomac, napacalegue da'me lamaic jouaĝat joga'me noventa y nueve jo'ne ja yejoma'ape. 
MAT.18.14	Qama'le nach'e ena'am ñe'me Adet'ai 'me na'ague di'me piyem ja jetaque yejomac ga'me onolec naa'me naajo' 'najodolqa.
MAT.18.15	“Qom ga'me adaqaya am 'yetec gamachaqaega ja no'en, auojapegue' ga'me qom onolec auayatenaĝanec ga'me lepatenaĝanaĝac. Qom am naquiaĝana, joote yitaĝa anaueguela't ga'me adaqaya. 
MAT.18.16	Qom ja am 'te naquiaĝana, qama'le aviyaĝanalo uoja'aegaua onolec uotaĝa dos jiyaĝa'u qaedi am lecochita da'me dojedapegue' ga'me, nataq'aen am detaĝadelegue. 
MAT.18.17	Qom nach'edi ja naquiaĝanalo gaa'me, qama'le a'uaqataĝanema joga'me nepi'iyaĝa'upi; qama'le qom nach'edi ja naquiaĝanalo joga'me nepi'iyaĝa'upi, chane'eja aualoqochichigui ga'me jo'ne ja p'iida'a ñe'me Dios uotaĝa ga'me lo'o da'me nejetenaguec di'me Roma.
MAT.18.18	“Dojo' ami ja'aĝatema, qom dojolqa ami adaloi'ta't jena'me jenjo' aleua qom 'uo ga'me aviyaĝañiyaque nale anetameñi, ñe'me Taĝadena' 'me na'ague di'me piyem ami yanema.
MAT.18.19	“Ami jayatenaĝaneque queda'me qom ga'me auecoñediye jena'me jenjo' aleua, nach'e ena'am qoyecoñe' da'me daja' piyem, nataq'aen ga'me jo'ne auejoyitañe jena'me jenjo' aleua, nach'e ena'am da'me daja' piyem qoyejotaye ga'me. 
MAT.18.20	Qa'a qom ga'me dojolqa uotaĝa trejolqa yema'a't yajouaĝat da'me jayem yemetede'eguet, qama'le jouetañe laeñi jogaa'me.”
MAT.18.21	Chane'eja Pedro yachimaĝata ñe'me Jesús, enaac:
MAT.18.21	—Jaliaĝanec, ¿jach'e ga'me nalo'taguet da'me japalaĝa't gaa'me laviyaĝaco ga'me yaqaya, qom 'uo ga'me jayem 'yetec? ¿Qo'li chayovida'a siete?
MAT.18.22	Jesús 'yateguet:
MAT.18.22	—Ja am 'te ja'aĝatem ta'le chayovida'a siete 'viyelaĝalegue, dite da'me chayovida'a setenta 'viyelaĝalegue siete.
MAT.18.23	“Qa'a da'me lejaliaĝa ñe'me Dios 'me ne'tague di'me piyem ena'am ga'me jaliaĝanec jo'ne jetaque naloqotena't jana'me laviyaĝajete gaa'me lamaĝa's. 
MAT.18.24	Ca'li yachimaĝachiñe da'me male ye'et qanach'e 'uo ñe'me qoyaue'uo jo'ne 'uo jaga'me nep'ia 'me nalo'taguet diez mil ga'me nemenapi jo'ne talentos. 
MAT.18.25	Qalaĝaja qaga'te dejetenataĝanec ñe'me nalemaĝajet, qama'le ñe'me jaliaĝanec damaĝajoĝolegue qaedi qoyemenoue da'me nelataguec, qoyen capegue'to gaa'me c'oqo'te, loua nataq'aen yema ga'me jo'ne yauana, qaedi nalo'taguet yema yejeten jañe'me laviyaĝajete. 
MAT.18.26	Ñe'me nalemaĝajet yejoidiñe naa'me leliquetel da'me dajoya'aguet ñe'me jaliaĝanec qama'le nachoĝodenot: «¡Jaliaĝanec, jayem avichoĝoden! Cha'li yitaĝa jayem auajoya'a qama'le yema jejeten qomle.» 
MAT.18.27	Qama'le ñe'me jaliaĝanec yichoĝoden joñe'me qama'le yapalaĝat yema jañe'me laviyaĝajete. Chane'eja yitaĝa yejoye qaedi ec.
MAT.18.28	“Qalaĝaja mane'e ca'li yenoĝonegue, jojo' nalemaĝajet uada'aguet ga'me mach'e 'lonataĝanaĝaua jo'ne cien ga'me nemenapi jo'ne denariopi jaga'me laviyaĝajete. Qama'le yechiyoqot ga'me loqojot qama'le enapega joñe'me, enaac: «¡Jayem auejeten nayi! ¡Auejeten jañe'me adaviyaĝajete!» 
MAT.18.29	Ñe'me 'lonataĝanaĝaua yejoidiñe naa'me leliquetel da'me dajoya'aguet, qama'le nachoĝodenot: «Jayem avichoĝoden, cha'li jayem auajoya'a qama'le am jejeten.» 
MAT.18.30	Qalaĝaja ja jetaque dajoya'a, dite da'me yamaĝaue jaga'me coñetaĝanaĝaiqui chayovida'a yejeten yema jañe'me laviyaĝajete. 
MAT.18.31	Dojo' jalcote yec'o'n jogaa'me nalemaĝaje'te laqaya', qama'le yec'adeta ñe'me jaliaĝanec qaedi 'yaĝadetem ga'me 'uo ca'li. 
MAT.18.32	Chane'eja ñe'me jaliaĝanec damaĝajoĝona ca'li, qama'le enapega: «¡Am ja no'en! Am jichoĝodenec yema jaga'me adaviyaĝajete qa'a jayem anachoĝodenot. 
MAT.18.33	¿Toqoch'e ja nach'e ena'am avichoĝodenec jañe'me laviyaĝajete ga'me adecochaĝaua, nach'e naq'aeta da'me am jichoĝoden?» 
MAT.18.34	Ua'a da'me yataqachiñe dalemata ñe'me jaliaĝanec, qama'le damaĝajoĝolegue qaedi qoye'uaĝan chayovida'a yema yejeten jañe'me laviyaĝajete.”
MAT.18.35	Yitaĝa enaac ñe'me Jesús:
MAT.18.35	—Nach'e naq'aeta da'me ami 'yeteque qomle ñe'me Taĝadena' 'me na'ague di'me piyem, qom ja chiyaqayilo naa'me adai'lidi' da'me yataqata auapalaĝachi' gaa'me laviyaĝaco jogaa'me adaqayadi'.
MAT.19.1	Ca'li yem da'me nenaĝatedegue naa'me naajo' uo'oe, Jesús ca'ae di'me Galilea da'me yec'ata di'me Judea jo'ne p'aye di'me lajego di'me ñache lenaĝat Jordán. 
MAT.19.2	Jalcote ga'me jiyaĝadipi quetegue ca'li qama'le ua'a da'me Jesús en yemedegue ga'me leuaĝaiquipi.
MAT.19.3	Uo'oe ga'me fariseopi jo'ne davide'uo ñe'me Jesús nataq'aen qaedi ch'e yapiye'n, qama'le yachimaĝadeta:
MAT.19.3	—¿Qo'li qoyaje'tem da'me ca'e jaga'me loua ga'me jiyaĝaua qom gamachaqaega qoyachiyoĝotaye?
MAT.19.4	Jesús 'yategueta jogaa'me:
MAT.19.4	—¿Qo'li ja auec'achiñe jodaa'me nedii's: qoyediñe queda'me joca'li yemta, «Dios ye'et ñe'me jiyaĝaua nataq'aen yauo»? 
MAT.19.5	Nataq'aen enaac: «Qo'che' ga'me jiyaĝaua yaĝanegue ga'me let'a nataq'aen lat'e qaedi uaĝayet jaga'me loua, qama'le ga'me dos ena'am ta'le onolec jiyaĝaua.» 
MAT.19.6	Chane'eja ja dojolqa dite da'me male onolec; tade'to' gaa'me jo'ne Dios yapotena't, 'noota ta'le ja yecolaĝachiguilo ga'me jiyaĝaua.
MAT.19.7	Jogaa'me yachimaĝadeta:
MAT.19.7	—Qama'te ¿toqoch'e Moisés damaĝajoĝolegue da'me qoyanem jaga'me lomalate da'me qoca'e jaga'me noua, qama'le naq'aeta da'me qoyeladegue?
MAT.19.8	Jesús enaac:
MAT.19.8	—Moisés yajeta da'me nañeguema't gaa'me noua' qa'a nach'eda chiyaqayi da'me ja damichiguilo naa'me adai'lidi'; qalaĝaja ca'li 'uaechiñe ja naq'aeta da'me 'netaguec. 
MAT.19.9	Ami ja'aĝatema queda'me qom 'uo ga'me nañegue'me' jaga'me loua, qom ja naqaeda yajouaĝatem queda'me ja uayamaqai, qama'te 'uoneguet jaga'me yauo laqaya, male ena'am ta'le ch'e quejeguetaĝaic.
MAT.19.10	Qama'le jogaa'me lapaĝaguenataqa t'aqataĝatem:
MAT.19.10	—Qom naq'aeta da'me 'loyaĝac ga'me jiyaĝaua jo'ne 'yetem jaga'me loua, qama'le ja 'noota ta'le uo'on.
MAT.19.11	Jesús 'yategueta jogaa'me:
MAT.19.11	—Ja yema yaqanate't ta'le yayate'n da'me dojo', dite da'me nach'egauate' gaa'me jo'ne joote Dios yatetonaĝa'n. 
MAT.19.12	Uo'oe gaa'me qayoĝode' chiyaqayilo da'me ja dec'oi'y q'aen ga'me jiyaĝaua: uo'oe gaa'me chiyoqotoue lat'e lauel da'me ja yañoĝo't ta'le dec'oi'y, gaa'me laqaya' ja dec'oi'y yajouaĝat ga'me jiyaĝaua 'lonatac, gaa'me laqaya' e'n 'loyaĝa'j da'me ena'am ta'le ja dec'oi'y, chiyaqayi q'ae'n da'me 'lonataĝanaĝac ñe'me Dios 'me ne'tague di'me piyem. Gaa'me jo'ne yaqanate't ta'le yayate'n da'me dojo', 'noota qom mach'egaua yayate'n.
MAT.19.13	Uo'oe ga'tae'me ñoqolqa qoyaueta ñe'me Jesús qaedi yachalo'te naa'me loua' jogaa'me nataq'aen netamelo'te; qalaĝaja jogaa'me lapaĝaguenataqa nelaĝalo ca'li jogaa'me yauedeuo. 
MAT.19.14	Chane'eja Jesús enaac:
MAT.19.14	—Auomachiyi'yalo gaa'me ñoqolqa da'me jayem nec'adeta, nataq'aen ena'te a'uoitapegueta, qa'a gaa'me jo'ne tadoue da'me lejaliaĝa ñe'me Dios nach'egaua ena'ama naajo' ñoqolqa.
MAT.19.15	Qama'le Jesús yachalo'te naa'me loua' jogaa'me ñoqolqa; yem qama'le ca'e ga'me ue'ta.
MAT.19.16	'Uo ñe'me jiyaĝaua yec'ata ñe'me Jesús, qama'le yachimaĝata:
MAT.19.16	—Paĝaguenataĝanaĝaic, ¿jach'e ga'me 'noota ta'le ja'uo qaedi jauana da'me 'yoyaĝac 'me ja 'naidena'a?
MAT.19.17	Jesús 'yateguet:
MAT.19.17	—¿Toqoch'e jayem auachimaĝatec ga'me jo'ne 'noota? Jalgata onolec jo'ne 'noota. Qalaĝaja qom jetaque auana da'me at'oyaĝac 'me ja 'naidena'a, auoqocha'alo jodaa'me namaĝajoĝonaĝaco.
MAT.19.18	—¿Jach'e ga'me? —yachimaĝata ñe'me neuoyaq.
MAT.19.18	Qama'le Jesús 'yateguet, enaac:
MAT.19.18	—«Ena'te aualataĝan, ena'te aue ga'me adequejeguetaĝa, ena'te auecachi, ena'te auoqovinaĝan jo'ne t'aĝanataĝan, 
MAT.19.19	a'nonaĝachigui ñe'me adet'a nataq'aen adat'e, adoqopita ga'me adaqaya nach'e naq'aeta nale anoqopitela't.»
MAT.19.19	Qama'le enaac ñe'me jiyaĝaua:
MAT.19.20	—Ena'uaque naa'me naajo' joote jauo'oe. ¿Jach'e ga'me maliaĝa ja ja'uo?
MAT.19.21	Jesús 'yateguet ñe'me:
MAT.19.21	—Qom jetaque adachimaĝategue, nayi oc qama'le aueme'n yema gaa'me adeuoyaĝaco, yem qama'le auanema jaga'me laicaua jogaa'me piyoĝoyaqa. Qama'le naq'aeta da'me 'uo da'me adeuoyaĝac ue'tague di'me piyem. Yem qama'le auanaequena qaedi jayem oquegue.
MAT.19.22	Ca'li domachiya da'me dojo' ñe'me jiyaĝaua, qama'le jalcote totelegue ca'li ec, qa'a yataqachiñe jalcote da'me leuoyaĝac ñe'me.
MAT.19.23	Chane'eja Jesús t'aqataĝanema jogaa'me lapaĝaguenataqa:
MAT.19.23	—Eja ami ja'aĝatema queda'me eja yataqachiñe 'uo da'me laqalaic ta'le taue joda'me lejaliaĝa di'me piyem ga'me neuoyaq. 
MAT.19.24	Ami ji'iyelaĝatelo'te queda'me ena'am ta'le ñe'me jiyac jo'ne camello ja yaqalaatac ta'le taue jaga'me qana 'laete, da'me te'me ja yaqanatet ta'le taue da'me Dios lejaliaĝa ga'me neuoyaq.
MAT.19.25	Ca'li domachita jogaa'me lapaĝaguenataqa, yitaĝa uoja'ae da'me yoqochetem, nataq'aen enapega't:
MAT.19.25	—Qom naq'aeta, qama'le ¿jach'e jogamaĝa nec'alaĝatela't?
MAT.19.26	Jesús yelochiguilo, qama'le 'yategueta:
MAT.19.26	—Joga'me jiyaĝadipi ja yaqanate't da'me dojo', qalaĝaja ñe'me Dios ja en 'te qalaq.
MAT.19.27	Chane'eja Pedro enaac:
MAT.19.27	—Qo'mi qamqa'me joote yema jepotanaq queda'me am qolaĝague. ¿Jach'e jogamaĝa qo'mi ua'ajopa qomle?
MAT.19.28	Jesús 'yategueta jogaa'me:
MAT.19.28	—Eja ami ja'aĝatema queda'me qom yovita ga'me nolo' laloqo' da'me ena'uac qoyadalaĝat, qom jayem jo'ne Jiyaĝaua Lec'oĝot jonaue ga'me p'ajaye yañoqotaĝanaĝac, ami jo'ne jayem oquitapegue' nach'e ena'am oñiyañelo qomle ga'me doce je'onaĝaiqui' 'me nejaliaĝaiqui qaedi ami lo'ol da'me auajoyiya'agueta da'me animichii' gaa'me chiyoĝogueta gaa'me doce Israel c'oqo'tepi. 
MAT.19.29	Nataq'aen ena'uaque gaa'me jo'ne queda'e ga'me 'lachaqa't, uotaĝa gaa'me laqaya'olqa, uotaĝa gaa'me let'al, uotaĝa gaa'me c'oqo'te uotaĝa 'naleua, qa'a jouaĝat da'me jayem quetegue, qama'le yitaĝa uoja'ega cien 'viyelaĝalegue da'me yitaĝa qoyanema qomle, nataq'aen nach'e ena'am qoyanema da'me 'loyaĝa'j 'me ja 'naidena'a. 
MAT.19.30	Qalaĝaja qayoĝode' gaa'me jo'ne 'uaediñe nayi, nach'egaua jo'ne p'atedegue qom'te. Nataq'aen qayoĝode' gaa'me p'atedegue nayi, nach'egaua jo'ne 'uaediñe qom'te.
MAT.20.1	Jesús yitaĝa enaac:
MAT.20.1	—Qa'a joga'me lejaliaĝa ñe'me Dios jo'ne na'ague di'me piyem ena'am da'me dojo': 'uo ca'li ga'me jiyaĝaua jo'ne loĝot ga'me nanaĝanaqa'. Qama'le ec da'me ne'teta netetapiye gaa'me onataĝanaĝayaqa qaedi e'n yelodelegue ga'me lanaĝanaqa' jo'ne uva lichidijat. 
MAT.20.2	Qama'le gaa'me onataĝanaĝayaqa yiyamaĝade'n da'me qoyejeteneque onolec denario jo'ne nalo'taguet ga'me onolec nolo'. Yem qama'le yama' qaedi t'onataĝa'n. 
MAT.20.3	Qaale copa'ta ga'me ne'teta qama'le yitaĝa ec, yauanalo gaa'me ñichidiñe, qaya'te 'lonata'j, ueteda'a ga'me laeñi ga'me noic. 
MAT.20.4	Qama'le dojapegue'to, enaac: «Nach'e ena'am ami auecaechiya di'me yanaĝanaqa' qaedi a'uonataĝañi, qama'le ami jejeteneque ga'me mach'e adajo'vii.» Jogaa'me eque' ca'li. 
MAT.20.5	Ñe'me nadipa yitaĝa ec ca'li nolo' laeñi qaedi yitaĝa netetapiye gaa'me onataĝanaĝayaqa laqaya', nataq'aen ca'li javit yitaĝa ec ca'li tachi'ña tres jaga'me hora, nach'eda naq'aeta ga'me 'uaeñe yauotac. 
MAT.20.6	Ca'li javit, uotaĝa tachi'ña cinco jaga'me hora, yitaĝa yec'ata ga'me laeñi ga'me noic, qama'le yitaĝa yejomalo'te gaa'me jiyaĝa'u laqaya' jo'ne qaya'te 'lonata'j. Chane'eja yachimaĝatalo jogaa'me: «¿Toqoch'e yema jo'me nolo' ovi'ta jenjo', ja a'uonataĝañi?» 
MAT.20.7	Jogaa'me 'yadeteguet: «Qa'a qaya'te qo'mi 'yonataĝanaĝa'n.» Chane'eja enapegalo: «Jamoyi, nach'e ena'am auec'achiya di'me yanaĝanaqa' qaedi a'uonataĝañi.»
MAT.20.8	“Ca'li yovita ga'me pi'yaq, ñe'me nadipa dojapegue' ñe'me yelolegue ga'me 'lonatac qama'le eet'oi: «Aviyaĝanalo gaa'me onataĝanaĝayaqa, qama'le auejete'n, auachiyoĝotetelegue gaa'me p'atedegue yemta novi't chayovida'a gaa'me 'uaechidiñe novi't.» 
MAT.20.9	Chane'eja yovi't gaa'me jo'ne t'onataĝa'n da'me javit tachi'ña cinco jaga'me hora, qama'le onolqa'tape yacoteguet jaga'me onole denario jo'ne lajo'vi da'me onolec nolo'. 
MAT.20.10	Qama'le ca'li yovi't gaa'me 'uaediñe, e'n lelnataĝa'j ta'le yaguegue jaga'me lajo'vi'y; qalaĝaja jogaa'me nach'e ena'ama onolqa'tape qoyejeteneque jaga'me onole denario. 
MAT.20.11	Ca'li yem da'me qoyejete'n, paja'a ja 'noe'n q'ae'n naa'me 'laqataqa, eedapega ñe'me ladipa ga'me nanaĝanaqa' jogaa'me onataĝanaĝayaqa, 
MAT.20.12	enapega't: «Naajo' p'atedegue jo'ne t'onataĝadiye onole jaga'me hora, qama'te nach'e qo'mi analoqotenaĝa'tegueta jogaa'me, qo'mi jo'ne ñapogaĝanaĝaguet ga'me dejali nataq'aen ga'me netap nale nolo'.» 
MAT.20.13	Qalaĝaja ñe'me nadipa 'yateguet joga'me onolec, enaac: «Am yaqaya, ja am 'te je'etec ga'me ja chimaqachiñe. ¿Qo'li ja joote aviyamaĝaden mañaĝa da'me am jejetenec ga'me lajo'vi da'me onolec nolo'? 
MAT.20.14	Chane'eja auaconeguet jana'me adajo'vi qama'le oc. Qom jayem jetaque janem onole denario jenjo' jo'ne p'ategue t'onataĝan, da'me ñaloqote'teguet jaga'me am janem, 
MAT.20.15	¿qo'li ja chimaqachiñe ga'me mach'e je'etec jana'me ñaicaua? Uotaĝa ¿qo'li auep'agueñi queda'me jayem choĝodenataĝanaĝaic?»
MAT.20.16	“Tade'to', gaa'me jo'ne nayi p'atedegue, nach'egaua 'uaediñe qomle; nataq'aen gaa'me jo'ne nayi 'uaediñe, nach'egaua p'atedegue qomle.”
MAT.20.17	Jesús, male yajoĝo'tague da'me leuoĝoc di'me Jerusalén, yiyota'alo gaa'me lapaĝaguenataqa da'me yiyaĝanalo qama'le t'aqataĝanema, enaac:
MAT.20.18	—Joote auayachiñe, nayi jec'otaĝa di'me Jerusalén, ua'a da'me jayem jo'ne yataqachiñe Jiyaĝaua Lec'oĝot jayem qoyanouelo jogaa'me lejaliaĝanaqa ga'me tamenaĝaiqui lo'olpi nataq'aen joga'me judiopi napaĝaguenoqo'tpi jo'ne jayem qoyepoleguelegue da'me qaedi jayem qoyalat. 
MAT.20.19	Chane'eja jayem qoyanouelo qomle jogaa'me ja 'lachaqa'tena, qaedi jayem qoye'uetac, jayem qoye'uaĝan chayovida'a jayem qoyep'enajeguem; qalaĝaja qom yenoĝodegue gaa'me tres noloqo'ote qama'le yitaĝa 'ñiyelaĝajeguem.
MAT.20.20	Jañe'me lat'e joga'me c'oqo'te ñe'me Zebedeo, nataq'aen naajo' c'oqo'te, yec'adeta ñe'me Jesús, qama'le jañe'me yejoidiñe naa'me leliquetel da'me dajoya'aguet ñe'me Jesús qaedi nachoĝodenot. 
MAT.20.21	Jesús yachimaĝata jañe'me:
MAT.20.21	—¿Jach'e ga'me auepaquetaque?
MAT.20.21	Jaga'me enaac:
MAT.20.21	—Auamaĝajoĝolegue qaedi naajo' dojolqa yalaqa onolec ga'me na'ña na'me auayaten nataq'aen laqaya na'ña na'me a'nemaq qom novitequena da'me adejaliaĝa jo'ne onaĝaic.
MAT.20.22	Jesús 'yateguet:
MAT.20.22	—Ami ja auayachiñe ga'me jo'ne aviyaĝañiyaque. ¿Qo'li auaqanachichi ta'le ena'am aniyomiyigui ga'me jo'ne ñiyomigui qomle 'me jaqama?
MAT.20.22	Jogaa'me enapega't:
MAT.20.22	—Jaqanatetaq.
MAT.20.23	Jesús 'yategueta jogaa'me:
MAT.20.23	—Eja da'me ami aniyomiyigui qomle ga'me yomaĝat 'me jaqama qomle, qalaĝaja da'me oñiya'ña jena'me jayaten uotaĝa jena'me 'ñemaq ja mach'e jayem ta'le ami janema, dite da'me nach'eñe ñe'me Taĝadena' jo'ne yanema qomle gaa'me jo'ne joote yiyamaĝateta'ajalo.
MAT.20.24	Ca'li gaa'me laqaya' diez napaĝaguenataqa domachita da'me dojo', qama'le dalemata'yalo ca'li gaa'me dojolqa mach'e naqaya'. 
MAT.20.25	Qalaĝaja Jesús yiyaĝanalo, qama'le enaac:
MAT.20.25	—Auayachiñe gaa'me jo'ne qoyen p'ajodaye jena'me aleua jo'ne jaliaĝanaqa, queda'me nejaliaĝatelo'te ena'am da'me naqaenaua jo'ne mach'e ladi'p; nataq'aen jogaa'me p'ajodaye jo'ne 'uo da'me lañoqotaĝanaĝa'j ta'le nejaliaĝatelo'te nale jogaa'me laqaya'olqa. 
MAT.20.26	Qalaĝaja 'noota qom ja naq'aeta da'me dojo' queda'me mach'e ami, dite da'me qom 'uo ga'me jo'ne jetaque p'ajaye da'me ami, 'noota qom nach'ega necochoqo't ena'uaque jogaa'me laqaya', 
MAT.20.27	nataq'aen qom 'uo ga'me jetaque 'uaechiñe da'me ami, 'noota qom nach'ega ena'am ta'le lelata'j jogaa'me laqaya'. 
MAT.20.28	Qa'a mate mane'e jayem jo'ne yataqachiñe jayem Jiyaĝaua Lec'oĝot, ja ñanaequena qaedi 'uo da'me ñecochaguec, dite da'me ñanaequena qaedi yecochiyalo joga'me jiyaĝadipi 'me jalcote nataq'aen qaedi janema da'me 'yoyaĝac, qaedi ñep'aĝanegueta jogaa'me.
MAT.20.29	Ca'li eque' joga'me chiyoqoda'ña di'me Jericó, jalcote ga'me jiyaĝadipi quetegue ñe'me Jesús, 
MAT.20.30	qama'le uo'oe dojolqa qana'mi neteda'ña ga'me lae ga'me naq'aec. Ca'li domachita da'me Jesús ta'yedi, qama'le niyaĝatedapejeguem, enapega't:
MAT.20.30	—¡Jaliaĝanec, mach'e am David c'oĝot, qo'mi avichoĝode'n!
MAT.20.31	Ga'me jiyaĝadipi yecochaqa'tape ca'li qaedi 'yemadete', qalaĝaja jogaa'me yataqachiñe nichiguejaye da'me niyaĝatedapejeguem:
MAT.20.31	—¡¡Jaliaĝanec, mach'e am David c'oĝot, qo'mi avichoĝode'n!!
MAT.20.32	Chane'eja Jesús nechachiñe, yiyaĝanalo jogaa'me qana'mi, qama'le yachimaĝatalo:
MAT.20.32	—¿Jach'e ga'me jetaque ami je'etema?
MAT.20.33	Jogaa'me 'yadeteguet:
MAT.20.33	—Jaliaĝanec, jetaque yitaĝa ñeloĝoye.
MAT.20.34	Jesús jalcote yichoĝode'n jogaa'me, qama'le yepo't naa'me 'lae'te. Qanach'e ua'a ca'li paja'a yitaĝa nauachidiñe jogaa'me qana'mi, qama'le quetegue ñe'me Jesús.
MAT.21.1	Mane'e ca'li joote yauoqoda'a di'me Jerusalén, nataq'aen yovideta di'me Betfagé, yauaqa'a ga'me qajoĝonaĝa 'me Olivo Lichidijat, Jesús ye'uauaĝate' gaa'me dojolqa 'me lapaĝaguenataqa, 
MAT.21.2	jo'ne uaqatalo, enaac:
MAT.21.2	—Jamoyi, auec'achiya di'me noicolec 'me jajoyaqa'ata. Auañiya qomle jaga'me ajena 'me necoñetaeje, nataq'aen ga'me c'oĝot ne'tajop jaga'me. Avijoyegui nataq'aen jayem anaviquiya. 
MAT.21.3	Qom gamachaqaega 'uo ga'me 'laqatac, a'uaqataĝañiyem queda'me youetaque ñe'me Jaliaĝanec nataq'aen queda'me paja'a 'yiyalaĝat.
MAT.21.4	Qama'le naq'aeta da'me dojo' 'uo ca'li, da'me qaedi yepaquichigui ga'me 'yaĝatetac di'me Dios 'laqataĝanaĝanec ca'li yediñe:
MAT.21.5	“A'uaĝachem di'me noic Sión:
MAT.21.5	«Auec'aten na'me Adejaliaĝanec am nec'ata.
MAT.21.5	Ja 'yoĝodaq, netalegue ga'me ajena,
MAT.21.5	ga'me ajenolec 'me c'oĝot jaga'me jiyac
MAT.21.5	'me nachoĝonaĝalate.»”
MAT.21.6	Jogaa'me lapaĝaguenataqa eque' ca'li qama'le yauote ga'me jo'ne Jesús yamaĝalo'te. 
MAT.21.7	Yaue'j jaga'me ajena nataq'aen ga'me c'oĝot, yachedalegue gaa'me lapoto' joga'me, qama'le Jesús nalegue. 
MAT.21.8	Jalcote ga'me jiyaĝadipi. Ga'me ladic, uo'oe gaa'me lapaĝadiñe naa'me lapo'ote, laqaya' yichaĝadegue lepeel jaga'me epaq qama'le lapaĝadiñe. 
MAT.21.9	Qama'le gaa'me dajota'yelo nataq'aen gaa'me p'atedegue, niyaĝatedapejeguem, enaac:
MAT.21.9	“¡Yataqachiñe 'ñonaĝataĝaye ñe'me c'oĝot di'me jaliaĝanec David!
MAT.21.9	¡Qo'nonaĝachigui ñe'me jo'ne naequena
MAT.21.9	jo'ne lamaĝajec ñe'me Jaliaĝanec!
MAT.21.9	¡'Ñonaĝataĝaye ñe'me jo'ne nejaliaĝatelegue di'me p'ajeguem!”
MAT.21.10	Ca'li Jesús yenoĝonoue di'me Jerusalén, yema ga'me jiyaĝadipi 'yala'tec, enapega't:
MAT.21.10	—¿Jach'e da'me dojo'?
MAT.21.11	Gaa'me jiyaĝadipi laqaya' male 'yategueta, enapega't:
MAT.21.11	—Jenjo' mach'e Jesús, Dios 'laqataĝanaĝanec, chiyaqa'ña di'me Nazaret 'me Galilea.
MAT.21.12	Jesús taue ga'me tamenaĝaiqui qama'le yema yamaĝadegue ga'me jo'ne demenaĝa'tape nataq'aen neuode'tape. Yamaĝadiñe gaa'me uodenaĝala'te, lachaĝala't nale qoya'uo tayí jaga'me naicaua ga'me jiyaĝadipi, nataq'aen ga'me nedapi'ña nale joga'me jo'ne yemedec ga'me doqoto'pi; 
MAT.21.13	qama'le enapegalo:
MAT.21.13	—Daa'me nedii's jo'ne joote qoyediñe eet'oi: «Jena'me 'yachaqa' qoyenaqatenec qomle 'lachaqa' da'me tamenaĝac», qalaĝaja ami aueñe'tem ta'le laua'j joga'me cachaĝaiquipi.
MAT.21.14	Ca'li maliaĝa uetaue ga'me tamenaĝaiqui, jogaa'me qana'mi nataq'aen uayodaĝayaqa yec'adeta ñe'me Jesús, qama'le e'n yemedegue. 
MAT.21.15	Qalaĝaja jogaa'me lejaliaĝanaqa ga'me tamenaĝaiqui lo'olpi nataq'aen ga'me judiopi napaĝaguenoqo'tpi yauata da'me lañoqotaĝanaĝac 'me yaloĝon nataq'aen domachiyalo joga'me ñoqolqapi da'me niyaĝatedapejeguem ga'me tamenaĝaiqui: “¡'Ñonaĝataĝaye ñe'me c'oĝot di'me jaliaĝanec David!”, qama'le yataqachiñe dalemata'y. 
MAT.21.16	Chane'eja eedapega ñe'me Jesús, enapega't:
MAT.21.16	—¿Qo'li auomachiyalo naa'me 'laqataqa naa'me naajo'?
MAT.21.16	Jesús 'yategueta:
MAT.21.16	—Jaja'a, jomachiyalo. Qalaĝaja, ¿qo'li ja auec'achiñe daa'me nedii's jo'ne 'yaĝatetedac da'me dojo'? Eet'oi:
MAT.21.16	«Joote jiyamaĝateta'ajalo gaa'me nalaco
MAT.21.16	qaedi am 'nonaĝachidegue ga'tae'me ñoqolqapi
MAT.21.16	nataq'aen ga'tae'me maliaĝa uanoque'tape.»
MAT.21.17	Qama'le Jesús ca'ae jogaa'me, yec'ata di'me noic 'me Betania, nach'e ua'a ga'me pi'yaq.
MAT.21.18	Ca'li ne'teta yitaĝa 'viyelaĝa ga'me noic, qama'le Jesús nomeguet da'me loqouaĝa. 
MAT.21.19	Ga'me ladic, yela'a jaga'me epaq jo'ne higuera, qama'le uayoĝo'ta, qalaĝaja ja yauana jaga'me jala, nedo'ta't jana'me layoqote. Chane'eja enapega jaga'me higuera:
MAT.21.19	—¡Chiyoqochiñe nayi ja yitaĝa aueco'o!
MAT.21.19	Qanach'e ua'a da'me paja'a daqaqa jaga'me higuera. 
MAT.21.20	Jogaa'me lapaĝaguenataqa ca'li yauata da'me dojo', qama'le yataqachiñe yoqochetem, yena't ñe'me Jesús:
MAT.21.20	—¿Te'ena't, jach'e ga'me eeta da'me paja'a daqaqa jaga'me higuera?
MAT.21.21	Jesús 'yategueta:
MAT.21.21	—Eja ami ja'aĝatema queda'me qom eja 'uo da'me adepi'i nataq'aen ja auoqoleguechi, qama'le ja nach'edata da'me auaqanachichi ta'le auauoyi da'me dojo' jo'ne je'etem jaga'me higuera, dite da'me qom aueñiyapega jenjo' qajoĝonaĝa: «Oca'e na'me oneta'ña, añgui jena'me noĝop», qama'le naq'aeta da'me yepaquichigui. 
MAT.21.22	Nataq'aen yema ga'me jo'ne aviyaĝañiyaque da'me anetamenaĝaqui, qom auep'iiya'a, ami qoyanema.
MAT.21.23	Ca'li yoĝo'yi da'me dojo', Jesús yenoĝonoue ga'me tamenaĝaiqui. Mane'e ca'li cha'li ue'ta ga'me, dapaĝaguenataĝatac, jogaa'me lejaliaĝanaqa gaa'me tamenaĝaiqui lo'olpi nataq'aen ga'me 'yaĝaicachidipi yec'adeta ñe'me Jesús, qama'le yena't:
MAT.21.23	—¿Jach'e ga'me auachiyoĝo'ta da'me adañoqotaĝanaĝac queda'me aua'uo da'me dojo'? ¿Jach'e ga'me am yanem da'me adañoqotaĝanaĝac?
MAT.21.24+MAT.21.25	Jesús 'yategueta:
MAT.21.24+MAT.21.25	—Jayem nach'e ena'am ami jachimaĝatalo: ¿Jach'e ga'me namaĝaquena ñe'me Juan qaedi dachilaĝanataĝan, naqaeñe ñe'me Dios uotaĝa ch'e jiyaĝa'u? Qom jayem a'uachiyeguet, qama'le ami ja'aĝatema ga'me chiyoĝogue da'me yañoqotaĝanaĝac da'me ja'uo da'me dojo'.
MAT.21.24+MAT.21.25	Qanach'e paja'a mach'egaua necotayapega't ca'li: “Qom jenaqaac da'me ja'ataĝaguet queda'me nach'eñe ñe'me Dios jo'ne namaĝaquena, eetojo' qomle ga'me 'laqatac: «Qama'te ¿toqoch'e ja auep'iiya'a?» 
MAT.21.26	Nataq'aen ja jaqanatetaq ta'le jenaqaac queda'me nach'egaua gaa'me jiyaĝa'u, qa'a qat'oiyapega ga'me jiyaĝadipi queda'me ena'uaque joga'me p'iida'a ñe'me Juan da'me mach'e Dios 'laqataĝanaĝanec.” 
MAT.21.27	Chane'eja 'yadeteguet ñe'me Jesús:
MAT.21.27	—Ja jayatenaq.
MAT.21.27	Qama'le ñe'me 'yategueta:
MAT.21.27	—Chane'eja jayem nach'e ena'am ja ami 'te ja'aĝatema ga'me chiyoĝogue da'me yañoqotaĝanaĝac da'me jauo'oe daa'me daajo' 'yonataqa.
MAT.21.28	Qama'le Jesús male yena't jogaa'me, enaac:
MAT.21.28	—¿Jach'e ga'me adelnataĝaqui da'me dojo' 'uo ca'li? 'Uo ñe'me jiyaĝaua jo'ne dojolqa gaa'me c'oqo'te, qama'le enapega ga'me onolec, enaac: «Yalec, auec'ata nayi ga'me qadanaĝanaqa' qaedi a'uonataĝan.» 
MAT.21.29	Ñe'me 'yateguet: «¡Da'me jayem, ja jec!» Qalaĝaja ua'edi nejouoĝoñe da'me lelnataĝac qama'le ec. 
MAT.21.30	Ñe'me net'a ca'li yec'ata ga'me c'oĝot laqaya, nach'e ena'am ga'me 'laqatac yanem. Ga'me 'yateguet, enaac: «Jaja'a, taĝadena', jec jo'.» Qama'te ja ec. 
MAT.21.31	Chane'eja, ¿jach'e ga'me ya'uo ga'me let'a loequenataĝanaĝac naa'me naajo' dojolqa?
MAT.21.31	Jogaa'me 'yadeteguet:
MAT.21.31	—Ñe'me 'uaeñe.
MAT.21.31	Qama'le Jesús enaac:
MAT.21.31	—Yataqata eja da'me dojo' jo'ne ami ja'aĝatema: jogaa'me lo'ol da'me yacoteguet jaga'me nejetenaqate di'me Roma, choqogaa'me quejeguetaĝail, ami yep'aĝatedegue da'me tadoue qomle da'me lejaliaĝa ñe'me Dios jo'ne na'ague di'me piyem. 
MAT.21.32	Qa'a Juan 'me chilaĝanataĝanaĝaic ami nec'atalo ca'li qaedi ami yapaĝagueneque ga'me nadic jo'ne chimaqategue, qama'te ami ja auep'iiya'a. Qalaĝaja gaa'me lo'ol da'me nejetenataĝanaĝac nataq'aen jaga'me quejeguetaĝaipi qamqa'me p'iida'a. Qama'te ami, mate mane'e auañiya, ja nejouoĝodiñe naa'me adai'lidi' qaedi auep'iiya'a.
MAT.21.33	Yitaĝa enaac ñe'me Jesús:
MAT.21.33	—Anaquiaĝañiya dojo' yaloqotenaĝanaĝaiqui laqaya: 'uo ñe'me jiyaĝaua jo'ne loĝot ga'me nanaĝanaqa', ya'uo jaga'me noqop'adit, qama'le yaañi ga'me uva lichidijat; ya'uo ga'me uva li'i 'netaĝaiqui da'me qoye'et, nataq'aen queda'me 'noĝojeguem joga'me emec jo'ne qayaje'mec qaedi netaue ga'me vitaĝaic. Yem qama'le yauo'oe gaa'me jiyaĝa'u jo'ne neteleta ga'me 'lonatac da'me cha'li ca'e, dajoyi ga'me qaya'ague.
MAT.21.34	“Ca'li yovita jo'me nolo' laloqo' da'me male qonaqat ga'me jala, qama'le yamaĝalo jogaa'me onataĝanaĝayaqa gaa'me lalemaĝaje'te qaedi qoyanema ga'me loĝot ñe'me ladipa ga'me nanaĝanaqa'. 
MAT.21.35	Qalaĝaja gaa'me onataĝanaĝayaqa ja no'en da'me 'yeteque gaa'me namaĝa's: 'uo ga'me ye'uaĝa'n, yala't ga'me laqaya nataq'aen qoyajaĝaque ga'me qadipi ga'me laqaya. 
MAT.21.36	Ñe'me ladipa yitaĝa uoja'ae gaa'me yama' lamaĝa's 'me qayoĝode' ja ena'am ga'me 'uaeñe. Qalaĝaja gaa'me onataĝanaĝayaqa nach'e ee'tema gaa'me 'uaediñe laqaya' ga'me 'yeteque.
MAT.21.37	“Qama'le da'me p'ategue yamaĝalo ga'me mach'e c'oĝot, enaac: «Ja joqoleguet da'me qouatec'a qomle ñe'me mach'e yataqachiñe yalec.» 
MAT.21.38	Qalaĝaja ca'li yauata ga'me c'oĝot, jogaa'me onataĝanaĝayaqa male enapega't: «Nach'ena jenjo' jo'ne yaconeguet qomle da'me neuoyaĝac; 'noota da'me jalataq nayi qaedi ga'me te'me loĝot male qo'mi ua'ajopa qomle.» 
MAT.21.39	Chane'eja yacota, yecoñe't, yaueguede'ga ga'me p'aye joga'me uva lichidijat qama'le yala't.
MAT.21.40	“Qama'le qom novi' ñe'me jaliaĝanec 'me loĝot ga'me uva lichidijat, ¿jach'e ga'me 'yeteque jogaa'me onataĝanaĝayaqa?”
MAT.21.41	Jogaa'me 'yadeteguet:
MAT.21.41	—Yataqachiñe ja yichoĝode'n da'me yala't qomle gaa'me onataĝanaĝayaqa, qama'le yanema gaa'me onataĝanaĝayaqa laqaya' ga'me uva lichidijat, nach'egaua jo'ne yadeuo ga'me jalayaĝac nale yovita ga'me laloqo' nale qonaqat.
MAT.21.42	Chane'eja Jesús enaac:
MAT.21.42	—¿Qo'li ja auec'achiñe' daa'me nedii's jo'ne 'laqataqa ñe'me Dios? 'Uo na'me eet'oi:
MAT.21.42	«Ga'me qa' jo'ne 'yota'n jogaa'me onataĝanaĝayaqa,
MAT.21.42	Male taue da'me neleguemaĝata ga'me qa' 'me t'añiyapeguet ga'me emec.
MAT.21.42	Dojo' ya'uo ñe'me Jaliaĝanec qama'le yataqachiñe qadoqoch'em.»
MAT.21.43	Qo'che' ami ja'aĝatema queda'me qodoĝotaĝanec qomle joda'me lejaliaĝa joñe'me Dios qama'le qoyanem ga'me jiyaĝadipi laqaya' jo'ne ya'uo jalayaĝac joda'me nejaliaĝa. 
MAT.21.44	Qama'le ga'me netouoĝo'ye' ga'me qa' yataqachiñe yolaĝachigui.
MAT.21.45	Jogaa'me lejaliaĝanaqa ga'me tamenaĝaiqui lo'olpi nataq'aen ga'me fariseopi, ca'li domachiyalo ga'me laloqotenaĝanaĝaiqui' 'me 'yaĝa'tape, male yetade'n queda'me nach'egaua en tachiguilo ga'me 'yaĝatetac. 
MAT.21.46	Chane'eja jetaque yecoñe't ca'li jogaa'me, qalaĝaja t'oidapega ga'me jiyaĝadipi, qa'a ga'me jiyaĝadipi p'iida'a ñe'me Jesús da'me nach'eñe Dios 'laqataĝanaĝanec.
MAT.22.1	Jesús yitaĝa dojapegue'to ga'me jiyaĝadipi, yauo'oe gaa'me laloqotenaĝanaĝaiqui', enaac:
MAT.22.2	“Joda'me lejaliaĝa di'me piyem ena'am da'me dojo': 'uo ca'li ga'me jaliaĝanec jo'ne 'yonaĝan ga'me c'oĝot qama'le diyaĝan qaedi qodeualaĝailegue ga'me. 
MAT.22.3	Yamaĝalo'te jogaa'me lalemaĝaje'te qaedi yiyaĝanalo jogaa'me nepodae's, qalaĝaja jogaa'me ja jetaque yec'adeta. 
MAT.22.4	Yitaĝa yama' gaa'me lalemaĝaje'te laqaya', 'yelope'tape: «A'uaĝachiyema gaa'me nepodae's queda'me joote yema jiyamaĝateta't ga'me niqui'yaĝat. Joote jamaĝajoĝolegue qaedi qoyala't ga'me yelo uaca 'me yataqachiñe 'yaĝadayaqa nataq'aen joote yema qoyaqataĝata't. Anec'achiya jenjo' neualaĝayaĝac.» 
MAT.22.5	Qalaĝaja jogaa'me ja yoqochideta qama'le ja yec'adeta. Uo'oe gaa'me yec'atalo gaa'me 'nale'u 'me 'lonataĝanaqa', laqaya' yema'egueta daa'me nemenaĝaco, 
MAT.22.6	nataq'aen jogaa'me laqaya' yecoñe't gaa'me lalemaĝaje'te ñe'me jaliaĝanec qama'le ja no'en da'me qo'yeteque chayovida'a qoyala't. 
MAT.22.7	Ñe'me jaliaĝanec yataqachiñe jalcote da'me dalemata, qama'le yama' jogaa'me necoico laje' qaedi yala't gaa'me lataĝanaĝayaqa nataq'aen yidoue ga'me noic jo'ne 'lachaqa't. 
MAT.22.8	Chane'eja yitaĝa enapegalo jogaa'me lalemaĝaje'te, enaac: «Ga'me niqui'yaĝanataĝanaĝac joote qoyaqataĝata't, qalaĝaja gaa'me nepodae's ja naqaegaua ta'le jetaque na'tequena. 
MAT.22.9	Chane'eja auec'achiyalo gaa'me noqoyaĝaco gaa'me nadico qama'le anepodaye ga'me auadi'yaguet qaedi nec'ata jena'me 'nonáĝac.» 
MAT.22.10	Jogaa'me nalemaĝaje'te yec'atalo gaa'me noqoyaĝaco qama'le ena'uaque yemata'a'ajalo gaa'me uada'agueta, gaa'me ja 'noe'n nataq'aen gaa'me 'noote'. Qama'le jalcote gaa'me nepodae's da'me qoyec'ata ga'me niqui'yaĝanataĝanaĝac da'me qoya'uo ga'me 'nonaĝanataĝanaĝac.
MAT.22.11	“Qalaĝaja ca'li yenoĝoneuo ñe'me jaliaĝanec qaedi yec'ate'n jogaa'me nepodae's, qama'le 'uo ñe'me jiyaĝaua yauana queda'me ja yatedañe ga'me leuo nale ga'me yec'ata ga'me 'nonaĝac. 
MAT.22.12	Qama'le enapega: «Am yaqaya, ¿toqoch'e anec'ate'uo jenjo' da'me ja auaidiñe gaa'me adeuo 'me yelo'tegueta jenjo' 'nonaĝac?» Qalaĝaja ga'me 'nemaĝadela't. 
MAT.22.13	Chane'eja ñe'me jaliaĝanec enapegalo gaa'me jo'ne yelodelegue ga'me niqui'yaĝala': «Auecoñidiye' naa'me lapia'te nataq'aen naa'me loua' qama'le auajaqayi'ya ga'me p'aye 'me 'naltapiye. Ua'a da'me noyenaĝac nataq'aen lachoĝodec.»
MAT.22.14	“Qa'a qayoĝode' gaa'me qoyiyaĝanalo, qalaĝaja ja lama'y gaa'me niquiyaqa.”
MAT.22.15	Chane'eja eque' joga'me fariseopi qama'le nayatena't qaedi qoyachiyoĝotaye ga'me nenaĝategue da'me qoyen uajouem. 
MAT.22.16	Qama'le yamaĝata ñe'me Jesús jogaa'me mach'e lalemaĝaje'te, nach'e ena'ama gaa'me lauegaqataqa ñe'me Herodes, qaedi yachimaĝadeta, enapega't:
MAT.22.16	—Jaliaĝanec, jayatenaq queda'me a'uaĝatetac da'me yataqachiñe eja, nataq'aen auapaĝaguenataĝanec ga'me nadic jo'ne yelo'ta ñe'me Dios, nataq'aen ja anajetoue da'me ta'le oquegue ga'me jo'ne nenaĝatedapeguegue ga'me jiyaĝadipi, qa'a ja anenaĝategue gamachaqaega qaedi ch'e am qoyiyamaĝaden. 
MAT.22.17	Qo'mi a'uaĝatema nayi ga'me adelnataĝac, je'te eeta da'me dojo': ¿qo'li chimaqachiñe jodamaĝa jejetenaq joñe'me lejaliaĝane'j ga'me Roma laje'pi, uotaĝa ja naq'aeta; jejetenaq, uotaĝa ja jejetenaq?
MAT.22.18	Qalaĝaja Jesús yayate'n queda'me ja no'en da'me lelnataĝa'j jogaa'me, qama'le enaac:
MAT.22.18	—¿Toqoch'e jayem auapiyeñi, ami jo'ne aueñetapega ami ejoda? 
MAT.22.19	Jayem aualoĝoñiya jaga'me nemena jo'ne qoyejetenaĝanec nale.
MAT.22.19	Qoyanem jaga'me onole denario, 
MAT.22.20	qama'le Jesús yachimaĝatalo jogaa'me:
MAT.22.20	—¿Jach'e ga'me latajoĝoc nataq'aen lenaĝat jo'ne uetalegue janjo'?
MAT.22.21	Jogaa'me 'yadeteguet:
MAT.22.21	—Nach'eñe ñe'me lejaliaĝane'j ga'me Roma laje'pi.
MAT.22.21	Chane'eja ñe'me Jesús enapegalo:
MAT.22.21	—Qama'te auañem ñe'me lejaliaĝane'j ga'me Roma laje'pi ga'me jo'ne mach'e loĝot, nataq'aen auañem ñe'me Dios ga'me jo'ne mach'e loĝot ñe'me Dios.
MAT.22.22	Ca'li domachita da'me dojo', yataqachiñe yoqochetem, qama'le queda'ae joñe'me da'me eque'.
MAT.22.23	Nach'ejo jo'me nolo' uo'oe gaa'me saduceopi yec'adeta ñe'me Jesús, nach'egaua jo'ne eetedapega ja 'niyelaĝadijeguem gaa'me joote yele'u, qama'le eetojo' da'me lenataĝanaĝa'j:
MAT.22.24	—Am paĝaguenataĝanaĝaic, ñe'me Moisés enaac ca'li: «Qom 'uo ga'me ch'e yeleu da'me qaya'te c'oĝot, qama'le ga'me lanoqolec 'uoneguet jaga'me p'ai, qaedi yauo'oe c'oqo'te di'me lachoqolec.» 
MAT.22.25	Chane'eja naq'aeta ca'li uo'oe dia'me siete mach'e naqaya' 'me qo'mi chiyaqauelo. Di'me 'uaechiñe uo'on ca'li qalaĝaja ch'e yeleu. Qama'le queda'me qaya'te c'oĝot, jaga'me p'ai 'uoneguet ga'me laqaya. 
MAT.22.26	Qalaĝaja eda'am di'me 'uaeñe gaa'me lanoqolqa chayovida'a nimichidijeguem dia'me siete. 
MAT.22.27	Ca'li ena'uaque nimichidijeguem, qama'le p'ategue da'me yeleu jadi'me yauo. 
MAT.22.28	Chane'eja, qom 'niyelaĝadijeguem dia'me, ¿jach'e jogamaĝa ga'me yataqata loua janjo' yauo, jogaa'me siete mach'e naqaya' queda'me joote ena'uaque 'uonegueta jaga'me?
MAT.22.29	Jesús 'yategueta jogaa'me:
MAT.22.29	—¡Yataqachiñe adejomiyac, qa'a ja auayachiñe' daa'me nedii's jo'ne qoyedidiñe ca'li, nataq'aen ja auayachiñe da'me 'lañaĝac ñe'me Dios! 
MAT.22.30	Qa'a qom 'niyelaĝadijeguem gaa'me yele'u, ja yitaĝa uo'n, uotaĝa ta'le qo'yonaĝa'n gaa'me, dite da'me male ena'ama gaa'me piyem laje' jo'ne ueteda'a di'me piyem. 
MAT.22.31	Qama'le da'me 'niyelaĝadijeguem ga'me yele'u, ¿qo'li ja auec'achiñe da'me jo'ne qoyediñe ca'li, da'me jo'ne Dios ami 'yaĝatema, eet'oi:
MAT.22.32	«Mach'e jayem Nedios di'me Abraham,
MAT.22.32	nataq'aen jayem Nedios di'me Isaac,
MAT.22.32	nataq'aen jayem Nedios di'me Jacob»?
MAT.22.32	¡Qama'le ñe'me ja Nedios gaa'me joote yele'u, dite gaa'me nec'aletedaye!
MAT.22.33	Ca'li domachita da'me dojo' ga'me jiyaĝadipi, yataqachiñe yoqoch'ema daa'me lapaĝaguenataĝanaĝaco ñe'me Jesús.
MAT.22.34	Joga'me fariseopi ca'li yayate'n queda'me Jesús e'n 'nemaĝadela'ajalo joga'me saduceopi, qama'le nayatena't jogaa'me qaedi yema'a't. 
MAT.22.35	Qama'le onolec ga'me, jo'ne judiopi napaĝaguenoqo't, yachimaĝata ñe'me Jesús da'me ch'e yapiyen, enaac:
MAT.22.36	—Jaliaĝanec, ¿jach'e ga'me yataqachiñe p'ajaye jodaa'me namaĝajoĝonaĝaco?
MAT.22.37	Jesús 'yateguet:
MAT.22.37	—«Adoqopita ñe'me Jaliaĝanec 'me Anedios,
MAT.22.37	auemata na'me adauel,
MAT.22.37	nataq'aen auemata na'me adepaqal,
MAT.22.37	nataq'aen auemata da'me adelnataĝac.»
MAT.22.38	Nach'ena jo'ne yataqachiñe p'ajaye nataq'aen 'uaechiñe yema gaa'me namaĝajoĝonaĝaco laqaya'. 
MAT.22.39	Nataq'aen uoja'e jenjo' p'ayet ena'am ga'me 'uaeñe; enaac:
MAT.22.39	«Adoqopita ga'me adaqaya
MAT.22.39	nach'e naq'aeta nale anoqopitela't.»
MAT.22.40	Naajo' dojolqa namaĝajoĝonaĝaco nach'enaua chiyoqotelo'te yema gaa'me laqaya' 'me Dios lamaĝajoĝonaĝaco nataq'aen jogaa'me lapaĝaguenataĝanaĝaco dia'me Dios 'laqataĝanaĝanaqa.
MAT.22.41	Ca'li maliaĝa yema'a't joga'me fariseopi, 
MAT.22.42	qama'le Jesús yachimaĝatalo jogaa'me enaac:
MAT.22.42	—¿Jach'e ga'me eeta ga'me adelnataĝaqui nale auenechii'ta ñe'me Dios Liquiyac? ¿Jach'e ga'me chiyoĝoguet?
MAT.22.42	'Yadeteguet jogaa'me:
MAT.22.42	—Chiyoĝoguet di'me qadet'a David.
MAT.22.43	Chane'eja Jesús enaac:
MAT.22.43	—Qama'te ¿toqoch'e David yiyaĝanaĝatapec lejaliaĝanec ca'li yojaĝanaĝan ñe'me Dios Lepaqal? Qa'a David enaac:
MAT.22.44	«Ñe'me Jaliaĝanec dojapegue' ñe'me Yejaliaĝanec:
MAT.22.44	Ona'ña jena'me jayaten,
MAT.22.44	chayovida'a qom jacho'oto naa'me adapia'te
MAT.22.44	ena'uaque joga'me adaute'upi.»
MAT.22.45	¿Teua'atoqo' chiyoĝoguet di'me David ñe'me Dios Liquiyac, queda'me mach'edi David yiyaĝanaĝatapec «Jaliaĝanec»?
MAT.22.46	Male qaya'te onolec ta'le ya'uo 'laqatac qaedi 'yateguet, qama'le chiyoqotelegue jo'me nolo' qaya'te gamachaqaega lichiquetelegue ta'le yitaĝa yenat.
MAT.23.1	Ca'li yem da'me dojo' Jesús dojapegue'to ga'me jiyaĝadipi nataq'aen jogaa'me lapaĝaguenataqa, enaac:
MAT.23.2	—Joga'me fariseopi nataq'aen ga'me judiopi napaĝaguenoqo'tpi 'uo da'me lañoqotaĝanaĝa'j jo'ne chiyoĝoguet di'me Moisés. 
MAT.23.3	Qo'che' 'noota qom auauoyi yema ga'me ami 'yaĝatema nataq'aen aviyamaĝachi, qalaĝaja ena'te auadenaĝachi da'me e'n 'loyaĝa'j, qa'a jogaa'me 'yaĝatetedac qalaĝaja ja yauote. 
MAT.23.4	Ami yecoñetegueta ga'me adi'yaqui 'me dejali jo'ne ja auaqanachichi ta'le auachiyi, qama'le yachalo'te naa'me lauaguel jogaa'me jiyaĝa'u, mate mane'e mach'egaua ja jetaque yacota uotaĝa ta'le ch'e onole liaĝata da'me yacona. 
MAT.23.5	Yema yauote qaedi ga'me jiyaĝadipi yec'ate'n jogaa'me. Nataq'aen 'yamaqate'n da'me yauo'oe lete' na'me laliaqa gaa'me Dios 'laqataqa qaedi yachetalo'te naa'me nepel nataq'aen naa'me loua', nataq'aen yaidiñe gaa'me leuo jo'ne yededañe naa'me la'uol. 
MAT.23.6	Jetaque 'yatalo gaa'me 'lachaqa'te jo'ne onaĝayaqa nale deque'y, nataq'aen 'yatalo gaa'me je'onaĝaiqui' jo'ne p'adeuo jo'ne qoyi'yoĝode'n nale yec'ata ga'me lemaĝaiqui', 
MAT.23.7	nataq'aen nale yec'adeta ga'me laeñi ga'me noic qama'le jetaque qo'nonaĝachiguilo nale qoyep'iye'n, nataq'aen jetaque qoyiyaĝanaĝatapec paĝaguenataĝanaĝayaqa.
MAT.23.8	“Qalaĝaja ami 'noota qom ja a'uamaqachiñe ta'le ami qoyiyaĝanaĝatapeque paĝaguenataĝanaĝayaqa, qa'a ena'uaque ami mach'e ami naqaya' nataq'aen onolec ñe'me Anapaĝaguenoqo't. 
MAT.23.9	Ena'te aueñetapega adet'ai gamachaqaega ga'me ch'e jiyaĝaua, qa'a onolec ñe'me Adet'ai jo'ne na'ague di'me piyem. 
MAT.23.10	'Noota qom ja ami 'te qoyiyaĝanaĝatapeque najoĝola'te, qa'a onolec ñe'me adajoĝoladi' nach'eñe Cristo. 
MAT.23.11	Ga'me ami uetauelo jo'ne yataqachiñe p'ajaye, 'noota qom nach'ega neualaĝaetapegue'to jogaa'me laqaya'. 
MAT.23.12	Qa'a ga'me jo'ne mach'ega eetapega p'ajaye, nach'ega ja qoyi'yoĝoden qomle. Nataq'aen ga'me ja ni'yoĝodela't nach'ega qoyi'yoĝoden qomle.
MAT.23.13+MAT.23.14	“¡Degueja da'me adachoĝodequi qomle ami judiopi napaĝaguenoqo'tpi nataq'aen fariseopi 'me ja ejoda! Ami jo'ne auapadiñigueta gaa'me jiyaĝa'u laqaya' queda'me jetaque tadoue da'me lejaliaĝa joñe'me Dios, naqa'ami jo'ne ja auaqanachichi ta'le ayoue joda'me, choqoda'me ja auajeñe'tema gaa'me jo'ne jetaque tadoue. 
MAT.23.15	¡Degueja da'me adachoĝodequi qomle, ami judiopi napaĝaguenoqo'tpi nataq'aen fariseopi jo'ne ja ami 'te ejoda! Ami jo'ne oquiilegue nale jena'me aleua nataq'aen ga'me noĝop let'a qaedi anaviquila't ga'me jo'ne ja jayem 'te p'iya'a, qama'le nale auaqanachichi aueñe'tem da'me yataqata p'ajaye da'me ne'uaĝanaguec qomle qoyajaĝa'ña ga'me ne'uaĝanaqa' jo'ne payac 'lachaqa'.
MAT.23.16	“¡Degueja da'me adachoĝodequi qomle, ami najoĝola'te 'me qana'mi! Qa'a aueñiyapega: «Qom 'uo ga'me en 'naĝataĝac da'me tamenaĝaiqui lenaĝat queda'me 'yaeñi ga'me 'laqatac, qaya'te yelo'teguet da'me 'naĝataĝac. Qalaĝaja qom en 'naĝataĝac da'me oro jo'ne li'yoĝodaĝat da'me tamenaĝaiqui qamqa'me eja qopacapegue'.» 
MAT.23.17	¡Ami chiyoĝo's nataq'aen ami qana'mi! ¿Jach'e ga'me yataqachiñe p'ajaye: qo'li jouaĝat ga'me tamenaĝaiqui uotaĝa da'me oro da'me ja 'nalegue? 
MAT.23.18	Nach'e ena'am aueñiyapega: «Qom 'uo ga'me en 'naĝataĝac da'me lenaĝat di'me c'atoĝonaĝala', qaya'te yelo'teguet; qalaĝaja qom en 'naĝataĝac da'me lenaĝat jaga'me najaqaje' 'me uetalegue ga'me c'atoĝonaĝala', qamqa'me eja qopacapegue'.» 
MAT.23.19	¡Yataqachiñe ami qana'mi! ¿Jach'e jogamaĝa yataqachiñe p'ajaye: qo'li jaga'me najaqaje uotaĝa ga'me c'atoĝonaĝala' 'me ja e'n 'te 'nalegue jaga'me najaqaje? 
MAT.23.20	Ga'me jo'ne en 'naĝataĝac di'me c'atoĝonaĝala' lenaĝat, ja jaldata da'me en 'naĝataĝac da'me c'atoĝonaĝala' lenaĝat dite da'me nach'e ena'am yema ga'me uetalegue ga'me; 
MAT.23.21	nataq'aen ga'me jo'ne en 'naĝataĝac da'me tamenaĝaiqui lenaĝat, ja jaldata da'me en 'naĝataĝac ga'me tamenaĝaiqui, dite da'me nach'e ena'am ñe'me Dios qa'a netaue ga'me. 
MAT.23.22	Nataq'aen ga'me jo'ne en 'naĝayaĝac da'me lenaĝat di'me piyem, mach'e en 'naĝataĝac da'me lenaĝat di'me Dios lejaliaqa', nach'e ena'am ñe'me Dios qa'a neta'ña jodi'me.
MAT.23.23	“¡Degueja da'me adachoĝodequi qomle ami judiopi napaĝaguenoqo'tpi nataq'aen fariseopi! Ami jo'ne ja ami 'te ejoda, jo'ne aviyochiya'a jaga'me onole jaga'me nalequetenaĝanaqate 'me lenaĝat menta qaedi auañem ñe'me Dios, nach'e ena'am ga'me anís nataq'aen ga'me comino, qalaĝaja ja auoqochiyalo daa'me napaĝaguenataĝanaĝaco 'me yataqachiñe p'ajodaye da'me namaĝajoĝonaĝaco. 'Noota qom auayachiñe joda'me yataqatelegue, nataq'aen joda'me nichoĝodenataĝanaĝac, nataq'aen joda'me nepe'e. Daajo' 'noota qom nach'edaua auauoyi, mate mane'e ja aĝañiñi da'me auauoyi gaa'me namaĝajoĝonaĝaco laqaya'. 
MAT.23.24	¡Ami jo'ne najoĝola'te qana'mi, anapijiñi jaga'me uando, qalaĝaja auepiniyañe ñe'me camello!
MAT.23.25	“¡Degueja da'me adachoĝodequi qomle ami judiopi napaĝaguenoqo'tpi nataq'aen fariseopi! Ami jo'ne ja ami 'te ejoda, jo'ne ch'e aviyoyii ga'me p'aye jaga'me yomaĝaiqui nataq'aen ga'me coqui, qalaĝaja ¡naa'me lai'li najaqachiguilo da'me necachaĝac nataq'aen da'me nepitaqataĝanaĝac! 
MAT.23.26	¡Am fariseo 'me qanam: 'uaeñe aviyo ga'me lauel ga'me yomaĝaiqui, qama'le nach'e ena'am yoqovita ga'me p'aye!
MAT.23.27	“¡Degueja da'me adachoĝodequi qomle ami judiopi napaĝaguenoqo'tpi nataq'aen fariseopi! Ami jo'ne ja ami 'te ejoda, 'me aueñiya'ama gaa'me napa'l lete' nale qoyiyoĝolo'te ga'me pagaĝaic, qoyiyamaĝatetac ga'me p'aye, qalaĝaja ga'me lauel najaqachiguilo gaa'me p'inaqa dia'me yele'u nataq'aen yema gaa'me ja 'noe'n. 
MAT.23.28	Naq'aeta da'me ami: ga'me p'aye da'me anejiyaĝauayaĝaqui aualoĝoñi da'me ena'am ta'le yataqatelegue nale ami yec'ate'n jogaa'me jiyaĝa'u; qalaĝaja naa'me adai'lidi' najaqachiguilo daa'me ja ejoda nataq'aen daa'me ja 'noe'n.
MAT.23.29	“¡Degueja da'me adachoĝodequi qomle ami judiopi napaĝaguenoqo'tpi nataq'aen fariseopi! Ami jo'ne ja ami 'te ejoda, queda'me a'noĝoñijeguem nale gaa'me napa'l lete' qaedi qoyachañguilo jogaa'me Dios 'laqataĝanaĝanaqa nataq'aen auauoyi li'yoĝodaqa'te nale ga'me lete' jodia'me yataqatelo'te. 
MAT.23.30	Yem qama'le aueñiyapega't: «Gaa'me noloqo'ote ca'li uo'oe dia'me qadet'al, ta'le nach'e ena'am qo'mi uo'oe qama'le ja jalequetenaq da'me leleuaqa' jodia'me Dios 'laqataĝanaĝanaqa.» 
MAT.23.31	Naq'aeta da'me dojo' queda'me mach'e ami anatetoñela't da'me ami lec'oqo'tepi jodia'me jo'ne yala't dia'me Dios 'laqataĝanaĝanaqa. 
MAT.23.32	Chane'eja ¡'noota qom aĝañiñi ga'me jo'ne yauote ca'li dia'me adet'aldi'!
MAT.23.33	“¡Ami nanayaqapi! ¡Ami c'oqo'tepi ga'me nanayaqa! ¿Teua'atoqo' ami yaĝa'n qomle ga'me ane'uaĝanaguequi qomle da'me ami qoyajaĝa'ñalo di'me payac 'lachaqa'? 
MAT.23.34	Jouaĝat da'me dojo' nayi ami ñamaĝalo daa'me Dios 'laqataĝanaĝanaqa 'me yatenaĝanaĝayaqa nataq'aen paĝaguenataĝanaĝayaqa. Qalaĝaja ami aualachi' qomle nataq'aen uo'oe gaa'me auep'eñiyajeguem, gaa'me laqaya' a'uaĝañe'tape da'me uetauelo gaa'me ademaĝaiqui', nataq'aen laqaya' yapiyetapegouelo gaa'me noyaqa da'me auecaañi'tape. 
MAT.23.35	Chane'eja nach'e ami ualo'te da'me ane'uaĝanaguequi qomle jouaĝat yema jaga'me tauo' dia'me yataqatelo'te 'me qoyen naliñi chiyoqotelegue di'me Abel jo'ne yataqatelegue chayovida'a Zacarías, 'me Berequías c'oĝot, nach'edi jo'ne aualachiyalegue ga'me tamenaqa' 'me ja 'nalegue nataq'aen ga'me c'atoĝonaĝala'. 
MAT.23.36	Yataqata eja da'me dojo' ami ja'aĝatema: ga'me ane'uaĝanaguequi 'me jouaĝat da'me dojo' tachiguilo ga'me jiyaĝadipi jo'ne uo'oe nayi.
MAT.23.37	“¡Ami Jerusalén laje', jo'ne aualachi' dia'me Dios 'laqataĝanaĝanaqa nataq'aen auajaĝayique ga'me qadipi dia'me aqataĝanaĝayaqa jo'ne Dios ami namaĝalo! ¡Nach'eda da'me jetaque ami jemata'a't, ena'am jaga'me olegaĝa yapetetapega't gaa'me c'oqo'tolqa yacho'oto ga'me laua, qalaĝaja ami ja a'uamaqachiñe! 
MAT.23.38	Chane'eja auec'achiñe jena'me at'achaqadi' qodica'ae qomle qama'le totapega't; 
MAT.23.39	qama'le ami ja'aĝatema queda'me ja yitaĝa jayem auañiya chayovida'a yovita ga'me nolo' queda'me aueñiyaac jo': «¡Mach'eñe q'aen ñe'me Lamaĝajec ñe'me Jaliaĝanec, nach'eñe jo'ne namaĝaquena!»”
MAT.24.1	Jesús yenoĝonegue ca'li, ca'e ga'me tamenaĝaiqui, qama'le jogaa'me lapaĝaguenataqa dojedapegue' joñe'me qaedi yaloĝoteda gaa'me 'noĝonaqa 'me lael ga'me tamenaĝaiqui. 
MAT.24.2	Jesús enaac:
MAT.24.2	—¿Qo'li yema aueloyita jena'me jenjo'? Eja ami ja'aĝatema queda'me jenjo' qaya'te onolec qa' ta'le uetalegue ga'me qa' laqaya qomle: yema qoyapalaĝat qomle.
MAT.24.3	Yem qama'le yec'adeta di'me qajoĝonaĝa 'me Olivo Lichidijat. Jesús ñiyiñe ca'li yejamache' gaa'me lapaĝaguenataqa qama'le yachimaĝadeta joñe'me:
MAT.24.3	—Jetaque qo'mi a'uaĝatema jach'e ga'me ua'a qom yepacalegue da'me dojo'. ¿Jach'e jogamaĝa at'anec qomle da'me at'iyelaĝajoĝoc nataq'aen da'me loiquiaqa'yaĝac jena'me aleua?
MAT.24.4	Jesús 'yategueta joga'me:
MAT.24.4	—'Noota qom achiya'aguet ta'le 'uo gamachaqaega ami yoqovi'n. 
MAT.24.5	Qa'a qayoĝode' gaa'me novi't qomle 'me ch'e jayem 'naĝachidiye, eetojo' qomle ga'me 'laqata'j: «Naqayem mach'e jayem Dios Liquiyac», nataq'aen qayoĝode' gaa'me yoqovi'n qomle. 
MAT.24.6	Ami novitalo qomle ga'me 'naqataĝanaĝac queda'me nalatetapega't jenjo' nataq'aen di'cha'a; qalaĝaja ena'te at'oiyi, qa'a youetaque da'me yepacalegue da'me uo'oe daa'me daajo', qalaĝaja maliaĝa ja loiquiaqa' jena'me aleua. 
MAT.24.7	Qama'le ga'me noic delo'ye' ga'me noic laqaya, nataq'aen gaa'me nejaliaqa'te deloiquitapega't. Nataq'aen 'uo da'me noqouaĝa, nataq'aen qayoĝode' gaa'me ale'u lael deda'tape. 
MAT.24.8	Qalaĝaja ena'uaque na'me naajo' naqaenaua jo'ne 'uaediñe daa'me nachoĝodeco jo'ne uo'oe qomle.
MAT.24.9	“Chane'eja ami qoyadeuo qomle qaedi ja no'en ga'me ami qo'yeteque; nataq'aen ami qoyala't, nataq'aen yema jena'me aleua ami qoniquiya'alo qomle qa'a jouaĝat da'me jayem oquiyegue. 
MAT.24.10	Qomle gaa'me noloqo'ote qayoĝode' gaa'me nematedapec qomle da'me lepe'e', nataq'aen ja neuotena't nataq'aen onolqa'tape p'ayapega't jogaa'me. 
MAT.24.11	Ñedijeguem qomle gaa'me eetapela'ajalo Dios 'laqataĝanaĝanaqa jo'ne ja ejoda, qama'le qayoĝode' ga'me yoqovi'n qomle. 
MAT.24.12	Yataqachiñe jalcote da'me ja no'en qomle, qayoĝode' gaa'me naqaya' male qaya da'me loqopich'i'. 
MAT.24.13	Qalaĝaja ga'me jo'ne 'nañaĝatela't chayovida'a da'me loiquiaqa', nach'ega qoyanem da'me lec'alaĝa jo'ne ja 'naidena'a. 
MAT.24.14	Qama'le dojo' 'laqataĝanaĝac ñe'me Dios 'me 'yaĝatetac da'me lejaliaĝa qo'yaĝatapema qomle ena'uaque ga'me jiyaĝadipi jo'ne uetedalegue jena'me aleua qaedi yateto'n. Yem qama'le novi' ga'me loiquiaqa'.
MAT.24.15	“Chane'eja qom auañiya ga'me jo'ne te'me adiquiyayi'ya jo'ne yapalaĝat ena'uac, da'me jo'ne 'yaĝatetapi'ñgui ñe'me Dios 'laqataĝanaĝanec Daniel, queda'me naue da'me Dios 'lemec jo'ne ja 'nalegue —ga'me jo'ne yec'aten da'me dojo', 'noota qom yayaten,— 
MAT.24.16	chane'eja gaa'me jo'ne ueteda'a di'me Judea, 'noota da'me dajodegue yec'atalo gaa'me qajoĝona'a; 
MAT.24.17	nataq'aen ga'me jo'ne netalegue ga'me 'lemec lapo', 'noota qom ja yaloĝoja nenochiñe qaedi nemetegue ga'me 'lemec; 
MAT.24.18	nataq'aen ga'me ue'tague ga'me 'nonaĝa, 'noota qom ja 'viyelaĝauo qaedi cha'li lapona't ga'me loĝot. 
MAT.24.19	¡Yataqachiñe choĝodailole gaa'me yauo' jo'ne nalotapegueta gaa'me noloqo'ote qom'te da'me qo'uaĝail, uotaĝa yauanalo gaa'me 'najodolqa jo'ne maliaĝa uanoque'tape! 
MAT.24.20	Anachoĝodeñiyot ñe'me Dios qaedi ja tachiguilo gaa'me noloqo'ote da'me 'lomaĝa uotaĝa nolo' 'me niyamaqatac da'me auajoyegue; 
MAT.24.21	qa'a gaa'me noloqo'ote qom'te yataqachiñe 'uo da'me nachoĝodec, jo'ne ja naq'aeta ga'me 'uo chiyoqo'teguet ca'li 'uaechiñe qoye'et jena'me aleua, chayovida'a nayi, uotaĝa ta'le yitaĝa 'uo qom'te. 
MAT.24.22	Qalaĝaja qom ñe'me Jaliaĝanec ja yip'iaĝataye da'me dojo' qama'le qaya'te yaqanatet ta'le nec'alegue. Qalaĝaja, yip'iaĝataye qom'te, jouaĝat da'me yataqata yichoĝode'n jogaa'me lec'oqo'tolqa jo'ne mach'e liquiyaqa.
MAT.24.23	“Chane'eja qom 'uo gamachaqaega ami 'yaĝatema jo'ne enaac: «¡Auec'achiñe: jenjo' jena'me Dios Liquiyac joote ue'tena!», uotaĝa enaac: «¡Auec'achiñe: di'cha'a di'me ue'ta!», ena'te a'uamaqachiñe. 
MAT.24.24	Qa'a novi't qom'te gaa'me pecayaqa jo'ne eetapela'ajalo Dios liquiyaqa, nataq'aen gaa'me qovinaĝanaĝayaqa jo'ne eetapela'ajalo Dios 'laqataĝanaĝanaqa; qama'le nach'egaua yauo'oe gaa'me 'lanaqa nataq'aen gaa'me lañoqotaĝanaĝaco jo'ne p'ajodaye qaedi doqovinaĝa'n, da'me jetaque yañoĝo't chayovida'alo gaa'me Dios lec'oqo'tolqa jo'ne mach'e liquiyaqa. 
MAT.24.25	¡Auec'achiñe! Male ami ja'aqataĝanouelo da'me 'uo qom'te jo'ne tatalegue. 
MAT.24.26	Qo'che' qom qo'yaĝatema: «Auec'achiñe, di'cha'a di'me ue'ta, aleua 'me totapega't», ena'te auec'achiya. Uotaĝa qom ami qo'yaĝatema: «Jenjo' jena'me ue'ta nañoĝotapiñe», ena'te a'uamaqachiñe. 
MAT.24.27	Qa'a ena'am ga'me laqaselegaĝa di'me piyem, mane'e da'me edañgui yicoyadelo'te naa'me lael di'me piyem, nach'e naq'aeta qomle jayem jo'ne Jiyaĝaua Lec'oĝot ga'me nolo' da'me 'ñiyelaĝaquena. 
MAT.24.28	Ga'me ua'a ga'me napa'l, nach'ega qoyemetapega qomle na'me poepi.
MAT.24.29	“Qalaĝaja qom male yenoĝodegue naa'me naajo' uo'oe qama'le paja'a ga'me 'lalaĝa yapadelegue jañe'me ajeua nataq'aen ñe'me auoĝoic ja yitaĝa 'uo ga'me lauaq. Ga'me uaqachiñipi chiyoqodaje'ma di'me piyem da'me 'naqadañe nataq'aen da'me 'lañaĝaco 'me uedalegue di'me piyem qoyedaĝa'tape qomle. 
MAT.24.30	Chane'eja qom male di'yoq ga'me 'yanec jo'ne yataqachiñe ualegue di'me piyem, qama'le yema ga'me jiyaĝadipi jo'ne aleua laje'pi male ye'uaĝalo'te naa'me letoguel, qom yauata da'me japetalegue ga'me piyem lo'oc da'me ñovi', da'me 'uo da'me yañoqotaĝanaĝac nataq'aen da'me 'yonaĝac let'adaic. 
MAT.24.31	Qama'le ñajoya'yelo gaa'me yamaĝa's jo'ne piyem laje' da'me ñe'uauaĝa'n qaedi qom qoyajediye jaga'me najeede qama'le yemata'a't jogaa'me yiquiyaqa chiyaqa'ñalo yemeda naa'me ale'u lael chayovida'alo gaa'me loiquiaqa'te jena'me aleua.
MAT.24.32	“'Noota qom yataqachiñe auayachiñe da'me dojo': qom yeloĝola'ñeguet jaga'me lepee ga'me higo lichidic qama'le nenoĝonegue jana'me layoqote qama'le auayachiñe queda'me yauaqa'a ga'me uo'e. 
MAT.24.33	Nach'e naq'aeta da'me ami, qom auañiyalo ena'uaque naa'me naajo' uo'oe male di'yo't qama'le auayachiñe da'me qoyoqo'ta da'me yovidaĝaiqui. 
MAT.24.34	Eja ami ja'aĝatema queda'me qom male yepaquichiguilo yema ga'me ami ja'aĝatetapema, qama'le maliaĝa ja qaya jena'me jenjo' jiyaĝadipi. 
MAT.24.35	Jodi'me piyem nataq'aen jena'me aleua yenoĝodegue qomle, qalaĝaja daa'me 'yaqataqa qamqa'me ja yenoĝodegue.
MAT.24.36	“Qalaĝaja ga'me nolo' uotaĝa hora jo'ne laloqo' da'me dojo', qaya'te yayaten; uotaĝa gaa'me Dios lamaĝa's jo'ne neteda'ague di'me piyem nataq'aen da'me jayem yataqata ja jayaten. Nach'eñeta ñe'me Qadet'a yayaten ga'me loiquiaqa'yaĝac.
MAT.24.37	“Qa'a ena'am gaa'me noloqo'ote ca'li 'uo di'me Noé, naq'aeta qomle da'me 'yiyelaĝajoĝoc, jayem mach'e Jiyaĝaua Lec'oĝot. 
MAT.24.38	Gaa'me noloqo'ote joca'li maliaĝa qaya'te uotep, cha'li deque'tape nataq'aen niyome'tape, 'uotapega't nataq'aen t'onataĝa'tape chayovida'a jo'me nolo' ca'li Noé naue jaga'me licota lat'edai. 
MAT.24.39	Nataq'aen ja maqachaĝa nometeguet ga'me lai'li chayovida'a joca'li novi' ga'me uotep let'adaic, qama'le ena'uaque yayoĝo'n jogaa'me. Nach'eda naq'aeta qomle da'me 'yiyelaĝajoĝoc, da'me jayem mach'e Jiyaĝaua Lec'oĝot. 
MAT.24.40	Ga'me nolo' qom novi', qom uo'oe gaa'me dojolqa jiyaĝa'u ueteda'a ga'me nanaĝanaqa't da'me t'onataĝa'tape, qama'le onolec ga'me qoyauec, laqaya qamqa'me qoyepotan. 
MAT.24.41	Nach'e ena'ama gaa'me dojole yauo' jo'ne dajotedaye jaga'me layo' da'me dejogaĝa'tape, qama'le onole jaga'me qoyauec, laqaya qamqa'me qoyepotan.
MAT.24.42	“Chane'eja, 'noota qom aneloyitaye, qa'a ja auayachiñe ga'me nolo' qom ñovi', da'me jayem jo'ne jayem Adejaliaĝanequi. 
MAT.24.43	'Noota qom auayachiñe da'me dojo': qom ga'me ladipa ga'me emec joote yayaten jaga'me hora da'me novi' ga'me cachaĝaic, qama'le joote yeviteta't qama'le ja yajeta ga'me cachaĝaic ta'le yenoĝonoue ga'me 'lemec qaedi decachi. 
MAT.24.44	Chane'eja 'noota qom yataqata aniyamaĝacheta't, qa'a jaga'me hora qom male ja auenache'ta, male yitaĝa ñovi'.
MAT.24.45	Yitaĝa ñe'me Jesús enaac:
MAT.24.45	—Jega: ¿jach'e jogamaĝa ga'me namaĝajec da'me yataqata yepaquetelegue ga'me 'lonatac nataq'aen 'uo da'me yayaten, da'me uotaĝa ga'me ladipa yamaĝalegue qaedi yiqui'yaĝa'tape gaa'me ueteda'a ga'me 'lachaqa' nale yovita ga'me laloqo' da'me niqui'yaĝac? 
MAT.24.46	Matacolec ga'me nalemaĝajet qom novi' ñe'me ladipa, qama'le yejomalegue da'me 'yetetac ga'me jo'ne yamaĝalegue. 
MAT.24.47	Eja da'me ami ja'aĝatema queda'me qom naq'aeta, qama'le ñe'me ladipa en yelolegue yema ga'me chiyaqayi da'me liyamaĝac. 
MAT.24.48	Qalaĝaja qom ga'me nalemaĝajet jo'ne chiyoĝojec eetojo' ga'me lelnataĝac: «Ñe'me yejaliaĝanec ja paja'a novi',» 
MAT.24.49	qama'le ja no'en da'me 'yeteque jogaa'me nelataqa 'me nepotanaĝa'u, nataq'aen yema'a da'me deque'e choqoda'me niyomaĝa'u jogaa'me taĝayaqa, 
MAT.24.50	qama'le 'uo da'me lachoĝodec jo' qom'te. Qa'a qom novi' ñe'me ladipa, ga'me nolo' jo'ne qamaĝaya't da'me qoyeuatetaque nataq'aen ga'me yataqachiñe tachigui ga'me nolo' ja qoyayaten. 
MAT.24.51	Qama'le ya'uo da'me ne'uaĝanaguec, yamaĝaue da'me yepagaqate'tegue da'me lachoĝode'j jogaa'me ja ejoda, ua'a da'me noyenaĝac nataq'aen yoqolavina't jonaa'me lodaitel.
MAT.25.1	“Chane'eja da'me lejaliaĝa joñe'me Dios jo'ne na'ague di'me piyem ena'ama gaa'me diez q'añolel jo'ne yaconalo gaa'me lecoyadaĝanaqatel qaedi yeviteteda'aguet ñe'me nojaĝaua. 
MAT.25.2	Cinco gaa'me 'uo da'me nichiyoĝojoĝo'j nataq'aen laqaya' cinco qamqa'me yatenaĝanaĝail. 
MAT.25.3	Ca'li yaconalo lecoyadaĝanaqatel gaa'me chiyoĝojol qama'te ja yauote livitaĝanaĝa't aceite; 
MAT.25.4	Qalaĝaja gaa'me yatenaĝanaĝail yauote livitaĝanaĝa't aceite da'me yaconalo gaa'me lecoyadaĝanaqatel. 
MAT.25.5	Qama'le queda'me uayaloqota't ñe'me nojaĝaua da'me maliaĝa ja novi', ena'uaque gaa'me vidiñe qama'le t'oche'y. 
MAT.25.6	Mane'e ca'li pi'yaĝa laeñi qanach'e qodomachiya ga'me niyaĝanaĝac: «¡Novi' ñe'me nojaĝaua! ¡Auenoĝoñiyegue qaedi aueloyeguet!» 
MAT.25.7	Ena'uaque gaa'me q'añolel ñidijeguem ca'li qama'le yaconalo naa'me lecoyadaĝanaqatel. 
MAT.25.8	Gaa'me chiyoĝojol enapegalo gaa'me yatenaĝanaĝail: «Qo'mi anecolaĝatalo ga'me aceite, qa'a jetaque o'm naa'me qadecoyadaĝanaqatel.» 
MAT.25.9	Qalaĝaja gaa'me yatenaĝanaĝail 'yategueta ca'li enapega't: «Aja'y, ja 'noota ta'le qadema yemeta ga'me aceite qa'a ja nalo'taguet ta'le ami qanecolaĝatalo. Dite da'me auec'achiyalo gaa'me menaĝayaqa qaedi oquiyot ga'me mach'e adoĝochi.» 
MAT.25.10	Mane'e ca'li eque' qaedi quetot ga'me mach'e loĝo't qanach'e novi' ñe'me nojaĝaua. Ca'li yenoĝoneuo nach'e ena'ama gaa'me yeviteta'ajalo da'me yec'adeta ga'me 'nonáĝac, qama'le napadiñgui ga'me jom. 
MAT.25.11	Ua'edi nach'e ena'am novi't gaa'me q'añolel laqaya', enapega't: «¡Jaliaĝanec, qo'mi a'uouategueta!» 
MAT.25.12	Qalaĝaja ñe'me 'yategueta, enaac: «Negue't, ja ami 'te jateto'n.»
MAT.25.13	“Chane'eja 'noota qom a'vicheta't, qa'a ja auayachiñe ga'me nolo' uotaĝa ga'me laloqo' da'me yitaĝa 'ñiyelaq.
MAT.25.14	“Qa'a joda'me lejaliaĝa ñe'me Dios jo'ne na'ague di'me piyem ena'am ca'li 'uo ñe'me jiyaĝaua jo'ne ca'li nadi'ta da'me dajoyi ga'me qaya'ague aleua laqaya, qama'le yiyaĝanalo jogaa'me lamaĝa's qaedi yepotanouelo da'me leuoyaĝac. 
MAT.25.15	Ga'me 'uaeñe yanem cinco nemena jo'ne talentos, ga'me laqaya dojole ga'me yanema nataq'aen laqaya yanem jaga'me onole, onolqa'tape qoyen naloqote'teguet ga'me mach'e nalo'taguet. Yem qama'le dajoyi ga'me qaya'ague. 
MAT.25.16	Ñe'me jo'ne qoyanema gaa'me cinco talentos, paja'a ec ca'li, t'onataĝanalo gaa'me, qama'le uoja'aegaua cinco talentos jo'ne lomataĝanaqate. 
MAT.25.17	Nach'e naq'aeta ga'me jo'ne qoyanema gaa'me dojole talentos yitaĝa uoja'ae lomataĝanaqate jo'ne dojole talentos. 
MAT.25.18	Qalaĝaja ñe'me jo'ne qoyanem jaga'me onole talento ya'uo lejede jena'me aleua qama'le yijeñi jaga'me naicaua ñe'me lejaliaĝanec.
MAT.25.19	“Ca'li qayoĝode' gaa'me noloqo'ote yenoĝodegue, 'niyelaq ñe'me lejaliaĝane'j jogaa'me namaĝa's qama'le yiyaĝaneta qaedi 'yaĝadetem da'me loĝonaĝanaĝa'j jogaa'me. 
MAT.25.20	Ñe'me jo'ne yaconegueta gaa'me cinco talentos dajoya'aguet, nataq'aen queda'me nach'e ena'am li'yaco gaa'me cinco talentos laqaya', qama'le enaac: «Jaliaĝanec, jayem auanema ca'li gaa'me cinco talentos; naajo' naa'me yomataĝanaqatel cinco talentos laqaya'.» 
MAT.25.21	Ñe'me lejaliaĝanec enaac: «¡Yataqachiñe 'noota da'me at'onatac nataq'aen am yataqatelegue! Qama'le queda'me a'nañaĝatela't da'me aue'et ga'me jaleca, nayi jalcote ga'me am jepotaneguet. ¡Ayala, anec'ata ñe'me adejaliaĝanec qaedi am ñetonaĝaua!» 
MAT.25.22	Nataq'aen ca'li dajoya'aguet ñe'me jo'ne qoyanema ga'me dojole talentos enaac: «Jaliaĝanec, jayem auanema ca'li gaa'me dojole talentos; naajo' naa'me yomataĝanaqatel jo'ne dojole talentos laqaya'.» 
MAT.25.23	Ñe'me lejaliaĝanec enaac: «¡Yataqachiñe 'noota da'me at'onatac nataq'aen am yataqatelegue! Qama'le queda'me a'nañaĝatela't da'me aue'et ga'me jaleca, nayi jalcote ga'me am jepotaneguet. ¡Ayala, anec'ata ñe'me adejaliaĝanec qaedi am ñetonaĝaua!»
MAT.25.24	“Qalaĝaja ca'li dajoya'aguet ñe'me jo'ne qoyanem jaga'me onole talento, enaac: «Jaliaĝanec, yataqachiñe am jateton queda'me am jiyaĝaua jo'ne ja am 'te damita, jo'ne anaqat ga'me jala ga'me ja adanec nataq'aen alapona't ga'me jo'ne ja auelagaĝatelegue jaga'me anepeta. 
MAT.25.25	Qama'le queda'me am jo'oyapega, joĝochiñe jaga'me talento, jijenoue jena'me aleua, nayi janjo' jana'me mach'e adoqote.» 
MAT.25.26	Ñe'me lejaliaĝanec 'yateguet qama'le enaac: «¡Am nalemaĝajet jo'ne ja no'en nataq'aen choĝolaĝaic! Qom auayaten da'me ñaqat ga'me jala ga'me jo'ne ja yanec nataq'aen yapona't ga'me jo'ne ja jelagaĝatelegue jaga'me ñepeta, 
MAT.25.27	qama'le ¿toqoch'e ja auachaue jana'me laicaua lae't jaga'me ñaicaua? Chane'eja ta'le ñovi' qama'le jaconeguet ga'me loĝonaĝanaĝac jo'ne mach'e yoqotel.»
MAT.25.28	Chane'eja male dojapegue'to gaa'me lecochaĝa'u, enaac:
MAT.25.28	—Auacoñiyeguet jaga'me talento qaedi auañem ga'me jo'ne yauanalo diez talentos. 
MAT.25.29	Qa'a ena'uaque gaa'me jo'ne 'uo ga'me yauata, yitaĝa uoja'e ga'me qoyane'm, qaedi jalcote ga'me yauata. Qalaĝaja ga'me jo'ne qaya'te yauana, chayovida'a ga'me jaleca jo'ne yauana qodoĝotaĝanec. 
MAT.25.30	Qama'le jenjo' namaĝajec jo'ne qolanaqaic, auamaqayoue ga'me p'aye 'me 'lalaĝa. Ua'a da'me ya'uo da'me lachitataic choqoda'me noyenaĝac.”
MAT.25.31	“Da'me jayem jo'ne jayem Jiyaĝaua Lec'oĝot nataq'aen jayem Jaliaĝanec, qom 'ñiyelaq qama'le nachetac da'me yi'yoĝodic, nataq'aen ena'uaque jogaa'me yamaĝa's jo'ne piyem laje' jayem naequetedapegue', qama'le jonañgui jaga'me yejaliaĝaiqui jo'ne p'ajaye da'me li'yoĝodic. 
MAT.25.32	Ena'uaque ga'me jiyaĝadipi jo'ne aleua laje'pi yema'a't qaedi jayem dajoyeda'aguet. Qama'le ñatoyelo jogaa'me, ena'am ga'me 'naĝanaĝate neuatoqo't nale yiyota'alo gaa'me 'naĝanaĝatel en ca'ae gaa'me quetaĝapi. 
MAT.25.33	Qama'le jana'ague jena'me jayaten joga'me 'naĝanaĝatelpi nataq'aen jana'ague jena'me 'ñemaq joga'me quetaĝapi. 
MAT.25.34	Yem qama'le jenapegalo gaa'me jo'ne neteda'ague jena'me jayaten: «Auanaeyiquena, ami jo'ne yataqachiñe yichoĝode'n ñe'me Taĝadena'. Auacoñiyeguet ga'me joote ami qoyaditaĝat'ae'ta, joda'me nejaliaĝa jo'ne qoyaqataĝata't qaedi ami qoyanema chiyoqo'teguet ca'li yemta jena'me aleua. 
MAT.25.35	Qa'a ca'li joqouat qama'le jayem auañem ga'me jalic; ca'li jelinquip qama'le jayem aniyomaĝañi, ca'li jejomatac qama'le jayem aueloyeguet; 
MAT.25.36	ca'li qaya'te ñejomaĝaiqui qama'le auauoyi ga'me jayem lapaĝalegue; ca'li jeleuac qama'le jayem auejapichiya; ca'li jonetaue jaga'me coñetaĝanaĝaiqui qama'le jayem auec'achii'uo.» 
MAT.25.37	Chane'eja jogaa'me yataqatelo'te jiyaĝa'u enapega't da'me 'yadeteguet: «Jaliaĝanec, ¿jach'e ga'me ua'a ca'li am jauanaĝa da'me adoqouat qama'le am janemaĝam ga'me aualic, uotaĝa adelinquip qama'le am ñiyomaĝanaq? 
MAT.25.38	¿Jach'e ga'me ua'a ca'li ena'am ta'le adejomatac qama'le am jeloĝoguet, uotaĝa qaya'te auaiñe qama'le jauoqo ga'me am lapaĝalegue? 
MAT.25.39	¿Jach'e ga'me ua'a ta'le adeleuac da'me am jauanaĝa, uotaĝa onetaue jaga'me coñetaĝanaĝaiqui, qama'le am jec'otaĝa?» 
MAT.25.40	Qama'le ja'ategueta qomle, jenaac: «Eja ami ja'aĝatema queda'me yema gaa'me jo'ne a'vichiyeque naajo' yaqaya'olqa 'me 'najode' qama'le nach'ayem jo'ne jayem a'vichiyec da'me dojo'.»
MAT.25.41	“Chane'eja nach'e ena'am jenapegalo qomle gaa'me jo'ne neteda'ague jena'me 'ñemaq: «¡Jayem oquiya'ae! Ami jo'ne ja ami 'te qoyichoĝode'n nayi, auec'achiya di'me dole' jo'ne ja 'naidena'a 'me ami qoyaqataĝat'agueta ñe'me payac nataq'aen jogaa'me lamaĝa's jo'ne piyem laje'. 
MAT.25.42	Qa'a ca'li joqouat, qama'te ja jayem 'te aviqui'yaĝañi; ca'li jelinquip, ja jayem 'te aniyomaĝañi. 
MAT.25.43	Ca'li jejomatapiye't qama'te ja jayem 'te aueloyeguet; ca'li qaya'te jaiñe qama'te ja auauoyi ga'me ñejomaĝaiqui; ca'li jeleuaq nataq'aen ca'li jonetaue jaga'me coñetaĝanaĝaiqui qama'te ja jayem 'te auejapichiya.» 
MAT.25.44	Chane'eja 'yadeteguet jogaa'me: «Jaliaĝanec, ¿jach'e ga'me joca'li am jauanaĝa da'me adoqouat uotaĝa adelinquip, uotaĝa ena'am ta'le adejomatapiye't, uotaĝa qaya'te auaiñe, uotaĝa adeleuac, uotaĝa onetaue jaga'me coñetaĝanaĝaiqui qama'te ja am 'te yecochaĝajaĝa?» 
MAT.25.45	Qama'le ja'ategueta qomle, jenaac: «Eja ami ja'aĝatema queda'me yema gaa'me jo'ne ja a'vichiyeque naa'me naajo' yaqaya'olqa 'me 'najode' qama'le nach'ayem jo'ne ja jayem 'te a'vichiyec da'me dojo'. 
MAT.25.46	Da'me ami, auec'achiya ga'me ane'uaĝanaguequi 'me ja 'naidena'a, qalaĝaja gaa'me joĝodayaqa lai'li qamqa'me yec'adeta da'me 'noyaĝac jo'ne ja 'naidena'a.»”
MAT.26.1	Ñe'me Jesús, ca'li joote yoma't ena'uaque jogaa'me lapaĝaguenataĝanaĝaco qama'le t'aqataĝanema jogaa'me lapaĝaguenataqa:
MAT.26.2	—Joote auayachiñe queda'me maliaĝa gaa'me dojolqa noloqo'ote nale qouenata nataq'aen qo'nonaĝachigui ga'me nolo' 'me Pascua, qama'le jayem jo'ne yataqachiñe Jiyaĝaua Lec'oĝot, jayem qoyanouelo qomle ga'me jiyaĝadipi qaedi jayem qoyep'enajeguem.
MAT.26.3	Gaa'me noloqo'ote ca'li, jogaa'me tamenaĝaiqui lo'olpi lejaliaĝanaqa nataq'aen joga'me judiopi 'me 'yaĝaicachidipi yema'a't ca'li ueda'a ga'me emec jo'ne lejaliaĝaiqui ñe'me Caifás, nach'eñe jaliaĝanec 'me p'ajaye, 
MAT.26.4	qama'le mach'egaua nayatena't qaedi qoyecoñe' ñe'me Jesús, nataq'aen chiyaqayi q'aen da'me noqovinaĝanaĝac da'me qoyalat. 
MAT.26.5	Qalaĝaja enapega't:
MAT.26.5	—'Noota qom ja naqaega ga'me nolo' jo'ne Pascua, qaedi ga'me jiyaĝadipi ja qo'mi 'te yeloiquiaĝa'n da'me jalilegue.
MAT.26.6	Jesús ue'ta di'me Betania, ga'me 'lachaqa' ñe'me Simón 'me qoyenaqatenec daloĝo litec; 
MAT.26.7	qanach'ega ua'a ca'li 'uo jañe'me yauo yec'ata, yachitac ga'me yoĝoqui 'me davioĝon najaqachigui jaga'me lae't jo'ne qa' alabastro 'me yataqachiñe lajo'vi. Ca'li Jesús cha'li dajotalegue ga'me niqui'yaĝala' jaga'me yecodelegue ga'me laqaic ñe'me Jesús ga'me yoĝoqui 'me davioĝon. 
MAT.26.8	Jogaa'me lapaĝaguenataqa ca'li yauata, paja'a dalemata'y qama'le enapega't:
MAT.26.8	—¿Toqoch'e yecodaĝat jenjo'? 
MAT.26.9	Ta'le yemen qama'le jalcote jaga'me laicaua qaedi lecochiyalo jogaa'me choĝodache.
MAT.26.10	Jesús domachiyalo, qama'le enaac:
MAT.26.10	—¿Toqoch'e aueloiquiaĝañetac janjo' yauo? Ga'me jayem 'yetem yataqachiñe 'noota. 
MAT.26.11	Qa'a jogaa'me choĝodache nach'e eta't ami uetauelo, qalaĝaja jayem ja nale'en ami jouetauelo. 
MAT.26.12	Ga'me jo'ne jayem 'yetec janjo' yauo da'me yecodelegue jena'me yo'oc ga'me davioĝon, nach'eda yiyamaĝateta't qom jayem qoyijeñi. 
MAT.26.13	Eja ami ja'aĝatema queda'me gamachaqaega ga'me ua'a da'me qo'yaĝatetac dojo' onaĝaic 'naqataĝanaĝac jena'me aleua, qama'le nach'e ena'am qo'yaĝatetac ga'me jo'ne jayem 'yetec janjo' yauo, qama'le naq'aeta da'me qonetouetapega.
MAT.26.14	'Uo ñe'me onolec chiyaqauelo jogaa'me doce napaĝaguenataqa, nach'eñe lenaĝat Judas Iscariote, yec'atalo ca'li gaa'me lejaliaĝanaqa joga'me tamenaĝaiqui lo'olpi 
MAT.26.15	qama'le enaac:
MAT.26.15	—¿Jach'e ga'me eeta ga'me jayem auañem qaedi ami janouelo ñe'me Jesús?
MAT.26.15	Jogaa'me yejetetec treinta jaga'me laicaua. 
MAT.26.16	Chane'eja chiyoqotelegue da'me Judas yelotaque ga'me ua'a da'me 'uo da'me ledaqa' qaedi yepitaqatenac da'me yaneuo ñe'me Jesús.
MAT.26.17	Jo'me nolo' 'uaechiñe da'me qouenata da'me qo'nonaĝachigui da'me qoyalic jaga'me pan jo'ne qaya'te lale'gue, qama'le jogaa'me lapaĝaguenataqa ñe'me Jesús yena't joñe'me:
MAT.26.17	—¿Jach'e ga'me jetaque jec'otaĝa qaedi jiyamaĝataqata't ga'me qadiqui'yaĝac?
MAT.26.18	Joñe'me 'yategueta:
MAT.26.18	—Auec'achiya di'me noic, 'uo ga'me jiyaĝaua auañiya, qama'le a'uaqataĝañem: «Ñe'me Paĝaguenataĝanaĝaic enaac: Joote qoyoqo'ta ga'me yaloqo'; nayi jec'ata na'me at'achaqa' qaedi jouaqa'a da'me jeque'yaq nataq'aen naa'me yapaĝaguenataqa da'me jenataqa'ta ga'me nolo' 'me Pascua.»
MAT.26.19	Jogaa'me lapaĝaguenataqa yauote ga'me jo'ne Jesús yamaĝalo'te, qama'le yiyamaĝatetedac ga'me liqui'yaĝa'j da'me uenateteda'a ga'me nolo' Pascua.
MAT.26.20	Ca'li yovida'aguet ga'me pi'yaq, Jesús dajotalegue ga'me niqui'yaĝala' choqogaa'me doce lapaĝaguenataqa. 
MAT.26.21	Mane'e ca'li cha'li deque'tape, Jesús enaac:
MAT.26.21	—Eja ami ja'aĝatema queda'me 'uo ga'me jo'ne ami chiyaqauelo jayem p'alegue qomle qama'le jayem yanegue.
MAT.26.22	Jogaa'me yacoteguet da'me yataqachiñe totelo'te ca'li, qama'le ja nayaloĝode'n da'me onolqa'tape enaac:
MAT.26.22	—Jaliaĝanec, ¡yataqachiñe ja naqayem!
MAT.26.23	Jesús 'yategueta:
MAT.26.23	—Ñe'me jo'ne yepichiñgui ga'me pan jena'me mach'e qadiqui'yaĝaiqui, nach'ega jayem yanegue qomle. 
MAT.26.24	Jayem jo'ne yataqachiñe Jiyaĝaua Lec'oĝot jequegue da'me jo'ne joote qoyediñe jo'ne jayem 'yaĝate'taguet. Qalaĝaja, ¡degueja qomle ga'me lachoĝodec ñe'me jo'ne jayem p'alegue! ¡Naitoqo' ja niyiñe joca'li joñe'me!
MAT.26.25	Chane'eja Judas jo'ne nach'eñe p'atapelegue, yachimaĝata:
MAT.26.25	—Jaliaĝanec, ¿qo'li naqayem?
MAT.26.25	Qama'le 'yateguet ñe'me Jesús:
MAT.26.25	—Naq'aeta da'me mach'e anenaĝategue. 
MAT.26.26	Ca'li cha'li deque'tape, qama'le Jesús yacona ga'me pan qama'le yanem da'me lamaic ñe'me Dios, yecolaĝatapiye qama'le yanouelo jogaa'me lapaĝaguenataqa, enaac:
MAT.26.26	—Auacoñiya jenjo' nataq'aen aualiqui, jenjo' mach'e laloĝoiqui qoyen jena'me yapat.
MAT.26.27	Yem qama'le yacona jaga'me yomaĝaiqui; yitaĝa yanem da'me lamaic ñe'me Dios qama'le yaqauaqatenouelo jogaa'me lapaĝaguenataqa, enaac:
MAT.26.27	—Aniyomiyigui janjo' yomaĝaiqui, 
MAT.26.28	qa'a janjo' mach'e laloĝoiqui qoyen jana'me yetauo', nach'ana jo'ne 'nanec queda'me Dios ami ye'tema qaedi male aniyamaĝadeñiyeguet joñe'me. Mach'e yetauo' jo'ne naliñi qomle, nala'alo joga'me jiyaĝadipi jo'ne jalcote, qaedi yiyamaĝatem qomle queda'me male qoyapalaĝa't joda'me loeco. 
MAT.26.29	Qalaĝaja ami ja'aĝatema queda'me ja yitaĝa ñiyomigui na'me uva li'i chayovida'a qom yitaĝa ami ñiyomaĝa'u ga'me nolo' qom yataqachiñe jona'ña di'me lejaliaqa' joñe'me Taĝadena', qom 'uo ga'me niqui'yaĝac let'adaic. Qom nach'ega nolo' qama'le ñiyomigui ga'me uva li'i dalaĝaic.
MAT.26.30	Mane'e ca'li yem da'me t'onaĝa'tape qama'le ñidijeguem, yec'adeta ga'me qajoĝonaĝa jo'ne Olivo Lichidijat. 
MAT.26.31	Qama'le Jesús enaac:
MAT.26.31	—Ena'uaque ami cha'li jayem oquiya'e qomle jena'me jenjo' pi'yaq, queda'me ja anetoviñeyec qomle da'me adepi'i. Qa'a naq'aeta da'me joote qoyediñe ca'li, eet'oi:
MAT.26.31	«Jalat ñe'me 'naĝanaĝate neuatoqo't,
MAT.26.31	qama'le gaa'me 'naĝanaĝatel nelagaĝa qomle.»
MAT.26.32	Qalaĝaja qom 'ñiyelaĝajeguem qama'le je'uau'ta di'me Galilea qaedi yitaĝa ami jemata'a't.
MAT.26.33	Pedro 'yateguet:
MAT.26.33	—Mate mane'e ena'uaque ja netouetec da'me am p'iida'a, jayem qamqa'me ja am 'te jeca'e.
MAT.26.34	Jesús enaac:
MAT.26.34	—Eja da'me am ja'aĝatem queda'me nach'ena jenjo' pi'yaq, qom maliaĝa ja noyen ñe'me olegaĝa, qama'le joote tres jayem anematapec da'me aueetapega ja jayem 'te auateton.
MAT.26.35	Qalaĝaja Pedro yepalatapega:
MAT.26.35	—Mate mane'e am jele'ta'y qomle qalaĝaja ja am 'te ñemanec.
MAT.26.35	Nataq'aen ena'uaque jogaa'me lapaĝaguenataqa naq'aeta da'me nenaĝatedegue.
MAT.26.36	Yem da'me dojo' qama'le Jesús choqogaa'me lapaĝaguenataqa eque' ca'li yec'adeta jaga'me noqop'adit jo'ne lenaĝat Getsemaní. Jesús dojapegue'to gaa'me lapaĝaguenataqa, enaac:
MAT.26.36	—Cha'li oñita'ña jenjo' queda'me cha'li jec'ata di'cha'a qaedi ñetamen.
MAT.26.37	Qama'le lequiaĝaua ñe'me Pedro nataq'aen jogaa'me dojolqa c'oqo'te ñe'me Zebedeo, qama'le paja'a Jesús nomeguet da'me totelegue nataq'aen 'uo da'me lachitataic jena'me lauel. 
MAT.26.38	Qama'le enaac:
MAT.26.38	—Yataqachiñe jayem totelegue: nomeguet da'me leleuaĝa jena'me yeuel. Ovi'ta jena'me jenjo', nataq'aen ena'te anaĝayañe da'me adevitaĝaqui.
MAT.26.39	Paja'a Jesús yec'ata ga'me qaya'ta, qama'le naĝañi chayovida'a yeda'aguet jena'me aleua jaga'me nepe, qama'le enaac da'me netamen: “Am Taĝadena', qom naq'aeta da'me aviyamaĝaden, ¡jayem auachiyoĝotaue da'me dojo' yachoĝodec! Qalaĝaja 'noota qom ja naqaega ga'me mach'e jepaquetapega, dite da'me mach'e adoequenataĝanaĝac.”
MAT.26.40	Yem qama'le 'viyelaĝa ga'me jo'ne ueteda'a gaa'me tres lapaĝaguenataqa qanach'e yejomalo'te da'me t'oche'tape. Dojapegue' ñe'me Pedro, enaac:
MAT.26.40	—¿Qo'li ja auaqanachichi da'me cada'ac aneloyitaye da'me jayem ovi'tajop? 
MAT.26.41	A'nañaĝachi qaedi aneloyitaye nataq'aen anetameñi, qaedi ja ami 'te noma't da'me anapiyenaguequi. Naa'me adai'lidi' 'uo da'me 'lañaĝa'j qalaĝaja choĝolaĝaic da'me anejiyaĝauayaĝaqui.
MAT.26.42	Ca'li yitaĝa ec qama'le eetojo' da'me netamenaĝac: “Am Taĝadena', qom ja qoyaqataqaten janjo' yomaĝaiqui queda'me ja ñiyomigui, 'noota qom aua'uo da'me mach'e adoequenataĝanaĝac.”
MAT.26.43	Ca'li yitaĝa 'viyelaĝa ga'me ueteda'a jogaa'me lapaĝaguenataqa, yitaĝa yejomalo'te da'me t'oche'tape, ja yaqanate't ta'le nelodegue qa'a yajouaĝat ga'me 'lochaqa' jo'ne ja nejataĝaic. 
MAT.26.44	Qama'le yitaĝa ca'ae jogaa'me, male tres 'viyelaĝalegue da'me netamen, yepagaqachiguilo gaa'me 'laqataqa. 
MAT.26.45	Chane'eja ca'li yitaĝa 'viyelaĝa ga'me ueteda'a jogaa'me lapaĝaguenataqa qama'le enaac:
MAT.26.45	—¿Qo'li maliaĝa a'uochiitac nataq'aen ja yenoĝonegue da'me a'nomataĝaqui? Male jovita nayi jena'me yaloqo', jayem jo'ne yataqachiñe Jiyaĝaua Lec'oĝot queda'me jayem qoyanouelo joga'me loeco lo'olpi. 
MAT.26.46	Oñiijeguem, qolaq jo'; joote nadi'tequena ñe'me jo'ne jayem yanegue.
MAT.26.47	Maliaĝa dojetac ñe'me Jesús ca'li yovidi't ñe'me Judas, jo'ne lapaĝaguenatac joñe'me, nataq'aen jalcote ga'me jiyaĝadipi 'me naequetedapegue', lajoqot'alo jogaa'me leloiquiaĝanaqa'te jo'ne daĝanaqa'te nataq'aen nepo'ñe jo'ne ep'a. Lamaĝa's jogaa'me tamenaĝaiqui lo'olpi lejaliaĝanaqa nataq'aen 'yaĝaicachidipi 'me judiopi. 
MAT.26.48	Judas, jo'ne yemen ñe'me Jesús da'me p'alegue, joote ya'uo ga'me 'lanec jo'ne yaqataĝanouelo ca'li enaac: “Ga'me jo'ne ñec'ouoq, mach'e naqaega: qama'le auecoñediye.” 
MAT.26.49	Chane'eja yec'ata ñe'me Jesús, enaac:
MAT.26.49	—¡Ñauanaĝa't, am paĝaguenataĝanaĝaic!
MAT.26.49	Qama'le nec'ouoq. 
MAT.26.50	Chane'eja Jesús 'yateguet:
MAT.26.50	—Am yaqaya, auetapec ga'me jo'ne jetaque aua'uo.
MAT.26.50	Chane'eja jogaa'me jiyaĝa'u laqaya' ch'e yacotedelegue da'me yecoñe't.
MAT.26.51	Qanach'ega ua'a ca'li, 'uo ñe'me chiyaqauelo gaa'me ueteda'ajop ñe'me Jesús navijeguem ga'me ledaĝanaĝat qama'le yequejoĝoye jaga'me lequetela ga'me lalemaĝajec ñe'me p'ajaye lajoĝola't joga'me tamenaĝaiqui lo'olpi. 
MAT.26.52	Jesús enaac:
MAT.26.52	—A'viyelaĝatoue na'me lae't na'me adedaĝanaĝat. Qa'a gaa'me jo'ne e'n naa'me ledaĝanaqa'te da'me deloiqui'tape, nach'e ena'am qoyalateque joga'me daĝanaqa'te. 
MAT.26.53	¿Qo'li ja auayaten queda'me jaqanatet ta'le ñachoĝodenot ñe'me Taĝadena' qaedi jayem namaĝalo gaa'me doce lejaliaĝanaqa joga'me piyem laje'pi? 
MAT.26.54	Qalaĝaja ta'le naq'aeta da'me dojo', qama'le ja yepaquetelo'te gaa'me jo'ne joote qoyedidiñe, queda'me naq'aeta nayi da'me yepaquichigui.
MAT.26.55	Paja'a Jesús yachimaĝatalo joga'me jiyaĝadipi:
MAT.26.55	—¿Toqoch'e anachiyi' naa'me adedaĝanaqachidi' da'me auanaeyiquena nataq'aen naa'me anepo'ñedi' da'me jayem auecoñediye, ena'am ta'le jayem cachaĝaic? Yemeda naa'me noloqo'ote da'me jouetaue ga'me tamenaĝaiqui da'me japaĝaguenataĝatapegoue, qalaĝaja qaya'te ua'a ta'le jayem auecoñediye. 
MAT.26.56	Qalaĝaja yema da'me dojo' ami di'yoĝoma qaedi yepaque'teguelo daa'me jo'ne joote 'yaĝatetedac dia'me Dios 'laqataĝanaĝanaqa ca'li qoyedidiñe gaa'me ledii's.
MAT.26.56	Qama'le ena'uaque jogaa'me lapaĝaguenataqa queda'ae nataq'aen yegue'm ñe'me Jesús qama'le dajodegue.
MAT.26.57	Jogaa'me jo'ne yecoñe't ca'li ñe'me Jesús yauegueta ga'me 'lachaqa' ñe'me Caifás, nach'eñe p'ajaye lejaliaĝanec joga'me tamenaĝaiqui lo'olpi, nach'ega ua'a da'me yema'a't joga'me judiopi napaĝaguenoqo'tpi nataq'aen ga'me 'yaĝaicachidipi. 
MAT.26.58	Pedro ch'e yec'atalegue ca'li qaya'aguet chayovida'a yeda'uo ga'me p'auo jo'ne napegoue ñe'me lejaliaĝane'j joga'me tamenaĝaiqui lo'olpi, qama'le nach'e ua'a da'me ñichiñe uetauelo jogaa'me vitaĝayaqa ga'me tamenaĝaiqui qaedi yema yauatalegue ga'me 'uo ca'li.
MAT.26.59	Jogaa'me lejaliaĝanaqa ga'me tamenaĝaiqui lo'olpi nataq'aen ena'uaque gaa'me p'ajodaye 'me yema'a't nale yelotedaque ga'me ja eja 'naqataguec ñe'me Jesús qaedi chiyaqayi da'me qoyalat, 
MAT.26.60	qalaĝaja ja yauata, temaqaedi da'me qayoĝode' gaa'me yec'atede'uo choqotaĝanaĝayaqa 'me qovinaĝanaĝayaqa. Qama'le uoja'ae gaa'me yec'atede'uo dojolqa 
MAT.26.61	jo'ne enapega't:
MAT.26.61	—Jenjo' jiyaĝaua enaac quelqaya: «Jaqanatet ta'le japalaĝat ñe'me tamenaĝaiqui 'me Dios loĝot nataq'aen yitaĝa 'ñedijeguem tres noloqo'ote qama'le jomat.»
MAT.26.62	Chane'eja ñe'me p'ajaye lejaliaĝane'j ga'me tamenaĝaiqui lo'olpi ñijeguem ca'li qama'le yachimaĝata ñe'me Jesús:
MAT.26.62	—¿Qo'li ja a'uateguet da'me dojo'? ¿Jach'e da'me dojo' jo'ne am qoyepoleguelegue?
MAT.26.63	Qalaĝaja Jesús 'nemaĝadela't ca'li. Ñe'me p'ajaye lejaliaĝanec ga'me tamenaĝaiqui lo'olpi enaac:
MAT.26.63	—Am jedolegue da'me lenaĝat ñe'me Dios 'me nec'aletaye qaedi qo'mi a'uaqataĝanema. ¿Naqa'am joona da'me am Dios Liquiyac, jo'ne Dios Lec'oĝot?
MAT.26.64	Jesús 'yateguet:
MAT.26.64	—Naq'aeta da'me mach'e anenaĝategue. Nataq'aen nach'e ena'am ami ja'aĝatema queda'me jayem auañiya qomle jayem jo'ne yataqachiñe Jiyaĝaua Lec'oĝot da'me joneta'ña na'me yayaten ñe'me jo'ne napacalegue ena'uac, nataq'aen japetalo'te gaa'me piyem loje' qom 'ñiyelaq.
MAT.26.65	Chane'eja ñe'me p'ajaye lejaliaĝanec ga'me tamenaĝaiqui lo'olpi yecolaĝata'aguelo gaa'me leuo, qama'le enaac:
MAT.26.65	—¡Ye'uetac ñe'me Dios! ¿Teua'atoqo' jouenaqatapiye gaa'me choqotaĝanaĝayaqa laqaya'? Ami yataqachiñe auomachiiyalo daa'me 'laqataqa 'me 'leuenaĝanaĝaco; 
MAT.26.66	¿je'te eeta da'me dojo'?
MAT.26.66	Jogaa'me 'yadeteguet:
MAT.26.66	—¡Yataqachiñe 'uo da'me naviyaqataguec qama'le 'noota qom qoyalat!
MAT.26.67	Chane'eja natoĝodelegue ga'me latajoĝoc, nataq'aen ye'uaĝa'n. Laqaya' ye'uaĝadoue jena'me latajoĝoc, 
MAT.26.68	enapega't:
MAT.26.68	—Qo'mi auayatenaĝaneque Dios liquiyac: ¿jach'e ga'me am ye'uaĝan?
MAT.26.69	Pedro neta'ña ga'me colenaqa', qama'le 'uo jaga'me nalemaĝajete yec'ata, enaac:
MAT.26.69	—Am nach'e ena'am oquetapegue' ca'li ñe'me Jesús jo'ne Galilea le'ec.
MAT.26.70	Qalaĝaja Pedro ena'uaque jogaa'me yomachaqateteque da'me nemanec:
MAT.26.70	—Ja jayaten ga'me a'uaĝatetac.
MAT.26.71	Yem qama'le yec'ate'ga ga'me jom, ua'a da'me 'uo jañe'me laqaya jo'ne yauana qanach'e t'aqataĝanema jogaa'me:
MAT.26.71	—Jenjo' quetapegue' quelqaya ñe'me Jesús jo'ne Nazaret le'ec.
MAT.26.72	Qama'le Pedro yitaĝa nemanec, yataqachiñe ja yala'ac:
MAT.26.72	—¡Ja jateton jenjo' jiyaĝaua!
MAT.26.73	Nataq'aen ca'li copa'ta da'me dojo', gaa'me jo'ne uetede'edi yec'adeta ñe'me Pedro qama'le eedapega:
MAT.26.73	—Yataqachiñe eja am nach'e ena'am auachiyaqauelo jogaa'me. Qa'a chayovida'alo naa'me at'aqataqa ena'ama jogaa'me.
MAT.26.74	Chane'eja ñe'me Pedro 'naĝatot joñe'me Dios queda'me eetapega ja yateton, enaac:
MAT.26.74	—Ñe'me Dios nach'eñe ñaviyaqatoqo't qom jayem pecaic: ¡yataqachiñe ja jateton ñe'me jiyaĝaua jo'ne jayem a'uaĝachetapem!
MAT.26.74	Qanach'ega ua'a ca'li noyen ga'me olegaĝa, 
MAT.26.75	qama'le Pedro netouenalo gaa'me 'laqataqa ñe'me Jesús ca'li joote t'aqataĝanem: «Qom maliaĝa ja noyen ga'me olegaĝa, qama'le joote tres jayem anematapec.» Chane'eja ca'e ga'me ue'ta qama'le yataqachiñe noyen.
MAT.27.1	Ca'li yovida'aguet jo'me nete', ena'uaque jogaa'me jaliaĝanaqa joga'me tamenaĝaiqui lo'olpi choqoga'me 'yaĝaicachidipi 'me judiopi nayachidiñgui ga'me jetaque yauote qaedi yala't ñe'me Jesús. 
MAT.27.2	Qoyecoñe' da'me qoyauec, qama'le qoyajoĝona'aguet ñe'me Pilato, jaliaĝanec jo'ne Roma le'ec.
MAT.27.3	Judas, jo'ne yanegue ca'li ñe'me Jesús, nomeguet da'me yataqachiñe napacalegue da'me 'laloĝo, qama'le 'yiyelaĝatoto jogaa'me tamenaĝaiqui lo'olpi lejaliaĝanaqa nataq'aen 'yaĝaicachidipi jaga'me naicaua' jo'ne nalo'taguet treinta, 
MAT.27.4	enaac:
MAT.27.4	—Ja'uo da'me yoec queda'me janaĝaue da'me leleuaĝa ñe'me jo'ne qaya'te loec.
MAT.27.4	Qalaĝaja jogaa'me 'yadeteguet:
MAT.27.4	—Da'me dojo', ¿qo'li jenataqa'ta? ¡Jenjo' mach'e adoĝot!
MAT.27.5	Chane'eja Judas yajaĝadoue ga'me tamenaĝaiqui gaa'me laicaual, yem qama'le ec nataq'aen necoñedela't da'me nalatela't.
MAT.27.6	Jogaa'me lejaliaĝane'j ga'me tamenaĝaiqui lo'olpi nato'y ca'li jaga'me laicaua qama'le enapega't:
MAT.27.6	—Janjo' laicaua chiyaqayi ca'li da'me nalataĝanaĝac, qama'le ja 'noota ta'le yitaĝa jachaqañgui jaga'me lae't jaga'me najaqaje.
MAT.27.7	Chane'eja queda'me joote nayatena't qama'le e'n lajo'vi da'me quetot ga'me aleua 'me loĝot ñe'me jiyaĝaua jo'ne aleua lo'o, qaedi 'uo ga'me 'lachaqa't da'me qoyijediñi gaa'me jo'ne ch'e uoĝoyaqa. 
MAT.27.8	Qo'che' chayovida'a nayi dijo' aleua lenaĝat qoyen: «Aleua 'me Netauo' 'Lachaqa'.» 
MAT.27.9	Naq'aeta da'me yepaquichigui ga'me jo'ne joote 'yaĝatetac ñe'me Dios 'laqataĝanaĝanec Jeremías: “Qama'le yacota gaa'me treinta nemenal 'me lajo'vi jo'ne 'yamaqate'n ga'me Israel c'oqo'tepi, 
MAT.27.10	qama'le naqaga yacota da'me quetot ga'me aleua 'me loĝot ñe'me aleua lo'o. Naq'aeta da'me jayem 'yaĝatem ñe'me Jaliaĝanec.”
MAT.27.11	Jesús qoyaue'uo ñe'me jaliaĝanec qaedi dajoya'aguet, qama'le yachimaĝata:
MAT.27.11	—¿Qo'li naqa'am jo'ne lajoĝola't joga'me judiopi?
MAT.27.11	Jesús 'yateguet:
MAT.27.11	—Naq'aeta da'me anenaĝategue.
MAT.27.12	Jogaa'me lejaliaĝanaqa ga'me tamenaĝaiqui lo'olpi nataq'aen 'yaĝaicachidipi nach'e ena'am da'me yepitaqatedac da'me nenaĝatedegue ga'me jo'ne qoyen uajoilegue, qalaĝaja Jesús ja 'yategueta. 
MAT.27.13	Qo'che' Pilato yachimaĝata:
MAT.27.13	—¿Qo'li ja auomachiya ena'uac ga'me qonenaĝatedegue 'me am qonautenaĝateguet?
MAT.27.14	Qalaĝaja Jesús ja ch'e onolec ga'me 'laqatac ta'le 'yateguet; naq'aeta da'me uoja'eda yataqachiñe yoqoch'em ñe'me jaliaĝanec.
MAT.27.15	Nale cha'li qouenate'ta ga'me nolo' 'me Pascua joca'li ñe'me jaliaĝanec jo'ne Roma le'ec naya'ac da'me onolec ga'me necoñetaejec yejoye nale ga'me jo'ne jiyaĝadipi yiyaĝane'uo. 
MAT.27.16	Qama'le 'uo ca'li ñe'me lecoñetaeje'j jo'ne natetonec 'me lenaĝat Barrabás; 
MAT.27.17	qama'le queda'me male yema'a't ga'me jiyaĝadipi, Pilato yachimaĝatouelo jogaa'me:
MAT.27.17	—¿Jach'e jogamaĝa auepaquitapega ta'le jejoye: ñe'me Barrabás uotaĝa ñe'me Jesús jo'ne aviyaĝañetapec Dios Liquiyac?
MAT.27.18	Qa'a yetaden ca'li da'me qoyanegue ca'li yajouaĝat da'me lep'aguenataĝanaĝa'j.
MAT.27.19	Mane'e ca'li Pilato maliaĝa netaue ga'me lejaliaĝaiqui, jañe'me loua yedenaqatena da'me 'laqatac enaac: “Ena'te aualequeten ga'me qo'yetec na'me jiyaĝaua jo'ne yataqatelegue, qa'a jepi'yaq chaqae'ta ga'me jechoĝona jouaĝat na'me nojo' jiyaĝaua.”
MAT.27.20	Qalaĝaja jogaa'me lejaliaĝanaqa joga'me tamenaĝaiqui lo'olpi yapaĝague'n ga'me jiyaĝadipi qaedi qoyiyaĝane'uo da'me qoyejoye ñe'me Barrabás nataq'aen qoyiyaĝane'uo da'me leleuaĝa ñe'me Jesús. 
MAT.27.21	Ñe'me jaliaĝanec Pilato yitaĝa enaac:
MAT.27.21	—Naajo' dojolqa, ¿jach'e jogamaĝa auepaquitapega ta'le jejoye?
MAT.27.21	Jogaa'me 'yadeteguet:
MAT.27.21	—¡Nach'ena na'me Barrabás!
MAT.27.22	Pilato yachimaĝatalo:
MAT.27.22	—Qama'le ¿jach'e ga'me je'etec jenjo' Jesús 'me aueñiyapega Dios Liquiyac?
MAT.27.22	Ena'uaque 'yadeteguet:
MAT.27.22	—¡Auep'enajeguem!
MAT.27.23	Pilato yachimaĝatalo:
MAT.27.23	—¿Toqoch'e? ¿Jach'e ga'me ja no'en jo'ne ya'uo?
MAT.27.23	Qalaĝaja jogaa'me yitaĝa niyaĝadijeguem:
MAT.27.23	—¡¡Auep'enajeguem!!
MAT.27.24	Ca'li Pilato yauana queda'me qaya'te yaqanatet dite da'me nichiguegue da'me yalimaĝan, damaĝajoĝonaque ga'me noĝop qama'le yiyo'y naa'me loua' ca'li maliaĝa dajo'tagueta jogaa'me, enaac:
MAT.27.24	—Ja naqayem ta'le janoue da'me leleuaĝa jenjo' jiyaĝaua; mach'e adoĝochi.
MAT.27.25	Ena'uaque joga'me jiyaĝadipi 'yadeteguet:
MAT.27.25	—¡Qo'mi nataq'aen gaa'me qochalqapi jenaĝa qadoĝot da'me leleuaĝa!
MAT.27.26	Chane'eja Pilato yejoye ñe'me Barrabás; damaĝajoĝolegue da'me qoye'uaĝan ñe'me Jesús nataq'aen yanegue qaedi qoyep'enajeguem.
MAT.27.27	Jogaa'me necoico laje' ñe'me jaliaĝanec yauedeta ñe'me Jesús ga'me dajoyalegue ga'me emec jo'ne nejaliaĝaiqui jo'ne napegoue ñe'me jaliaĝanec Pilato, qama'le yemata'a't yema ga'me coicopi. 
MAT.27.28	Qonaqa't gaa'me leuo nataq'aen qoyen nojomaĝaqui'ña ga'me napoto 'me tomaĝadaic da'me 'loyaĝac 
MAT.27.29	nataq'aen yipaĝa't jaga'me e'n noqop'a jo'ne yaĝat qama'le yanedaye ga'me laqaic, nataq'aen ga'me louaq yayaten qoyen lajoqot'a ga'me laje'l. Yem qama'le qoyejodi'ñejopa naa'me neliquetel choqoda'me qoye'uetac, enapega't:
MAT.27.29	—¡Yataqachiñe p'ajaye ñe'me lejaliaĝane'j joga'me judiopi!
MAT.27.30	Choqoda'me natoĝodelegue nataq'aen nach'ega ga'me laje'l qoye'uaĝanec ga'me laqaic. 
MAT.27.31	Mane'e ca'li yem da'me qoye'uetac joñe'me, yitaĝa qonaqat ga'me qoyen lapoto jo'ne tomaĝadaic da'me 'loyaĝac, qama'le qoyanayelo ga'me mach'e yataqachiñe leuo queda'me male qoyaueguegue qaedi qoyep'elegue jaga'me sodoso.
MAT.27.32	Ca'li joote yenoĝodegue uadeda'aguet ñe'me jiyaĝaua lenaĝat Simón, 'lachaqa' di'me Cirene, nach'eñe qoyamaĝalegue qaedi yepen jaga'me nesodoso ñe'me Jesús.
MAT.27.33	Yauetegue ñe'me Jesús ga'me aleua lae lenaĝat Gólgota (jo'ne yelo'teguet: “naqaic p'inec”), 
MAT.27.34	qama'le qoniyomaĝañiye ga'me lataĝa 'me qoyalequeteneguet ga'me chem, qalaĝaja Jesús ca'li joote yapiyen, ja jetaque niyomigui.
MAT.27.35	Mane'e ca'li joote qoyep'enajeguem, jogaa'me coico laje' nalichiguilo gaa'me leuo ñe'me Jesús qaedi necolaĝachilo jogaa'me. 
MAT.27.36	Yem qama'le ñidiñe da'me neteleta joga'me. 
MAT.27.37	Nataq'aen ga'me nalo'te ga'me laqaic qoya'uo ga'me nediijec jo'ne ualegue da'me yajouaĝat da'me qoyalat. Ga'me nediijec enaac: “Jenjo' mach'e Jesús lejaliaĝane'j joga'me judiopi.”
MAT.27.38	Nach'e ena'am qoyep'edajeguem jogaa'me dojolqa jo'ne cachaĝayaqa, ueta'ñoto joñe'me, onolec p'aye ga'me yayaten ñe'me Jesús nataq'aen laqaya p'aye ga'me 'nemaq. 
MAT.27.39	Qama'le nale gaa'me tadelegue male ye'uetedac, yayoqo'tape naa'me laqai'go 
MAT.27.40	nataq'aen enaac:
MAT.27.40	—Am jo'ne jetaque auapalaĝat mañaĝa ga'me tamenaĝaiqui let'adaic nataq'aen auaqanatet ta'le yitaĝa a'niyelaĝachijeguem qom tresolqa gaa'me noloqo'ote, ¡mach'e anec'alaĝatela't! Qom eja am Dios Lec'oĝot, ¡male auachiyaqalegue jana'me anesodoso da'me anenochiñe!
MAT.27.41	Nach'e naq'aeta ye'uetedac joñe'me jogaa'me lejaliaĝanaqa ga'me tamenaĝaiqui lo'olpi choqoga'me judiopi napaĝaguenoqo'tpi nataq'aen joga'me 'yaĝaicachidipi, enapega't:
MAT.27.42	—Nec'alaĝatedegue jogaa'me jiyaĝa'u laqaya', qalaĝaja ja yaqanatet ta'le mach'e nec'alaĝatela't. Nach'eñe lajoĝola't joga'me israelpi: qama'le 'noota ta'le chiyaqalegue jana'me sodoso da'me nenochiñe, qama'le jep'iyaqa joñe'me. 
MAT.27.43	Nach'eñe ñe'me Dios p'iya'a: qama'le ¡'noota qom Dios nec'alaĝategue nayi, qom eja yauotec! ¿Qo'li ja qo'mi 'te 'yaĝatetapema mañaĝa queda'me nach'eñe Dios Lec'oĝot?
MAT.27.44	Chayovida'alo gaa'me cachaĝayaqa jo'ne ueta'ñoto da'me qoyep'enajeguem joñe'me nach'e ena'am da'me ye'uetedac ca'li.
MAT.27.45	Chiyoqo'teguet ca'li ga'me nolo' laeñi chayovida'a javit, yema jena'me aleua 'uo ga'me 'lalaĝa. 
MAT.27.46	Qama'le ua'a ca'li Jesús ya'uo 'lañaĝac da'me 'yalaq, eet'oi: “Elí, Elí, ¿lema sabactani?” (jo'ne yeloteguet: “Mach'e am Ñedios, ¿toqoch'e jayem aueguem?”)
MAT.27.47	Uo'oe gaa'me jo'ne ueteda'a ga'me domachita qama'le enapega't:
MAT.27.47	—Anaquiaĝañiya, male yiyaĝatapega di'me Dios 'laqataĝanaĝanec Elías.
MAT.27.48	Qama'le paja'a 'uo ga'me naqalegoq ca'li, yelaque jaga'me uool qama'le yijomiñgui ga'me lataĝa jo'ne qoyalequeteneguet ga'me chem, yecoñeteguet ga'me lejenec jaga'me coqota qama'le yaje'mec qaedi niyomigui. 
MAT.27.49	Qalaĝaja jogaa'me laqaya' enapega't:
MAT.27.49	—Auomachiya'a, yoĝo' qom Elías nec'ata qaedi nec'alaĝategue.
MAT.27.50	Jesús yitaĝa netenec ga'me 'lalaĝac qama'le yeleu. 
MAT.27.51	Nach'ega ua'a ca'li ga'me ualoq let'adaic jo'ne yapadelegue ga'me chalataqa' jo'ne ja 'nalegue ga'me tamenaĝaiqui cojayi ga'me laeñi, chiyoqochije'ma ga'me p'ajeguem chayovida'a ga'me p'añe. Qoyedaĝat jena'me aleua, nataq'aen ga'me qadipi cojayilo ca'li. 
MAT.27.52	Nataq'aen 'nouatedegue jogaa'me napa'l lete'; qama'le qayoĝode' dia'me jiyaĝa'u 'me ja 'nalo'te jo'ne joote yele'u yitaĝa 'niyelaĝadijeguem ca'li. 
MAT.27.53	Chane'eja chiyaqauelo gaa'me napa'l lete' da'me yitaĝa yenoĝodegue, nataq'aen ca'li joote 'niyelaĝajeguem ñe'me Jesús qama'le male yenoĝodoue di'me ja 'nalegue noic 'me Jerusalén, ua'a da'me qayoĝode' gaa'me yauanalo jogaa'me.
MAT.27.54	Mane'e ca'li yauana da'me dojo' ñe'me lejaliaĝane'j jogaa'me vitaĝayaqa choqogaa'me ueteda'ajop joñe'me da'me yiviteteda'a ñe'me Jesús, queda'me qo'yiquiaĝan jena'me aleua nataq'aen ena'uaque gaa'me di'yoĝoma ca'li, qama'le yataqachiñe najaĝayelo da'me loqolanaqa't jogaa'me nataq'aen enapega't:
MAT.27.54	—¡Yataqachiñe eja queda'me jenjo' jiyaĝaua mach'e Lec'oĝot joñe'me Dios!
MAT.27.55	Qayoĝode' gaa'me yauo' ueteda'a ga'me qaya'a ca'li ch'e yelotedapega, chiyoqoda'a di'me Galilea ca'li da'me quetedapegue' ñe'me Jesús nataq'aen lecochitedapega ca'li. 
MAT.27.56	María jo'ne Magdala laje uetauelo gaa'me, nataq'aen María lat'e ñe'me Santiago nataq'aen José, nataq'aen jañe'me lat'e' jogaa'me Zebedeo c'oqo'te.
MAT.27.57	Ca'li yamta'le pi'yaq, novi' ñe'me jiyaĝaua jo'ne neuoyac lenaĝat José, mach'e lañoqo' di'me Arimatea, jo'ne nach'e ena'am lapaĝaguenatac ñe'me Jesús. 
MAT.27.58	Qama'le José yec'ate'uo ñe'me Pilato qama'le yiyaĝane'uo ga'me lapat ñe'me Jesús, qama'le Pilato damaĝajoĝolegue qaedi qoyanem. 
MAT.27.59	José yacona ga'me lapat qama'le lecoĝoye ga'me ualoq lino 'me yoqovita 
MAT.27.60	qama'le yachaue ga'me dalaĝaic napa'l lae't jo'ne na'ña ga'me mach'e 'naleua jo'ne taue ga'me qa' t'adaic ga'me lejedec. En lapadenaĝat ga'me qa' t'adaic ga'me nadiiuo joga'me napa'l lae't, yem qama'le ec. 
MAT.27.61	'Uo ca'li jañe'me María jo'ne Magdala laje nataq'aen yauo laqaya lenaĝat María, ñichidiñe ca'li dajotedo'ot ga'me napa'l lae't.
MAT.27.62	Ca'li yovida'aguet ga'me nete', ga'me nolo' 'me niyamaqatac, jogaa'me lejaliaĝanaqa ga'me tamenaĝaiqui lo'olpi nataq'aen joga'me fariseopi nalo'ta't da'me yec'adeta ñe'me Pilato, 
MAT.27.63	qama'le enapega't:
MAT.27.63	—Jaliaĝanec, ñetouenaqatac quelqaya cha'li nec'aletaye di'me dijo' qovinaĝanaĝaic, 'yaĝatetac queda'me qom yenoĝodegue trejolqa gaa'me noloqo'ote qama'le 'niyelaĝajeguem. 
MAT.27.64	Qo'che' nayi 'noota qom auamaĝajoĝolegue qaedi qonauan jaga'me napa'l lae't chayovida'a yenoĝodegue tres noloqo'ote. Ja 'noota qom nec'adeta gaa'me lalemaĝaje'te qama'le decachita ga'me lapat qama'le ua'edi t'aqataĝanema ga'me jiyaĝadipi queda'me joote 'niyelaĝajeguem. Qom naq'aeta da'me dojo' p'ategue noqovinaĝanaĝac yataqachiñe lama'aja qomle, ja ena'am ga'me 'uaeñe.
MAT.27.65	Pilato 'yategueta jogaa'me:
MAT.27.65	—Auaviqui' naa'me naajo' vitaĝayaqa. Jamoyi, anauañi jaga'me napa'l lae't ga'me jo'ne maqachaĝa 'noota ta'le auaqanachichi.
MAT.27.66	Chane'eja eque' ca'li, naua'n ga'me napa'l lae't qama'le qo'yamelegue ga'me 'nanaĝajet ga'me qa' 'me lapadenaĝat. Yem qama'le qoyacheteda'ajop gaa'me coico laje' 'me vitaĝayaqa.
MAT.28.1	Ca'li joote yenoĝonegue jo'me nolo' 'me niyamaqatac, ga'me ne'teta ga'me nolo' domingo, María jo'ne Magdala laje nataq'aen jaga'me María laqaya yec'adeta ga'me napa'l lae't. 
MAT.28.2	Qanach'e 'uo ga'me yataqachiñe let'adaic ledaĝa jena'me aleua, qa'a 'uo ñe'me Jaliaĝanec lamaĝajec 'me piyem le'ec chiyaqaje'ma di'me piyem da'me nenochiñe qama'le yec'ata ga'me napa'l lae't, yamaĝaye ga'me qa' t'adaic qama'le nalegue joga'me. 
MAT.28.3	Joñe'me piyem le'ec ena'am ga'me qajoĝonaĝa lauaq da'me 'loyaĝac, nataq'aen ga'me leuo yataqachiñe yapaga't ena'am jaga'me loñi. 
MAT.28.4	Jogaa'me vitaĝayaqa yataqachiñe jalcote t'oita joñe'me qama'le yataqachiñe diviloĝo'l chayovida'a ena'am ta'le yele'u. 
MAT.28.5	Joñe'me piyem le'ec dojapegue'to gaa'me yauo', enaac:
MAT.28.5	—Ena'te at'oiyi, qa'a jayaten queda'me aueloyitaque ñe'me Jesús, ñe'me jo'ne qoyep'enajeguem ca'li. 
MAT.28.6	Ja ue'ta jena'me jenjo'; joote 'niyelaĝajeguem, naq'aeta da'me 'yaĝatetac ca'li. Anec'achiya qaedi auec'achiñe di'me qoyacha'ña quelqaya. 
MAT.28.7	Jamoyi nataq'aen a'uaqataĝañema gaa'me lapaĝaguenataqa joñe'me: «¡Joote 'niyelaĝajeguem! Qama'le yec'ata di'me Galilea qaedi yitaĝa ami yemata'a't. Naqaedi di'me ua'a da'me auañiya qomle.» Naq'aeta da'me 'yaqatac 'me ami ja'aĝatema.
MAT.28.8	Chane'eja gaa'me yauo' paja'a queda'ae ga'me napa'l lae't, jalcote da'me t'oitedapega qalaĝaja nach'e ena'am 'uo da'me lamai'j let'adaic, chiyoqodañe ca'li yeda'alo da'me 'naqataĝanaĝac jogaa'me napaĝaguenataqa. 
MAT.28.9	Qanach'ega ua'a ca'li Jesús naloĝonegueta gaa'me nataq'aen yep'iye'n. Gaa'me yauo' yec'adeta ñe'me Jesús qama'le qapaleque jonaa'me lichil da'me 'nonaĝachidegue. 
MAT.28.10	Qama'le joñe'me enaac:
MAT.28.10	—Ena'te at'oiyi. Oquiyi qama'le a'uaqataĝañema gaa'me yaqaya'olqa qaedi yec'adeta di'me Galilea, qama'le ñauanaĝa't da'me daja'.
MAT.28.11	Ca'li quetedapegue' ga'me ladi'j gaa'me yauo', jogaa'me vitaĝayaqa yec'adeta ga'me noic qama'le t'aqataĝanema jogaa'me lejaliaĝanaqa ga'me tamenaĝaiqui lo'olpi yema ga'me jo'ne 'uo ca'li. 
MAT.28.12	Naajo' jaliaĝanaqa dojapegue'to ca'li ga'me 'yaĝaicachidipi qaedi nayachidiñgui ga'me jo'ne jetaque yauote. Nataq'aen jalcote jaga'me laicaua qoyanema jogaa'me vitaĝayaqa, 
MAT.28.13	nach'egaua qouaqatalo ca'li:
MAT.28.13	—A'uaĝachetac qomle jo'me pi'yaq queda'me cha'li a'uochetac qanach'e novi't gaa'me Jesús lalemaĝaje'te qama'le decachita ga'me lapat. 
MAT.28.14	Qom noma'a da'me dojo' ñe'me adejaliaĝanequi Poncio Pilato qama'le mach'e qo'mi da'me ja'ataĝaguet qaedi ja ami 'te ualo'te gamachaqaega adajouaĝajechi.
MAT.28.15	Jogaa'me vitaĝayaqa yacoteguet jaga'me laicaua, qama'le yauote ga'me jo'ne qo'yaĝatema. Qama'le chayovida'alo naa'me naajo' noloqo'ote uetauelo dojo' 'naqataĝanaĝac joga'me judiopi.
MAT.28.16	Chane'eja jogaa'me once lapaĝaguenataqa ñe'me Jesús tategue di'me Galilea, qama'le yec'adeta ga'me qajoĝonaĝa jo'ne Jesús joote yaloĝonalo ca'li. 
MAT.28.17	Mane'e ca'li yauata ñe'me Jesús, qama'le 'nonaĝachidegue, temaqaedi 'uo da'me loqoleguetaĝanaĝa'j ta'le naqaeñe joñe'me. 
MAT.28.18	Jesús nichiidi'uo jogaa'me qama'le yanema da'me laqataĝac, enaac:
MAT.28.18	—Dios joote jayem yachalegue da'me yañoqotaĝanaĝac let'adaic, qaedi ñejaliaĝatelo'te yemeda gaa'me ueteda'ague di'me piyem nataq'aen gaa'me uetedalegue jena'me aleua. 
MAT.28.19	Chane'eja oquiyi nayi, auec'achiyalo ena'uaque ga'me jiyaĝadipi qama'le a'uaqataĝañema qaedi auauoyi' yapaĝaguenaqa. Anachilaĝañi' jogaa'me, da'me auachiyalo'te da'me lañoqotaĝanaĝac ñe'me Qadet'a choqoñe'me Lec'oĝot choqoñe'me Dios Lepaqal 'me ja 'nalegue, 
MAT.28.20	nataq'aen auapaĝagueñi' qaedi quetede'egue yema ga'me jo'ne joote ami jamaĝalo'te. Qama'le jayem nach'e eta't da'me ami joue'tajopa chayovida'a qom loiquiaqa' jena'me aleua.
MRK.1.1	Da'me 'uaechiñe 'naqataĝanaĝac jo'ne onaĝaic 'me 'yaĝatetac ñe'me Dios Lec'oĝot, mach'e Jesús jo'ne Dios Liquiyac.
MRK.1.2	Di'me Isaías jo'ne Dios 'laqataĝanaĝanec yediñe joca'li da'me dojo' Dios 'laqataĝanaĝac jo'ne enaac:
MRK.1.2	“Jamaq qomle na'me 'yaqataĝanaĝanec jo'ne auajoyalegue,
MRK.1.2	qaedi yiyamaĝatetac na'me adadic.”
MRK.1.3	“'Uo da'me niyaĝanaĝac
MRK.1.3	jo'ne chimaqatapegue ga'me aleua jo'ne totapega't,
MRK.1.3	«¡Aviyamaĝacheta't ga'me ladic ñe'me Jaliaĝanec!
MRK.1.3	¡Yataqachiñe aueñi chimaqategue ga'me ladic joñe'me!»”
MRK.1.4	Qama'le naq'aeta ga'me 'uo ca'li Juan jo'ne chilaĝanataĝanaĝaic ue'ta di'me aleua jo'ne totapega't, yiyaĝatapega ga'me jiyaĝadipi qaedi 'ñemaĝadiñe, 'viyelaĝadetot joñe'me Dios, qaedi qonachilaĝa'n, nataq'aen qaedi Dios yapalaĝa't gaa'me loeco. 
MRK.1.5	Ena'uaque jogaa'me 'lachaqa't di'me aleua jo'ne Judea, nataq'aen jogaa'me 'lachaqa't di'me noic jo'ne Jerusalén, ena'uaque jogaa'me yec'adeta ñe'me Juan qaedi domachita; yechoĝote'tape jodaa'me loeco qama'le Juan nachilaĝadiñgui di'me ñache jo'ne Jordán.
MRK.1.6	Jogaa'me louo ñe'me Juan ch'e 'noĝonaqa joca'li, layoĝot ga'me jiyac jo'ne camello, nataq'aen 'uo ga'me najataĝaiqui jo'ne jiyac lo'oc; yalic jaga'me qojequioĝoi, nataq'aen ga'me ma'ague li'i jo'ne 'nonaĝajec. 
MRK.1.7	Da'me liyaĝanaĝac joñe'me enaac: “'Uo ñe'me jayem najoyalegue qom'te jo'ne jayem napacalegue, nach'eñe jo'ne yataqata p'ajaye nataq'aen ja jalo'oguet ta'le ñanaĝa'ñejop qaedi jejodegue gaa'me lapela'te leque'te. 
MRK.1.8	Eja da'me ami ñachilaĝañilo ga'me noĝop; joñe'me qamqa'me ami nachilaĝaneque joñe'me Dios Lepaqal.”
MRK.1.9	'Uo ga'me nolo' ca'li yovita ñe'me Jesús, chiyaqa'a di'me aleua jo'ne Galilea ga'me noicolec jo'ne Nazaret, qama'le Juan nachilaĝañgui di'me ñache. 
MRK.1.10	Qama'le mane'e ca'li ca'e ga'me noĝop, ñe'me Jesús yeloje'mec di'me piyem, qama'le Dios 'youategue jodi'me piyem qama'le ñe'me Lepaqal nenochi'ña joñe'me Jesús, ena'am ga'me doqoto', qama'le taue. 
MRK.1.11	Nataq'aen queda'me qodomachiya ga'me nejamaĝa jo'ne chimaqapije'ma di'me piyem jo'ne enaac: “Am yalec jo'ne jauotec, mach'e am jo'ne yataqata yiquiyac.”
MRK.1.12	Ca'li yem da'me dojo' ñe'me Dios Lepaqal yauec ñe'me Jesús, yauegue di'me aleua jo'ne totapega't. 
MRK.1.13	Qama'le ue'ta ga'me 'nonaĝa chayovida'a cuarenta gaa'me noloqo'ote, qama'le ñe'me payac jo'ne Satanás yapiyen joñe'me. Uo'oe jogaa'me yejidipi jo'ne 'nonaĝa's, qalaĝaja jogaa'me piyem laje' lecochita joñe'me.
MRK.1.14	Joca'li joote qoyanetaue jaga'me coñetaĝanaĝaiqui ñe'me Juan, qama'le ñe'me Jesús yec'ata di'me Galilea qaedi 'yaĝatetac joda'me onaĝaic 'naqataĝanaĝac jo'ne chiyaqayi ñe'me Dios. 
MRK.1.15	Enaac: “Joote laloqo' nayi, queda'me male novitequena da'me Dios lejaliaĝa. ¡A'niyelaqaeyot joñe'me Dios! ¡'Noota qom yataqachiñe auep'iiya'a joda'me onaĝaic 'naqataĝanaĝac!”
MRK.1.16	'Uo ga'me nolo' ca'li Jesús que'tague ga'me lae jaga'me qa'em lat'edai jo'ne na'ña di'me Galilea. Qama'le yauana ñe'me Simón ue'tajop ñe'me lanoqolec 'me Andrés jo'ne 'yacoĝoyaqa, nataq'aen di'yaco'tape, cha'li yachetedañgui ga'me noĝop jaga'me najelaĝai'. 
MRK.1.17	Qama'le Jesús yiyaĝanalo jogaa'me: “¡Jayem oquiyegue, qama'le ami janema qomle da'me adañoqotaĝanaĝaqui qaedi anec'alaĝachidegue ga'me jiyaĝadipi!” 
MRK.1.18	Ca'li domachita qama'le paja'a yachedai'ndi gaa'me jelaĝail, qama'le quetegue joñe'me Jesús.
MRK.1.19	Ca'li yitaĝa ec ñe'me Jesús, qama'le yauana ñe'me Santiago nataq'aen ñe'me Juan, jo'ne lec'oqo'te ñe'me Zebedeo; cha'li netedañgui jaga'me nelicota', ye'tape gaa'me jelaĝail. 
MRK.1.20	Paja'a ñe'me Jesús yiyaĝanalo ca'li jogaa'me, qama'le ñaa'me yepotateguet jaga'me nelicota ñe'me let'a't nataq'aen jogaa'me lecochaĝa'u, qama'le quetegue ñe'me Jesús.
MRK.1.21	Qama'le yovideta di'me noic jo'ne Capernaúm. Ca'li ga'me nolo' jo'ne niyamaqatac, ñe'me Jesús taue ga'me lemaĝaiqui ga'me noic qama'le dapaĝaguenataĝan. 
MRK.1.22	Joga'me jiyaĝadipi jalcote da'me yoqochetem da'me eeta joca'li da'me lapaĝaguenataĝanaĝac, qa'a 'uo da'me lañoqotaĝanaĝac da'me dapaĝaguenataĝan, qama'le ja ena'ama joga'me judiopi napaĝaguenoqo'tpi.
MRK.1.23	Paja'a ca'li joga'me nemaĝaiqui 'uo ñe'me jiyaĝaua jo'ne uetaye ga'me payac lepaqal jo'ne paĝachigui, jo'ne 'yalaqatac:
MRK.1.24	—Jega: ¿toqoch'e qo'mi aueloiquiaĝa'n, am Jesús jo'ne at'achaqa' di'me Nazaret? ¿Qo'li auanaequena qaedi qo'mi auapalaĝa't? ¡Am jateton: yataqachiñe jayaten da'me am Dios Lec'oĝot jo'ne ja 'nalegue!
MRK.1.25	Qama'le Jesús yicochaq ñe'me payac lepaqal, enaac:
MRK.1.25	—¡At'emaqata! Nataq'aen, ¡aĝañi jenjo' jiyaĝaua!
MRK.1.26	Ñe'me payac lepaqal yiviloĝolaqatet ñe'me jiyaĝaua qama'le en qopete, nataq'aen 'yalaqatac jalcote ga'me 'nañaĝataĝaic q'aen; yem qama'le ca'e ñe'me jiyaĝaua. 
MRK.1.27	Ena'uaque ga'me jiyaĝadipi jalcote da'me t'oitedapega, nataq'aen nenatetapega't:
MRK.1.27	—¿Jach'e ga'me eeta da'me dojo'? ¡Yataqachiñe dalaĝaic da'me dojo' lapaĝaguenataĝanaĝac! ¡Yataqachiñe 'uo da'me lañoqotaĝanaĝac qaedi yamaĝadegue jogaa'me payac lepaqa'li, qama'le yoqochideta joñe'me!
MRK.1.28	Qama'le paja'a qoyayatenapega't joñe'me Jesús ena'uaque jogaa'me 'nachaqa'te di'me Galilea.
MRK.1.29	Ca'li male queda'e ga'me nemaĝaiqui, Jesús nataq'aen lapaĝaguenataqa Santiago nataq'aen Juan yec'adeta di'me 'lachaqa' ñe'me Simón choqoñe'me Andrés. 
MRK.1.30	Jañe'me li'yodo ñe'me Simón uetalegue ga'me 'lochaĝala', netaye ga'me lepi'yaĝac, qama'le qot'aqataĝanem ñe'me Jesús. 
MRK.1.31	Qama'le Jesús yec'ate'uo ca'li jaga'me, yacona ga'me louaq qaedi yañijeguem. Paja'a qaya ga'me lepi'yaĝac, qama'le yelo'ogueta jogaa'me.
MRK.1.32	Ca'li joote yenoĝoñi jañe'me ajeua, qalaqach'ele 'nalchiñe, da'me yenoĝonegue ga'me nolo' jo'ne niyamaqatac, qama'le qoyeda'alo ñe'me Jesús ena'uaque joga'me leuaĝaiquipi, nataq'aen jogaa'me payac lete', 
MRK.1.33	nataq'aen ena'uaque jogaa'me 'lachaqa't ga'me noic yataqachiñe yemeda'uet ga'me jom. 
MRK.1.34	Jesús yemegue q'aen gaa'me yodapecache lapite'nadi joga'me jiyaĝadipi nataq'aen ga'me yodapecache payagodipi yamaĝadegue joca'li, qalaĝaja ja yaje'tem ta'le doje'y joga'me payagodipi, qa'a yateto'n joñe'me.
MRK.1.35	Ca'li maliaĝa ga'me nete', maliaĝa 'naltapiye, qama'le Jesús neloye ca'li, ñijeguem, yenoĝonegue ca'li ca'e ga'me noic, qama'le yec'ata ga'me aleua jo'ne totapega't qaedi netamen. 
MRK.1.36	Chane'eja ñe'me Simón nataq'aen jogaa'me laqaya' yelotedaque ca'li ñe'me Jesús; 
MRK.1.37	ca'li male yauata joñe'me qama'le t'aqataĝatem:
MRK.1.37	—¡Ena'uaque am netetedaque!
MRK.1.38	Qalaĝaja joñe'me 'yategueta:
MRK.1.38	—Jec'ataĝalo jogaa'me noyaqa laqaya' jo'ne qoyode'talo, qaedi nach'e ena'am japaĝagueneque da'me dojo' 'naqataĝanaĝac, qa'a naqaeda yajouaĝat da'me ñanaequena.
MRK.1.39	Chane'eja ñe'me Jesús quetalegue di'me Galilea qaedi dapaĝaguenataĝanouelo ena'uaque jogaa'me nemaĝaiqui' 'me napi'ñalo gaa'me noyaqolqa, nataq'aen queda'me yamaĝadegue joga'me payagodipi.
MRK.1.40	'Uo ñe'me jiyaĝaua jo'ne leuaĝaic netaye ga'me daloĝo, yec'ata ñe'me Jesús qama'le yejoidi'ñejop naa'me leliquetel qaedi nachoĝodenot joñe'me, enaac:
MRK.1.40	—Qom a'uamaqaten, qama'le auen qaya jena'me yapite'na.
MRK.1.41	Jesús jalcote da'me yichoĝoden ñe'me, ca'li en toĝoyet na'me louaq qama'le enaac:
MRK.1.41	—¡Eja, ja'amaqaten! Qama'le nayi, ¡am yoqovita!
MRK.1.42	Qama'le ñe'me leuaĝaic paja'a ca'e ga'me daloĝo, nataq'aen male yataqachiñe yoqovita. 
MRK.1.43	Ñe'me Jesús jalcote da'me laqataĝac jo'ne yanem ñe'me ca'li, enaac:
MRK.1.44	—¡Ena'te gamachaqaega a'uaĝatem da'me dojo'! Nach'edata da'me auec'ata ñe'me tamenaĝaiqui lo'o qama'le analoĝoneguet, nataq'aen auedouo jaga'me adajaqaje, laloĝoiqui da'me male am yoqovita, nataq'aen naq'aeta da'me damaĝajoĝolegue di'me Moisés ca'li, qaedi ena'uaque jogaa'me yayate'n da'me yataqachiñe ademegue, ja am 'te netaye ga'me adapite'na. ¡Jamo: male oc!
MRK.1.45	Qalaĝaja mane'e ca'li ec ñe'me jiyaĝaua, qama'le paja'a 'yaĝatetac ga'me 'uo joca'li. Qo'che' ñe'me Jesús male ja yaqanatet da'me tauelo jogaa'me noyaqa, dite da'me p'aye nale ue'ta gaa'me ale'u jo'ne totapega'ajalo. Qalaĝaja ena'uaque gaa'me chiyaqapeguelo, yec'adeta joñe'me qaedi yauata nataq'aen naquiaĝata.
MRK.2.1	Ca'li uo'oe gaa'me noloqo'ote jo'ne yenoĝodegue, qama'le Jesús yitaĝa yec'ata di'me Capernaúm, qama'le paja'a qoyayaten queda'me ue'ta di'me 'lachaqa'. 
MRK.2.2	Qama'le ja nayaloĝoden ga'me jiyaĝadipi, paja'a qoyemalegue joca'li qaedi qonaquiaĝana, chayovida'a qaya'te 'nachaqa' ga'me jom. Ca'li Jesús 'yaĝate'tape jodaa'me 'naqataĝanaĝaco jo'ne onaĝayaqa.
MRK.2.3	Qama'le uo'oe gaa'me cuatrolqa jiyaĝa'u jo'ne yacotedo'ot ñe'me laqaya't jo'ne choĝolaĝaic qaedi yedode'uo joñe'me Jesús. 
MRK.2.4	Qalaĝaja queda'me ja yaqanate't ta'le yedode'uo joñe'me, qa'a ja nejataĝaic ga'me jiyaĝadipi, qama'le quidije'mec ga'me p'ajeguem qaedi naqa't ga'me lapo' ga'me emec, qama'le ga'me lauac q'aen e'n tadi'ñguet ga'me lela' ñe'me jiyaĝaua jo'ne leuaĝaic. 
MRK.2.5	Ca'li ñe'me Jesús yauana da'me 'uo da'me lepe'e' jogaa'me, qama'le dojapegue' ñe'me leuaĝaic, enaac:
MRK.2.5	—Am yaqaya, ¡jodaa'me adoeco male qoyapalaĝa't!
MRK.2.6	Qama'le uo'oe gaa'me jiyaĝa'u jo'ne judiopi napaĝaguenoqo'tpi jo'ne ñichidiñe, jo'ne eetojo' ga'me lelnataĝa'j:
MRK.2.7	—¿Jach'e ga'me eeta da'me 'laqatac da'me dojo' jiyaĝaua? ¡Dojo' yataqachiñe ye'uetac joñe'me Dios! Qa'a ¡onolec ñe'me Dios yaqanatet ta'le yapalaĝa't jogaa'me loeco ga'me jiyaĝaua!
MRK.2.8	Qalaĝaja Jesús paja'a yayaten da'me eeta da'me lelnataĝa'j jogaa'me qama'le yena't:
MRK.2.8	—¿Toqoch'e naq'aeta da'me adelnataĝaqui? 
MRK.2.9	¿Qo'li 'uo jogamaĝa laqalaic ta'le eetojo' ga'me 'yaqatac da'me jamaĝalegue jenjo' leuaĝaic: «Joda'me adoeco joote qoyapalaĝa't», uotaĝa jenaac: «Oñijeguem, qama'le oc»? 
MRK.2.10	Qalaĝaja ami jaloĝonalo nayi queda'me jayem jo'ne mach'e jayem Jiyaĝaua Lec'oĝot, 'uo da'me yañoqotaĝanaĝac qaedi japalaĝa't jogaa'me loeco ga'me jiyaĝadipi.
MRK.2.10	Chane'eja eetojo' da'me dajoyalegue ga'me leuaĝaic, enaac:
MRK.2.11	—Am jenapega, ¡oñijeguem, auacona na'me adela', qama'le oc, auec'ata ga'me at'achaqa'!
MRK.2.12	Joñe'me leuaĝaic paja'a ñijeguem joca'li, qama'le yacona ga'me lela', qama'le yenoĝonegue joca'li ena'uaque jogaa'me qonauachigui joca'li da'me dojo'. Nataq'aen ena'uaque jogaa'me jalcote da'me yoqochetem joca'li, qama'le 'nonaĝachidegue joñe'me Dios, nataq'aen enapega'ajalo:
MRK.2.12	—Qaya'te ua'a ta'le naq'aeta ga'me jauanaĝa.
MRK.2.13	Ua'edi Jesús 'viyelaĝague ga'me lae jaga'me qa'em lat'edai, nataq'aen queda'me ga'me jiyaĝadipi yec'adeta joñe'me, qama'le dapaĝaguenataĝan. 
MRK.2.14	Joca'li eque' qama'le Jesús yauana joñe'me Leví jo'ne Alfeo c'oĝot netaue ga'me nejetenaĝaiqui ñe'me jaliaĝanec jo'ne Roma le'ec. Jesús enaac: “¡Jayem oquegue!” Leví ñijeguem ca'li qama'le equegue.
MRK.2.15	Ua'a ca'li ñe'me Jesús ue'ta di'me Leví 'lachaqa' da'me dequetac, nataq'aen qayoĝode' gaa'me lo'ol da'me nejetenaguec ñe'me jaliaĝanec jo'ne Roma le'ec, choqogaa'me jiyaĝa'u laqaya' jo'ne loeco lo'olpi, nach'e ena'am dajoyedalegue ga'me niqui'yaĝala', neda'ñejop ñe'me Jesús, choqogaa'me mach'e lapaĝaguenataqa, qa'a qayoĝode' jogaa'me jo'ne quetegue joñe'me Jesús. 
MRK.2.16	Ca'li yauata da'me dojo' joga'me judiopi napaĝaguenoqo'tpi jo'ne fariseopi, queda'me Jesús neuanaĝa'u jogaa'me, qama'le yena't jogaa'me Jesús lapaĝaguenataqa enapega't:
MRK.2.16	—¿Jach'e ga'me eeta da'me dojo'? Jenjo' adejaliaĝanequi, ¿toqoch'e neuanaĝa'u jogaa'me loeco lo'ol, choqogaa'me lo'ol da'me nejetenaguec ñe'me jaliaĝanec jo'ne Roma le'ec?
MRK.2.17	Jesús domachiyalo qama'le enapegalo jogaa'me, enaac:
MRK.2.17	—Gaa'me jo'ne ja yeleua'ape ja youetedaque ta'le qonatade'n, dite gaa'me leuaĝayaqa. Nach'e naq'aeta da'me yajouaĝat da'me ñanaequena: ja jiyaĝanalo gaa'me chimadichidiñe, dite ga'me jo'ne loeco lo'olpi.
MRK.2.18	'Uo ga'me ua'a ca'li noqouaqatela'ajalo jogaa'me lapaĝaguenataqa ñe'me Juan jo'ne chilaĝanataĝanaĝaic, nataq'aen jogaa'me fariseopi, qama'le jogaa'me jiyaĝa'u laqaya' yec'adeta joñe'me Jesús qaedi yena't:
MRK.2.18	—Jogaa'me lapaĝaguenataqa ñe'me Juan jo'ne chilaĝanataĝanaĝaic noqouaqatela'ajalo nayi, nataq'aen jogaa'me fariseopi lapaĝaguenataqa, qama'le naa'me adapaĝaguenataqa, ¿toqoch'e ja noqouaqatela'ajalo?
MRK.2.19	Jesús 'yategueta jogaa'me:
MRK.2.19	—¿Qo'li eja da'me noqouaqatela'ajalo jogaa'me jo'ne yec'adeta ga'me neualaĝayaĝac, qom cha'li uetauelo joñe'me nojaĝaua? ¡Ja naq'aeta! Qom cha'li uetauelo ñe'me nojaĝaua qama'le ja yaqanate't ta'le noqouaqatela'ajalo. 
MRK.2.20	Qalaĝaja yovita jo' qom'te ga'me laloqo' da'me male qoyauec ñe'me nojaĝaua; qom yovita ga'me nolo' qama'le eja chimaqachiñe da'me noqouaqatela'ajalo jogaa'me.
MRK.2.21	“Qaya'te en laulaĝanaĝat ga'me dalaĝaic qom toijec ga'me loĝot, qa'a ga'me laulaĝanaĝat 'viya't qomle qama'le colqa'ague ga'me loĝot jo'ne toijec; chane'eja nichiguegue q'aen ga'me lauac. 
MRK.2.22	Uotaĝa ta'le qoyen lataĝa lae't ga'me jiyac lo'oc jo'ne toijec, qa'a qom dalaĝaic ga'me lataĝa qama'le yipoĝoyaĝachigui ga'me jiyac lo'oc. Chane'eja ga'me jiyac lo'oc nataq'aen ga'me lataĝa male ne'uela'ajalo. Qo'che' 'noota qom da'me qoyachañgui ga'me lataĝa ga'me jiyac lo'oc jo'ne nach'e ena'am dalaĝaic.”
MRK.2.23	'Uo jo'me nolo' ca'li nach'ejo nolo' jo'ne niyamaqatac, ca'li ñe'me Jesús nataq'aen gaa'me lapaĝaguenataqa quetedalegue ga'me nanaĝanaqa'. Qama'le ca'li tadelegue ga'me qama'le gaa'me lapaĝaguenataqa napo'j ga'me trigo jala. 
MRK.2.24	Jogaa'me fariseopi yena't ñe'me Jesús ca'li:
MRK.2.24	—¡Pega! ¿Toqoch'e daa'me adapaĝaguenataqa yauote ga'me jo'ne ja qoyajeta ta'le qoya'uo ga'me nolo' jo'ne niyamaqatac?
MRK.2.25	Qalaĝaja joñe'me 'yategueta jogaa'me:
MRK.2.25	—¡Anetoviñetac da'me nediijec jo'ne 'yaĝatetac ca'li da'me ya'uo di'me David choqogaa'me lequiaĝa'u! 'Uo da'me louenaĝanaĝa'j nataq'aen queda'me yoqoua't ca'li jogaa'me. 
MRK.2.26	Mate mane'e mach'e Abiatar jo'ne lejaliaĝane'j ga'me tamenaĝaiqui lo'olpi, David taue ga'me Dios 'lemec qaedi yalic ga'me pan jo'ne joote 'uo da'me niyamaqataguec queda'me qoyanot joñe'me Dios, jo'ne nach'egauate' gaa'me tamenaĝaiqui lo'ol qoyaje'tema da'me yali'j joga'me. Nataq'aen David yanema jogaa'me jo'ne quetedapegue' joñe'me.
MRK.2.27	“Ga'me nolo' jo'ne niyamaqatac, Dios ya'uo qaedi yiyamaĝam ñe'me jiyaĝaua, qama'le ja chiyaqayi ñe'me jiyaĝaua di'me nolo' jo'ne niyamaqatac. 
MRK.2.28	Chane'eja mach'e jayem jo'ne yataqachiñe Jiyaĝaua Lec'oĝot, yataqachiñe 'uo da'me yañoqotaĝanaĝac qaedi ñejaliaĝatelegue di'me nolo' jo'ne niyamaqatac.”
MRK.3.1	Ca'li ñe'me Jesús yitaĝa taue ga'me nemaĝaiqui, qama'le 'uo ñe'me jiyaĝaua jo'ne ja daconaĝana ga'me louaq. 
MRK.3.2	Nataq'aen uo'oe gaa'me fariseopi jo'ne ch'e nauateda'a joñe'me Jesús qaedi yauachidigui qom en yemegue ga'me nolo' jo'ne niyamaqatac, qama'le chiyaqayi q'aen da'me uajoilegue. 
MRK.3.3	Chane'eja ñe'me Jesús dojapegue' ñe'me jiyaĝaua jo'ne ja yaqanatet ta'le daconaĝana ga'me louaq, enaac:
MRK.3.3	—¡Oñijeguem, anechachi'ña na'me nojo' laeñi!
MRK.3.4	Yem qama'le yena't jogaa'me laqaya':
MRK.3.4	—¿Jach'e ga'me qoyajeta ta'le qoya'uo ga'me nolo' jo'ne niyamaqatac? ¿Qo'li qoyajeta ta'le qoye'tem ga'me 'noota jenjo' qadaqaya, uotaĝa ta'le qoye'tem ga'me ja no'en? ¿Qo'li qoyajeta ta'le qonec'alaĝategue ga'me 'loyaĝac, uotaĝa ta'le qoyapalaĝat?
MRK.3.4	Qalaĝaja jogaa'me qaya'te nenaĝatedegue. 
MRK.3.5	Chane'eja joñe'me Jesús jalcote da'me totelegue ca'li, nataq'aen dalematayi da'me lec'atenaĝanaĝac qa'a ja jetaque yacoteguet ga'me enaac, qama'le enapega ñe'me jiyaĝaua:
MRK.3.5	—¡Anodegue na'me adouaq!
MRK.3.5	Ñe'me jiyaĝaua nodegue, qama'le paja'a 'noota ga'me louaq. 
MRK.3.6	Mane'e ca'li yenoĝodegue jogaa'me fariseopi, paja'a nayatena't ca'li dojapega't, nataq'aen jogaa'me jo'ne quetedapegue' ñe'me Herodes, qaedi yauata ga'me lajoĝoc da'me yala't ñe'me Jesús.
MRK.3.7	Jesús nataq'aen jogaa'me lapaĝaguenataqa yec'adeta ga'me lae jaga'me qa'em lat'edai, qama'le jalcote joga'me Galilea laje'pi nataq'aen quetegue joñe'me Jesús. 
MRK.3.8	Ca'li qodep'iquitapegalo jogaa'me 'lonataqa jo'ne p'ajodaye, nach'e ena'am nec'adeta joga'me Judea laje'pi qaedi yauata, nataq'aen jogaa'me chiyoqoda'ña di'me Jerusalén, nataq'aen jogaa'me Idumea laje', choqogaa'me jo'ne chiyoĝotegue di'me nayapije'ma jañe'me ajeua jo'ne lajego di'me Jordán, nataq'aen jogaa'me lep'aĝa'j di'me aleua jo'ne Tiro nataq'aen di'me Sidón.
MRK.3.9	Qo'che' joñe'me Jesús uaqateque jogaa'me lapaĝaguenataqa, enaac:
MRK.3.9	—Aviyamaĝacheta't jaga'me licota qaedi ja jayem 'te qoyepataĝa't, qa'a ja nejataĝaic ga'me jiyaĝadipi.
MRK.3.10	Qa'a jalcote ga'me en yemegue q'aen, qama'le ena'uaque joga'me leuaĝaiquipi quetedapegue' joñe'me qaedi yepo't. 
MRK.3.11	Nataq'aen nale dajoya'agueta jogaa'me payac lepaqa'li qama'le yejoidiñe nale naa'me leliquetel qama'le 'yalaqa'tape nale jogaa'me: “¡Naqa'am mach'e am Dios Lec'oĝot!” 
MRK.3.12	Qalaĝaja ñe'me Jesús jalcote da'me uaqatelegue qaedi ja qo'yaĝatetapi'ñgui.
MRK.3.13	Yem qama'le Jesús yec'adije'ma ga'me qajoĝonaĝa jo'ne qayaje'mec, qama'le yauo'oe gaa'me yiyaĝanalo, jogaa'me jo'ne quetelo'te lauel, qama'le jogaa'me yec'adeta joñe'me. 
MRK.3.14	Ca'li male nalo'ta't jogaa'me, qama'le yiyaĝanalo jogaa'me liquiyaqa jo'ne doce, qaedi naequetedapegue', nataq'aen qaedi male yamaĝalo'te da'me 'yaĝatetedac joda'me 'naqataĝanaĝac jo'ne onaĝaic. Nach'enaua yaneque Dios lamaĝa's. 
MRK.3.15	Nataq'aen queda'me yanema da'me lañoqotaĝanaĝa'j qaedi yamaĝadegue jogaa'me payagodipi.
MRK.3.16	Naajo' doce jo'ne liquiyaqa: Simón nach'eñe jo'ne en lenaĝat Pedro; 
MRK.3.17	Santiago nataq'aen laqaya jo'ne Juan jo'ne lec'oqo'te ñe'me Zebedeo, jo'ne e'n lenaqa'te Boanerges (jo'ne eetojo': “Qajoĝonaĝa lec'oqo'te”); 
MRK.3.18	ñe'me Andrés; ñe'me Felipe; choqogaa'me Bartolomé, Mateo, Tomás, nataq'aen Santiago jo'ne Alfeo lec'oĝot, Tadeo, Simón jo'ne celote, 
MRK.3.19	nataq'aen Judas Iscariote jo'ne ua'edi yanegue ñe'me Jesús.
MRK.3.20	Ua'edi Jesús yitaĝa taue di'me 'lachaqa', qampaja'a qaa'le yitaĝa qoyemalegue joca'li ga'me jiyaĝadipi, chayovida'a da'me ja yaqanate't ta'le 'uo ga'me yali'j choqogaa'me lapaĝaguenataqa. 
MRK.3.21	Ca'li jogaa'me laqaya' jo'ne lanogaĝa'u ñe'me Jesús yayate'n da'me dojo' qama'le yec'adeta qaedi yaue'j joñe'me, qa'a enapega'ajalo: “'Uo da'me lalaĝac.”
MRK.3.22	Nach'e ena'ama jogaa'me jo'ne judiopi napaĝaguenoqo'tpi jo'ne chiyoqoda'ña di'me Jerusalén, male enapega'ajalo: “Nach'eñe Beelzebú uetaye joñe'me, chane'eja ñe'me payac lejaliaĝanec yanem da'me lañoqotaĝanaĝac qaedi yamaĝadegue jogaa'me payagodipi.”
MRK.3.23	Jesús yiyaĝanalo ca'li, qama'le 'uo ga'me daloqotenaĝana, enaac: “¿Toqoch'e yaqanatet ñe'me payac jo'ne Satanás ta'le yamaĝaye ñe'me nach'e ena'am Satanás? 
MRK.3.24	Qom ja nalo'ta'ajalo jogaa'me jo'ne dajoya'agueta joga'me laute'upi qama'le ja yaqanate't ta'le nechata'agueta jogaa'me. 
MRK.3.25	Nataq'aen qom ja nalo'ta'ajalo jogaa'me 'nachaqadiaĝa'u, qama'le gaa'me ja yaqanate't ta'le nach'e eta'ajalo 'uo da'me lemaĝa'j. 
MRK.3.26	Nach'e naq'aeta joñe'me payac jo'ne Satanás, qom ñijeguem qaedi ma'te ja niyamaĝadenapega't, ja yaqanatet ta'le nach'e eta't dite da'me male yovita da'me loiquiaqa'.
MRK.3.27	“Qaya'te yaqanatet ta'le taue ga'me 'lemec ga'me jiyaĝaua jo'ne 'uañaĝaic qaedi yacona ena'uac ga'me jo'ne yauana, qom cha'li ja 'uaeñe da'me yecoñe'; jaldata da'me naq'aeta qama'le yaqanatet ta'le doĝotaĝanec ga'me yauana.
MRK.3.28	“Eja ami ja'aĝatema queda'me Dios yapalaĝa't ena'uaque jogaa'me loeco joga'me jiyaĝadipi, nataq'aen ena'uaque gaa'me 'laqataqa jo'ne ja 'noe'n. 
MRK.3.29	Qalaĝaja gamachaqaega jo'ne ye'uetac joñe'me Dios Lepaqal, qamqa'me ja qoyapalaĝat da'me dojo' loec jo'ne le'uenaĝanaĝac, dite da'me 'uo da'me naviyaqataguec jo'ne ja 'naidena'a.”
MRK.3.30	Dojo' nenaĝategue joñe'me Jesús, qa'a ena'uaque jogaa'me enapega'ajalo: “'Uo ga'me uetaye jo'ne payac lepaqal jo'ne ja no'en.”
MRK.3.31	Qama'le novideta jogaa'me lanogaĝa'u ñe'me Jesús nataq'aen jaga'me lat'e, qalaĝaja p'adegue jogaa'me qama'le ch'e damaĝajoĝode'uo. 
MRK.3.32	Ga'me jiyaĝadipi jo'ne ñichidiñe t'aqataĝatem joñe'me Jesús:
MRK.3.32	—Jada'me adat'e nataq'aen daa'me adaqaya' ueteda'a di'me p'aye nataq'aen am yelotedaque.
MRK.3.33	Joñe'me Jesús 'yategueta:
MRK.3.33	—¿Jach'e jagamaĝa yat'e? Nataq'aen ¿jach'e jogamaĝa yataqachiñe yaqaya'?
MRK.3.34	Qama'le yajoĝonouelo da'me lec'atenaĝanaĝa'j jogaa'me jo'ne neteda'ñejop jo'ne ñichidiñe, enaac:
MRK.3.34	—Naajo' jo'ne ñichidiñe mach'e yat'e nataq'aen mach'e yaqaya'olqa. 
MRK.3.35	Qa'a gamachaqaega ga'me jo'ne yauo'oe daa'me jo'ne loequenataĝanaĝaco 'me yepaquetapegalo joñe'me Dios, naqaega yaqayole, nataq'aen yaqayolec, nataq'aen mach'e yat'e.
MRK.4.1	Jesús yitaĝa dapaĝaguenataĝan ca'li ua'a ga'me lae jaga'me qa'em lat'edai. Yataqachiñe jalcote ga'me jiyaĝadipi jo'ne yema'a't, qama'le Jesús nañgui jaga'me licota jo'ne netañgui ga'me noĝop, qama'le ñichiñe, qalaĝaja ga'me jiyaĝadipi cha'li ueteda'a ga'me lae jaga'me qa'em. 
MRK.4.2	Chane'eja joñe'me Jesús jalcote ga'me lapaĝaguenataĝanaĝac, qalaĝaja uo'oe gaa'me e'n laloĝoiqui'. Da'me lapaĝaguenataĝanaĝac enaac: 
MRK.4.3	“Cha'li anaquiaĝañiya da'me dojo': 'uo ca'li ñe'me jiyaĝaua jo'ne ec qaedi danaĝan. 
MRK.4.4	Ca'li male yijaĝadegue gaa'me nepetal, qama'le uo'oe gaa'me jo'ne tachidi'ña ga'me naq'aec: qama'le novi't ga'me mayodipi, qama'le yali'j gaa'me. 
MRK.4.5	Nataq'aen 'uo jaga'me peta lae ta'ña ga'me qadijat jo'ne jaleca ga'me aleua: jaga'me peta paja'a najeguem qa'a ja jalcote qaya'ñgui ga'me aleua; 
MRK.4.6	qalaĝaja nenoĝojeguem jañe'me ajeua qama'le yaviyaĝa't gaa'me nanaqa, nataq'aen en daqaqa qa'a ja jalcote qayada'ñelo gaa'me patadi. 
MRK.4.7	Nataq'aen 'uo jaga'me peta lae tachi'ñalo gaa'me lolelaĝail jo'ne yaĝat: gaa'me yaĝat nichiquetedajeguem chayovida'a yep'aĝadiñe jogaa'me yataqachiñe nanaqa, qama'le jogaa'me ja yauote jala. 
MRK.4.8	Qalaĝaja uo'oe gaa'me petal maqachaĝa tachidi'ña ga'me aleua jo'ne onaĝaic: qama'le nach'egaua jo'ne nadijeguem, nataq'aen nolelidijeguem, qama'le jalcote ga'me jalayaĝa'j. Jaga'me laqata jo'ne lepee yaqanatet treinta jaga'me jala jo'ne onole; gaa'me peta laqaya' chiyaqayilo sesenta jaga'me jala; gaa'me laqaya' yaqanate't cien jaga'me jala.”
MRK.4.9	Jesús noqotetenegue ga'me 'laqatac: “Ami jo'ne anaquiaĝañiya, ¡'noota qom auomachiiya da'me dojo'!”
MRK.4.10	Ca'li male yejamaĝa'yeto jogaa'me doce jo'ne lapaĝaguenataqa, nataq'aen gaa'me laqaya' jo'ne quetedapegue' joñe'me Jesús, qama'le yena't joñe'me, “¿Jach'e ga'me yataqachiñe yelo'teguet da'me adaloqotenaĝanaĝaqui?” 
MRK.4.11	'Yategueta joñe'me: “Ami yaqaya'olqa, eja Dios ami yayatenaĝanaĝaneque da'me dojo', nataq'aen yatetonaĝanaĝaneque ga'me ja di'yoq mañaĝa jo'ne lejaliaĝa. Jogaa'me jo'ne p'adegue ch'e qoyen tauelo gaa'me naloqotenaĝanaĝaiqui' da'me qo'yaĝatema, 
MRK.4.12	qaedi:
MRK.4.12	«Mate mane'e yec'ate'n qalaĝaja ja yauata,
MRK.4.12	nataq'aen mate mane'e domachita qalaĝaja ja yayate'n,
MRK.4.12	qaedi ja 'niyelaĝadetot joñe'me Dios
MRK.4.12	nataq'aen qaedi ja yapalaĝa't jodaa'me loeco.»”
MRK.4.13	Nataq'aen enaac joñe'me Jesús: “Qom ja auayachiñe da'me dojo' yaloqotenaĝanaĝaiqui, qama'le ¿teua'atoqo' auayachiñe yema gaa'me yaloqotenaĝanaĝaiqui' laqaya'?
MRK.4.14	“Ñe'me jo'ne yijaĝadegue gaa'me nepetal qom danaĝan, nach'e naq'aeta ñe'me jo'ne 'yaĝatetac da'me 'naqataĝanaĝac jo'ne onaĝaic.
MRK.4.15	“Uo'oe gaa'me jiyaĝa'u jo'ne ena'ama gaa'me petal jo'ne tadi'ña ga'me naq'aec: jo'ne te'me domachita da'me 'naqataĝanaĝac, qalaĝaja qom yoĝo'yi da'me domachita qama'le novi' ñe'me payac jo'ne Satanás qama'le doĝotaĝanec ga'me jo'ne te'me qodanaĝanouelo naa'me lai'li.
MRK.4.16	“Uo'oe gaa'me laqaya' jo'ne ena'ama gaa'me petal jo'ne tauelo ga'me qadijat: domachita da'me 'naqataĝanaĝac qama'le made'tape da'me yacoteguet. 
MRK.4.17	Qalaĝaja ena'ama gaa'me nanaqa jo'ne ja jalcote qayada'ñelo gaa'me patadi, qama'le ja nach'e eta'ajalo ta'le 'nañaĝatela'ajalo, qo'che' qom uo'oe daa'me necanagueco uotaĝa napiyenagueco, da'me uajouetem da'me dojo' 'naqataĝanaĝac, qama'le paja'a qaya da'me lepe'e'.
MRK.4.18	“Uo'oe gaa'me laqaya' jo'ne ena'ama gaa'me petal jo'ne naje'moto jogaa'me yaĝat: domachita da'me dojo' 'naqataĝanaĝac, 
MRK.4.19	qalaĝaja 'uo da'me lipi'chi' daa'me leuoyaĝaco jena'me aleua, nataq'aen da'me loqovinaĝanaĝac da'me neuoyaĝac, nataq'aen gaa'me nepitaqataĝanaĝaco gamachaqaegaua jo'ne uedapi'ña jena'me aleua. Nach'enaua jo'ne yep'aĝadiñe da'me dojo' 'naqataĝanaĝac, qama'le ja yauote jalayaĝa'j.
MRK.4.20	“Qalaĝaja uo'oe gaa'me laqaya' jo'ne ena'ama gaa'me petal jo'ne tadi'ña ga'me aleua jo'ne onaĝaic: domachita da'me dojo' 'naqataĝanaĝac qama'le yataqachiñe yacoteguet, qama'le jalcote yauote jalayaĝa'j, onolqa'tape chiyaqayilo treinta, ga'me laqaya yauana sesenta, ga'me laqaya yauana cien.”
MRK.4.21	Nataq'aen enaac joñe'me Jesús: “¿Qo'li qonedouo jaga'me coyadaĝanaqate qama'te qoyanaue jaga'me lae't jo'ne yedapega't, uotaĝa qoyano'ot ga'me 'nochaĝala'? ¡Ja naq'aeta! Dite da'me qoyanalegue ga'me qayaje'mec jaga'me coyadaĝanaqate, qaedi yema yecoyadelegue. 
MRK.4.22	Qa'a nach'e naq'aeta da'me dojo', gamachaqaega ga'me jo'ne ja 'yaqalegue, uotaĝa gamachaqaega ga'me jo'ne qoyoĝotetapiñe, nach'ega qoyaloĝon qomle, qama'le di'yoqotelegue. 
MRK.4.23	Ami jo'ne anaquiaĝañiya, ¡'noota qom auomachiiya da'me dojo'!”
MRK.4.24	Nataq'aen enaac: “'Noota qom yataqachiñe aueloi'tegue da'me dojo', qa'a ga'me adapogoqotaĝanaĝaqui jo'ne auapogoqotaĝañiya nale nach'e naq'aeta queda'me Dios ami napogoqoteque, nataq'aen queda'me yaguegue ga'me ami yanema. 
MRK.4.25	Qa'a ga'me jo'ne 'uo ga'me yauana, Dios 'nouadijelegue ga'me qoyanem, qalaĝaja ga'me jo'ne qaya'te yauana, chayovida'a ga'me jaleca jo'ne te'me yauana, Dios doĝotaĝanec.”
MRK.4.26	Nataq'aen enaac ñe'me Jesús: “Da'me lejaliaĝa joñe'me Dios ena'am da'me dojo': 'uo ga'me jiyaĝaua jo'ne yejenoue jaga'me nepeta jena'me aleua, 
MRK.4.27	qama'le cha'li ja uenate'ta, nale t'oche nale pi'yaq, nach'e ena'am nale nelotaye nale nolo', jaga'me peta niyamaĝachiñe qama'le nolelijeguem, qama'le ñe'me jiyaĝaua ja yayaten ga'me eeta jo' da'me 'netela't. 
MRK.4.28	Qa'a mach'ena jena'me aleua, da'me ya'uo jalayaĝac: qo'che' 'uaeñe da'me nolelidijeguem ga'me lolelaĝail jo'ne uedalegue jena'me aleua, ua'edi qama'le 'netela'ajalo gaa'me laqata jo'ne nayelo gaa'me la'uo, ua'edi qama'le yi jaga'me jala jo'ne en nayelo gaa'me laqata. 
MRK.4.29	Nataq'aen qom male yem jaga'me jala jo'ne nayelo gaa'me laqata qama'le qonaqat da'me yovita ga'me laloqo'.”
MRK.4.30	Nataq'aen enaac ñe'me Jesús: “¡Cha'li anaquiaĝañiya da'me dojo', jo'ne ñaloqotenaĝaneguet da'me lejaliaĝa ñe'me Dios! 
MRK.4.31	Nach'e naq'aeta jaga'me mostaza jala, queda'me mate mane'e yataqachiñe jaleca, jo'ne ja ena'ama ga'me petalpi jena'me aleua jo'ne qoyaadiñi nale. 
MRK.4.32	Qalaĝaja nale yem da'me qoyaañi qama'le najeguem, nach'aga nana jo'ne qayaje'mec, napacalo'te ga'me nanaqapi jo'ne uedalegue ga'me nanaĝanaqa', jo'ne ga'me mayodipi yanayelo lepataque'te gaa'me lepeel, qa'a onaĝaic ga'me paqal.”
MRK.4.33	Qama'le naq'aeta da'me dapaĝaguenataĝanec ñe'me Jesús da'me 'naqataĝanaĝac jo'ne onaĝaic. Ch'e en tauelo gaa'me laloqotenaĝanaĝaiqui' jo'ne qayoĝode', ena'ama daa'me daajo', nataq'aen ga'me jiyaĝadipi maqachaĝa yaqanate't ta'le yayate'n. 
MRK.4.34	Qama'le yema gaa'me 'laqataqa e'n tauelo gaa'me laloqotenaĝanaĝaiqui'; qalaĝaja nale yejamaĝa'to gaa'me lapaĝaguenataqa qama'le yataqachiñe 'yaĝatema gaa'me yelo'tegueta q'aen gaa'me laloqotenaĝanaĝaiqui'.
MRK.4.35	Nach'ejo jo'me nolo' ca'li yenoĝonegue, qama'le nadi'ta ga'me pi'yaq, Jesús dojapegue'to gaa'me lapaĝaguenataqa:
MRK.4.35	—Jajoĝogue di'me lajego.
MRK.4.36	Chane'eja queda'ae ga'me jiyaĝadipi, qama'le nedañgui jaga'me licota jo'ne joote netae'ndi qaedi yachi'y joñe'me. Nataq'aen gaa'me nelicota laqaya' jo'ne uaĝayeta. 
MRK.4.37	Ua'a ca'li novi' ga'me nauomaĝa jo'ne nagoue ga'me layat t'adaic, qama'le gaa'me lepa' ga'me noĝop napacalegue jaga'me nelicota, chane'eja en najaĝaye jaga'me. 
MRK.4.38	Qalaĝaja Jesús t'ochetac ca'li, ga'me p'ategue jaga'me licota uaqatalegue ga'me nalaĝanaĝat. 'Noqotoĝo'n ca'li joñe'me, qama'le dojedapegue':
MRK.4.38	—¡Jaliaĝanec! ¿Toqoch'e ja qo'mi 'te adetela'aque queda'me jetaque qo'mi domalidiñe?
MRK.4.39	Jesús ñijeguem ca'li qama'le yicochaĝaguet ga'me layat, nataq'aen yicochaq ga'me noĝop let'adaic, enaac:
MRK.4.39	—¡At'emaĝañe! ¡At'emaqata!
MRK.4.39	Qama'le ga'me layat 'nemaĝañe ca'li, yataqachiñe nedo'ta't da'me tochiñe. 
MRK.4.40	Yoĝo'yi da'me dojo' qama'le Jesús enapegalo jogaa'me lapaĝaguenataqa:
MRK.4.40	—¿Toqoch'e jalcote da'me at'oiyi? ¿Qo'li maliaĝa qaya'te adepi'i?
MRK.4.41	Qalaĝaja jogaa'me 'nemaĝadela'ajalo qa'a jalcote da'me loqolanaqa', nataq'aen nenatetapega't:
MRK.4.41	—¿Jach'e da'me dojo', queda'me chayovida'a ga'me layat nataq'aen ga'me noĝop let'adaic yoqochideta?
MRK.5.1	Ca'li yovideta di'me lajego jaga'me qa'em lat'edai, jo'ne p'ateguet di'me aleua jo'ne Gerasa. 
MRK.5.2	Mane'e ca'li Jesús nenochiñe chiyaqañgui jaga'me nelicota, 'uo ñe'me jiyaĝaua jo'ne paja'a nec'ata ca'li, ñe'me jiyaĝaua jo'ne uetaye ga'me payac lepaqal jo'ne ja no'en. Ñe'me chiyaqauelo jogaa'me napa'lpi lete', 
MRK.5.3	qa'a nach'egaua jo'ne en 'lachaqa'te. Qaya'te ta'le yaqanatet da'me yecoñe' uotaĝa ta'le qoyanaye ga'me coñetaĝanaĝat jo'ne laicaua, 
MRK.5.4	qa'a mate mane'e nach'e eta't da'me qoyecoñe' naa'me lapia'te nataq'aen naa'me loua', qalaĝaja nach'eda da'me yip'iaĝachigui ga'me lequet, qaya'te yaqanatet ta'le nomat. 
MRK.5.5	Noloqo'ote nataq'aen gaa'me pi'yaĝadi da'me leuoĝoc, quetalo'te gaa'me qajoĝona'a nataq'aen gaa'me napa'lpi lete', qama'le 'nalaqatapejeguem nataq'aen ne'uaĝatapegalo gaa'me qadi.
MRK.5.6	Mane'e ca'li yela'aguet joñe'me Jesús ca'li maliaĝa qaya'aguet qama'le naqalegoq, nataq'aen queda'me yejoidiñe naa'me leliquetel ca'li dajoya'aguet joñe'me. 
MRK.5.7	Eetojo' da'me 'lalaĝac:
MRK.5.7	—¡Ena'te jayem auelequeten, am Jesús, jo'ne am Lec'oĝot ñe'me Dios jo'ne p'ajaye! ¡Am ñachoĝodenot qaedi ja jayem 'te auedaĝatelegue da'me yachoĝodec!
MRK.5.8	Naq'aeta da'me 'laqatac qa'a Jesús joote enaac: “Am nepaqal jo'ne ja no'en, ¡Oca'e jenjo' jiyaĝaua!” 
MRK.5.9	Jesús yenat:
MRK.5.9	—¿Jach'e ga'me adenaĝat?
MRK.5.9	Qama'le 'yateguet joñe'me:
MRK.5.9	—Yenaĝat da'me “Lama'y”, qa'a qo'mi jalcote.
MRK.5.10	Qama'le jalcote da'me nachoĝodenot joñe'me Jesús, enaac:
MRK.5.10	—¡Ena'te auamaĝadegue gaa'me payagodipi! Nataq'aen, ¡ena'te auen queda'e jena'me jenjo' aleua!
MRK.5.11	Qama'le queda'me qoyode'talo joga'me coochelpi jo'ne deque'tape neteda'ña ga'me yauaqa'a ga'me qajoĝonaĝa. 
MRK.5.12	Qama'le joga'me nepaqalpi nachoĝodetot joñe'me Jesús:
MRK.5.12	—¡Qo'mi auamaĝauelo joga'me coochelpi! Nataq'aen, ¡qo'mi auaje'tema ta'le jaĝauelo joga'me!
MRK.5.13	Jesús yaje'tema joga'me, qama'le joga'me nepaqalpi jo'ne ja 'noe'n yenoĝodegue, queda'e ga'me jiyaĝaua, qama'le tauelo ga'me coochelpi. Joga'me nalo'taguet dos mil, ca'li chiyoqodañe joga'me qama'le yelochidi'ñgui ga'me qaya'ñgui chayovida'a ga'me qa'em lae, qama'le ueda'a da'me ouaĝail.
MRK.5.14	Qama'le jogaa'me jo'ne netelalo ga'me coochelpi dajodegue ca'li, qama'le 'yaĝatetedac da'me dojo' ga'me noic nataq'aen jogaa'me nedalegue ga'me 'nonaĝa. Ga'me jiyaĝadipi ja qoyimina'a ca'li, qodajoyi qaedi qoyauana ga'me jo'ne 'uo. 
MRK.5.15	Mane'e ca'li yovideta ga'me ue'ta ñe'me Jesús, qama'le yauata ñe'me jiyaĝaua jo'ne ya'uo lachoĝodec ñe'me payac, jo'ne payac lepaqal uetaye mañaĝa, male ñichiñe, uo'oe gaa'me louo, nataq'aen queda'me male yiyamaĝañi da'me nejiyaĝauayaĝac, qama'le jalcote da'me t'oita gaa'me jo'ne yauata. 
MRK.5.16	Qama'le ca'li 'viyela' ga'me jiyaĝadipi jo'ne yauata da'me dojo', qama'le 'yaĝatetedac da'me qo'yetec ca'li ñe'me jiyaĝaua nataq'aen ga'me coochelpi. 
MRK.5.17	Chane'eja ga'me jiyaĝadipi jalcote da'me nachoĝodetot joñe'me Jesús qaedi ca'e di'me dijo' aleua.
MRK.5.18	Ca'li ñe'me Jesús yitaĝa 'viyelaĝa jaga'me nelicota, ñe'me jiyaĝaua jo'ne payac lae't mañaĝa nachoĝodenot joñe'me ca'li, enaac:
MRK.5.18	—¡Jayem anaje'teguet da'me jetaque am jequegue!
MRK.5.19	Qalaĝaja Jesús ja yajeta da'me dojo', dite da'me dojapegue':
MRK.5.19	—Auec'ata ga'me at'achaqa' gaa'me adaqaya'olqa, nataq'aen a'uaĝatetac da'me let'adaic 'me am 'yetec ñe'me Jaliaĝanec, nataq'aen queda'me 'uo da'me lichoĝodenataĝanaĝac jo'ne am yanem joñe'me.
MRK.5.20	Qama'le ec ca'li ñe'me jiyaĝaua, nataq'aen queda'me male t'aqataĝatac gaa'me noyaqa jo'ne neda'ña di'me aleua jo'ne Decápolis da'me let'adaic 'me 'yetec joñe'me Jesús, qama'le ena'uaque jalcote da'me yoqochetem joñe'me.
MRK.5.21	Qama'le ca'li Jesús netañgui jaga'me licota queda'me 'viyelaĝadeta ga'me lajego, qama'le jalcote ga'me jiyaĝadipi jo'ne uaĝaya't queda'me qouaqate'taguet, qama'le ñe'me nach'e ua'a ga'me lae jaga'me qa'em lat'edai. 
MRK.5.22	Qama'le 'uo ñe'me jiyaĝaua jo'ne novita jo'ne lejaliaĝanec ga'me judiopi lemaĝaiqui, 'me lenaĝat Jairo. Ca'li yauana ñe'me Jesús qama'le najonoto gaa'me lapia'te joñe'me, 
MRK.5.23	qama'le jalcote da'me nachoĝodenot joñe'me, enaac:
MRK.5.23	—Yamta'le yeleu jadi'me yale: ¡ayala, auachalo'te naa'me adoua' qaedi yemegue nataq'aen qaedi ja yeleu!
MRK.5.24	Jesús equegue joñe'me, nataq'aen jalcote ga'me jiyaĝadipi jo'ne quetapegue' jalcote nepataqata't ca'li qodicatajop.
MRK.5.25	Qama'le 'uo jañe'me yauo jo'ne ja paja'a emeguet jaga'me tauo' nale yovita da'me laloqo' da'me 'nayac, jo'ne nalo'taguet doce gaa'me 'uoidi da'me 'uo da'me lachoĝodec. 
MRK.5.26	Nataq'aen queda'me jalcote da'me lachoĝodec, mate mane'e jalcote da'me nayoyalo joga'me nata' lo'olpi, nataq'aen queda'me yema dejetenaĝanot ga'me jo'ne yauana, qalaĝaja qaya'te yachiyoĝotayi da'me ta'le maqachaĝa, dite da'me nichiquetaye da'me lama'aja. 
MRK.5.27	Ca'li jañe'me dep'iquilegue queda'me qo'yaĝatetac ñe'me Jesús, qama'le nichii'uo ca'li qama'le queto'uet ga'me chiyoĝogue ga'me jiyaĝadipi, qama'le yepoteuo'o ga'me lapoto lae ñe'me Jesús. 
MRK.5.28	Qa'a eetojo' da'me lelnataĝac: “Jaldata da'me jepoteuo'o ga'me lapoto lae, qama'le paja'a da'me jemegue qomle.” 
MRK.5.29	Chane'eja ua'a da'me paja'a emeguet jaga'me letauo', nataq'aen queda'me nomeguet da'me male 'noota da'me nejiyaĝauayaĝac, male qaya ga'me lapite'na. 
MRK.5.30	Qama'le Jesús nomeguet queda'me 'uo ga'me en yemegue da'me lañoqotaĝanaĝac, qama'le nejelec da'me yajoĝonoue da'me lec'atenaĝanaĝac ga'me jiyaĝadipi, nataq'aen queda'me nataĝan:
MRK.5.30	—¿Jach'e ga'me yepoteuo'o na'me yapoto?
MRK.5.31	Qalaĝaja jogaa'me lapaĝaguenataqa 'yadeteguet joñe'me:
MRK.5.31	—¡Auana queda'me am yepataqata't jena'me jenjo' jiyaĝadipi, qama'te maliaĝa auenaac, “¿Jach'e ga'me jayem yepot?”!
MRK.5.32	Qama'te ñe'me Jesús ja yaĝañi da'me yec'ate'n ga'me jiyaĝadipi jo'ne equejop, qaedi yauana ga'me jo'ne yepoteuo'o. 
MRK.5.33	Chane'eja jañe'me yauo yiviloĝolaqatet da'me loqolanaĝa ca'li, qa'a yauana ga'me jo'ne 'uo ca'li, qama'le yec'ata nataq'aen queda'me yejoidiñe naa'me leliquetel da'me dajoya'aguet joñe'me, nataq'aen queda'me male yataqata t'aqataĝanem joñe'me. 
MRK.5.34	Qama'le Jesús enaac:
MRK.5.34	—Am yaqayole, jouaĝat da'me adepe'e, am yemegue q'aen. ¡Auemachiñe q'aen da'me oc nayi, qa'a male ademegue, qaya ga'me adapite'na!
MRK.5.35	Ca'li maliaĝa dojetac ñe'me Jesús, novi't jogaa'me jo'ne chiyoqoda'a di'me 'lachaqa' ñe'me nemaĝaiqui lejaliaĝanec, qaedi t'aqataĝatem ñe'me let'a jaga'me q'añole:
MRK.5.35	—Joote yeleu jadi'me ac'oqote; ena'te yitaĝa aueloiquiaĝatac na'me paĝaguenataĝanaĝaic.
MRK.5.36	Qalaĝaja ñe'me Jesús ja yoqochi'egueta jogaa'me, dite da'me dojapegue' ñe'me nemaĝaiqui lejaliaĝanec:
MRK.5.36	—¡Ena'te ado'e; nach'edata da'me jayem auep'iya'a!
MRK.5.37	Qama'le ja najeneguet ga'me jiyaĝadipi ta'le quetapegue', dite ñe'me Pedro choqoñaa'me mach'e naqaya' jo'ne Santiago nataq'aen Juan. 
MRK.5.38	Mane'e ca'li yovideta di'me 'lachaqa' ñe'me nemaĝaiqui lejaliaĝanec, qama'le Jesús yauana ga'me nalimaĝa, nataq'aen da'me noyetaye ga'me jiyaĝadipi, choqoda'me 'yalaqataye. 
MRK.5.39	Yenoĝoneuo ñe'me Jesús qama'le enaac:
MRK.5.39	—¿Toqoch'e jalcote ga'me nalimaĝa jo'ne auauoyi? Nataq'aen, ¿toqoch'e naq'aeta da'me anoyenaĝaqui? ¡Jana'me q'añole maliaĝa ja yeleu dite da'me ch'e t'ochetac!
MRK.5.40	Qama'le ga'me jiyaĝadipi ye'uetedac ñe'me Jesús, qalaĝaja ñe'me e'n yenoĝodegue ca'li jogaa'me, qama'le yiyaĝana ga'me let'a nataq'aen jaga'me lat'e choqogaa'me jo'ne naequetapegue'to, qama'le yenoĝodeuo'o ga'me jo'ne ueta'ña jaga'me q'añole. 
MRK.5.41	Qama'le Jesús yacona ga'me louaq jaga'me, nataq'aen enaac:
MRK.5.41	—¡Talitá cum! ('me yelo'teguet: “¡Am q'añole, am jenapega, oñijeguem!”)
MRK.5.42	Qampaja'a qaa'le ñijeguem qama'le piyiñe jaga'me q'añole, jo'ne yauanalo doce gaa'me ne'uoidi. Qama'le ga'me jiyaĝadipi jalcote da'me yoqocheja'am da'me dojo'. 
MRK.5.43	Qalaĝaja joñe'me Jesús jalcote da'me damaĝajoĝolegue qaedi qaya'te qo'yaĝatem da'me dojo'; yem qama'le damaĝajoĝolegue da'me qoyanem ga'me yalic jaga'me q'añole.
MRK.6.1	Jesús ca'e ga'me ue'ta, qama'le 'viyelaĝa ga'me mach'e 'lachaqa' 'me Nazaret, nataq'aen jogaa'me lapaĝaguenataqa quetegue joñe'me. 
MRK.6.2	Ca'li ga'me nolo' jo'ne niyamaqatac qama'le Jesús dapaĝaguenataĝan ua'a ga'me lemaĝaiqui di'me noic. Joga'me jiyaĝadipi ca'li domachita ñe'me Jesús jalcote da'me yoqochetem ca'li qama'le enapega't:
MRK.6.2	—¿Jach'e ga'me chiyoĝota'ague da'me lapaĝaguenataĝanaĝac da'me dojo'? ¿Jach'e ga'me chiyoĝotayi da'me layatenaĝanaĝac? Nataq'aen, ¡yataqachiñe p'ajodaye daa'me daajo' lañoqotaĝanaĝaco jo'ne yauo'oe nale! 
MRK.6.3	Qalaĝaja, ¡naqaeda da'me ye'tac jena'me epaq! Nataq'aen, ¡naqaeda da'me María lec'oĝot! ¡Naqaeda lanoqolqa ñaa'me Santiago, José, Judas nataq'aen Simón! ¡Mach'e qat'achaqadiaĝa'u gaa'me la'nolel!
MRK.6.3	Qo'che' ja jetaque qonaquiaĝana joñe'me. 
MRK.6.4	Qalaĝaja Jesús enaac:
MRK.6.4	—Gamachaqaega jo'ne Dios 'laqataĝanaĝanec yataqachiñe ja qo'yamaqaten di'me aleua jo'ne mach'e 'lachaqa': ja 'yamaqate'n jogaa'me mach'e 'lachaqadiaĝa'u choqogaa'me yataqachiñe laqaya'olqa joñe'me.
MRK.6.5	Qama'le ja yaqanatet ta'le yacheda'ña gaa'me 'lonataqa jo'ne lañoqotaĝanaĝaco, mate mane'e uo'oe gaa'me yachalo'te naa'me loua' qama'le en yemedegue gaa'me yoqotolqa 'me leuaĝayaqa. 
MRK.6.6	Chane'eja ñe'me Jesús jalcote da'me yoqoch'em queda'me gaa'me Nazaret laje' ja p'iida'a joñe'me, qama'le yec'atalo gaa'me noyaqolqa jo'ne ja qayapiye, qama'le dapaĝaguenataĝan.
MRK.6.7	Qama'le Jesús yemata'a't jogaa'me doce jo'ne lapaĝaguenataqa qaedi dojapegue'to, qama'le en dosape da'me yama' jogaa'me, nataq'aen da'me yanema da'me lañoqotaĝanaĝa'j qaedi yamaĝadegue gaa'me payac lepaqa'li jo'ne paĝachiguilo. 
MRK.6.8	Nataq'aen queda'me yamaĝalo'te jogaa'me:
MRK.6.8	—¡Ena'te auauoyi gamachaqaega adi'yaqui ga'me adadiqui, jaldata ga'me onolec adajelchidi'! ¡Ena'te auachiyi ga'me adoĝoiqui uotaĝa auachiyi ga'me aualiqui uotaĝa ga'me ademenae! 
MRK.6.9	¡Nataq'aen auachiyi ga'me adapela'chidi' jo'ne auañetedañe, qalaĝaja ena'te auañetedañe daa'me dojolqa anejomaĝaiquidi'!
MRK.6.10	“Qom ayoue gamachaqaega ga'me noic qama'le nach'ega ga'me 'nachaqa' cha'li ovi'ta ga'me, chayovida'a da'me yitaĝa oquiya'e di'me noic. 
MRK.6.11	Uotaĝa qom 'uo ga'me noic jo'ne ja ami 'te yaconegueta, uotaĝa ja jetaque ami naquiaĝanalo, anechiyoqoyidiñe ga'me enaĝayaĝa jogaa'me adapia'chidi', qaedi ena'am da'me 'nanec jo'ne dechoqotaĝaneque jogaa'me, qama'le oquiya'ae jogaa'me.”
MRK.6.12	Chane'eja eque' jogaa'me lapaĝaguenataqa, qama'le t'aqataĝatapema joga'me jiyaĝadipi, qaedi 'niyelaĝadetot joñe'me Dios. 
MRK.6.13	Nataq'aen yamaĝadegue jogaa'me jalcote gaa'me payagodipi, nataq'aen yecodelo'te ga'me qoneyoĝonapiye jo'ne li'i jaga'me olivo jala gaa'me laqai'go joga'me jalcote leuaĝaiquipi, qama'le e'n yemedegue jogaa'me.
MRK.6.14	Ñe'me jaliaĝanec Herodes Antipas jo'ne nejaliaĝatelegue di'me aleua jo'ne Galilea ca'li domachilegue da'me qo'yaĝatetac joñe'me Jesús, qa'a jogaa'me p'ajodaye 'me 'lonataqa joote qoyayate'n ena'uaque ga'me jiyaĝadipi. Qama'le uo'oe gaa'me enapega't: “Naqaeñe ñe'me Juan 'me chilaĝanataĝanaĝaic, jo'ne 'niyelaĝajeguem; qo'che' ua'ajop da'me dojo' lañoqotaĝanaĝac jo'ne p'ajaye.” 
MRK.6.15	Laqaya' enapega't: “Naqaeñe ñe'me Elías jo'ne Dios 'laqataĝanaĝanec.” Nataq'aen jogaa'me laqaya' enapega't: “Mach'e 'naqataĝanaĝanec jo'ne ena'ama jogaa'me 'uaediñe Dios 'laqataĝanaĝanaqa.” 
MRK.6.16	Qalaĝaja ca'li domachiya da'me dojo' ñe'me Herodes queda'me qo'yaĝatetac joñe'me Jesús, qama'le enaac: “Nach'ena na'me Juan jo'ne jamaĝajoĝolegue ca'li qaedi qoyichaĝaye ga'me laqaic, qama'le jeetapega yitaĝa 'niyelaĝajeguem chiyaqauelo jogaa'me jo'ne joote yele'u.”
MRK.6.17+MRK.6.18	Qa'a ñe'me Herodes ya'uo da'me dojo' joca'li, yajouaĝat jañe'me Herodías jo'ne loua ñe'me Felipe, nach'eñe mach'e lanoqolec ñe'me Herodes. Qalaĝaja Herodes deuodaĝanec ca'li jañe'me qama'le en loua, qama'le ñe'me Juan enapega joca'li ñe'me Herodes: “Ja qoyajeta da'me auen adoua jaga'me jo'ne adanoqolec loua.” Chane'eja nach'eñe ñe'me Herodes da'me damaĝajoĝolegue joca'li qaedi qoyanetaue jaga'me coñetaĝanaĝaiqui ñe'me Juan.
MRK.6.19	Nach'eda da'me 'laqatac ñe'me Juan yajouaĝatem jañe'me Herodías queda'me niquiya'a joñe'me qama'le jetaque en qoyalat. Qalaĝaja ja yaqanatet, 
MRK.6.20	qa'a Herodes t'oiyapega joñe'me, qa'a yayaten queda'me jiyaĝaua jo'ne chimaqachiñe nataq'aen ja 'nalegue, qama'le netela joñe'me. Mate mane'e nale Herodes domachiya joñe'me qama'le ja yayaten ga'me ya'uo, qalaĝaja 'uo da'me lamaic nale naquiaĝana joñe'me.
MRK.6.21	Qalaĝaja Herodías yauana queda'me yovita q'aen ga'me laloqo' ca'li ñe'me Herodes ga'me lañoĝoqui qama'le ya'uo ga'me neualaĝayaĝac, nataq'aen ga'me niqui'yaĝac jo'ne yiyaĝa't jogaa'me lamaĝa's jo'ne p'ajodaye ga'me lejaliaĝaiqui, nataq'aen jogaa'me coico lejaliaĝanaqapi, nataq'aen gaa'me jiyaĝa'u jo'ne neuoyaĝadipi 'me Galilea laje'. 
MRK.6.22	Jañe'me Herodías c'oqote yenoĝoneuo'o ca'li ga'me ua'a da'me niqui'yaĝac qama'le deualaĝai, qama'le da'me leualaĝayaĝac jalcote da'me 'yamaqaten ñe'me Herodes nataq'aen jogaa'me jo'ne neteda'ajop jo'ne deque'tape, qama'le ñe'me jaliaĝanec Herodes t'aqataĝanem jañe'me q'añole:
MRK.6.22	—Aviyaĝanaque ga'me aviyamaĝaden, qama'le am janem.
MRK.6.23	Qama'le ja yalajaĝan da'me 'yiyelaĝatañe da'me 'laqatac, queda'me yanem gamachaqaega ga'me yiyaĝanaque, uotaĝa ta'le yanegue ga'me laeñi ga'me aleua jo'ne nejaliaĝatelegue. 
MRK.6.24	Qama'le jañe'me q'añole yenoĝonegue ca'li, qama'le yenat jañe'me lat'e:
MRK.6.24	—¿Jach'e ga'me jiyaĝanaque?
MRK.6.24	Jañe'me lat'e 'yateguet:
MRK.6.24	—Aviyaĝane'uo ga'me laqaic ñe'me Juan jo'ne chilaĝanataĝanaĝaic.
MRK.6.25	Jañe'me q'añole enegue ca'li yenoĝoneuo'o ga'me ue'ta ñe'me jaliaĝanec qama'le t'aqataĝanem:
MRK.6.25	—Jetaque paja'a jayem auanem ga'me coqui jo'ne uetañgui ga'me laqaic ñe'me Juan 'me chilaĝanataĝanaĝaic.
MRK.6.26	Qama'le jalcote da'me totelegue ñe'me jaliaĝanec; qalaĝaja queda'me joote 'yaeñi da'me 'laqatac da'me dajo'tagueta joga'me jiyaĝadipi, ja jetaque nemaneguet ga'me jo'ne qoyiyaĝanaque. 
MRK.6.27	Chane'eja paja'a yamaq jo'me coico le'ec qaedi yedouo ga'me laqaic ñe'me Juan. Ec ga'me coico le'ec yec'ata jaga'me coñetaĝanaĝaiqui, qama'le yichaĝaye ga'me laqaic ñe'me Juan, 
MRK.6.28	qama'le yachañgui ga'me coqui da'me yedouo, qoyanem jañe'me q'añole, qama'le jañe'me yanem jañe'me lat'e.
MRK.6.29	Mane'e ca'li gaa'me lapaĝaguenataqa ñe'me Juan nomeda'a da'me dojo', qama'le yovideta qaedi yacota ga'me lapat qama'le yachedaue ga'me napa'l lae't.
MRK.6.30	Ca'li male yoĝo'yi da'me dojo', jogaa'me Jesús lamaĝa's 'viyelaĝadeta, yitaĝa novideta joñe'me, qama'le 'yaĝadetem yema ga'me jo'ne yauote, nataq'aen yema ga'me jo'ne dapaĝaguenataĝatec. 
MRK.6.31	Qama'le Jesús enaac:
MRK.6.31	—¡Ayalayi! Cha'li qadajamaq jo' da'me jec'otaĝa ga'me aleua jo'ne totapega't qaedi cada'ac ñomataĝaye.
MRK.6.31	Qa'a jalcote ga'me jiyaĝadipi jo'ne yec'adeta joñe'me qaedi dojedapegue', nataq'aen da'me yitaĝa eque', qama'le qaya'te ledaqa't da'me ta'le cha'li deque'y. 
MRK.6.32	Chane'eja ñe'me Jesús nataq'aen jogaa'me lapaĝaguenataqa jo'ne lamaĝa's nedañgui jaga'me licota ca'li eque', yec'adeta ga'me maqachaĝa qayalegue. 
MRK.6.33	Qalaĝaja qayoĝode' gaa'me jo'ne yauat'elo da'me eque', qama'le qoyateto'n. Chane'eja ena'uaque joga'me noyaqapi qonaqalegoqo'ta ga'me dajo'tague, qama'le qo'uauta ga'me yec'ata joñe'me Jesús, qamaliaĝa ja yovi't. 
MRK.6.34	Mane'e ca'li yenoĝonegue ñe'me Jesús chiyaqañgui jaga'me licota, qama'le yelaue ga'me jiyaĝadipi, qama'le nomeguet da'me lichoĝodenataĝanaĝac joñe'me, qa'a ena'ama ga'me 'naĝanaĝatelpi jo'ne qaya'te nouatoqo't. Qama'le paja'a yitaĝa jalcote da'me dapaĝaguenataĝanec.
MRK.6.35	Ca'li javit, qama'le jogaa'me lapaĝaguenataqa dojedapegue' joñe'me:
MRK.6.35	—Joote javit, nataq'aen totapega't jena'me jenjo' aleua. 
MRK.6.36	Auajeta ga'me jiyaĝadipi qaedi tadelegue ga'me 'nonaĝa, yec'adetalo gaa'me noyaqolqa 'me nedalegue ga'me, qaedi 'uo ga'me quetot 'me niqui'yaĝat.
MRK.6.37	Qalaĝaja Jesús 'yategueta:
MRK.6.37	—'Noota qom mach'e ami auañema ga'me yali'j.
MRK.6.37	Jogaa'me 'yadeteguet:
MRK.6.37	—¡Qalaĝaja ja jaqanatetaq ta'le qoloqot ga'me doscientos denariopi jaga'me pan, qaedi jiqui'yaĝanaĝaque!
MRK.6.38	Qama'le Jesús yena't:
MRK.6.38	—¿Jach'e ga'me eete' gaa'me paan 'me auañiyalo? ¡Jamoyi, auayataĝadiñe!
MRK.6.38	Ca'li joote yayataĝade'n, qama'le t'aqataĝatem joñe'me:
MRK.6.38	—Uo'oe cinco gaa'me paan, nataq'aen dojolqa gaa'me niya'.
MRK.6.39	Chane'eja Jesús yamaĝalo'te ga'me jiyaĝadipi qaedi ñidiñe, da'me nedalegue ga'me auaqapi jo'ne dadala, qaedi uo'oe naa'me yimapi'ñalo. 
MRK.6.40	Qama'le ñidiñe ca'li, uo'oe cien gaa'me yemeda'ña, nataq'aen uo'oe gaa'me cincuenta. 
MRK.6.41	Yem qama'le Jesús yaconalo gaa'me cincole paan, nataq'aen dojolqa gaa'me niya', qama'le yeloje'mec di'me piyem, yanem da'me lamaic ñe'me Dios, qama'le yecolaĝatapiyelo gaa'me paan qama'le yanema jogaa'me lapaĝaguenataqa qaedi yaneguelo ga'me jiyaĝadipi. Nataq'aen yecolaĝatapiyelo gaa'me dojolqa niya' qaedi qoyanouelo joga'me jiyaĝadipi.
MRK.6.42	Ena'uaque jogaa'me deque'tape chayovida'a da'me yema yachaqa. 
MRK.6.43	Qama'le uoja'aegaua doce gaa'me pan lete' jo'ne qoyen najaĝayelo da'me 'uo ga'me 'niyoĝot ga'me panpi nataq'aen ga'me niyaqapi. 
MRK.6.44	Ena'uaque jogaa'me deque'y joca'li nalo'taguet cinco mil ga'me jiyaĝadipi, ja qonaloqoteneuo jaga'me yauodipi nataq'aen ñoqolqapi.
MRK.6.45	Ca'li yoĝo'yi da'me dojo', qama'le Jesús yamaĝalo'te jogaa'me lapaĝaguenataqa qaedi nedañgui jaga'me licota qaedi paideta ga'me lajego, qama'le 'uauteda'ata di'me Betsaida, queda'me Jesús cha'li dajo'ta ga'me jiyaĝadipi, nataq'aen queda'me yep'iye'tape jogaa'me. 
MRK.6.46	Mane'e ca'li joote yem da'me lep'iyenataĝanaĝac ñe'me Jesús, qama'le yec'adije'ma ga'me qajoĝonaĝa qaedi netamen. 
MRK.6.47	Mane'e ca'li joote pi'yaq, jaga'me licota yovida'ya ga'me laeñi jaga'me qa'em lat'edai, qama'le Jesús onolac ca'li ue'ta ga'me aleua. 
MRK.6.48	Qama'le yauanalo queda'me jalcote da'me yaqalaatedac da'me te'me yoqolequetetedac qa'a ma'te dajotede'eguet ga'me layat. Qalaqach'ele yamta'le 'yoĝoñi, qama'le joñe'me Jesús ec ca'li, pelegue ga'me noĝop da'me yec'ate'galo jogaa'me, qalaĝaja ee'tem da'me leuotalo'te jogaa'me. 
MRK.6.49	Mane'e ca'li yeloda'ague da'me petalegue ga'me noĝop da'me yeuotac, qama'le eetedapega ch'e naloĝonaĝa't jo'ne nepaqal, qama'le 'yalaĝa't ca'li. 
MRK.6.50	Qa'a ena'uaque jogaa'me nauachidigui joñe'me, jalcote da'me t'oi'y. Qalaĝaja paja'a dojapegue'to joñe'me, enapegalo:
MRK.6.50	—¡'Noota qom ami ue'tajopa da'me at'añaĝaqui! ¡Naqayem, ena'te at'oiyi!
MRK.6.51	Nañgui jaga'me licota, qama'le male 'nemaĝañe ga'me layat, qama'le jogaa'me jalcote da'me yoqochetem joñe'me, 
MRK.6.52	qa'a maliaĝa ja yayate'n ga'me 'netaguec ga'me panpi ca'li, qa'a maliaĝa 'uo da'me 'lalaĝa'j jogaa'me lai'li.
MRK.6.53	Mane'e ca'li joote paideta qama'le yovideta ga'me p'aye ga'me aleua jo'ne Genesaret, ua'a da'me yanetedo'ot ga'me lae jaga'me qa'em lat'edai jaga'me licota. 
MRK.6.54	Mane'e da'me nenochidiñe, qampaja'a qaa'le qoyateton ñe'me Jesús ga'me jiyaĝadipi. 
MRK.6.55	Ena'uaque jogaa'me neda'ña di'me aleua naqalegoqotaye ca'li qoyec'ata joñe'me, nataq'aen qoyeda'alo joga'me leuaĝaiquipi jo'ne qoyachetalo'te gaa'me lela'te, ga'me ua'a da'me qoyayaten da'me ue'ta ñe'me Jesús. 
MRK.6.56	Nataq'aen gamachaqaega noic jo'ne taue nale, uotaĝa ga'me noic jo'ne ch'e dajoedauo, uotaĝa gaa'me noyaqa let'al, uotaĝa gaa'me nedalegue ga'me 'nonaĝa, qama'le qonedode'ga ga'me leuaĝaiquipi ga'me ta'ya ñe'me Jesús nale, nataq'aen nachoĝodetedapecot joñe'me qaedi yajeta da'me ch'e qoyepoteuo'o ga'me lapoto lae, qama'le ena'uaque jogaa'me yepotedeuo'o joñe'me male yemedegue.
MRK.7.1	Qama'le yema'a't jogaa'me fariseopi, nataq'aen ga'me judiopi napaĝaguenoqo'tpi jo'ne chiyoqoda'a di'me Jerusalén, qama'le yec'adeta ñe'me Jesús. 
MRK.7.2	Nach'enaua jo'ne yauanalo gaa'me Jesús lapaĝaguenataqa queda'me ja yiyo'y naa'me loua' da'me deque'y, da'me dojo' eetojo' qom ja yepaquetelegue da'me cha'li yiyo'y naa'me loua' ga'me jiyaĝaua qom maliaĝa ja deque'e. 
MRK.7.3	(Qa'a jogaa'me fariseopi nataq'aen ena'uaque joga'me layi 'me judiopi ja yaĝadiñi da'me jo'ne naeda'ac jodia'me chiyoĝogueta jo'ne let'aldi, da'me ja deque'y qom ja yataqachiñe yiyote' naa'me loua'. 
MRK.7.4	Nataq'aen nale chiyoqoda'a ga'me uodenaĝaiqui qama'le ja deque'y qom cha'li jona'li yiyo'y naa'me loua'. Nataq'aen uo'oe gaa'me laqaya' jo'ne 'loyaĝaco 'me naya'aque, ena'am da'me qoyiyo'y gaa'me yomaĝaiqui' jo'ne nalote', nataq'aen gaa'me yomaĝaiqui' jo'ne jalco'l, nataq'aen gaa'me taĝaiqui' 'me laicaual.)
MRK.7.5	Qo'che' gaa'me fariseopi nataq'aen ga'me judiopi napaĝaguenoqo'tpi yena't joñe'me Jesús:
MRK.7.5	—¿Toqoch'e naa'me adapaĝaguenataqa ja quetegue da'me janaqa'ac jo'ne loe'j dia'me jachiyojoĝogueta 'me qadet'al, dite da'me paja'a deque'y qom maliaĝa paĝachiguilo naa'me loua'?
MRK.7.6	Qalaĝaja Jesús 'yategueta jogaa'me:
MRK.7.6	—Yataqachiñe jalcote da'me onaĝaicolec da'me 'laqatac ca'li di'me Isaías, jo'ne 'laqataĝanaĝanec joñe'me Dios, queda'me ami uaqatalo, da'me ami jo'ne ch'e tenataĝanaĝaiquipi, ca'li yediñe da'me dojo' jo'ne enaac:
MRK.7.6	“Jenjo' jiyaĝadipi jayem yi'yoĝodetedac nale
MRK.7.6	qalaĝaja ch'e 'laqataqa jo'ne ja ejoda,
MRK.7.6	qa'a naa'me lai'li maliaĝa ja jayem 'te yauoqoda'a.
MRK.7.7	Chane'eja qaya'te chiyaqayi da'me jayem 'nonaĝachidegue,
MRK.7.7	qa'a gaa'me lapaĝaguenataĝanaĝaco
MRK.7.7	mach'e lamaĝajoĝonaĝaco gaa'me jo'ne ch'e jiyaĝadipi.”
MRK.7.8	Qa'a ami yataqata aĝañidegue daa'me lamaĝajoĝonaĝaco ñe'me Dios, qaedi oquiyegue da'me jo'ne 'loyaĝa'j 'me naeda'ac jena'me jenjo' jiyaĝadipi choqodia'me adet'aldi'.
MRK.7.9	Nataq'aen enapegalo jogaa'me:
MRK.7.9	—Qaedi ch'e a'nañaĝachiyeque da'me jo'ne auanaeyiya'ac 'me at'oyaĝaqui jo'ne auaqauaitaye, ¡ami yataqachiñe anapaquiyalo'te daa'me lamaĝajoĝonaĝaco joñe'me Dios! 
MRK.7.10	Qa'a Moisés enaac joca'li:
MRK.7.10	“A'nonaĝachigui joñe'me adet'a chaqañe'me adat'e.”
MRK.7.10	Nataq'aen:
MRK.7.10	“Ga'me jo'ne ja chimaqachiñe q'aen da'me 'laqatac
MRK.7.10	qom yanem ñe'me let'a chaqañe'me lat'e,
MRK.7.10	nach'ega jo'ne qoyepoleguelegue da'me leleuaĝa
MRK.7.10	qama'le qoyalat.”
MRK.7.11	Qalaĝaja ami qamqa'me aueñetapega 'noota da'me qom gamachaqaega jiyaĝaua 'yaĝatem ga'me let'a uotaĝa jaga'me lat'e: “Ja jaqanatet da'me am yecochiya qa'a yema ga'me jo'ne jauana joote jen corbán” (jenjo' judío 'laqatac jo'ne eetojo': “joote janem joñe'me Dios.”) 
MRK.7.12	Qama'le aueñetapega 'noota ga'me jo'ne enaac da'me dojo', male ja qopaquetapegue' da'me ta'le lecochiya ga'me let'a nataq'aen jaga'me lat'e. 
MRK.7.13	Naq'aeta da'me dojo' a'vichiyec da'me auapalaĝachi da'me dojo' 'laqatac joñe'me Dios, queda'me oquitalegue da'me at'oyaĝaqui jo'ne auanaeyiya'ac, nach'eda at'oyaĝaqui jo'ne auaqauaitaye. Nataq'aen queda'me uoja'aegaua qayoĝode' at'onataqadi' jo'ne ena'ama da'me dojo'.
MRK.7.14	Jesús yitaĝa yemata'a't joga'me jiyaĝadipi, qama'le enaac:
MRK.7.14	—¡Jayem anaquiaĝañiya yema ami, qa'a 'noota qom auayachiñe da'me dojo'! 
MRK.7.15+MRK.7.16	Qaya'te taue ga'me jiyaĝaua qaedi yaqanatet ta'le 'naĝat qama'le en paĝachigui joga'me. Gaa'me jo'ne chiyoqodaue na'me lauel joga'me jiyaĝaua, nach'egaua jo'ne 'naĝa't ga'me jiyaĝaua qama'le en paĝachigui nale.
MRK.7.17	Ca'li Jesús male ca'ae ga'me jiyaĝadipi, qama'le taue ga'me 'lachaqa', qama'le jogaa'me lapaĝaguenataqa yenatetedapec joñe'me ga'me eeta da'me dojo' lapaĝaguenataĝanaĝac. 
MRK.7.18	Joñe'me t'aqataĝanema jogaa'me:
MRK.7.18	—Chane'eja, ¡nach'e ena'ama da'me ami ja auayachiñe da'me dojo'! 'Noota qom auayachiñe queda'me gamachaqaega jo'ne taue ga'me jiyaĝaua jo'ne yalic, qama'le ja yaqanatet ta'le 'naĝat qama'le en paĝachigui joga'me. 
MRK.7.19	Qa'a ja ch'e taue na'me lauel ga'me yalic, dite da'me taue na'me leta'am, qaedi ua'edi yitaĝa yeguem.
MRK.7.19	Dojo' nenaĝategue da'me 'yaĝatetelegue da'me ena'uaque yoqovite' gaa'me niqui'yaqa'te. 
MRK.7.20	Nataq'aen enaac joñe'me:
MRK.7.20	—Qama'le gaa'me jo'ne chiyoqodaue na'me lauel joga'me jiyaĝaua, nach'egaua jo'ne 'naĝa't qama'le en paĝachigui joga'me. 
MRK.7.21	Qa'a gaa'me p'adeuo jo'ne chiyoqodaue na'me lauel joga'me jiyaĝaua, nach'egaua jo'ne chiyoĝogueta naa'me lelnataĝaco jo'ne ja 'noe'n, da'me lequejeguetaĝa, da'me lecachaĝac, da'me lalataĝanaĝac, 
MRK.7.22	da'me ja yataĝalegue da'me louayaĝac, daa'me lepitaqataĝanaĝaco, daa'me 'lonataqa jo'ne ja 'noe'n, daa'me loqovinaĝanaĝaco, daa'me lamanaĝanaĝaco, daa'me lep'aguenataĝanaĝaco, daa'me lenaĝanataĝanaĝaco, da'me ni'yoĝodenaĝac nataq'aen da'me nechiyoĝojoĝoc. 
MRK.7.23	Ena'uaque naa'me naajo' jo'ne ja 'noe'n, mach'e chiyaqauelo naa'me lai'li joga'me jiyaĝadipi, nataq'aen nach'enaua jo'ne 'naĝa't jogaa'me qama'le e'n paĝachiguilo.
MRK.7.24	Qama'le Jesús yitaĝa ec ca'li, yec'ata di'me aleua jo'ne Tiro. Qama'le taue ga'me emec qaedi cha'li ue'ta joga'me, qama'le jetaque ja qonoma'a, qalaĝaja ja yaqanatet ta'le nañoĝochiñe. 
MRK.7.25	Qama'le 'uo jañe'me yauo jo'ne payac lepaqal uetaye jaga'me c'oqote: mane'e ca'li noma'a joñe'me Jesús jañe'me, paja'a yec'ata nataq'aen najonoto gaa'me lapia'te joñe'me. 
MRK.7.26	Jañe'me yauo ja judía ca'li, dite da'me jalchi'ena Sirofenicia laje. Qama'le nachoĝodenot joñe'me Jesús ca'li qaedi yamaĝaye ga'me payac jo'ne uetaye jaga'me c'oqote.
MRK.7.27	Qalaĝaja Jesús dojapegue' jañe'me:
MRK.7.27	—Auamachi'yalo ga'me yataqachiñe ñoqolqapi jo'ne judiopi da'me cha'li 'uaediñe deque'y, qa'a ja 'noota qom qodoĝotaĝanec ga'me yali'j jogaa'me ñoqolqa qaedi qoyanema gaa'me pi'o, jo'ne mach'e ami jo'ne ja judiopi.
MRK.7.28	Jañe'me yauo 'yateguet joñe'me:
MRK.7.28	—Eja, Jaliaĝanec. Qalaĝaja gaa'me pi'o jo'ne p'adiñe ga'me niqui'yaĝala' yali'j nale ga'me lojoche ga'me jalo' gaa'me ñoqolqa.
MRK.7.29	Chane'eja Jesús 'yateguet jañe'me:
MRK.7.29	—Queda'me naq'aeta da'me at'aqatac, ¡nayi oqueuo, male oc! Qa'a male 'noota jaga'me ac'oqote, joote ca'e jo'me payac.
MRK.7.30	Ca'li jañe'me yauo yovita ga'me 'lachaqa', yauana jaga'me notole 'me uetalegue ga'me 'lochaĝala'; jo'me payac joote ca'e jaga'me.
MRK.7.31	Jesús yitaĝa ca'e di'me aleua jo'ne Tiro, qama'le talegue di'me aleua jo'ne Sidón nataq'aen di'me Decápolis, chayovida'a yovidaĝajo'ma ga'me lae jaga'me qa'em lat'edai 'me na'ña di'me Galilea. 
MRK.7.32	Nach'edi ua'a ca'li qoyeda'a ñe'me ja domachiyac nataq'aen qalaqaic, qama'le qonachoĝodenot joñe'me Jesús qaedi yachalo'te naa'me loua' ñe'me.
MRK.7.33	Qama'le Jesús yauega ga'me qaya'ta ñe'me qalaqaic, qaya'ta q'aen ga'me jiyaĝadipi, qama'le yijeto'uelo naa'me liaĝatal gaa'me lequetela laco joñe'me, nataq'aen queda'me ya'uo 'lali ga'me liaĝata lejenec qama'le yepoteuo'o ga'me lachaĝat ñe'me qalaqaic. 
MRK.7.34	Yem qama'le yeloje'mec di'me piyem, nauec ga'me layat qama'le dojapegue' ga'me jiyaĝaua:
MRK.7.34	—¡Efatá! —(judío 'laqatac jo'ne eetojo': “¡A'nouategue!”)—
MRK.7.35	Qama'le paja'a 'nouatedegue naa'me lequetela laco ñe'me jo'ne ja domachiyac, nataq'aen male yiyamaĝachiñe ga'me lachaĝat, qama'le 'noote' naa'me 'laqataqa. 
MRK.7.36	Qama'le Jesús yataqachiñe yamaĝalo'te ga'me jiyaĝadipi qaedi qaya'te gamachaqaega ta'le qo'yaĝatem da'me dojo'. Qalaĝaja mate mane'e jalcote da'me laqataĝac ñe'me Jesús da'me qaedi ja qo'yaĝatetac, qalaĝaja nach'edi degueja da'me qo'yaĝatetac. 
MRK.7.37	Qama'le ga'me jiyaĝadipi jalcote da'me yoqochetem da'me dojo', enapega't:
MRK.7.37	—Yema 'noota ga'me ya'uo. ¡Chayovida'a da'me e'n domachiya'ape gaa'me jo'ne ja domachiya'ape, nataq'aen e'n doje'y gaa'me te'me ja doje'y!
MRK.8.1	'Uo jo'me nolo' ca'li yitaĝa yema'a't ga'me jiyaĝadipi, nataq'aen male qaya gamachaqaega ga'me yali'j. Chane'eja Jesús yemata'a't gaa'me lapaĝaguenataqa qama'le enaac:
MRK.8.2	—Yataqachiñe 'uo da'me yichoĝodenataĝanaĝac jena'me jenjo' jiyaĝadipi, qa'a joote yenoĝodegue jogaa'me tresolqa noloqo'ote da'me jayem ueteda'ajop, qama'le nayi qaya'te yali'j. 
MRK.8.3	Qama'le qom ji'iyelaĝa'talo naa'me 'lachaqa'te da'me qaya'te yali'j, qama'le uo'oe gaa'me qopete'y ga'me ladi'j qa'a uo'oe gaa'me chiyoĝotegue ga'me qaya'a.
MRK.8.4	Qama'le gaa'me lapaĝaguenataqa 'yadeteguet joñe'me:
MRK.8.4	—Qalaĝaja ¿qo'li qoyaqanatet ta'le qoyanema ga'me yali'j, da'me ueda'a jena'me jenjo' aleua jo'ne totapega't?
MRK.8.5	Jesús yenatouelo jogaa'me:
MRK.8.5	—¿Jach'e ga'me layoqote gaa'me paan jo'ne auañiyalo?
MRK.8.5	Qama'le 'yadeteguet jogaa'me:
MRK.8.5	—Siete gaa'me jauanaĝalo.
MRK.8.6	Chane'eja ñe'me Jesús yamaĝalo'te ga'me jiyaĝadipi da'me ñidiñe nedalegue jena'me aleua; yaconalo gaa'me sietole paan qama'le netamenot joñe'me Dios yanem da'me lamaic, yecolaĝatapiyelo gaa'me qama'le yanema jogaa'me lapaĝaguenataqa, qaedi yanema joga'me jiyaĝadipi, qama'le naq'aeta da'me yauote.
MRK.8.7	Yauanalo nataq'aen gaa'me layoqote niya'olqa; Jesús dojelo'te daa'me 'laqataqa jo'ne netamenaĝac, nataq'aen nach'e ena'am damaĝajoĝolegue da'me qoyadegue. 
MRK.8.8	Yema deque'e chayovida'a da'me yema yachaqa, qama'le qonato gaa'me lael jo'ne 'niyoqo'te nalo'taguet siete gaa'me pan lete'. 
MRK.8.9	Yamta'le cuatro mil gaa'me jo'ne deque'y joca'li. Yem da'me dojo' qama'le Jesús ya'uo da'me lep'iyenataĝanaĝac da'me ca'ae jogaa'me. 
MRK.8.10	Qama'le nañgui jaga'me licota choqogaa'me lapaĝaguenataqa qama'le yec'adeta di'me aleua jo'ne Dalmanuta.
MRK.8.11	Qama'le nec'adeta ca'li gaa'me fariseopi, qama'le necodetedaye' joñe'me, yiyaĝatedaque ga'me 'nanec jo'ne chiyaqaje'ma joñe'me Dios, qaedi qoyayaten da'me nach'eñe chiyoĝogue. 
MRK.8.12	Qalaĝaja ñe'me Jesús yataqachiñe nauec ga'me layat qama'le enaac:
MRK.8.12	—¿Toqoch'e jena'me jenjo' jiyaĝadipi yiyaĝataque ga'me naloĝonatac jo'ne 'nanec qaedi qoyoqoch'em? ¡Eja da'me dojo' jo'ne ami ja'aĝatema, queda'me jenjo' jiyaĝadipi nayi ja qoyaloĝona gamachaqaega 'nanec!
MRK.8.13	Qama'le ca'ae jogaa'me, yitaĝa nañgui jaga'me licota qama'le yec'ata ga'me lajego jaga'me qa'em lat'edai.
MRK.8.14	Qama'te gaa'me lapaĝaguenataqa yapalaĝateteda'a da'me yachi'y ga'me neje'ne't, nach'agata jaga'me onole pan ca'li male nedañgui jaga'me licota. 
MRK.8.15	Jesús uaqatalo jogaa'me:
MRK.8.15	—¡Achiya'agueta jo' qomle na'me lalequetenaĝanaĝat gaa'me fariseopi nataq'aen na'me lalequetenaĝanaĝat ñe'me Herodes!
MRK.8.16	Jogaa'me lapaĝaguenataqa mach'egaua necotedapiye ca'li da'me dojo', enapega't:
MRK.8.16	—Naq'aeta da'me dojo' 'laqatac qa'a yajouaĝat da'me ja ñachoĝojoq ga'me pan.
MRK.8.17	Chane'eja Jesús yetade'n jogaa'me, qama'le enapegalo:
MRK.8.17	—¿Toqoch'e auañitapega ja auañiya ga'me pan? ¿Qo'li maliaĝa ja auayachiñe nataq'aen maliaĝa qaya'te adetadenataĝanaĝaqui? ¡Maliaĝa 'uo da'me 'lalaĝa'j jonaa'me adai'lidi'! 
MRK.8.18	¡Uo'oe naa'me at'aechidi' qalaĝaja ja auañiyac jo', nataq'aen uo'oe naa'me adequetela lacodi' qalaĝaja ja auomachiyac! Anetoviñeyec 
MRK.8.19	ca'li jecolaĝatapiyelo gaa'me cinco paan da'me nalo'taguet cinco mil ga'me jiyaĝadipi: ¿jach'e ga'me eete' gaa'me pan lete' jo'ne en najaĝayelo ca'li qonato'y gaa'me lael?
MRK.8.19	Jogaa'me 'yadeteguet:
MRK.8.19	—Doce.
MRK.8.20	—Nataq'aen, anetoviñeyec ca'li jecolaĝatapiyelo gaa'me siete paan da'me nalo'taguet cuatro mil ga'me jiyaĝadipi: ¿jach'e ga'me eete' gaa'me lete' najaĝayelo?
MRK.8.20	Ca'li 'yadeteguet jogaa'me:
MRK.8.20	—Siete.
MRK.8.21	Chane'eja Jesús enapegalo jogaa'me:
MRK.8.21	—¿Qo'li maliaĝa ja auayachiñe da'me dojo'?
MRK.8.22	Yec'adeta joca'li di'me Betsaida; qama'le qoyauega ñe'me qanam joñe'me Jesús, qama'le qonachoĝodenot qaedi yepot joñe'me. 
MRK.8.23	Jesús yacona'aguet ga'me louaq ñe'me qanam qama'le yauega ga'me p'aye di'me noic. Qama'le ya'uo 'lali ga'me liaĝatal lejenec, yiyoĝolo'te naa'me 'lae'te joñe'me qanam, qama'le yachalo'te naa'me loua'; qama'le yenat joñe'me:
MRK.8.23	—¿Qo'li maqachaĝa 'uo ga'me auana?
MRK.8.24	Joñe'me qanam chiyoqotelegue da'me male yauanac, qama'le enaac:
MRK.8.24	—Jauanalo gaa'me jiyaĝa'u; qalaĝaja jee'tema gaa'me ep'a jo'ne deda'tape.
MRK.8.25	Jesús yitaĝa yachalo'te naa'me loua' gaa'me 'lae'te ñe'me qanam: ñe'me jiyaĝaua yitaĝa dec'atenaĝan qama'le yiyamaqachiñe da'me lec'atenaĝanaĝac, male yema yauatalegue. 
MRK.8.26	Chane'eja Jesús yamaĝague ga'me 'lachaqa' nataq'aen enaac:
MRK.8.26	—Ena'te a'viyelaĝaue na'me noic.
MRK.8.27	Ca'li yem da'me dojo', Jesús nataq'aen jogaa'me lapaĝaguenataqa yec'adeta gaa'me noyaqolqa 'me neda'ña di'me aleua jo'ne Cesarea Ñe'me Filipo. Ga'me naq'aec, Jesús yena't gaa'me lapaĝaguenataqa:
MRK.8.27	—¿Jach'e ga'me yepetedapega ga'me jiyaĝadipi da'me jayem?
MRK.8.28	Jogaa'me 'yadeteguet:
MRK.8.28	—Uo'oe gaa'me eetedapega am Juan jo'ne chilaĝanataĝanaĝaic; laqaya' eetedapega am Elías; nataq'aen laqaya' eetedapega am gamachaqaega dia'me 'uaediñe Dios 'laqataĝanaĝanaqa.
MRK.8.28	Qama'le Jesús yena't jogaa'me:
MRK.8.29	—Qama'le jega ami: ¿jach'e ga'me auepíchitapega da'me jayem?
MRK.8.29	Pedro 'yateguet joñe'me:
MRK.8.29	—Am mach'e Dios Liquiyac jo'ne joote am qo'yaĝate'taguet.
MRK.8.30	Qalaĝaja Jesús yataqachiñe damaĝajoĝolegue qaya'te ta'le gamachaqaega jo'ne qo'yaĝatem da'me dojo'.
MRK.8.31	Chiyoqotelegue da'me dapaĝaguenataĝatapec ñe'me Jesús jo'ne nach'eñe yataqachiñe Jiyaĝaua Lec'oĝot, queda'me jalcote da'me lachoĝodec qomle, nataq'aen ja yacoteguet ga'me 'yaĝaicachidipi, nataq'aen jogaa'me lejaliaĝanaqa gaa'me tamenaĝaiqui lo'olpi, nataq'aen joga'me judiopi napaĝaguenoqo'tpi. 'Yaĝatema da'me qoyalat qomle, qalaĝaja qom yenoĝodegue gaa'me tres noloqo'ote qama'le 'niyelaĝajeguem. 
MRK.8.32	Yataqachiñe 'yoqo'tegue da'me dojo' yaqatoĝonouelo jogaa'me. Chane'eja ñe'me Pedro yiyota'a joñe'me qama'le dojapegue', enaac:
MRK.8.32	—¡Ja naq'aeta da'me am qo'yetec qomle!
MRK.8.33	Qalaĝaja Jesús 'ñemaĝañi, dajoya'agueta gaa'me lapaĝaguenataqa laqaya' qama'le enapega joñe'me Pedro, enaac:
MRK.8.33	—¡Am qaya'a payac Satanás! ¡Qa'a ja naq'aeta da'me adelnataĝac ga'me jo'ne Dios yepaquetapega, dite da'me ch'e adelnataĝac ena'ama daa'me lelnataĝaco ga'me jiyaĝadipi!
MRK.8.34	Yem qama'le Jesús yemata'a't gaa'me lapaĝaguenataqa nataq'aen yema joga'me jiyaĝadipi, qama'le enaac:
MRK.8.34	—Qom 'uo gamachaqaega jo'ne jetaque jayem ue'tajop qaedi yapaĝaguenatac, 'noota qom ja yitaĝa nenatetala't, nataq'aen 'noota qom yachi jaga'me sodoso qama'le jayem equegue. 
MRK.8.35	Qa'a ga'me jo'ne jetaque nec'alaĝategue ñe'me lepaqal qaedi ja yeleu, yataqachiñe ja yaqanatet, dite da'me yema qodoĝotaĝanec. Qalaĝaja qom 'uo ga'me jetaque nemela't ñe'me lepaqal qa'a uajoilegue da'me jayem nataq'aen qa'a yaconeguet da'me 'naqataĝanaĝac jo'ne onaĝaic, nach'ega jo'ne qonec'alaĝategue qomle. 
MRK.8.36	Qa'a ¿jach'e ga'me nauela't ga'me jiyaĝaua da'me yema noma't gaa'me uedalegue jena'me aleua, qom yajouaĝatoue ñe'me lepaqal? 
MRK.8.37	Uotaĝa ¿jach'e ga'me eetapega nalo'taguet da'me yejetenec ñe'me lepaqal? 
MRK.8.38	Qa'a qom 'uo ga'me jayem nepocoĝolegue nataq'aen daa'me 'yaqataqa qom dajoya'agueta jena'me jenjo' jiyaĝadipi jo'ne ja jayem 'te p'iida'a, jo'ne loeco lo'olpi, qama'le nach'e ena'am da'me jayem jo'ne yataqachiñe Jiyaĝaua Lec'oĝot ñepocoĝolegue joga'me qom yitaĝa 'ñiyelaq nataq'aen da'me jayem uetaue da'me 'lonaĝac ñe'me Yet'a nataq'aen jogaa'me piyem laje' jo'ne ja 'nalo'te.
MRK.9.1	Jesús dojapegue'to ga'me jiyaĝadipi:
MRK.9.1	—Eja da'me ami ja'aĝatema queda'me uo'oe gaa'me nayi ueteda'a jena'me jenjo', cha'li ja yele'u chayovida'a qom yauata da'me lovidaĝac da'me lejaliaĝa joñe'me Dios choqoda'me lañoqotaĝanaĝac.
MRK.9.2	Yenoĝodegue gaa'me seis noloqo'ote, qama'le Jesús yiyaĝana ñe'me Pedro, ñe'me Santiago, nataq'aen ñe'me Juan, qama'le yejamache da'me quetegue da'me yec'adije'ma ga'me qajoĝonaĝa jo'ne qayaje'mec. Qama'le neleguemaĝata da'me edañgui joda'me 'loyaĝac da'me dajoya'agueta jogaa'me, 
MRK.9.3	nataq'aen jogaa'me louo neleguemaĝata da'me laqaselegaĝa'j, yataqachiñe yapaga't jo'ne ja ena'am ga'me mate mane'e jalcote da'me qoyiyo. 
MRK.9.4	Qama'le yauata jo'me Elías nataq'aen di'me Moisés, jo'ne dojetedapegue' joñe'me Jesús. 
MRK.9.5	Pedro yiyaĝatapega ñe'me Jesús, enaac:
MRK.9.5	—Jaliaĝanec, ¡yataqachiñe 'noota da'me jouaqa'ta jena'me jenjo'! Jauoqo'oe tres gaa'me nepele'te: onolec ga'me adoĝot, laqaya Moisés loĝot, nataq'aen joga'me laqaya loĝot da'me Elías.
MRK.9.6	Qa'a jogaa'me lapaĝaguenataqa jalcote da'me t'oita, chane'eja Pedro ja yayaten ga'me nenaĝategue. 
MRK.9.7	Qama'le ua'a ca'li needañe ga'me piyem lo'oc jo'ne yapadelo'te jogaa'me. Nataq'aen queda'me chimaqapegoue joga'me lo'oc ga'me nejamaĝa jo'ne enaac: “Jenjo' mach'e yalec jo'ne jauotec: ¡anaquiaĝañiya!”
MRK.9.8	Paja'a yelodapi'ñgui joca'li jogaa'me lapaĝaguenataqa qama'te ja yitaĝa 'uo ga'me yauata, dite ñe'me Jesús onolec. 
MRK.9.9	Mane'e ca'li nenochidiñe ga'me qajoĝonaĝa, ñe'me Jesús jalcote da'me uaqateque gaa'me lapaĝaguenataqa, enaac:
MRK.9.9	—Ena'te a'uaĝachetac da'me dojo' auañiya, chayovida'a qom jayem jo'ne yataqachiñe Jiyaĝaua Lec'oĝot male yovita da'me 'ñiyelaĝajeguem, jachiyaqauelo ga'me napa'lpi.
MRK.9.10	Chane'eja yiyamaĝa't, 'nemaĝadela'ajalo jogaa'me, mate mane'e nenatetapiye da'me jach'e jogamaĝa eeta da'me 'niyelaĝajeguem joñe'me yataqachiñe Jiyaĝaua Lec'oĝot. 
MRK.9.11	Qama'le yena't joñe'me Jesús:
MRK.9.11	—¿Toqoch'e ga'me judiopi napaĝaguenoqo'tpi eetedapega da'me 'uaeñe novi' qomle jo'me Elías?
MRK.9.12	Joñe'me 'yategueta jogaa'me:
MRK.9.12	—Eja da'me dojo' queda'me 'uaeñe novi' jo'me Elías, nataq'aen da'me yema yiyamaĝatetac. Qama'le ¿jach'e jogamaĝa eeta da'me qoyediñe joca'li 'me 'yaĝatetac ñe'me Jiyaĝaua Lec'oĝot? ¿Qo'li ja 'yaĝatetac queda'me ualegue qomle da'me jalcote 'me lachoĝodec, nataq'aen queda'me qo'yotan? 
MRK.9.13	Qalaĝaja ami ja'aĝatema queda'me Elías joote novi', nataq'aen queda'me 'yetedec ga'me jo'ne yepaquetedapega jogaa'me, nach'e naq'aeta da'me jo'ne qoyediñe jo'ne 'yaĝatetac joñe'me.
MRK.9.14	Mane'e ca'li 'viyelaĝadeta ga'me ueteda'a gaa'me lapaĝaguenataqa laqaya', qama'le yauanalo queda'me qodijopa ga'me jiyaĝadipi, nataq'aen uo'oe ga'me judiopi napaĝaguenoqo'tpi jo'ne necotetapegue'to jogaa'me. 
MRK.9.15	Ga'me jiyaĝadipi yoqochetem ca'li yeloda'aguet joñe'me Jesús, qama'le naqalegoqotaye da'me qodique'taguet qaedi qoyep'iyen joñe'me. 
MRK.9.16	Joñe'me yena't jogaa'me:
MRK.9.16	—¿Toqoch'e anec'onaĝañiitapega't da'me ami?
MRK.9.17	Qama'le 'uo ñe'me jiyaĝaua jo'ne chiyaqauelo ga'me jiyaĝadipi jo'ne enaac:
MRK.9.17	—Paĝaguenataĝanaĝaic, jenjo' yalec am ñeda'a, qa'a 'uo ñe'me payac lepaqal jo'ne uetaye jo'ne en chiyoĝojec q'aen. 
MRK.9.18	Gamachaqaega ua'a nale yaqapiyaqatenaye qama'le ñe'me uetaye yajaĝañi nale, qama'le najotapeguet jena'me aleua, nataq'aen en na'ya na'me nedegaĝat jaga'me 'lali, yaqavina't naa'me lodaitel, nataq'aen jetaque en t'añiyeguet. Joote ñachoĝodenoto naa'me adapaĝaguenataqa qaedi yamaĝadegue ñe'me payac, qalaĝaja ja yaqanate't.
MRK.9.19	Jesús 'yategueta jogaa'me:
MRK.9.19	—¡Yataqachiñe ami jiyaĝadipi jo'ne qoleguetaĝanaĝaiquipi! ¿Jach'e jogamaĝa ua'a da'me cha'li ami jouetauelo? ¿Jach'e jogamaĝa ua'a da'me cha'li ami ñeualaĝae'to? ¡Yaĝa, anedoyiquena ga'me notolec!
MRK.9.20	Chane'eja qoyedouo'o ñe'me Jesús ga'me notolec. Qalaĝaja mane'e ca'li yelo'ot ñe'me Jesús ñe'me nepaqal jo'ne uetaye, qama'le en qopete ñe'me notolec, nataq'aen najoneguet jena'me aleua qama'le nojouoqotapela't, nataq'aen na'ya na'me nedegaĝat jaga'me 'lali. 
MRK.9.21	Ca'li Jesús yenat ñe'me let'a ga'me notolec:
MRK.9.21	—¿Jach'e ga'me chiyoqotelegue da'me ua'ajop da'me dojo'?
MRK.9.21	Joñe'me let'a 'yateguet:
MRK.9.21	—Chiyoqotelegue ca'li maliaĝa ja 'yaĝaic. 
MRK.9.22	Nataq'aen ñe'me nepaqal jo'ne uetaye, nach'e eta't jetaque yajaĝañgui ga'me dole', nataq'aen ga'me noĝop, qaedi yalat. Chane'eja qom auaqanatet ta'le 'uo ga'me aua'uo, qama'le qo'mi avichoĝode'n nataq'aen qo'mi alecochiyalo.
MRK.9.23	Jesús 'yateguet:
MRK.9.23	—¿Toqoch'e auenaac: “qom auaqanatet”? ¡Yema qaya'te laqalaic ga'me jo'ne jayem p'iya'a!
MRK.9.24	Chane'eja ñe'me let'a ga'me notolec netenec ga'me 'laqatac:
MRK.9.24	—Am jep'iya'a, qalaĝaja ¡'noota qom jayem alecochiya da'me qaedi yataqachiñe am jep'iya'a!
MRK.9.25	Jesús yauana queda'me jalcote ga'me jiyaĝadipi jo'ne qonemetapega qama'le nelaĝa ñe'me nepaqal jo'ne ja no'en 'me uetaye, enaac:
MRK.9.25	—Am nepaqal jo'ne ja auen 'te doje na'me notolec nataq'aen ja auen 'te domachiyac, am jamaĝalegue da'me auenoĝonegue, oca'e jena'me jenjo' notolec, nataq'aen queda'me ja yitaĝa auenoĝonoue.
MRK.9.26	Ñe'me nepaqal jalcote da'me 'yalaqatet ñe'me notolec, nach'eda da'me yitaĝa yecopichaqatet joga'me. Yem qama'le yemta yenoĝonegue qama'le ca'e, yachetai'ndi ena'am da'me yataqachiñe joote yeleu, chane'eja ga'me jiyaĝadipi yepetedapega da'me yataqachiñe yeleu. 
MRK.9.27	Qalaĝaja Jesús yacona ga'me louaq, yañijeguem. Qama'le ñe'me notolec male nechachiñe.
MRK.9.28	Yem da'me dojo' qama'le Jesús taue ga'me 'lachaqa', qama'le jogaa'me lapaĝaguenataqa yena't ca'li yejamaĝa'te' joñe'me:
MRK.9.28	—¿Toqoch'e da'me qo'mi ja jaqanatetaq da'me jamaĝajoĝoye jo'me nepaqal?
MRK.9.29	Qama'le Jesús 'yategueta jogaa'me:
MRK.9.29	—Jenjo', qom naq'aeta da'me mach'e 'loyaĝac ga'me payac, qama'le nach'edata da'me tamenaĝac qoyedolegue, qama'le qoyaqanatet da'me qo'yodegue joga'me.
MRK.9.30	Ca'li queda'e ga'me ueteda'a, qama'le yitaĝa eque', tadelegue di'me Galilea. Qalaĝaja Jesús jetaque da'me ja qonoma'a, 
MRK.9.31	qa'a uetauelo gaa'me lapaĝaguenataqa qaedi cha'li yapaĝague'n. Nale enaac:
MRK.9.31	—Jayem jo'ne yataqachiñe Jiyaĝaua Lec'oĝot male ja'ta da'me jayem qoyanouelo joga'me jiyaĝadipi qaedi jayem qoyalat. Qalaĝaja yenoĝodegue tres gaa'me noloqo'ote qama'le 'ñiyelaĝajeguem.
MRK.9.32	Qalaĝaja gaa'me lapaĝaguenataqa ja yayate'n ga'me jo'ne 'yaĝatetapema, nataq'aen t'oidapega da'me yena't.
MRK.9.33	Yovideta di'me Capernaúm. Mane'e ca'li joote netedaue ga'me emec, Jesús yena't jogaa'me:
MRK.9.33	—¿Jach'e ga'me anec'onaĝañiitapiye jena'me adadiqui?
MRK.9.34	Qalaĝaja jogaa'me ma'te 'nemaĝadela'ajalo, qa'a ga'me ladi'j nec'onaĝatedapiye queda'me jach'e ñe'me jo'ne napacalo'te gaa'me laqaya'. 
MRK.9.35	Chane'eja Jesús ñiyiñe, yiyaĝanalo jogaa'me doce lapaĝaguenataqa qama'le enaac:
MRK.9.35	—Qom 'uo ga'me jo'ne jetaque najoĝola' jo'ne 'uaechiñe, 'noota qom najetoue da'me p'ategue dajoya'yelo gaa'me laqaya', nataq'aen neualaĝaetapegue'to jogaa'me laqaya'.
MRK.9.36	Yem qama'le Jesús yiyaĝana ga'me notolec qama'le yachañgui laeñi jogaa'me; qama'le najaqauo queda'me dojapegue'to jogaa'me lapaĝaguenataqa, enaac:
MRK.9.37	—Joñe'me jo'ne jayem naquiaĝana qama'le yaconeguet ga'me notolec ena'am jenjo', mach'e jayem yaconeguet; nataq'aen joñe'me jo'ne jayem yaconeguet, ja nach'edata da'me jayem yaconeguet dite da'me nach'e ena'am yaconeguet ñe'me jo'ne jayem namaĝaquena.
MRK.9.38	Juan 'yateguet joñe'me, enaac:
MRK.9.38	—Paĝaguenataĝanaĝaic, 'uo jo'me jauanaĝa quelqaya jo'ne nenaĝategue da'me adenaĝat queda'me yamaĝadegue gaa'me payagodipi, qalaĝaja jetaque ja jajenaĝam qa'a ja qo'mi 'te chiyaqauelo.
MRK.9.39	Qalaĝaja Jesús 'yategueta:
MRK.9.39	—Ena'te a'uelaĝachitapeguem, qa'a gamachaqaegaua jo'ne uo'oe gaa'me lañoqotaĝanaĝaco jo'ne p'ajodaye qom nenaĝategue da'me yenaĝat, qama'le ja yaqanatet ta'le paja'a jayem nautena. 
MRK.9.40	Qa'a ñe'me jo'ne ja qo'mi 'te nautenalo, nach'eñe jo'ne qo'mi yotaua'n. 
MRK.9.41	Ami ja'aĝatema queda'me gamachaqaega jo'ne ami yanema ga'me adaiquipi, qa'a yajouaĝat da'me ami mach'e yapaĝaguenataqa, qama'le yataqachiñe 'uo qomle ga'me nejetenaguec joga'me.
MRK.9.42	Nataq'aen enaac joñe'me Jesús:
MRK.9.42	—Gamachaqaega ga'me jo'ne en tauelo daa'me loeco nat'olqa jo'ne maliaĝa 'najodolqa da'me jayem p'iida'a, qama'le 'noota da'me qoyecoñeteguet ga'me qa' t'adaic jo'ne dejali ga'me loqojot, qama'le qoyajaĝañgui ga'me noĝop let'adaic.
MRK.9.43+MRK.9.44	“Qom na'me adouaq auachiyoĝotaye da'me aua'uo ga'me adoec, qama'le ¡'noota qom avichaĝayi! 'Noota da'me am jopo da'me aue joda'me at'oyaĝac jo'ne ja 'naidena'a, qalaĝaja ja 'noota ta'le nalo'ta'ajalo naa'me adoua' da'me auec'ata ga'me ne'uaĝanaqa' gaa'me loeco lo'olpi jo'ne payac 'lachaqa', ua'a ga'me dole' jo'ne qaya'te yaqanatet ta'le 'yomaĝat. 
MRK.9.45+MRK.9.46	Nach'e ena'am qom na'me adapia' auachiyoĝotaye da'me aua'uo ga'me adoec, ¡'noota qom avichaĝayi! Qa'a 'noota da'me am jopo qom aue da'me at'oyaĝac jo'ne ja 'naidena'a, qalaĝaja ja 'noota ta'le nalo'ta'ajalo naa'me adapia'te da'me am qoyajaĝaue di'me ne'uaĝanaqa' gaa'me loeco lo'olpi jo'ne ja niyamaĝa. 
MRK.9.47	Nach'e ena'am qom na'me at'aete auachiyoĝotaye da'me aua'uo ga'me adoec, ¡'noota qom anaqat! Qa'a 'noota da'me am qanam qom aue da'me Dios lejaliaĝa, qalaĝaja ja 'noota ta'le nalo'ta'ajalo gaa'me at'ae'te da'me am qoyajaĝaue di'me ne'uaĝanaqa' gaa'me loeco lo'olpi, 
MRK.9.48	ueda'a gaa'me qoche'la'tel jo'ne ja yele'u nataq'aen ga'me dole' jo'ne qaya'te yaqanatet ta'le 'yomaĝat.
MRK.9.49	“Qa'a ena'uaque ga'me jiyaĝadipi qoyen tadoue ga'me dole' da'me qo'youaĝanaqatet. 
MRK.9.50	Jalcote onaĝaic ga'me qa'noua; qalaĝaja qom qaya da'me 'louaĝa, ¿jach'e ga'me eeta ta'le auaqanachichi da'me yitaĝa a'uonataĝañiya? 'Noota qom ena'am ta'le ami uetauelo ga'me qa'noua, nataq'aen 'noota qom 'uo da'me at'emaĝaqui da'me aniyamaĝadeñiyapega't.”
MRK.10.1	Jesús ca'e di'me Capernaúm qama'le yec'ata di'me Judea, nataq'aen ua'ague di'me lajego di'me ñache jo'ne Jordán. Nataq'aen queda'me yema gaa'me noyaqolqa yitaĝa qoyemalegue joñe'me, qama'le yitaĝa yapaĝague'tape jogaa'me, qa'a jalchi'ena eeta. 
MRK.10.2	Qama'le ua'a ca'li novideda'a gaa'me fariseopi qaedi yena't joñe'me queda'me jetaque ch'e yapiye'n, qama'le enapega't:
MRK.10.2	—Jega: ¿qo'li qoyajeta ta'le ga'me jiyaĝaua da'me yeguem jaga'me loua?
MRK.10.3	Joñe'me 'yategueta, enaac:
MRK.10.3	—¿Jach'e ga'me damaĝajoĝolegue di'me Moisés?
MRK.10.4	Jogaa'me 'yadeteguet, enapega't:
MRK.10.4	—Moisés yajeta da'me ya'uo jaga'me lomalate da'me qaedi yeguem.
MRK.10.5	Chane'eja ñe'me Jesús 'yategueta jogaa'me, enaac:
MRK.10.5	—Moisés yajeta da'me dojo' nimaĝanaĝac qa'a yajouaĝat da'me 'lalaĝa'j jonaa'me adai'lidi', qama'le yediñe da'me dojo' namaĝajoĝonaĝac. 
MRK.10.6	Qalaĝaja da'me chiyoqochiñe jo'ne 'netaguec yema gaa'me uo'oe,
MRK.10.6	“Dios ye'et ñe'me jiyaĝaua nataq'aen jañe'me yauo.
MRK.10.7	Qo'che' ñe'me jiyaĝaua ca'e ñe'me let'a nataq'aen jañe'me lat'e,
MRK.10.7	qaedi uaĝayet jaga'me loua ga'me jiyaĝaua,
MRK.10.8	qama'le jogaa'me dojolqa ena'am da'me onolec jiyaĝaua.”
MRK.10.8	Chane'eja male ja dojolqa dite da'me male onolec. 
MRK.10.9	Chane'eja gaa'me jo'ne Dios yapotena't, 'noota ta'le ja yecolaĝachiguilo ga'me jiyaĝaua.
MRK.10.10	Ca'li joote ueteda'a ga'me 'lachaqa't qama'le jogaa'me lapaĝaguenataqa yitaĝa yenatetedapec ca'li ga'me eeta da'me dojo'. 
MRK.10.11	Jesús enaac:
MRK.10.11	—Gamachaqaega ga'me jo'ne ca'e jaga'me loua da'me yeguem nataq'aen queda'me 'uoneguet jaga'me yauo laqaya, qama'le yenoĝon da'me jo'ne qoyiyamaĝatetac 'me 'lonáĝac jaga'me 'uaeñe loua. 
MRK.10.12	Nataq'aen gamachaqaega jaga'me yauo jo'ne yeguem ga'me loua qaedi en loua jiyaĝaua laqaya, nach'e ena'am yenoĝon da'me niyamaqataguec ga'me 'uaeñe loua.
MRK.10.13	Uo'oe gaa'me ñoqolqa jo'ne qoyauede'uo ñe'me Jesús, qaedi yachalo'te naa'me loua' jogaa'me; qalaĝaja jogaa'me lapaĝaguenataqa nelaĝalo ca'li jogaa'me jo'ne yauede'uo jogaa'me ñoqolqa. 
MRK.10.14	Jesús dalemata ca'li yauana da'me dojo', qama'le dojapegue'to gaa'me lapaĝaguenataqa, enaac:
MRK.10.14	—Auomachiyi'yalo gaa'me ñoqolqa da'me jayem nec'adeta, nataq'aen ena'te a'uoitapegueta, qa'a gaa'me jo'ne tadoue da'me lejaliaĝa joñe'me Dios, nach'egaua ena'ama naajo' ñoqolqa. 
MRK.10.15	Eja da'me ami ja'aĝatema, queda'me ga'me jo'ne ja yaconeguet da'me Dios lejaliaĝa ena'am da'me yacoteguet nat'olqa ñoqolqa, qama'le ja yaqanatet ta'le taue joda'me.
MRK.10.16	Qama'le qapaleque jogaa'me ñoqolqa da'me nataq'aen nojoĝola'ajalo, qama'le yachalo'te naa'me loua' da'me yanema da'me lichoĝodenataĝanaĝac. 
MRK.10.17	Mane'e ca'li Jesús yenoĝonegue da'me jetaque yitaĝa ec, qama'le 'uo ñe'me jiyaĝaua jo'ne naqalegoqo'ta, qama'le yejoidiñe naa'me leliquetel da'me dajoya'aguet joñe'me, qama'le enaac, da'me yenat:
MRK.10.17	—Paĝaguenataĝanaĝaic jo'ne am 'noota, ¿jach'e ga'me 'noota ta'le ja'uo qaedi jaqanatet ta'le jaue da'me 'yoyaĝac jo'ne ja 'naidena'a?
MRK.10.18	Jesús 'yateguet joñe'me:
MRK.10.18	—¿Toqoch'e jayem auenaqatenec da'me jayem 'noota? Qaya'te gamachaqaega ta'le 'noota; onolec joñe'me 'noota, mach'e Dios. 
MRK.10.19	Joote auayaten yema daa'me Dios lamaĝajoĝonaĝaco:
MRK.10.19	“Ena'te aualataĝan,
MRK.10.19	ena'te adeuaua jaga'me ja yataqachiñe adoua,
MRK.10.19	ena'te auecachi,
MRK.10.19	ena'te anenaĝategue ga'me jo'ne 'naĝat gamachaqaega adaqaya,
MRK.10.19	ena'te auoqovinaĝan;
MRK.10.19	aviyamaĝatetac ñe'me adet'a chaqañe'me adat'e.”
MRK.10.20	Joñe'me jiyaĝaua 'yateguet:
MRK.10.20	—Paĝaguenataĝanaĝaic, ena'uaque naa'me naajo' joote jeque'teguelo, chiyoqochiñe ca'li jayem notolec. 
MRK.10.21	Jesús yelochigui joñe'me nataq'aen 'uo da'me lichoĝodenataĝanaĝac, da'me 'yateguet:
MRK.10.21	—'Uo ga'me maliaĝa ja aua'uo: cha'li 'uaeñe auemen yema ga'me jo'ne adeuoyaĝac, nataq'aen auanema jogaa'me jo'ne choĝodayaqolqa. Nach'eda naq'aeta da'me male 'uo da'me adeuoyaĝac jodi'me piyem. Yem qama'le auanaequena, nataq'aen jayem oquegue.
MRK.10.22	Qalaĝaja ñe'me jiyaĝaua jalcote da'me totelegue ca'li domachiya da'me dojo', qama'le totelegue ca'li ec, qa'a jalcote da'me leuoyaĝac.
MRK.10.23	Qama'le ñe'me Jesús yelapegouelo gaa'me jo'ne quedejop, qama'le dojapegue'to jogaa'me lapaĝaguenataqa:
MRK.10.23	—¡Yataqachiñe 'uo da'me laqalaic ta'le tadoue da'me Dios lejaliaĝa jogaa'me neuoyaĝadi!
MRK.10.24	Jogaa'me lapaĝaguenataqa jalcote da'me yoqoche'ema daa'me 'laqataqa, qalaĝaja Jesús yitaĝa enaac:
MRK.10.24	—Ami yaqaya'olqa, ¡yataqachiñe 'uo da'me laqalaic ta'le tadoue da'me Dios lejaliaĝa jogaa'me jo'ne p'iya'alo daa'me leuoyaĝaco! 
MRK.10.25	Ena'am ta'le ñe'me jiyac jo'ne camello ja yaqalaatac ta'le taue jaga'me qana 'laete; da'me te'me ja yaqanatet ta'le taue da'me Dios lejaliaĝa ga'me neuoyaq.
MRK.10.26	Ca'li domachita da'me dojo', qama'le lama'aja da'me yoqochetem jogaa'me, nataq'aen queda'me ena'uaque nenatetapega't:
MRK.10.26	—¿Jach'e jogamaĝa yaqanatet ta'le nec'alegue?
MRK.10.27	Jesús yelochiguilo gaa'me, nataq'aen da'me enaac:
MRK.10.27	—Joga'me jiyaĝadipi ja yaqanate't da'me dojo', qalaĝaja ñe'me Dios ja en 'te qalaq.
MRK.10.28	Chane'eja Pedro ja nayaloĝoden da'me enaac:
MRK.10.28	—Da'me qo'mi qamqa'me joote jaĝanajoĝoye yema ga'me jo'ne jauanaĝa, queda'me am qolaĝague.
MRK.10.29	Jesús 'yategueta:
MRK.10.29	—Eja da'me ami ja'aĝatema queda'me gamachaqaega ga'me jo'ne ca'e ga'me 'lachaqa', uotaĝa mach'e laqaya'olqa, uotaĝa lat'e, uotaĝa let'a, uotaĝa lec'oqo'tepi, uotaĝa 'naleua, qa'a yajouaĝat da'me jayem nataq'aen da'me 'naqataĝanaĝac jo'ne onaĝaic, 
MRK.10.30	qama'le nayi da'me cha'li ue'ta jena'me aleua, yaconegueta cien 'viyelaĝalegue gaa'me 'lachaqa'te, laqaya'olqa, lat'elpi, lec'oqo'tepi, nataq'aen gaa'me 'nale'u, mate mane'e uo'oe gaa'me necanagueco. Qalaĝaja da'me 'noyaĝac jo'ne na'taquena qom'te qamqa'me yaconeguet da'me 'loyaĝac jo'ne ja 'naidena'a. 
MRK.10.31	Qalaĝaja qayoĝode' gaa'me jo'ne 'uaediñe nayi, nach'egaua jo'ne p'atedegue qom'te. Nataq'aen qayoĝode' gaa'me p'atedegue nayi, nach'egaua jo'ne 'uaediñe qom'te.
MRK.10.32	Ca'li queteda'ague ga'me naq'aec jo'ne yelo'tegue di'me Jerusalén, jogaa'me lapaĝaguenataqa dajoteda'yi ñe'me Jesús. Jogaa'me lapaĝaguenataqa yoqoche'tape nataq'aen gaa'me p'atedegue t'oi'tape joca'li. Qama'le Jesús yiyota'alo ca'li yitaĝa yiyaĝanalo gaa'me doce lapaĝaguenataqa, qama'le 'yaĝatema ga'me jo'ne qo'yetec qomle, 
MRK.10.33	enaac:
MRK.10.33	—Da'me jo'ne joote auañiya nataq'aen auayachiñe nayi, queda'me jajoĝogue di'me Jerusalén, ua'a da'me jayem jo'ne yataqachiñe Jiyaĝaua Lec'oĝot jayem qoyanouelo jogaa'me tamenaĝaiqui lo'olpi lejaliaĝanaqa, nataq'aen joga'me judiopi napaĝaguenoqo'tpi, qama'le jayem qoyepoleguelegue da'me qaedi jayem qoyalat, nataq'aen queda'me jayem qoyanouelo jogaa'me Roma laje'. 
MRK.10.34	Nach'egaua jayem ye'uetedac qomle, nataq'aen jayem natoĝodelegue, jayem ye'uaĝa'n qama'le jayem yala't; qalaĝaja tres gaa'me noloqo'ote qama'te 'ñiyelaĝajeguem.
MRK.10.35	Santiago nataq'aen Juan, jo'ne c'oqo'te ñe'me Zebedeo, yec'adeta ñe'me Jesús qaedi 'uo ga'me yiyaĝadaque, qama'le enapega'ajalo:
MRK.10.35	—Jaliaĝanec, jetaque qo'mi avichoĝode'n da'me 'uo ga'me jiyaĝanaqaque.
MRK.10.36	Joñe'me Jesús yena't jogaa'me, enaac:
MRK.10.36	—¿Jach'e jogamaĝa jetaque ami jee'tema da'me ami?
MRK.10.37	Jogaa'me enapega'ajalo:
MRK.10.37	—Jetaque qo'mi auaje'tema ta'le jonaqa'ña na'me auayaten nataq'aen na'me a'nemaq qom novitequena da'me adejaliaĝa jo'ne onaĝaic.
MRK.10.38	Jesús 'yategueta jogaa'me:
MRK.10.38	—Ami yataqachiñe ja auayachiñe ga'me jo'ne aviyaĝañiyaque. ¿Qo'li aueñetapela't auaqanachichi ta'le aniyomiyigui ga'me ñiyomigui qomle jo'ne jaqama? Nataq'aen, ¿qo'li aueñetapela't auaqanachichi ta'le auacoñiyeguet ga'me nachilaĝanataĝanaĝac jo'ne jaconeguet qomle jo'ne mach'e yachoĝodec?
MRK.10.39	Jogaa'me 'yadeteguet joñe'me:
MRK.10.39	—Jaja'a, jaqanatetaq.
MRK.10.39	Qama'le Jesús enaac:
MRK.10.39	—Eja da'me aniyomiyigui qom'te ga'me naiquip jo'ne jaqama, nataq'aen auacoñiyeguet qom'te ga'me nachilaĝanataĝanaĝac jo'ne jaconeguet qomle. 
MRK.10.40	Qalaĝaja da'me jo'ne jetaque oñiya'ña jena'me jayaten uotaĝa jena'me 'ñemaq, ja naqayem da'me ami janema, dite joñe'me Dios yanema gaa'me jo'ne joote yaqataĝata'ajalo: nach'egaua jo'ne qoyanema qom'te.
MRK.10.41	Mane'e ca'li domachita da'me dojo' gaa'me laqaya' jo'ne diez 'me lapaĝaguenataqa ñe'me Jesús qama'le qodalematayalo ñe'me Santiago nataq'aen Juan. 
MRK.10.42	Qalaĝaja Jesús yitaĝa yemata'a't jogaa'me lapaĝaguenataqa qama'le enaac:
MRK.10.42	—Ami jo'ne auayachiñe gaa'me jo'ne qoyen p'ajodaye jena'me aleua jo'ne jaliaĝanaqa, queda'me nejaliaĝatelo'te ena'am da'me naqaenaua jo'ne mach'e ladi'p; nataq'aen jogaa'me p'ajodaye jo'ne 'uo da'me lañoqotaĝanaĝa'j ta'le nejaliaĝatelo'te nale jogaa'me laqaya'olqa. 
MRK.10.43	Qalaĝaja 'noota qom ja naq'aeta da'me dojo' queda'me mach'e ami, dite da'me ga'me jo'ne jetaque p'ajaye da'me ami, 'noota qom nach'eñe necochoqo't ena'uaque jogaa'me laqaya'. 
MRK.10.44	Nataq'aen queda'me mach'e ami ga'me jo'ne jetaque najoĝola', 'noota qom nach'eñe lalemaĝajet ena'uaque jogaa'me laqaya'. 
MRK.10.45	Qa'a mate mane'e jayem jo'ne yataqachiñe Jiyaĝaua Lec'oĝot, ja ñanaequena qaedi 'uo da'me ñecochaguec, dite da'me ñanaequena qaedi yecochiyalo nataq'aen qaedi janema da'me 'yoyaĝac joga'me jiyaĝadipi 'me jalcote, qaedi ñep'aĝanegueta jogaa'me.
MRK.10.46	Qama'le yovideta di'me Jericó. Mane'e ca'li yenoĝonegue ñe'me Jesús da'me ca'e ga'me noic, qama'le jogaa'me lapaĝaguenataqa quetedapegue', nataq'aen joga'me jiyaĝadipi jo'ne jalcote. Qama'le 'uo ñe'me jelaĝanaĝaic jo'ne qanam lenaĝat Bartimeo, c'oĝot ñe'me Timeo, ñichiñe, neta'ña lae ga'me naq'aec. 
MRK.10.47	Mane'e ca'li domachiya da'me naqaeñe Jesús jo'ne chiyoĝogue di'me Nazaret da'me tae'yidi, qama'le ja nayaloĝoden paja'a niyaĝatapejeguem eetojo':
MRK.10.47	—¡Jesús 'me am David lec'oĝot, jayem avichoĝoden!
MRK.10.48	Ena'uaque jogaa'me jiyaĝa'u laqaya' yicochaqatedac joñe'me qaedi 'yemaqata, qalaĝaja ñe'me ma'ejama'le niyaĝatapejeguem:
MRK.10.48	—¡¡Am David lec'oĝot, jayem avichoĝoden!!
MRK.10.49	Jesús nechachiñe ca'li qama'le enaac:
MRK.10.49	—¡Aviyaĝañiya!
MRK.10.49	Qama'le yiyaĝata ñe'me qanam nataq'aen dojedapegue':
MRK.10.49	—¡A'nañaĝadijeguem, oñijeguem! ¡Ñe'me Jesús am niyaĝana!
MRK.10.50	Qama'le ñe'me qanam yajaĝa'ñidi ca'li ga'me lapoto, nenodijeguem ca'li nechachiñe, qama'le yec'ata joñe'me Jesús. 
MRK.10.51	Jesús yenat joñe'me:
MRK.10.51	—¿Jach'e ga'me jetaque am jee'tem?
MRK.10.51	Ñe'me qanam 'yateguet:
MRK.10.51	—Jaliaĝanec, jetaque yitaĝa jauanaac.
MRK.10.52	Jesús 'yateguet:
MRK.10.52	—¡Jamo, oc! Jouaĝat da'me adepe'e, am yemegue q'aen.
MRK.10.52	Qama'le paja'a male yauanac, nataq'aen equegue ñe'me Jesús ga'me ladic.
MRK.11.1	Mane'e ca'li joote yauoqoda'a di'me noic 'me Jerusalén, qalaqach'ele nadi'talo gaa'me noyaqolqa Betfagé nataq'aen Betania, yauaqa'a ga'me qajoĝonaĝa jo'ne Olivo Lichidijat, Jesús ye'uauaĝate' jogaa'me dojolqa 'me lapaĝaguenataqa, 
MRK.11.2	jo'ne dojapegue'to:
MRK.11.2	—Jamoyi, a'uavita di'me noicolec jo'ne jaqa'ta, qama'le mane'e qom ayoue di'me qama'le auañiya ga'me ajena jo'ne necoñetaejec jo'ne maliaĝa qaya'te ua'a ta'le 'uo ga'me nalegue. Auejoyiye qomle qama'le jayem anaviquiya. 
MRK.11.3	Nataq'aen qom 'uo ga'me ami yena't da'me toqoch'e auejoyiye, qama'le a'uaqataĝañiyem, aueñe'tae: «Ñe'me Jaliaĝanec cada'ac youetaque nataq'aen queda'me paja'a 'niyelaĝat.»
MRK.11.4	Chane'eja eque' ca'li jogaa'me, nataq'aen yauata ga'me ajena jo'ne necoñetaejec jo'ne netañgui ga'me naq'aec lae, nalote'uo ga'me jom, qama'le yejodegue. 
MRK.11.5	Uo'oe gaa'me jo'ne yauachidigui qama'le yena't:
MRK.11.5	—¿Jach'e ga'me auauoyitaque da'me ami? ¿Toqoch'e auejoyiye na'me ajena?
MRK.11.6	Jogaa'me 'yadeteguet:
MRK.11.6	—Ñe'me Jaliaĝanec cada'ac youetaque, qalaĝaja paja'a am 'niyelaĝata.
MRK.11.6	Qama'le yaje'tema da'me yaue'j. 
MRK.11.7	Chane'eja yaueta ñe'me Jesús ga'me ajena; lapaĝadelegue gaa'me lapo'ote, qama'le Jesús paja'a nalegue ga'me. 
MRK.11.8	Ena'uaque lapaĝadi'ñgui gaa'me lapo'ote ga'me ta'ya ñe'me Jesús, nataq'aen gaa'me laqaya' lapaĝadi'ñgui gaa'me epaĝa lepeel jo'ne alaĝadail jo'ne chiyoĝoteda'ague ga'me 'nonaĝa. 
MRK.11.9	Nataq'aen jalcote gaa'me jo'ne 'uauteda'ague ga'me dajo'tague, nataq'aen jogaa'me p'atedegue, niyaĝatedapejeguem, enapega't:
MRK.11.9	“¡'Ñonaĝataĝaye ñe'me Qadejaliaĝanec!
MRK.11.9	¡Qo'nonaĝachigui ñe'me jo'ne naequena,
MRK.11.9	nach'eñe lamaĝajec ñe'me Jaliaĝanec!
MRK.11.10	¡Qo'nonaĝachigui da'me nejaliaĝa jo'ne novi' qom'te,
MRK.11.10	da'me lejaliaĝa di'me qadet'a David!
MRK.11.10	¡'Ñonaĝataĝaye ñe'me jo'ne nejaliaĝatelegue di'me p'ajeguem!”
MRK.11.11	Jesús taue di'me Jerusalén qama'le yec'ata ga'me tamenaĝaiqui. Yem da'me yec'aten ga'me p'auo, qama'le yenoĝonegue ec, yec'ata di'me Betania, nach'e ena'ama gaa'me doce lapaĝaguenataqa, qa'a joote javit joca'li.
MRK.11.12	Nolo' laqaya, ca'li male queda'e di'me Betania, ñe'me Jesús yoqouat. 
MRK.11.13	Qamaliaĝa qaya'a da'me yela'a jaga'me epaq jo'ne higuera jo'ne uo'oe gaa'me layoqote, qama'le yec'ata qaedi yec'aten qom nach'e ena'am 'uo jaga'me jala, qalaĝaja qaga'te jala yejamaq gaa'me layoqote, qa'a maliaĝa ja laloqo' ta'le ya'uo jala gaa'me higos. 
MRK.11.14	Chane'eja enapega jaga'me higuera:
MRK.11.14	—¡Ja yitaĝa qoyalic jaga'me jala jo'ne am chiyaqayi!
MRK.11.14	Jogaa'me lapaĝaguenataqa domachita da'me dojo'.
MRK.11.15	Qama'le Jesús choqogaa'me lapaĝaguenataqa male yovideta di'me Jerusalén. Jesús ja nayaloĝoden da'me taue ga'me tamenaĝaiqui, qama'le yamaĝadegue jogaa'me uetedaue demenaĝa'tape nataq'aen neuode'tape. Yamaĝadiñe gaa'me uodenaĝala'te jo'ne dajotalo'te jogaa'me yauote tayí jaga'me naicaua' ga'me jiyaĝadipi, nataq'aen jogaa'me ua'a jo'ne nemenaqa' gaa'me doqoto'pi; 
MRK.11.16	nataq'aen ja yajeta gamachaqaega ta'le 'uo ga'me li'yac da'me taue ga'me tamenaĝaiqui. 
MRK.11.17	Qama'le ua'a da'me dapaĝaguenataĝan eetojo': “Da'me nedii's jo'ne Dios 'laqatac eetojo':
MRK.11.17	«Jena'me 'yachaqa' qodechoqotaĝanec qomle
MRK.11.17	netamenaĝaiqui yema ga'me noyaqapi.»
MRK.11.17	Qalaĝaja ami qamqa'me a'vichiyec da'me cachaĝaiquipi lauac.”
MRK.11.18	Ca'li nomeda'a da'me dojo' gaa'me tamenaĝaiqui lo'ol lejaliaĝanaqa nataq'aen joga'me judiopi napaĝaguenoqo'tpi, ja nayaloĝode'n da'me yelodaque ga'me chiyaqayi da'me yala't ñe'me Jesús, qa'a t'oita joñe'me, da'me yema ga'me jiyaĝadipi yoqoch'em da'me lapaĝaguenataĝanaĝac. 
MRK.11.19	Qalaĝaja ca'li joote pi'yaq, Jesús choqogaa'me lapaĝaguenataqa queda'e ga'me noic qama'le yenoĝodegue.
MRK.11.20	Nete' laqaya qama'le yitaĝa tadelegue jaga'me higuera, nataq'aen yauata da'me ma'te daqaqa chayovida'alo gaa'me patadi. 
MRK.11.21	Chane'eja Pedro netouetac ga'me 'uo mañaĝa, qama'le dojapegue' ñe'me Jesús:
MRK.11.21	—¡Jaliaĝanec! ¡Auec'aten jaga'me higuera jo'ne auenapega: male daqaqa!
MRK.11.22	Jesús 'yateguet:
MRK.11.22	—'Noota qom 'uo da'me adepi'i joñe'me Dios. 
MRK.11.23	Qa'a eja jachimaĝachichiñe da'me ami ja'aĝatema queda'me qom 'uo ga'me dojapegue' ga'me qajoĝonaĝa: «¡Oca'e na'me oneta'ña qama'le añgui ga'me noĝop!», nataq'aen ja ya'uo da'me dojo' qom maliaĝa 'uo da'me loqoleguetaĝanaĝac, dite da'me p'iya'a da'me yepaquichigui ga'me jo'ne enaac, chane'eja yepaquichigui. 
MRK.11.24	Qo'che' ami ja'aĝatema da'me yema ga'me jo'ne aviyaĝañiyaque nale auauoyi da'me anetamenaĝaqui, auep'iiya'a queda'me joote ami qoyanema nataq'aen joote auacoñiyeguet. 
MRK.11.25+MRK.11.26	Nataq'aen qom anetameñetac, qom 'uo ga'me ami nautenalo, 'noota qom auapalaĝachi daa'me laviyaqataĝanaĝaco, qaedi nach'e ena'am yapalaĝa't daa'me adoecodi' ñe'me Adet'ai jo'ne na'ague di'me p'ajeguem 'me piyem.
MRK.11.27	Ca'li yem da'me dojo' qama'le yitaĝa tadoue di'me Jerusalén. Qama'le ñe'me Jesús quetaye ga'me tamenaĝaiqui, qama'le novi't gaa'me tamenaĝaiqui lo'olpi lejaliaĝanaqa, nataq'aen joga'me judiopi napaĝaguenoqo'tpi choqoga'me 'yaĝaicachidipi, 
MRK.11.28	qama'le yena't joñe'me Jesús:
MRK.11.28	—Cha'li qo'mi a'uaĝatema: ¿jach'e ga'me chiyoĝogue da'me adañoqotaĝanaĝac jo'ne aua'uo da'me dojo'? ¿Jach'e ga'me am yanem da'me dojo' adañoqotaĝanaĝac da'me auamaĝadegue jogaa'me menaĝayaqa jenjo' tamenaĝaiqui?
MRK.11.29	Jesús 'yategueta jogaa'me:
MRK.11.29	—Ami ja'aqataĝanema ga'me chiyaqayi da'me yañoqotaĝanaĝac qom a'uachiyeguet da'me mach'e yenataĝanaĝac. 
MRK.11.30	Jega: ca'li dachilaĝanataĝan ñe'me Juan, ¿jach'e ga'me yamaĝalegue, nach'eñe Dios uotaĝa ch'e jiyaĝa'u? ¡Jayem a'uachiyeguet!
MRK.11.31	Jogaa'me necotayapega't joca'li:
MRK.11.31	—Qom jenaqaac queda'me Dios namaĝaquena, qama'le enaac qomle: “¿Toqoch'e ja a'uamaqachiñe?” 
MRK.11.32	Nataq'aen ja jaqanatetaq ta'le jenaqaac queda'me ch'e jiyaĝaua loequenataĝanaĝac...
MRK.11.32	Ja yaqanate't ta'le naq'aeta ga'me 'lataĝa'j qa'a t'oidapega ga'me jiyaĝadipi, qa'a yema jogaa'me yayate'n queda'me Juan mach'e yataqachiñe Dios 'laqataĝanaĝanec. 
MRK.11.33	Chane'eja 'yadeteguet joñe'me Jesús:
MRK.11.33	—Ja jayatenaq.
MRK.11.33	Qama'le Jesús enaac:
MRK.11.33	—Nach'e naq'aeta da'me jayem ja ami 'te ja'aĝatema ga'me chiyaqayi da'me yañoqotaĝanaĝac da'me ja'uo da'me dojo'.
MRK.12.1	Chane'eja Jesús ja nayaloĝoden da'me 'yaĝatema gaa'me laloqotenaĝanaĝaiqui', enaac: “'Uo ñe'me jiyaĝaua jo'ne ya'uo jaga'me noqop'adit, qama'le yaañi ga'me uva lichidijat; ya'uo ga'me uva li'i 'netaĝaiqui da'me qoye'et, nataq'aen queda'me 'noĝojeguem joga'me emec jo'ne qayaje'mec qaedi netaue ga'me vitaĝaic. Yem qama'le yauo'oe gaa'me jiyaĝa'u jo'ne neteleta ga'me 'lonatac da'me cha'li ca'e, dajoyi ga'me qaya'ague. 
MRK.12.2	Ca'li yovita ga'me laloqo' da'me qonaqat jaga'me jala, qama'le yamaĝalo ga'me lalemaĝajet jogaa'me onataĝanaĝayaqa, qaedi qoyanem ga'me lae ga'me jalayaĝac jaga'me uva. 
MRK.12.3	Qalaĝaja jogaa'me onataĝanaĝayaqa ca'li yauata qama'le ye'uaĝa'n, nataq'aen qaya'te qoyanem da'me 'viyelaq. 
MRK.12.4	Chane'eja ñe'me loĝot ga'me uva lichidijat yitaĝa uoja'e ga'me yamaq jo'ne lalemaĝajet, qalaĝaja nach'edi da'me qo'yetec qoye'uaĝañgui ga'me laqaic nataq'aen queda'me qoye'uetac. 
MRK.12.5	Yitaĝa uoja'e ga'me yamaq jo'ne lalemaĝajet, qalaĝaja nach'edi da'me qoyalat. Yem qama'le yitaĝa uoja'ae gaa'me yama' jo'ne qayoĝode': nach'edi uo'oe gaa'me qoye'uaĝa'n, nataq'aen uo'oe gaa'me yataqachiñe qoyala't.
MRK.12.6	“Maliaĝa 'uo ga'me noque'tac jo'ne onolec, jo'ne mach'e lec'oĝot, jo'ne yataqata yauotec. Ua'edi yaqanatet da'me yamaq joñe'me, qa'a da'me lelnataĝac eetojo': «Ja joqoleguet da'me qouatec'a qomle ñe'me mach'e yataqachiñe yalec.» 
MRK.12.7	Qalaĝaja ca'li yauata gaa'me onataĝanaĝayaqa qama'le enapega'ajalo: «Nach'ena jenjo' jo'ne yaconeguet qomle da'me neuoyaĝac; 'noota da'me jalataq nayi qaedi ga'me te'me loĝot male qo'mi ua'ajopa qomle.» 
MRK.12.8	Chane'eja ca'li yauata qama'le necodidiye da'me yala't, qama'le qoyen p'aye ga'me nanaĝanaqa' ca'li yeleu.
MRK.12.9	“Chane'eja, ¿jach'e ga'me auepíchitapega da'me ya'uo qomle ñe'me ladipa ga'me nanaĝanaqa'? Ami ja'aĝatema queda'me naequena qama'le yala't gaa'me e'n yelodelegue ga'me lanaĝanaqa', nataq'aen ga'me uva lichidijat yanema gaa'me jiyaĝa'u laqaya'. 
MRK.12.10	Anetoviñetac ga'me jo'ne joote qoyediñe joca'li jo'ne enaac:
MRK.12.10	«Ga'me qa' jo'ne 'yota'n jogaa'me onataĝanaĝayaqa,
MRK.12.10	Male taue da'me neleguemaĝata ga'me qa' 'me t'añiyapeguet ga'me emec.
MRK.12.11	Naq'aeta da'me dojo' ya'uo ñe'me Jaliaĝanec;
MRK.12.11	nataq'aen da'me jo'ne jauanaĝa
MRK.12.11	qama'le jalcote da'me qadoqoch'em.»”
MRK.12.12	Chane'eja jetaque yecoñe't joca'li ñe'me Jesús, qa'a yayate'n queda'me e'n tachiguilo ga'me laloqotenaĝanaĝaiqui. Qalaĝaja qaya'te 'yetedec ca'li, dite da'me queda'e qama'le eque', qa'a t'oidapega ga'me jiyaĝadipi.
MRK.12.13	Qama'le uo'oe gaa'me fariseopi jo'ne yec'adeta ñe'me Jesús, nataq'aen jogaa'me lauegaqataqa ñe'me Herodes, jo'ne qoyamaĝata ñe'me qaedi qoyachiyoĝotaye da'me nenaĝategue ga'me jo'ne qoyen uajoilegue. 
MRK.12.14	Jogaa'me yec'adeta qama'le dojedapegue':
MRK.12.14	—Paĝaguenataĝanaĝaic, jayatenaq queda'me anenaĝategue ga'me jo'ne eja, nataq'aen ja anajetoue da'me ta'le oquegue ga'me jo'ne nenaĝatedapeguegue ga'me jiyaĝadipi, qa'a ja anenaĝategue gamachaqaega qaedi ch'e am qoyiyamaĝaden. Am yataqata auapaĝaguenataĝanec da'me jo'ne eja ladic joñe'me Dios. Jega: ¿qo'li chimaqachiñe jodamaĝa jejetenaq joñe'me lejaliaĝane'j ga'me Roma laje'pi, uotaĝa ja naq'aeta; jejetenaq, uotaĝa ja jejetenaq?
MRK.12.15	Qalaĝaja Jesús yateton da'me ch'e yatenate't joñe'me qama'le enaac:
MRK.12.15	—¿Toqoch'e jayem anapogoqochi? Yaĝa, cha'li jayem aualoĝoñiya jaga'me anaicauai jo'ne denario, qaedi jec'aten.
MRK.12.16	Chane'eja qoyeda'a joñe'me Jesús, qama'le enaac:
MRK.12.16	—¿Jach'e ga'me latajoĝoc lequi'i jo'ne ualegue janjo'? Nataq'aen, ¿jach'e ga'me lenaĝat jenjo' qoyediñe?
MRK.12.16	Jogaa'me 'yadeteguet:
MRK.12.16	—Mach'e lequi'i ñe'me lejaliaĝane'j ga'me Roma laje'pi, nataq'aen mach'e lenaĝat jenjo'.
MRK.12.17	Qama'le Jesús enaac:
MRK.12.17	—Chane'eja chimaqachiñe da'me auañem ga'me jo'ne mach'e loĝot ñe'me lejaliaĝane'j gaa'me Roma laje', nataq'aen auañem ñe'me Dios ga'me mach'e loĝot.
MRK.12.17	Qama'le jalcote da'me yoqochetem da'me 'laqatac joñe'me.
MRK.12.18	Chane'eja uo'oe gaa'me yec'adeta ñe'me Jesús jo'ne saduceopi, naajo' jiyaĝa'u eetedapega ja 'niyelaĝadijeguem gaa'me jo'ne joote yele'u. Qo'che' nataĝadelegue ca'li da'me dojo':
MRK.12.19	—Paĝaguenataĝanaĝaic, Moisés qo'mi yepotanouelo da'me lediijec jo'ne eetac: «Qom 'uo ga'me jiyaĝaua jo'ne 'uo jaga'me loua qama'te ch'e yeleu da'me qaya'te c'oĝot, qama'le ñe'me lanoqolec di'me yeleu en loua jaga'me p'ai, qaedi yauo'oe lec'oqo'te di'me laqaya jo'ne yeleu.»
MRK.12.20	“Chane'eja naq'aeta ca'li uo'oe gaa'me naqaya' jo'ne siete, qama'le 'uaechiñe jiyaĝaua en loua ca'li, qalaĝaja qaya'te c'oĝot ca'li yeleu. 
MRK.12.21	Chane'eja ga'me p'ateguet laqaya nach'e ena'am en loua ca'li jaga'me p'ai, qalaĝaja nach'e ena'am yeleu qaya'te c'oĝot. Nach'e ena'am ga'me jiyaĝaua laqaya jo'ne en loua, 
MRK.12.22	chayovida'a nimichidijeguem gaa'me siete naqaya' da'me qaya'te lec'oĝot. Ua'edi qauaye yeleu jadi'me yauo. 
MRK.12.23	Chane'eja naq'aeta da'me dojo', jega: ¿jach'e ga'me eeta da'me dojo' qom 'niyelaĝadijeguem gaa'me joote yele'u? Qama'le ¿jach'e jogamaĝa en loua qomle queda'me joote 'uonegueta gaa'me siete jo'ne mach'e naqaya'?”
MRK.12.24	Jesús 'yategueta jogaa'me:
MRK.12.24	—Da'me ami yataqachiñe adejomiyac, qa'a ja yataqachiñe auatetoñi' daa'me 'uaediñe nedii's, nataq'aen ja auatetoñi da'me lañoqotaĝanaĝac ñe'me Dios. 
MRK.12.25	Qom 'niyelaĝadijeguem gaa'me joote yele'u, joga'me jiyaĝadipi nataq'aen jaga'me yauodipi ja yitaĝa 'uo ga'me 'nonáĝac, nach'e ena'ama gaa'me piyem laje' jo'ne neda'ague di'me piyem. 
MRK.12.26	Qama'le da'me dojo' jo'ne 'niyelaĝadijeguem jogaa'me joote yele'u: ¿jeele ja auec'achiñe da'me jo'ne Moisés yediñe ca'li, da'me 'yaĝatetac jaga'me epaq jo'ne edañgui? Dios dojapegue' ñe'me Moisés:
MRK.12.26	“Mach'e jayem Nedios ñe'me Abraham,
MRK.12.26	nataq'aen jayem Nedios ñe'me Isaac,
MRK.12.26	nataq'aen jayem Nedios ñe'me Jacob.”
MRK.12.27	Nataq'aen, ñe'me ja Nedios gaa'me jo'ne yele'u, chane'eja naajo' jo'ne yele'u mañaĝa qama'te maliaĝa nec'aletedaye. ¡Ami yataqachiñe adejomiyac!
MRK.12.28	Qama'le 'uo ñe'me jiyaĝaua jo'ne judiopi napaĝaguenoqo't jo'ne domachitapegalo da'me necotetapega't. Mane'e da'me yayaten queda'me onaĝaic da'me 'lataĝac ñe'me Jesús, qama'le yec'ata joñe'me da'me yenat:
MRK.12.28	—¿Jach'e ga'me p'ajaye daa'me Dios lamaĝajoĝonaĝaco?
MRK.12.29	Jesús 'yateguet joñe'me:
MRK.12.29	—Da'me p'ajaye Dios lamaĝajoĝonaĝac enaac:
MRK.12.29	“Anaquiaĝañiya da'me dojo', ami Israel laje'pi:
MRK.12.29	¡Ñe'me Jaliaĝanec mach'e Qanedios,
MRK.12.29	nach'eñeta Jaliaĝanec!
MRK.12.30	Adoqopita ñe'me Jaliaĝanec 'me Anedios,
MRK.12.30	auemata na'me adauel,
MRK.12.30	nataq'aen auemata na'me adepaqal,
MRK.12.30	nataq'aen auemata da'me adelnataĝac,
MRK.12.30	nataq'aen auemata da'me at'añaĝac.”
MRK.12.31	Nataq'aen uoja'e jenjo' p'ayet jo'ne enaac:
MRK.12.31	“Adoqopita ga'me adaqaya
MRK.12.31	nach'e naq'aeta nale anoqopitela't.”
MRK.12.31	Naajo' yataqachiñe napacalo'te gaa'me namaĝajoĝonaĝaco laqaya'.
MRK.12.32	Qama'le ñe'me judiopi napaĝaguenoqo't enaac:
MRK.12.32	—Yataqachiñe 'noota, paĝaguenataĝanaĝaic: yataqachiñe eja da'me anenaĝategue queda'me 'uo ñe'me Dios jo'ne onolec, nataq'aen qaya'te dios laqaya. 
MRK.12.33	Nataq'aen qom qadoqopita joñe'me Dios da'me jemataqa na'me qadauel, nataq'aen jemataqalegue da'me qadetadenataĝanaĝac, nataq'aen jemataqalegue da'me qat'añaĝac, choqoda'me qadoqopita ga'me qadaqaya, nach'e naq'aeta da'me ñoqopitaĝala't, napacalegue ga'me qadajaqajec jo'ne qoyigoue nale, nataq'aen qadajaqajec jo'ne qo'mi nep'aĝanegueta jo'ne qoyachalegue ga'me c'atoĝonaĝala'.
MRK.12.34	Ca'li Jesús yayaten queda'me yataqachiñe 'noota da'me 'lataĝac ñe'me paĝaguenataĝanaĝaic daa'me Dios lamaĝajoĝonaĝaco, qama'le enaac:
MRK.12.34	—Maqachaĝa adauaqa'a da'me Dios lejaliaĝa.
MRK.12.34	Nataq'aen queda'me ja yitaĝa 'uo ga'me ch'e yapinalegue da'me yauo'oe gaa'me lenataĝanaĝaco.
MRK.12.35	Jesús uetaue ga'me tamenaĝaiqui ca'li dapaĝaguenataĝatac, qama'le denataĝan:
MRK.12.35	—Joga'me napaĝaguenoqo'tpi, ¿toqoch'e eetedapega nach'eñe David lec'oĝot ñe'me Dios Liquiyac? 
MRK.12.36	Qa'a mach'edi David, taue joñe'me Dios Lepaqal qama'le yojaĝanaĝan, enaac:
MRK.12.36	«Ñe'me Jaliaĝanec dojapegue' ñe'me Yejaliaĝanec:
MRK.12.36	Ona'ña na'me jayaten,
MRK.12.36	chayovida'a qom jacho'oto naa'me adapia'te
MRK.12.36	ena'uaque joga'me adaute'upi.»
MRK.12.37	Qalaĝaja, ¿teua'atoqo' David lec'oĝot ñe'me Dios Liquiyac, qom nach'edi David yenaqatenec: «Jaliaĝanec»?
MRK.12.37	Qama'le joga'me jiyaĝadipi jo'ne jalcote joca'li, yataqachiñe 'uo da'me lamai'j ta'le naquiaĝata joñe'me Jesús.
MRK.12.38	Jesús eetojo' da'me lapaĝaguenataĝanaĝac: “Achiya'agueta joga'me judiopi napaĝaguenoqo'tpi jo'ne noqopideta da'me yaidiñe gaa'me leuo jo'ne yededañe nale yeuo'tape, nataq'aen nale yec'adeta ga'me laeñi ga'me noic qama'le jetaque qo'nonaĝachiguilo nale qoyep'iye'n. 
MRK.12.39	Nale tadoue ga'me nemaĝaiqui qama'le 'yatalo gaa'me je'onaĝaiqui' jo'ne p'adeuo jo'ne qoyi'yoĝode'n, nataq'aen 'yatalo gaa'me 'lachaqa'te jo'ne onaĝayaqa nale deque'y. 
MRK.12.40	Nataq'aen doĝotaĝaneque ga'me jo'ne yiyamaqa'tama gaa'me p'ail, nataq'aen nale nequepaĝatedelegue da'me dojo' qama'le yauo'oe gaa'me netamenaĝaco jo'ne jalo'li. ¡Jogaa'me yataqachiñe let'adaic ga'me ne'uaĝanague'j jo'ne qoyanema qom'te!”
MRK.12.41	'Uo ga'me ua'a ca'li Jesús ñichiñe, neta'ña ga'me dajo'teta gaa'me najaqajel lete' jo'ne laicaual, yec'atetac ga'me jiyaĝadipi da'me yachañguilo naa'me lete' naa'me naicaual. Qama'le qayoĝode' gaa'me neuoyaĝadi jo'ne jalcote gaa'me naicaual jo'ne yijaĝadiñgui. 
MRK.12.42	Nach'e ena'am yovidauo jaga'me p'ai jo'ne choĝodaq, qama'le yijaĝadiñgui dojole gaa'me naicaual jaga'me najaqajel lae't jo'ne ja jalcote lajo'vi'y. 
MRK.12.43	Chane'eja Jesús yiyaĝanalo jogaa'me lapaĝaguenataqa qama'le eetojo' ga'me 'laqatac:
MRK.12.43	—Eja da'me ami ja'aĝatema queda'me jadojo' p'ai jo'ne mate mane'e choĝodaq, ga'me yanegue napacalo'te gaa'me neuoyaĝadi lajaqaje' jo'ne yachedañgui jaga'me najaqajel lae't gaa'me naicaual. 
MRK.12.44	Qa'a ena'uaque yadegue ga'me jo'ne ch'e 'liyoqote', qalaĝaja jañe'me mate mane'e choĝodaq yanegue yema ga'me yauana nalo'taguet ta'le yiyamaĝam.
MRK.13.1	Mane'e ca'li yenoĝonegue ñe'me Jesús ga'me tamenaĝaiqui, 'uo ga'me lapaĝaguenatac jo'ne enaac:
MRK.13.1	—¡Auec'aten jenjo', Paĝaguenataĝanaĝaic! ¡Degueja na'me qadipi, nataq'aen degueja joca'li qo'yoĝon jenjo' emec!
MRK.13.2	Qama'le Jesús 'yateguet:
MRK.13.2	—Nayi auanalo naajo' t'adayaqa emaqa, qalaĝaja qomle qama'le qaya'te onolec ta'le uetalegue ga'me laqaya ga'me qa': yema qoyapalaĝat qom'te.
MRK.13.3	Yem da'me dojo' qama'le dajotegue ga'me qajoĝonaĝa jo'ne Olivo Lichidijat, jo'ne dajo'teta ga'me tamenaĝaiqui, Jesús ñiyiñe, qama'le Pedro, Santiago, Juan nataq'aen ñe'me Andrés yejamaĝa'te' joñe'me Jesús qama'le yena't:
MRK.13.4	—¿Jach'e jogamaĝa laloqo' da'me 'uo da'me dojo', nataq'aen jach'e jogamaĝa 'nanec qom nadi'ta da'me male yepacalegue ga'me 'uo jo'ne loiquiaqa'yaĝac?
MRK.13.5	Jesús 'yategueta jogaa'me:
MRK.13.5	—'Noota qom at'oiya'aguet ta'le 'uo gamachaqaega ami yoqovi'n. 
MRK.13.6	Qa'a qayoĝode' gaa'me novi't qomle jo'ne ch'e jayem 'naĝachidiye. Eetojo' ga'me 'laqata'j: «Mach'e jayem Jesús», qama'le jalcote ga'me jiyaĝadipi jo'ne yoqovi'n qomle.
MRK.13.7	“Qom auep'iquitapega queda'me 'uo ga'me nalatetapega't jo'ne maqapi'ña jenjo', uotaĝa maqapi'ña di'cha'a, 'noota qom ena'te at'oiyi. Qa'a nach'eda taue ga'me 'uo qomle, qalaĝaja maliaĝa ja laloqo' ga'me loiquiaqa'yaĝac jena'me aleua. 
MRK.13.8	Qama'le ga'me noic delo'ye' ga'me noic laqaya, nataq'aen gaa'me nejaliaqa'te deloiquitapega't. Nataq'aen qayoĝode' gaa'me ale'u lael deda'tape, nataq'aen 'uo da'me noqouaĝa. Naqaenaua naajo' 'uaediñe uo'oe qomle daa'me nachoĝodeco.
MRK.13.9	“'Noota qom mach'e anechilela't, qa'a ami qoyanouelo gaa'me nemaĝaiqui' lejaliaĝanaqa qomle, nataq'aen ami qoye'uaĝa'n nale oviyauelo gaa'me nemaĝaiqui'. Ami qoyajoĝona'agueta gaa'me jaliaĝanaqa jo'ne yelolo'te nale gaa'me ale'u lael nataq'aen jogaa'me jaliaĝanaqa jo'ne p'ajodaye, yajouaĝat da'me ami yapaĝaguenataqa, qaedi naq'aeta da'me male auaqanachichi ta'le jayem a'uaĝachetac nale auajoyiya'agueta jogaa'me. 
MRK.13.10	Qama'le da'me 'naqataĝanaĝac jo'ne onaĝaic 'noota ta'le 'uaeñe qot'aqataĝatapema yema ga'me noyaqapi. 
MRK.13.11	Nataq'aen ena'te at'oiyapega ga'me jo'ne anenaĝachiyegue qom ami qoyajoĝona'agueta gaa'me lejaliaĝanaqa gaa'me nemaĝaiqui'. Nach'ega laloqo' da'me anenaĝachiyegue ga'me jo'ne Dios ami yaloĝonalo, qa'a ja naqa'ami ta'le mach'e auojeyi, dite ñe'me Lepaqal joñe'me Dios jo'ne ami yojaĝanaĝa'n. 
MRK.13.12	Jogaa'me jo'ne yataqachiñe naqayadejoda yepoleguelo'te da'me leleuaĝa gaa'me mach'e laqaya'; nataq'aen gaa'me net'al yepoleguelo'te jogaa'me mach'e lec'oqo'te, nataq'aen jogaa'me nec'oqo'te nautenalo gaa'me mach'e let'al qama'le yala't. 
MRK.13.13	Yema ga'me aleua laje'pi ami nautenalo qa'a yajouaĝat da'me jayem oquiyegue; qalaĝaja ga'me jo'ne 'nañaĝatela't chayovida'a da'me loiquiaqa', nach'ega qoyanem da'me lec'alaĝa jo'ne ja 'naidena'a.
MRK.13.14	“Mane'e qom auañiya ga'me jo'ne te'me adiquiyayi'ya jo'ne yapalaĝat ena'uac, queda'me naue da'me Dios 'lemec jo'ne ja 'nalegue —ga'me jo'ne yec'aten da'me dojo', 'noota qom yayaten—, chane'eja gaa'me jo'ne ueteda'a di'me Judea, 'noota da'me dajodegue yec'atalo gaa'me qajoĝona'a. 
MRK.13.15	Qama'le ga'me jo'ne netalegue ga'me 'lemec, qom nenochiñe, 'noota da'me ja taue ga'me 'lemec ta'le cha'li ya'uo li'yac. 
MRK.13.16	Nataq'aen ga'me jo'ne ue'ta ga'me 'nonaĝa, 'noota da'me ja 'viyelaĝauo uotaĝa ta'le cha'li naconajeguem ga'me lapoto. 
MRK.13.17	¡Yataqachiñe choĝodailole gaa'me yauo' jo'ne nalotapegueta gaa'me noloqo'ote qom'te da'me qo'uaĝail, uotaĝa yauanalo gaa'me 'najodolqa jo'ne maliaĝa uanoque'tape! 
MRK.13.18	'Noota qom auajelaĝañiyot joñe'me Dios qaedi da'me dojo' jo'ne 'uo qom'te ja tachiguilo gaa'me noloqo'ote qom uo'oe gaa'me uochi'pi. 
MRK.13.19	Gaa'me noloqo'ote qom'te yataqachiñe 'uo da'me nachoĝodec, jo'ne ja naq'aeta ga'me 'uo chiyoqo'teguet ca'li 'uaechiñe ye'et jena'me aleua joñe'me Dios, chayovida'a nayi, uotaĝa ta'le yitaĝa 'uo qom'te. 
MRK.13.20	Qalaĝaja qom ñe'me Jaliaĝanec ja yip'iaĝataye da'me dojo' gaa'me noloqo'ote qama'le qaya'te yaqanatet ta'le nec'alegue; qalaĝaja, yip'iaĝataye qom'te, jouaĝat da'me lichoĝodenataĝanaĝac jogaa'me lec'oqo'tolqa jo'ne mach'e liquiyaqa.
MRK.13.21	“Qama'le qom 'uo gamachaqaega ami 'yaĝatema jo'ne enaac: «¡Auec'achiñe: jenjo' jena'me Dios Liquiyac joote ue'tena!», uotaĝa enaac: «¡Auec'achiñe: di'cha'a di'me ue'ta!», ena'te a'uamaqachiñe. 
MRK.13.22	Qa'a novi't qom'te gaa'me pecayaqa jo'ne eetapela'ajalo Dios liquiyaqa, nataq'aen gaa'me qovinaĝanaĝayaqa jo'ne eetapela'ajalo Dios 'laqataĝanaĝanaqa; qama'le nach'egaua yauo'oe gaa'me 'lanaqa nataq'aen gaa'me lañoqotaĝanaĝaco jo'ne p'ajodaye, qaedi doqovinaĝa'n, da'me jetaque yañoĝo't chayovida'alo gaa'me Dios lec'oqo'tolqa jo'ne mach'e liquiyaqa. 
MRK.13.23	¡Achiya'aguet da'me dojo'! Male ami ja'aqataĝanouelo da'me 'uo qom'te jo'ne tatalegue.”
MRK.13.24	Nataq'aen Jesús enaac:
MRK.13.24	—Qalaĝaja gaa'me noloqo'ote qom'te, qom joote yenoĝodegue gaa'me noloqo'ote jo'ne nachoĝodaĝaiqui', qama'le jañe'me ajeua 'uo da'me 'lalaĝa, nataq'aen ñe'me auoĝoic male qaya da'me lauaqayaĝac; 
MRK.13.25	ga'me uaqachiñipi chiyoqodaje'ma di'me piyem da'me 'naqadañe, nataq'aen qoyedada'tape ena'uaque gaa'me jo'ne neda'ague di'me p'ajeguem 'me laqauaejeguem. 
MRK.13.26	Qom yem da'me dojo', qama'le jayem jo'ne yataqachiñe Jiyaĝaua Lec'oĝot jayem qoyela'aguet da'me japetalo'te gaa'me piyem loje' da'me ñovi', choqoda'me yañoqotaĝanaĝac nataq'aen da'me 'yonaĝac. 
MRK.13.27	Qama'le ñamaĝatequena gaa'me piyem laje' qaedi yemata'a't ena'uaque jogaa'me yiquiyaqa, jo'ne chiyoĝoteda'ague ga'me nayapije'ma jañe'me ajeua, nataq'aen tayapi'ña jañe'me ajeua, choqoga'me qolauaic ladic nataq'aen ga'me uaquiaĝaic ladic, chayovida'a gaa'me naua'alo jo'ne chiyoqo'teguet naa'me loiquiaqa'te jena'me aleua.
MRK.13.28	“'Noota qom auayachiñe da'me dojo' jo'ne jaloqotenaĝana jaga'me epaq jo'ne higuera: qom male nole'l naa'me lepeel nataq'aen nejetedegue naa'me layoqotel, qama'le auetadeñi queda'me yauaqa'a da'me laloqo' ga'me uo'e. 
MRK.13.29	Chane'eja naq'aeta qomle da'me dojo', mane'e qom auañiya da'me di'yo't naa'me naajo' uo'oe, auayachiñe queda'me joote yamta'le ñovitequena. 
MRK.13.30	Eja ami ja'aĝatema queda'me yema da'me dojo' yepaquichigui qom maliaĝa 'uo jena'me jenjo' jiyaĝadipi naa'me naajo' noloqo'ote. 
MRK.13.31	Jodi'me piyem nataq'aen jena'me aleua ja yitaĝa 'uo qom'te, qalaĝaja daa'me 'yaqataqa qamqa'me ja yenoĝodegue.
MRK.13.32	“Qalaĝaja ga'me ua'a ga'me nolo' uotaĝa ga'me laloqo' da'me dojo', qaya'te gamachaqaega ta'le yayaten, uotaĝa gaa'me piyem laje' jo'ne neteda'ña di'me piyem, uotaĝa jayem jo'ne Dios Lec'oĝot; onolec ñe'me Taĝadena' yayaten da'me dojo'. 
MRK.13.33	Chane'eja ¡achiya'aguet! Aneloyitaye nataq'aen a'vicheta't, qa'a ja auayachiñe qom novi' ga'me nolo' jo'ne laloqo'. 
MRK.13.34	'Noota qom aueñe'tema gaa'me lalemaĝaje'te ñe'me jiyaĝaua jo'ne yec'ata ga'me aleua laqaya. Qama'le yepotanegueta gaa'me lalemaĝaje'te ga'me 'lachaqa' qaedi neteleta: onolqa'tape yepotaneguet ga'me 'lonatac, nataq'aen yamaĝalegue ga'me neteloqo't ga'me jom qaedi yeviteta't. 
MRK.13.35	Chane'eja, 'noota qom a'nañaĝachiyec da'me adevitaĝaqui, qa'a ena'am ta'le ja auayachiñe ga'me laloqo' qom novi' ñe'me loĝot ga'me 'nachaqa', uotaĝa qom yemta pi'yaq, uotaĝa laeñi ga'me pi'yaq, uotaĝa qom jaya'agueteda, uotaĝa yamta'le 'yoĝoñi. 
MRK.13.36	Qa'a ja 'noota qom pelaqatela't da'me paja'a ñovi' qama'te ami jejomalo'te da'me ena'am ta'le a'uochetac. 
MRK.13.37	Da'me 'yaqatac jo'ne ami janema, nach'e ena'am janema yema ga'me jiyaĝadipi: ¡A'nañaĝachela't: aneloyitaye!”
MRK.14.1	Maliaĝajoda dojolqa gaa'me noloqo'ote da'me yovita da'me qo'nonaĝachigui ga'me niqui'yaĝac jo'ne touenaĝac queda'me Pascua, nale qonetouena ca'li maqachaĝa leuotaye jo'me piyem le'ec joca'li, nale qoyalic jaga'me pan jo'ne qaya'te lale'gue jo'ne en yajediye. Qama'le jogaa'me lejaliaĝanaqa ga'me tamenaĝaiqui lo'olpi, nataq'aen ga'me judiopi napaĝaguenoqo'tpi yelotedaque ga'me lajoĝoc da'me qaedi yaqanate't ta'le yecoñe't ñe'me Jesús, uotaĝa chiyoĝotedayi gamachaqaega loqovinaĝanaĝa'j, qaedi qoyalat. 
MRK.14.2	Qama'le enapega't jogaa'me:
MRK.14.2	—'Noota qom ja naqaega ga'me nolo' jo'ne Pascua, qaedi ga'me jiyaĝadipi ja qo'mi 'te yeloiquiaĝa'n da'me jalilegue.
MRK.14.3	Jesús male ue'ta di'me Betania, ga'me 'lachaqa' ñe'me Simón jo'ne qoyenaqatenec daloĝo litec. Mane'e ca'li ñichidiñe dajotedalegue ga'me niqui'yaĝala', 'uo jañe'me yauo jo'ne lapaĝauo lajoqot'a ga'me lae't jo'ne qa' 'me alabastro, najaqachigui ga'me yoĝoqui jo'ne davioĝon 'me lenaĝat nardo, jo'ne 'uo da'me lajo'viyaĝac. Yeuachi'nguet jaga'me lae't qama'le nejeuoĝoñi ga'me yoĝoqui da'me yecodelegue ga'me laqaic ñe'me Jesús da'me 'nonaĝachigui. 
MRK.14.4	Qama'le uo'oe gaa'me jo'ne yauachidigui da'me dojo' male dalemata'y joca'li nataq'aen nenatetapega't:
MRK.14.4	—¿Toqoch'e ch'e ye'uetac jadojo' yauo jenjo' yoĝoqui jo'ne lajo'vi? 
MRK.14.5	Yaqanatet ta'le yemen jo'ne nalo'taguet trescientos denariopi, qaedi qoyanema gaa'me laicaual gaa'me choĝodache.
MRK.14.5	Nataq'aen ja 'noote' gaa'me 'laqataqa jo'ne qoye'uaĝaneque jaga'me yauo.
MRK.14.6	Qalaĝaja Jesús enaac:
MRK.14.6	—¡Auomachii'ya! ¿Toqoch'e aueloiquiaĝañetac? Yataqachiñe 'noota da'me 'lonatac jo'ne jayem 'yetec. 
MRK.14.7	Qa'a gaa'me choĝodache nach'e eta't ami uetauelo, nataq'aen auaqanachichi ta'le 'noota ga'me a'vichiyeque qom naq'aeta da'me adelnataĝaqui. Qalaĝaja da'me jayem ja nach'e eta't ami jouetauelo. 
MRK.14.8	Qama'le jana'me male ya'uo ga'me jo'ne maqachaĝa yaqanatet: joote yiyoĝolegue jena'me yo'oc ga'me lata' qom maliaĝa cha'li jona'li jayem qoyijeñi. 
MRK.14.9	Eja da'me ami ja'aĝatema queda'me gamachaqaega ga'me ua'a da'me qo'yaĝatetac dojo' onaĝaic 'naqataĝanaĝac jena'me aleua, qama'le nach'e ena'am qo'yaĝatetac ga'me jo'ne jayem 'yetec janjo' yauo, qama'le naq'aeta da'me qonetouetapega.
MRK.14.10	Judas Iscariote, jo'ne chiyaqauelo jogaa'me doce 'me Jesús lapaĝaguenataqa, ec qaedi yec'atalo jogaa'me lejaliaĝanaqa ga'me tamenaĝaiqui lo'olpi, qaedi yanegue joñe'me Jesús. 
MRK.14.11	Mane'e ca'li domachita qama'le yataqachiñe 'uo da'me lamai'j, nataq'aen qoyaqataĝanot ñe'me Judas queda'me qoyanem qomle jaga'me laicaua. Chane'eja paja'a yelotaque ga'me ua'a da'me 'uo da'me ledaqa' qaedi yepitaqatenac da'me yaneuo joñe'me Jesús.
MRK.14.12	Jo'me nolo' 'uaechiñe da'me qouenata da'me qo'nonaĝachigui da'me qoyalic jaga'me pan jo'ne qaya'te lale'gue, nale qoyalat ga'me 'naĝanaĝate c'oĝot jo'ne qoyalic ga'me nolo' jo'ne Pascua, qama'le jogaa'me lapaĝaguenataqa ñe'me Jesús yena't joñe'me:
MRK.14.12	—¿Jach'e ga'me jetaque jec'otaĝa qaedi jiyamaĝataqata't ga'me qadiqui'yaĝac?
MRK.14.13	Chane'eja ye'uauaĝate' gaa'me dojolqa 'me lapaĝaguenataqa, nataq'aen t'aqataĝanema jogaa'me:
MRK.14.13	—Jamoyi, auec'achiya di'me Jerusalén: nach'ega ua'a da'me auadi'yaguet ga'me jiyaĝaua jo'ne yachitac jaga'me naco'na; nach'ega oquiyegue qomle. 
MRK.14.14	Ga'me ua'a da'me yenoĝoneuo qama'le auenachi ga'me loĝot ga'me emec: “Ñe'me Paĝaguenataĝanaĝaic am yenat queda'me ¿jach'e jogamaĝa auen ua'a da'me deque'e choqogaa'me lapaĝaguenataqa jena'me jenjo' at'achaqa', da'me qouenata ga'me nolo' jo'ne Pascua?” 
MRK.14.15	Qama'le ami yaloĝonalo ga'me emec jo'ne jalcochigui 'me qayaje'mec, jo'ne joote qoyiyamaĝateta't nataq'aen joote yem qaedi ua'a da'me jeque'yaq. Qo'mi aviyamaĝachit'aeta jo' ga'me maliaĝa qaedi uoteta yem qom male jeque'yaq.
MRK.14.16	Jogaa'me lapaĝaguenataqa eque' ca'li yec'adeta ga'me noic. Qama'le yauata yema ga'me jo'ne joote Jesús 'yaĝatema, nataq'aen queda'me male yiyamaĝatetedac ga'me liqui'yaĝa'j jo'ne qouenata ga'me nolo' jo'ne Pascua.
MRK.14.17	Ca'li joote pi'yaq qama'le yovi't ñe'me Jesús choqogaa'me doce lapaĝaguenataqa. 
MRK.14.18	Mane'e ca'li dajotedalegue ga'me niqui'yaĝala' da'me deque'tape, Jesús enaac:
MRK.14.18	—Eja da'me ami ja'aĝatema queda'me 'uo ga'me jo'ne ami chiyaqauelo 'me ena'am dequetac nayi ñeuanaĝaua, jayem p'alegue qomle qama'le jayem yanegue.
MRK.14.19	Jogaa'me jalcote da'me totelo'te, nataq'aen ja nayaloĝode'n da'me onolqa'tape enaac:
MRK.14.19	—¡Yataqachiñe ja naqayem!
MRK.14.20	Qalaĝaja Jesús 'yategueta jogaa'me:
MRK.14.20	—Mach'e ami jo'ne doce, ami chiyaqauelo joga'me, ga'me jo'ne yepapiaĝat ga'me pan na'me qadiqui'yaĝaiqui. 
MRK.14.21	Jayem jo'ne yataqachiñe Jiyaĝaua Lec'oĝot jeguelegue da'me jo'ne joote qoyediñe jo'ne jayem 'yaĝate'taguet; qalaĝaja, ¡degueja qomle ga'me lachoĝodec ñe'me jo'ne jayem p'alegue! ¡Naitoqo' ja niyiñe joca'li joñe'me!
MRK.14.22	Mane'e ca'li cha'li deque'tape, qama'le Jesús yacona ga'me pan nataq'aen yanem da'me lamaic joñe'me Dios, yecolaĝatapiye qama'le yanouelo jogaa'me lapaĝaguenataqa, enaac:
MRK.14.22	—Auacoñiya jenjo', jo'ne mach'e laloĝoiqui qoyen jena'me yapat.
MRK.14.23	Yem qama'le yacona jaga'me yomaĝaiqui, yitaĝa yanem da'me lamaic joñe'me Dios nataq'aen yanema jogaa'me, qama'le ena'uaque niyo'm joca'li. 
MRK.14.24	Nataq'aen eetojo':
MRK.14.24	—Janjo' mach'e laloĝoiqui qoyen jana'me yetauo', nach'ana jo'ne 'nanec queda'me Dios ami ye'tema qaedi male aniyamaĝadeñiyeguet joñe'me; mach'e yetauo' jo'ne naliñi qomle, nala'alo joga'me jiyaĝadipi jo'ne jalcote, qaedi yiyamaĝatem. 
MRK.14.25	Eja da'me ami ja'aĝatema queda'me ja yitaĝa ñiyomigui na'me uva li'i, chayovida'a qom ga'me nolo' qom yataqachiñe jona'ña di'me lejaliaqa' joñe'me Dios, jo'ne ena'am ta'le niqui'yaĝac let'adaic: qom nach'ega nolo' qama'le ñiyomigui ga'me uva li'i dalaĝaic.
MRK.14.26	Mane'e ca'li yem da'me t'onaĝa'tape qama'le ñidijeguem, yec'adeta ga'me qajoĝonaĝa jo'ne Olivo Lichidijat.
MRK.14.27	Jesús t'aqataĝanema gaa'me lapaĝaguenataqa:
MRK.14.27	—Ena'uaque ami cha'li jayem oquiya'e qomle queda'me at'oiyi. Naq'aeta da'me 'yaĝatetac da'me Dios 'laqatac queda'me enaac:
MRK.14.27	“Jalat ñe'me 'naĝanaĝate neuatoqo't,
MRK.14.27	qama'le gaa'me 'naĝanaĝatel nelagaĝa qomle.”
MRK.14.28	Qalaĝaja qom 'ñiyelaĝajeguem qama'le je'uau'ta di'me Galilea qaedi yitaĝa ami jemata'a't.
MRK.14.29	Pedro enaac:
MRK.14.29	—Mate mane'e ena'uaque dajodegue qomle, jayem qamqa'me ja am 'te jeca'e.
MRK.14.30	Qalaĝaja Jesús 'yateguet:
MRK.14.30	—Eja da'me am ja'aĝatem queda'me nach'ena jenjo' pi'yaq, qom yauaqa'a da'me 'viyelaĝalegue da'me noyen ga'me olegaĝa, qama'le joote tres jayem anematapec da'me aueetapega ja jayem 'te auateton.
MRK.14.31	Qalaĝaja Pedro yepalatapega:
MRK.14.31	—Mate mane'e am jele'ta'y qomle qalaĝaja ja am 'te ñemanec.
MRK.14.31	Nataq'aen nach'e ena'ama gaa'me laqaya' naq'aeta ga'me 'laqata'j.
MRK.14.32	Yem da'me dojo' qama'le yec'adeta jaga'me noqop'adit jo'ne lenaĝat Getsemaní. Jesús dojapegue'to gaa'me lapaĝaguenataqa, enaac:
MRK.14.32	—Cha'li oñita'ña jenjo' da'me jec qaedi ñetamen.
MRK.14.33	Qama'le lequiaĝa'u ñe'me Pedro, ñe'me Santiago, nataq'aen ñe'me Juan queda'me yitaĝa eque', qama'le paja'a Jesús nomeguet da'me totelegue, nataq'aen 'uo da'me lachitataic jena'me lauel. 
MRK.14.34	Enaac:
MRK.14.34	—Yataqachiñe jayem totelegue: nomeguet da'me leleuaĝa jena'me yeuel. Ovi'ta jena'me jenjo', nataq'aen ena'te anaĝayañe da'me adevitaĝaqui.
MRK.14.35	Qama'le Jesús paja'a yitaĝa ec, yec'ata ga'me qaya'ta, da'me naĝañi chayovida'a yedaĝa'taguet jena'me aleua jaga'me nepe, nataq'aen nachoĝodenot joñe'me Dios queda'me chiliajaĝa ja novita ga'me 'uo qomle. 
MRK.14.36	Da'me netamenaĝac enaac: “Abba, am Taĝadena', yema gaa'me uo'oe qaya'te auen qalaq q'aen: ¡jayem auachiyoĝotaue da'me dojo' yachoĝodec! Qalaĝaja, 'noota qom ja naqaega ga'me mach'e jepaquetapega, dite da'me mach'e adoequenataĝanaĝac.”
MRK.14.37	Yem qama'le 'viyelaĝa ga'me ueteda'a gaa'me tres lecochaĝa'u, qama'le yejomalo'te da'me t'oche'tape. Yenat ñe'me Pedro:
MRK.14.37	—Simón, ¿Toqoch'e a'uochetac? ¿Qo'li ja auaqanatet ta'le cha'li cada'ac aneloyitaye? 
MRK.14.38	A'nañaĝachi qaedi aneloyitaye nataq'aen anetameñi, qaedi ja ami 'te noma't da'me anapiyenaguequi. Naa'me adai'lidi' 'uo da'me 'lañaĝa'j qamqa'me choĝolaĝaic da'me anejiyaĝauayaĝaqui.
MRK.14.39	Yitaĝa ec, nataq'aen yitaĝa netamen, 'viyelaĝatelo'te daa'me 'laqataqa jo'ne joote nenaĝatedegue. 
MRK.14.40	Ca'li yitaĝa 'viyelaĝalo gaa'me tres lecochaĝa'u, qama'le yitaĝa yejomalo'te da'me t'oche'tape. Ja yaqanate't ta'le nelodegue qa'a yajouaĝat ga'me 'lochaqa' jo'ne ja nejataĝaic, qama'le ja yayate'n ga'me nenaĝatedegue. 
MRK.14.41	Yitaĝa ec joñe'me Jesús; male tres da'me 'viyelaĝalo, qama'le enaac:
MRK.14.41	—¡Maliaĝa a'uochetac, nataq'aen anomachiyegui! Male yem: da'me yovita ga'me laloqo' queda'me jayem jo'ne yataqachiñe Jiyaĝaua Lec'oĝot jayem qoyanouelo joga'me loeco lo'olpi. 
MRK.14.42	¡Oñiijeguem! ¡Qolaq: joote nadi'tequena ñe'me jo'ne jayem p'alegue 'me jayem yanegue!
MRK.14.43	Maliaĝa dojetac ñe'me Jesús ca'li paja'a novi' ñe'me Judas, jo'ne lapaĝaguenatac joñe'me. Nataq'aen queda'me naequetedapegue' ñe'me Judas ga'me jiyaĝadipi jo'ne lamaĝa's jogaa'me lejaliaĝanaqa joga'me tamenaĝaiqui lo'olpi, joga'me judiopi napaĝaguenoqo'tpi nataq'aen joga'me 'yaĝaicachidipi jo'ne p'ajodaye; qama'le lajoqotayelo jogaa'me leloiquiaĝanaqa'te jo'ne daĝanaqa'te nataq'aen nepo'ñe. 
MRK.14.44	Judas, jo'ne yemen ñe'me Jesús da'me p'alegue, joote ya'uo ga'me 'lanec jo'ne yaqataĝanouelo ca'li enaac: “Ga'me jo'ne ñec'ouoq qomle, mach'e naqaega: auecoñediye, nataq'aen qom yataqachiñe qoyecoñe', qama'le auaviqui.” 
MRK.14.45	Chane'eja yec'ata ñe'me Jesús qama'le yep'iyen, enaac:
MRK.14.45	—¡Jaliaĝanec!
MRK.14.45	Nataq'aen nec'ouoq. 
MRK.14.46	Chane'eja ga'me jiyaĝadipi yacode'uo joñe'me Jesús, qama'le yecoñe't.
MRK.14.47	Qalaĝaja 'uo ñe'me jo'ne ue'ta ga'me naueguegue ga'me ledaĝanaĝat qama'le yequejoĝoye jaga'me lequetela ñe'me lalemaĝajet ñe'me lejaliaĝane'j ga'me tamenaĝaiqui lo'olpi. 
MRK.14.48	Qama'le Jesús yenatoue joga'me jiyaĝadipi:
MRK.14.48	—¿Toqoch'e auanachiye' naa'me adedaĝanaqachidi' nataq'aen naa'me anepo'ñedi' da'me jayem auecoñediye, ena'am ta'le jayem cachaĝaic? 
MRK.14.49	Uo'oe gaa'me noloqo'ote da'me jouetaue ga'me tamenaĝaiqui da'me japaĝaguenataĝatapegoue, qama'te ja jayem 'te auecoñediye. Qalaĝaja dojo' tachigui qaedi yepaque'teguelo daa'me jalchi'ena nedii's.
MRK.14.50	Ena'uaque jogaa'me lapaĝaguenataqa queda'e ñe'me Jesús, qama'le dajodegue. 
MRK.14.51	Qalaĝaja 'uo ñe'me nejoqolec jo'ne quetapegue' ca'li ñe'me jo'ne peta'uo, napotota'ña ga'me ualoq. Nach'e ena'am qoyaconeuo'o ca'li joñe'me, 
MRK.14.52	qalaĝaja yajaĝayi ca'li ga'me napotota'ña jo'ne ualoq qama'le jale'tague da'me dajoyi.
MRK.14.53	Chane'eja Jesús qoyaue'uo ñe'me lejaliaĝane'j ga'me tamenaĝaiqui lo'olpi, qama'le yema'a't ena'uaque jogaa'me tamenaĝaiqui lo'olpi lejaliaĝanaqa, joga'me 'yaĝaicachidipi nataq'aen joga'me judiopi napaĝaguenoqo'tpi. 
MRK.14.54	Pedro ch'e yec'atalegue ca'li qaya'aguet chayovida'a yeda'uo ga'me p'auo jo'ne napegoue ñe'me lejaliaĝane'j joga'me tamenaĝaiqui lo'olpi, qama'le nach'e ua'a da'me ñichiñe uetauelo jogaa'me vitaĝayaqa ga'me tamenaĝaiqui, netotedapiye ga'me dole'.
MRK.14.55	Jogaa'me lejaliaĝanaqa ga'me tamenaĝaiqui lo'olpi nataq'aen ena'uaque jogaa'me jo'ne dajoya'a't nale jo'ne p'ajodaye yelotedaque gamachaqaega uajoilegue joñe'me Jesús qaedi chiyaqayi da'me qoyalat; qalaĝaja ja yauata joga'me. 
MRK.14.56	Qama'le uo'oe gaa'me qayoĝode' jo'ne nenaĝatedegue jo'ne ja ejoda da'me qoyepoleguelegue joñe'me, qalaĝaja ja qo'yamaqate'n jogaa'me 'laqataqa. 
MRK.14.57	Uo'oe gaa'me ñidijeguem qama'le 'uo ga'me yepoledelegue jo'ne ja eja enapega't:
MRK.14.58	—Qo'mi yataqachiñe jomachaĝa quelqaya da'me enaac: “Japalaĝat qomle jenjo' tamenaĝaiqui jo'ne 'lonata'j gaa'me jiyaĝa'u, qalaĝaja tres gaa'me noloqo'ote yitaĝa 'ñedijeguem ga'me laqaya jo'ne ja jiyaĝaua 'lonatac.”
MRK.14.59	Qalaĝaja ja qodigue ga'me te'me naq'aeta dojo' jo'ne qoyepoleguelegue.
MRK.14.60	Chane'eja ñe'me lejaliaĝane'j joga'me tamenaĝaiqui lo'olpi male ñijeguem, uañe laeñi jogaa'me, qama'le yenat ñe'me Jesús:
MRK.14.60	—¿Qo'li ja a'uategueta daa'me daajo' qonenaĝatedegue jo'ne am qoyepoleguelegue?
MRK.14.61	Qalaĝaja Jesús qaya'te nenaĝategue, ja 'yat ca'li. Qama'le joñe'me lejaliaĝane'j joga'me tamenaĝaiqui lo'olpi yitaĝa 'viyelaĝalegue da'me yenat:
MRK.14.61	—¿Naqa'am joona da'me am Dios Liquiyac? ¿Qo'li am Lec'oĝot ñe'me Dios jo'ne ni'yoĝodenatac?
MRK.14.62	Jesús 'yategueta jogaa'me:
MRK.14.62	—Jaja'a, mach'e jayem. Nataq'aen jayem auañiya qomle da'me jayem jo'ne yataqachiñe Jiyaĝaua Lec'oĝot queda'me joneta'ña jena'me yayaten ñe'me jo'ne napacalegue ena'uac, nataq'aen qom ñovi' japetalo'te gaa'me piyem loje'.
MRK.14.63	Chane'eja ñe'me tamenaĝaiqui lo'olpi lejaliaĝane'j yecolaĝata'aguelo jogaa'me louo jo'ne yatedañe, qa'a yataqachiñe dalemata, qama'le enaac:
MRK.14.63	—¿Teua'atoqo' jouenaqataque gaa'me choqotaĝanaĝayaqa laqaya'? 
MRK.14.64	Ami yataqachiñe auomachiyalo gaa'me 'laqataqa jo'ne ye'uetedac joñe'me Dios. ¿Jach'e jogamaĝa aueñe'tec?
MRK.14.64	Ena'uaque nalo'ta'ajalo da'me qo'namaqachiñgui queda'me 'uo da'me laviyaĝajet nataq'aen 'noota ta'le qoyalat. 
MRK.14.65	Uo'oe gaa'me paja'a natoĝodelegue ca'li, nataq'aen qoyapadiñgui na'me latajoĝoc da'me qoye'uaĝan, enapega'ajalo:
MRK.14.65	—¿Jach'e jogamaĝa am ye'uaĝan?
MRK.14.65	Nataq'aen jogaa'me vitaĝayaqa ga'me tamenaĝaiqui ye'uaĝa'n joñe'me.
MRK.14.66	Pedro ue'ta ga'me p'añe jo'ne colenaqa', ua'a da'me yovidauo jañe'me lamaĝaje ñe'me lejaliaĝane'j ga'me tamenaĝaiqui lo'olpi. 
MRK.14.67	Mane'e da'me yauana ñe'me Pedro da'me ne'tajop ga'me dole' netotac, qama'le nechachi'ñejop da'me yelochigui nataq'aen t'aqataĝanem:
MRK.14.67	—Nach'e ena'am am Jesús lauegaqatac, ñe'me Nazaret le'ec.
MRK.14.68	Pedro nemaneguet jaga'me, enaac:
MRK.14.68	—Ja jateton, nataq'aen ja jayaten ga'me jo'ne a'uaĝatetac.
MRK.14.68	Qama'le yenoĝone'ga ga'me nadiiuo. Chane'eja ua'a da'me noyen ga'me olegaĝa. 
MRK.14.69	Jañe'me yitaĝa yauana ñe'me Pedro qama'le t'aqataĝanema jogaa'me jiyaĝa'u laqaya', enaac:
MRK.14.69	—Jenjo' nach'e ena'am chiyaqauelo jogaa'me.
MRK.14.70	Qalaĝaja Pedro yitaĝa nematapec. Ja cop'a ca'li yitaĝa jogaa'me jo'ne ueteda'a ga'me yitaĝa dojedapegue' ñe'me Pedro:
MRK.14.70	—Jenaqatapega nach'e ena'am auachiyaqauelo jogaa'me, qa'a nach'e ena'am am Galilea le'ec.
MRK.14.71	Chane'eja ñe'me Pedro 'naĝatot joñe'me Dios queda'me eetapega ja yateton, enaac:
MRK.14.71	—Ñe'me Dios nach'eñe ñaviyaqatoqo't qom jayem pecaic: ¡yataqachiñe ja jateton ñe'me jiyaĝaua jo'ne jayem a'uaĝachetapem!
MRK.14.72	Qama'le paja'a yitaĝa noyen ga'me olegaĝa, qama'le Pedro netouena ga'me Jesús joote 'yaĝatem: “Qom yauaqa'a da'me 'viyelaĝalegue da'me noyen ga'me olegaĝa qama'le joote tres jayem anematapec.” Qama'le Pedro noyen ca'li.
MRK.15.1	Mane'e ca'li 'yoĝojañi, jogaa'me tamenaĝaiqui lo'olpi lejaliaĝanaqa, joga'me 'yaĝaicachidipi choqoga'me judiopi napaĝaguenoqo'tpi yema'a't, gaa'me jiyaĝa'u jo'ne yataqachiñe p'ajodaye. Qama'le qoyanetayelo ga'me lequet ñe'me Jesús da'me yaue'j, qaedi qoyajoĝona'aguet joñe'me Pilato. 
MRK.15.2	Pilato yenat joñe'me:
MRK.15.2	—¿Qo'li mach'e am lejaliaĝane'j joga'me judiopi?
MRK.15.2	'Yateguet ñe'me Jesús:
MRK.15.2	—Nach'e naq'aeta da'me anenaĝategue.
MRK.15.3	Qama'le jogaa'me tamenaĝaiqui lo'olpi lejaliaĝanaqa jalcote ga'me yepoledelegue jo'ne qoyen laviyaĝajet, 
MRK.15.4	Pilato yitaĝa 'viyelaĝalegue da'me yenat:
MRK.15.4	—¿Qo'li qaya'te at'aqatac? ¿Qo'li ja auomachiyalo gaa'me jo'ne am yepoledelegue?
MRK.15.5	Qalaĝaja Jesús ja 'yateguet joñe'me; qama'le da'me naq'aeta da'me dojo' qama'le Pilato yoqoch'em.
MRK.15.6	Nale yovita ga'me nolo' jo'ne Pascua, Pilato yejoye nale ga'me onolec necoñetaejec ga'me jo'ne yequetelegue ga'me jiyaĝadipi. 
MRK.15.7	Qama'le 'uo ñe'me necoñetaejec lenaĝat Barrabás jo'ne netaue jaga'me coñetaĝanaĝaiqui choqogaa'me laqaya' jo'ne dalataĝa'n ca'li te'me qodajolo'te da'me jetaque 'yodedapegue'to ga'me laute'upi jo'ne Roma laje'. 
MRK.15.8	Chane'eja ga'me jiyaĝadipi yovidauo ca'li qama'le paja'a qoyiyaĝanot joñe'me Pilato queda'me 'noota ta'le ya'uo ga'me jo'ne jalchi'ena naya'ac. 
MRK.15.9	Pilato 'yategueta jogaa'me:
MRK.15.9	—¿Qo'li jetaque jejoye ñe'me adejaliaĝanequi da'me ami jo'ne judiopi?
MRK.15.10	Qa'a Pilato yetaden da'me jogaa'me lejaliaĝanaqa ga'me tamenaĝaiqui lo'olpi yadeuo ca'li yajouaĝat da'me lep'aguenataĝanaĝa'j. 
MRK.15.11	Qalaĝaja jogaa'me lejaliaĝanaqa joga'me tamenaĝaiqui lo'olpi yapaĝague'n joga'me jiyaĝadipi qaedi qoyiyaĝane'uo da'me qoyejoye ñe'me Barrabás. 
MRK.15.12	Qama'le Pilato yenatouelo ga'me jiyaĝadipi:
MRK.15.12	—Qama'le, ¿jach'e ga'me je'etec ñe'me jo'ne auenaqachiñeyec adejaliaĝanequi?
MRK.15.13	Jogaa'me yataqachiñe niyaĝadijeguem da'me 'ya't:
MRK.15.13	—¡'Noota qom auep'elegue jaga'me sodoso!
MRK.15.14	Pilato enaac:
MRK.15.14	—Qalaĝaja, ¿jach'e ga'me ja no'en jo'ne ya'uo?
MRK.15.14	Qalaĝaja ma'ejama'le niyaĝadijeguem:
MRK.15.14	—¡¡'Noota qom auep'enajeguem!!
MRK.15.15	Chane'eja Pilato yejoye ñe'me Barrabás, qa'a jetaque niyamaĝadeneguet ga'me jiyaĝadipi. Nataq'aen ca'li joote yem da'me qoyamaĝa da'me ne'uaĝanaguec ñe'me Jesús, male yanegue qaedi qoyep'elegue jaga'me sodoso.
MRK.15.16	Jogaa'me coico laje' jo'ne Roma laje' yauedeta ñe'me Jesús ga'me dajoyalegue ga'me emec jo'ne nejaliaĝaiqui jo'ne napegoue ñe'me jaliaĝanec Pilato, qama'le yemata'a't yema ga'me coicopi. 
MRK.15.17	Qama'le qoyen nojomaĝaqui'ña ga'me napoto jo'ne tomaqalegue da'me 'loyaĝac, yipaĝa't jaga'me e'n noqop'a jo'ne yaĝat qama'le yanedaye. 
MRK.15.18	Yem qama'le qo'yalaĝalegue:
MRK.15.18	—¡Yataqachiñe p'ajaye ñe'me lejaliaĝane'j joga'me judiopi!
MRK.15.19	Nataq'aen queda'me qoye'uaĝanec ga'me epaq da'me qoye'uaĝañgui ga'me laqaic, qonatoĝolegue nataq'aen qoyijoedi'ñejopa naa'me neliquetel da'me qo'nonaĝachigui. 
MRK.15.20	Mane'e ca'li yem da'me qoye'uetac joñe'me, yitaĝa qonaqat ga'me qoyen lapoto jo'ne tomaqalegue da'me 'loyaĝac, qama'le qoyanayelo ga'me mach'e yataqachiñe leuo nataq'aen queda'me male qoyaueguegue qaedi qoyep'elegue jaga'me sodoso.
MRK.15.21	'Uo ñe'me jiyaĝaua jo'ne chiyoĝogue di'me noic jo'ne Cirene, lenaĝat Simón, jo'ne let'a ñe'me Alejandro nataq'aen Rufo, yemta chiyoĝogue ga'me 'nonaĝa. Ca'li tae'di, qama'le qoyamaĝalegue qaedi yepen jaga'me nesodoso ñe'me Jesús.
MRK.15.22	Yauetegue ñe'me Jesús ga'me aleua lenaĝat Gólgota (jo'ne yelo'teguet: “naqaic p'inec”); 
MRK.15.23	qama'le te'me qoyanem ga'me lataĝa jo'ne qoyalequeteneguet ga'me li'i jaga'me epaq jo'ne mirra, qalaĝaja Jesús ja yaconeguet. 
MRK.15.24	Chane'eja male qoyep'elegue jaga'me sodoso. Nataq'aen jogaa'me coico laje' jo'ne vitaĝayaqa nalichiguilo ga'me leuo ñe'me Jesús qaedi necolaĝachilo, nataq'aen qaedi yayate'n ga'me tachigui da'me 'uo ga'me yachi.
MRK.15.25	Tachi'ña nueve jaga'me hora ga'me ne'teta joca'li qoyep'elegue jaga'me sodoso. 
MRK.15.26	Nataq'aen qoyanajeguem ga'me epaq jo'ne ualegue da'me yajouaĝat da'me qoyalat, jo'ne enaac: “Joñe'me lejaliaĝane'j joga'me judiopi.” 
MRK.15.27+MRK.15.28	Qoyacha'ñejopa joñe'me jogaa'me dojolqa jo'ne cachaĝayaqa, onolec ga'me qoyacha'ague ga'me yayaten, ga'me laqaya qoyacha'ague ga'me 'nemaq.
MRK.15.29	Qama'le nale gaa'me tadelegue male ye'uetedac, yayoqo'tape naa'me laqai'go, nataq'aen enapega't:
MRK.15.29	—¡Dequetolec! Am jo'ne jetaque auapalaĝat mañaĝa ga'me tamenaĝaiqui t'adaic nataq'aen auaqanatet ta'le yitaĝa a'niyelaĝachijeguem qom tresolqa gaa'me noloqo'ote, 
MRK.15.30	¡mach'e anec'alaĝatela't: male anenochiñe, auachiyaqalegue jana'me anesodoso!
MRK.15.31	Nach'e ena'am da'me ye'uetedac jogaa'me lejaliaĝanaqa ga'me tamenaĝaiqui lo'olpi nataq'aen joga'me judiopi napaĝaguenoqo'tpi. Ne'uetedapiye joñe'me:
MRK.15.31	—Nec'alaĝatedegue jogaa'me jiyaĝa'u laqaya', qalaĝaja ja yaqanatet ta'le mach'e nec'alaĝatela't. 
MRK.15.32	¡'Noota qom nenochiñe toqo' chiyaqalegue jana'me sodoso, jenjo' “Dios Liquiyac” jo'ne “Israel Lejaliaĝanec”, qaedi jauanaĝa nataq'aen male jep'iyaqa joñe'me!
MRK.15.32	Nataq'aen jogaa'me jo'ne ueta'ñoto joñe'me jo'ne qoyep'edajeguem nach'e ena'ama ye'uetedac joñe'me.
MRK.15.33	Mane'e ca'li yovita ga'me nolo' laeñi, yema ga'me aleua 'uo da'me 'lalaĝa chayovida'a ga'me javit. 
MRK.15.34	Nach'e ua'a Jesús ya'uo 'lañaĝac da'me 'yalaq: “Eloí, Eloí, ¿lema sabactani?” (jo'ne yelo'teguet: “Mach'e am Ñedios, ¿toqoch'e jayem aueguem?”)
MRK.15.35	Gaa'me jo'ne ueteda'a domachita nataq'aen enapega't:
MRK.15.35	—Anaquiaĝañiya, yiyaĝatapega jo'me Dios 'laqataĝanaĝanec jo'ne Elías.
MRK.15.36	Chane'eja 'uo ñe'me jo'ne naqalegoq ca'li, yaĝateguet jaga'me coqota qama'le yijomiñgui ga'me lataĝa jo'ne chem, qama'le yaje'mec ñe'me Jesús qaedi niyomigui, enaac:
MRK.15.36	—Auomachi'ta yoĝo' qom Elías novida'a qaedi nenotaĝañe chiyoĝotalegue jaga'me sodoso.
MRK.15.37	Qalaĝaja Jesús netenec ga'me 'lalaĝac, qama'le yeleu. 
MRK.15.38	Ga'me ualoq let'adaic jo'ne yapadelegue ga'me chalataqa' jo'ne ja 'nalegue ga'me tamenaĝaiqui cojayi ga'me laeñi, chiyoqo'teguet ga'me p'ajeguem yeda'aguet ga'me p'añe. 
MRK.15.39	Ñe'me coico lejaliaĝanec jo'ne nechateta'ña ga'me dajota'ña ñe'me Jesús, mane'e ca'li yauana queda'me naq'aeta da'me yeleu joñe'me, enaac:
MRK.15.39	—¡Yataqachiñe eja jenjo' jiyaĝaua mach'e Lec'oĝot joñe'me Dios!
MRK.15.40	Nach'e ena'am uo'oe gaa'me yauo' jo'ne lejeque'talo da'me yelotedapega; jañe'me María jo'ne Magdala laje uetauelo gaa'me, nataq'aen María lat'e ñe'me Santiago ñe'me jaqayi nataq'aen ñe'me José, chaqañe'me Salomé. 
MRK.15.41	Naajo' yauo' quetedapegue' ca'li ñe'me Jesús nataq'aen lecochitedapega ca'li ue'ta di'me Galilea joñe'me. Nataq'aen uoja'aegaua yauo' laqaya' jo'ne qayoĝode' jo'ne quetedapegue' ñe'me ca'li yec'ata di'me Jerusalén.
MRK.15.42	Ca'li joote javit jojo' nolo' jo'ne qoniyamaĝate'taguet ga'me nolo' laqaya jo'ne niyamaqatac, 
MRK.15.43	ñe'me José jo'ne mach'e lañoqo' di'me Arimatea, nataq'aen jiyaĝaua jo'ne di'yaĝa 'me lecochaĝa'u jogaa'me jiyaĝa'u jo'ne p'ajodaye jo'ne dajoya'a't nale, joñe'me nach'e ena'am yeuatetaque da'me Dios lejaliaĝa, da'me naqanateta da'me yec'ate'uo ñe'me Pilato da'me yiyaĝane'uo da'me lapat ñe'me Jesús. 
MRK.15.44	Ca'li domachiya Pilato queda'me joote yeleu joñe'me Jesús, qama'le yoqoch'em. Paja'a yiyaĝana ñe'me coico lejaliaĝanec qaedi yenat nataq'aen yayatenaĝanaĝanec ga'me yataqachiñe eeta joca'li. 
MRK.15.45	Mane'e ca'li ñe'me coico lejaliaĝanec joote yayatenaĝanaĝanec da'me dojo', qama'le Pilato male yaje'tem ga'me Jesús lapat ñe'me José. 
MRK.15.46	Chane'eja José ecot ga'me ualoq jo'ne chiyaqayi jaga'me lino, naqachiñe ga'me lapat ñe'me Jesús qama'le lecoĝoye joga'me. Yem qama'le yachaue ga'me napa'l lae't jo'ne nejedec ga'me qajoĝonaĝa, nataq'aen ga'me lauac ga'me napa'l lae't en lapadenaĝat ga'me qa' t'adaic. 
MRK.15.47	María jo'ne Magdala laje nataq'aen María jo'ne lat'e ñe'me José yelotedapega ga'me qoyachaue joca'li.
MRK.16.1	Yenoĝonegue ga'me nolo' jo'ne niyamaqatac, qama'le María jo'ne Magdala laje, María lat'e ñe'me Santiago, nataq'aen Salomé quetot ga'me yoĝoqui jo'ne davioĝon qaedi qoyecodelegue ga'me lapat ñe'me Jesús. 
MRK.16.2	Ca'li maliaĝa ne'teta, yemta nenoĝojeguem jañe'me ajeua, qama'le yec'adeta ga'me napa'l lae't, 
MRK.16.3	nataq'aen queda'me nenatetapega't:
MRK.16.3	—¿Jach'e jogamaĝa qo'mi lecochiyalo qaedi naqat ga'me qa' t'adaic 'me yapadeno'uet ga'me nadiiuo ga'me napa'l lae't?
MRK.16.4	Qalaĝaja ca'li yelodapega, yauata queda'me joote qonaqat ga'me qa' jo'ne lapadenaĝat. Qama'le yoqochetem, qa'a yataqachiñe t'adaic joca'li ga'me qa'. 
MRK.16.5	Mane'e ca'li tadoue ga'me napa'l lae't 'uo ga'me yauata jo'ne nejoqolec neta'ña ga'me p'aye ga'me yayaten, yatedañe ga'me leuo jo'ne pagaĝayaqa 'me yededañe. Gaa'me yauo' t'oi'y ca'li, 
MRK.16.6	qalaĝaja joñe'me dojapegue'to:
MRK.16.6	—Ena'te at'oiyi. Jayaten queda'me aueloyitaque ñe'me Jesús jo'ne Nazaret le'ec, joñe'me jo'ne qoyep'elegue jaga'me sodoso. Qalaĝaja ¡joote 'niyelaĝajeguem! Ja ue'ta jena'me jenjo': auec'achiñe di'me ua'ña jo'ne qoyacha'ña. 
MRK.16.7	Jamoyi, a'uaqataĝañiyem ñe'me Pedro nataq'aen jogaa'me laqaya' jo'ne lapaĝaguenataqa ñe'me Jesús: “Joñe'me 'uau'tague di'me Galilea qaedi yitaĝa ami yemata'a't; naqaedi ua'a da'me yitaĝa auañiya, naq'aeta da'me joote ami 'yaĝatema.”
MRK.16.8	Chane'eja gaa'me yauo' chiyoqodañe ca'li queda'e ga'me napa'l lae't, qa'a t'oi'y, yataqachiñe diviloĝo'l. Eque', qama'le qaya'te gamachaqaega ta'le t'aqataĝatem, qa'a 'uo da'me loqolanaqa'.
MRK.16.9	Ca'li joote 'niyelaĝajeguem ñe'me Jesús ga'me ne'teta nolo' jo'ne 'uaechiñe ga'me semana, 'uaechiñe naloĝoneguet jañe'me María jo'ne Magdala laje, nach'añe jo'ne chiyoĝotauelo siete payac lepaqa'li da'me yamaĝadegue. 
MRK.16.10	Jañe'me dajoyilo ca'li nataq'aen t'aqataĝanema jogaa'me jo'ne quetedapegue' joñe'me Jesús, jo'ne totelo'te nataq'aen noye'tape jogaa'me. 
MRK.16.11	Naa'me ca'li domachita queda'me Jesús nec'aletaye nataq'aen jaga'me yataqachiñe yauana, qalaĝaja ja 'yamaqate'n.
MRK.16.12	Ca'li yoĝo'yi da'me dojo', Jesús yaqa'a q'aen ga'me 'loyaĝac da'me naloĝonegueta gaa'me dojolqa 'me lapaĝaguenataqa jo'ne yeuo'tape taida'ague ga'me 'nonaĝa. 
MRK.16.13	Naajo' 'viyela' ca'li qaedi t'aqataĝanema jogaa'me laqaya'; qalaĝaja nach'edi da'me ja qo'yamaqate'n jogaa'me.
MRK.16.14	'Uo jo'me nolo' laqaya ca'li Jesús yitaĝa naloĝonegueta jogaa'me once 'me lapaĝaguenataqa, mane'e ca'li cha'li ñichidiñe dajotedalegue ga'me niqui'yaĝala'. Qama'le enapegalo jogaa'me queda'me qaya'te lepe'e' nataq'aen queda'me ja en 'te damichiguilo q'ae'n naa'me lai'li, da'me qaya'te 'lamaqatenataĝanaĝa'j jogaa'me jo'ne 'uaediñe yauata queda'me 'niyelaĝajeguem. 
MRK.16.15	Chane'eja dojapegue'to: “Jamoyi, a'uaĝachetac da'me 'naqataĝanaĝac jo'ne onaĝaic ena'uaque joga'me jiyaĝadipi 'me nedalegue jena'me aleua. 
MRK.16.16	Joga'me jo'ne p'iya'a nataq'aen qonachilaĝan, naqaega yataqachiñe qonec'alaĝategue; qalaĝaja ga'me jo'ne ja p'iya'a, naqaega 'uo da'me naviyaqataguec. 
MRK.16.17	Nataq'aen naajo' nañoqotaĝanaĝaco ami naequetapegue'to nataq'aen yema gaa'me jo'ne p'iida'a, qaedi ami lecochigueta: queda'me yenaĝat auamaqayigui jogaa'me payagodipi lepaqa'li; auadenaĝachi' da'me dalaĝayaqa 'naqataqa; 
MRK.16.18	auacoñiyalo joga'me nanayaqapi; nataq'aen qom aniyomiyigui gamachaqaega 'uenaĝanaĝat jo'ne dalataĝanac, qama'te ja ami 'te yala't; choqoda'me qom auachiyalo'te naa'me adoua'adi joga'me leuaĝaiquipi qama'le yemedegue jogaa'me.”
MRK.16.19	Mane'e ca'li yem da'me dojapegue'to, joñe'me Jaliaĝanec Jesús qoyen taje'ma di'me piyem qama'le na'ña di'me yayaten joñe'me Dios. 
MRK.16.20	Jogaa'me lapaĝaguenataqa male eque' ca'li qaedi 'yaĝatetedac da'me 'naqataĝanaĝac jo'ne onaĝaic yema joga'me jiyaĝadipi; nataq'aen joñe'me Jaliaĝanec lecochiyalo jogaa'me, nataq'aen yauo'oe jodaa'me nañoqotaĝanaĝaco jo'ne p'ajodaye, jo'ne yotaua'n da'me 'naqataĝanaĝac.
LUK.1.1	Am Teófilo jo'ne am p'ajaye:
LUK.1.1	Joote auayaten queda'me uo'oe gaa'me Dios 'lonataqa jo'ne yepacalo'te ca'li, jo'ne qo'mi di'yoĝoma. Qama'le uo'oe gaa'me qayoĝode' jo'ne te'me jetaque 'yaĝatetedac da'me dojo', 
LUK.1.2	ga'me eeta da'me jo'ne joote qo'mi yacauaqatenouelo jogaa'me Jesús lamaĝa's, nach'egaua jo'ne yataqachiñe yauachidigui ga'me 'yaĝatetedac nataq'aen queda'me ua'edi male qoyanema da'me 'nelopague'j da'me qaedi dapaĝaguenataĝatec da'me Dios 'laqataĝanaĝac. 
LUK.1.3	Qo'che' nach'e ena'am da'me jayem yataqachiñe jayataĝade'tegue ga'me chiyoqochiñe da'me dojo', qama'le yataqatelegue da'me dojo' yediijec jo'ne am jedenaqatena, 
LUK.1.4	qaedi yataqachiñe auayate'tegue da'me chimaqachiñe jo'ne am qoyapaĝaguenec ca'li.
LUK.1.5	Mane'e ca'li gaa'me noloqo'ote ñe'me Herodes jo'ne P'ajaye cha'li nejaliaĝatelegue di'me aleua jo'ne judiopi 'lachaqa', 'uo ñe'me jiyaĝaua jo'ne tamenaĝaiqui lo'o 'me lenaĝat Zacarías, jo'ne napetenoue ga'me tamenaĝaiqui lo'olpi jo'ne lec'oqo'tepi di'me Abías. Jañe'me loua lenaĝat da'me Elisabet, mach'e chiyaqauelo ga'me c'oqotelpi di'me Aarón. 
LUK.1.6	Ñe'me Dios yauana queda'me chimadichidiñe jogaa'me, qa'a yoqocha'alo jodaa'me Dios yepaquetapegalo choqodaa'me lamaĝajoĝonaĝaco joñe'me, nataq'aen qaya'te gamachaqaega ta'le lejamaĝataĝa'j jogaa'me. 
LUK.1.7	Jogaa'me joote 'yaĝaicachidi, qalaĝaja qaya'te lec'oĝot qa'a Elisabet ja yauana ga'me notolec.
LUK.1.8	Ca'li jogaa'me qayoĝode' 'me tamenaĝaiqui lo'ol jo'ne napetenegueta ñe'me Zacarías qauadegue yauote da'me dajoyeda'aguet joñe'me Dios, 
LUK.1.9	qama'le 'uo jo'me nolo' ca'li tachigui qoyen ñe'me Zacarías da'me taue ga'me tamenaqa' jo'ne ja 'nalegue jo'ne nañgui laeñi ga'me tamenaĝaiqui let'adaic, qaedi yigoue ga'me jo'ne jama ga'me laeta, mach'e 'loyaĝa'j jo'ne naeda'ac gaa'me tamenaĝaiqui lo'olpi. 
LUK.1.10	Mane'e ca'li qoyigoue ga'me jama ga'me laeta, qama'le ena'uaque joga'me jiyaĝadipi jo'ne cha'li ue'ta ga'me p'aye, da'me netame'tape ca'li. 
LUK.1.11	Qama'le paja'a ca'li naloĝoneguet ga'me piyem le'ec ñe'me Zacarías, jo'ne chiyaqaje'ma ñe'me Jaliaĝanec, jo'ne nechateta'ña ga'me lae ga'me c'atoĝonaĝala'. 
LUK.1.12	Ca'li ñe'me Zacarías yauana joñe'me piyem le'ec, qama'le yoqoch'em nataq'aen jalcote da'me t'oiyapega. 
LUK.1.13	Qalaĝaja ñe'me piyem le'ec dojapegue', enaac:
LUK.1.13	—Zacarías, ¡ena'te ado'e! Joñe'me Dios joote domachiya da'me adajelaĝanaĝac, qama'le jañe'me adoua Elisabet am yanem qomle ga'me ac'oĝot, nach'eñe jo'ne auenaqatenec qomle Juan. 
LUK.1.14	Am najaqachigui qomle da'me adamaic, nataq'aen qom niyiñe joñe'me qama'le qayoĝode' gaa'me made'tape, 
LUK.1.15	qa'a ga'me ac'oĝot qomle ñe'me Jaliaĝanec yataqachiñe en p'ajaye. Ja niyomigui ga'me lataĝa, uotaĝa ga'me jo'ne yataqachiñe chem 'me nequejegaĝat, nataq'aen yataqata najaqachigui joñe'me Dios Lepaqal qom maliaĝa ja niyiñe. 
LUK.1.16	Joñe'me yaqanatet ta'le en 'niyelaĝadetot joñe'me Dios mach'e Qadejaliaĝanec jogaa'me qayoĝode' jogaa'me Israel laje'pi. 
LUK.1.17	Nach'eñe 'uau'tague ga'me dajo'tague ñe'me Jaliaĝanec, nataq'aen ue'tajop joñe'me Lepaqal choqoda'me lañoqotaĝanaĝac joñe'me, nach'e ena'am jo'me Dios 'laqataĝanaĝanec jo'ne Elías, qaedi netouenaĝanaĝa'n gaa'me net'al choqogaa'me c'oqo'te nataq'aen qaedi gaa'me qoleguetaĝanaĝaiquipi male yayate'n ta'le yoqochideta joñe'me Jaliaĝanec Dios. Naq'aeta da'me dojo' lajoĝoc da'me yivitaĝata't ga'me noic qaedi yacoteguet joñe'me.
LUK.1.18	Zacarías yenat joñe'me piyem le'ec:
LUK.1.18	—¿Jach'e ga'me at'anec ta'le jauana qaedi ja'amaqaten da'me dojo'? Qa'a da'me yataqachiñe jayem 'yaĝaicachigui nataq'aen jañe'me youa male 'yaĝaina'.
LUK.1.19	Joñe'me piyem le'ec 'yateguet:
LUK.1.19	—Mach'e jayem Gabriel, jayem lamaĝajec joñe'me Dios. Joñe'me jayem namaĝaquena qaedi am janem da'me dojo' 'naqataĝanaĝac jo'ne onaĝaic. 
LUK.1.20	Qalaĝaja nayi, queda'me ja a'uamaqaten jaĝa'te da'me am ja'aĝatem, qama'le nayi cha'li ja auomachiyac qomle nataq'aen ja auoje; ja auaqanatet ta'le 'uo ga'me at'aqatac chayovida'a qom yenoĝodegue gaa'me noloqo'ote da'me male yepaquichigui da'me dojo'.
LUK.1.21	Ca'li maliaĝa cha'li ueta'uodi, ga'me jiyaĝadipi jo'ne ue'ta ga'me p'aye yeuateteda'a ñe'me Zacarías, qama'le nenatetapega't queda'me toqoch'e ja quejetelegue da'me uetaue ga'me tamenaqa' jo'ne ja 'nalegue. 
LUK.1.22	Mane'e ca'li male yenoĝonegue, ja yaqanatet ta'le 'uo ga'me 'laqatac ta'le yanema; chane'eja jogaa'me yetade'n queda'me 'uo ga'me naloĝonaĝat ca'li uetaue ga'me tamenaqa', qa'a ch'e yauotaque 'lanec da'me te'me dojetac; qama'le nale'en da'me qaya'te 'laqatac.
LUK.1.23	Yomat ga'me 'lonataĝanaĝac, qama'le Zacarías ec dajoyi di'me 'lachaqa'.
LUK.1.24	Ca'li yoĝo'yilo gaa'me noloqo'ote, jañe'me loua Elisabet male qo'uaĝai, qama'le ja ca'e ga'me 'lachaqa' chayovida'a yenoĝodegue cinco gaa'me auoĝoyaqa. Eetojo' da'me lelnataĝac: 
LUK.1.25	“Joñe'me Jaliaĝanec jayem 'yetec da'me dojo' nayi, qaedi ga'me jiyaĝadipi male ja jayem 'te ye'uetedac.”
LUK.1.26	Yenoĝodegue gaa'me seis auoĝoyaqa da'me joote qo'uaĝai jañe'me Elisabet, Dios yitaĝa yamaĝa ñe'me piyem le'ec jo'ne Gabriel di'me noicolec lenaĝat Nazaret, jo'ne na'ña di'me aleua jo'ne Galilea. 
LUK.1.27	Nach'edi 'lachaqa' jañe'me q'añole jo'ne lenaĝat María; jaga'me maliaĝa jamaĝai nataq'aen uayamaqai, qama'le jañe'me joote 'uo ñe'me jiyaĝaua jo'ne nayate'ne' nataq'aen 'naĝateguet qaedi 'uoneguet jo'ne lenaĝat José, jo'ne chiyoĝoguet di'me let'a David. 
LUK.1.28	Joñe'me piyem le'ec yenoĝoneuo'o ga'me ue'ta jañe'me qama'le enaac:
LUK.1.28	—¡Am jep'iyen, María! Am jo'ne am yotauan joñe'me Jaliaĝanec: ¡nach'eñe am ue'tajop!
LUK.1.29	María jalcote da'me yoqoche'ema naajo' 'naqataqa, qama'le uenate'ta jach'e jogamaĝa yelo'teguet da'me dojo' nep'iyenataĝanaĝac. 
LUK.1.30	Joñe'me piyem le'ec enaac:
LUK.1.30	—María, ena'te ado'e, qa'a joñe'me Dios yataqachiñe am 'yamaqaten. 
LUK.1.31	Qama'le 'uo qomle ga'me adoqo'uaĝajet: 'uo ga'me ac'oĝot, qama'le auenaqatenec qomle Jesús. 
LUK.1.32	Nach'ega jiyaĝaua jo'ne p'ajaye qomle, joga'me qoyiyaĝanaĝatapec qomle Lec'oĝot joñe'me Dios jo'ne napacalegue ena'uac, jo'ne en yelolo'te qomle ga'me mach'e layipi, ena'am di'me chiyoĝoguet jo'ne let'a David, 
LUK.1.33	qaedi nale'en yelolo'te ga'me noyaqapi jo'ne c'oqo'tepi di'me Jacob. Da'me yelolegue ga'me jiyaĝadipi ja yitaĝa 'uo ga'me loiquiaqa'.
LUK.1.34	Qama'le María yenat ñe'me piyem le'ec:
LUK.1.34	—¿Jach'e jogamaĝa eeta da'me dojo', queda'me maliaĝa ja joue'tajop ga'me jiyaĝaua?
LUK.1.35	Ñe'me piyem le'ec 'yateguet:
LUK.1.35	—Joñe'me Dios Lepaqal jo'ne ja 'nalegue am neda'ña qomle, nataq'aen ñe'me Dios jo'ne napacalegue ena'uac am yachalegue qomle da'me 'lañaĝac. Qo'che' ñe'me notolec jo'ne niyiñe qomle qoyiyaĝanaĝatapec ja 'nalegue, Lec'oĝot joñe'me Dios. 
LUK.1.36	Nataq'aen jañe'me Elisabet jo'ne mach'e adajodo nach'e ena'am 'uo qomle ga'me c'oĝot, chaqaedi da'me te'me 'yaĝaina'; jañe'me jo'ne qo'yaĝatetac ja yaqanatet ta'le 'uo ga'me c'oĝot, nayi yenoĝodegue seis gaa'me auoĝoyaqa da'me qo'uaĝai. 
LUK.1.37	Qa'a joñe'me Dios qaya'te yaqalaatac.
LUK.1.38	Qama'le María enaac:
LUK.1.38	—Mach'e jayem lalemaĝajete joñe'me Jaliaĝanec; 'noota qom jayem 'yetec ga'me jo'ne naq'aeta da'me jayem a'uaĝatem.
LUK.1.38	Naq'aeta dojo' qama'le ec joñe'me piyem le'ec.
LUK.1.39	Uo'oe gaa'me noloqo'ote jo'ne yenoĝodegue, María yiyalatapiye't da'me dajoyi di'me noicolec jo'ne p'aye ga'me ua'a jena'me qajoĝonaĝapi di'me aleua jo'ne Judea. 
LUK.1.40	Yec'ata ga'me 'lemec ñe'me Zacarías qama'le taue nataq'aen yep'iyen jañe'me Elisabet. 
LUK.1.41	Mane'e ca'li Elisabet domachiya da'me lep'iyenataĝanaĝac jañe'me María, ga'tae'me notolec nedajeguem da'me uetaue ga'me lat'e lauel, qama'le jañe'me Elisabet najaqachigui joñe'me Dios Lepaqal. 
LUK.1.42	Chane'eja netenec ga'me 'laqatac, da'me enaac:
LUK.1.42	—¡Dios yaguegue da'me lichoĝodenataĝanaĝac jo'ne am yanem 'me napacalo'te ena'uaque gaa'me yauodipi, nataq'aen yanem da'me lichoĝodenataĝanaĝac ga'me ac'oĝot! 
LUK.1.43	Ja jalo'taguet ta'le jayem dejapichiya jañe'me lat'e qom'te ñe'me Yejaliaĝanec. 
LUK.1.44	Qa'a mane'e da'me jomachiya da'me adep'iyenataĝanaĝac qama'le jena'me yalec 'me jayem uetaye yataqachiñe en nachatapiñi q'aen da'me lamaic. 
LUK.1.45	¡Am matacole queda'me a'uamaqaten da'me yepaquichigui qomle ga'me jo'ne ñe'me Jaliaĝanec am 'yaĝatem!
LUK.1.46	María enaac:
LUK.1.46	“Yataqachiñe 'ñonaĝachigui da'me 'lonaĝac ñe'me Jaliaĝanec,
LUK.1.47	nataq'aen najaqachigui da'me yamaic,
LUK.1.47	yajouaĝat ñe'me Dios mach'e Yec'alaĝaiqui,
LUK.1.48	qa'a jayem yachalegue da'me lec'atenaĝanaĝac jayem nelochi'ña,
LUK.1.48	jayem jo'ne jayem lalemaĝajete, jo'ne joĝodaic jena'me yeuel.
LUK.1.48	Qama'le chiyoqotelegue nayi
LUK.1.48	da'me jayem qoyinapi'ya 'uo da'me yamaic,
LUK.1.49	qa'a ñe'me Dios jo'ne napacalegue ena'uac ye'tem da'me 'yoyaĝac
LUK.1.49	jogaa'me p'ajodaye jo'ne uo'oe.
LUK.1.49	¡Yataqachiñe ja 'nalegue joñe'me!
LUK.1.50	¡Nach'e eta't 'uo da'me lichoĝodenataĝanaĝac
LUK.1.50	jogaa'me jo'ne naĝadi'ñejop joñe'me!
LUK.1.51	Yataqachiñe 'uo da'me lañoqotaĝanaĝac ta'le t'onataĝan,
LUK.1.51	qama'le 'yodedegue gaa'me jo'ne 'uo da'me ni'yoĝodenaĝa'j:
LUK.1.52	doĝotaĝaneque ga'me lañoqotaĝanaĝa'j
LUK.1.52	nataq'aen yañidijeguem gaa'me choĝodache.
LUK.1.53	En nedañi da'me nachiquiyaĝa'j gaa'me 'uo da'me louenaĝanaĝa'j
LUK.1.53	nataq'aen en ochichiguilo naa'me loua' gaa'me neuoyaĝadi
LUK.1.53	da'me yamaĝadegue.
LUK.1.54	Qo'mi lecochiyalo, qo'mi jo'ne qo'mi Israel lec'oqo'tepi,
LUK.1.54	jo'ne qo'mi mach'e nejoĝonaqa,
LUK.1.54	qa'a ja yapalaĝate'ta da'me qo'mi yichoĝode'n,
LUK.1.55	naq'aeta da'me jo'ne yaqataĝaneque dia'me mach'e
LUK.1.55	jachiyojoĝogueta jo'ne mach'e qadet'al,
LUK.1.55	queda'me nale'en yichoĝoden di'me Abraham
LUK.1.55	nataq'aen gaa'me lec'oqo'tepi.”
LUK.1.56	María cha'li ue'tajop jañe'me Elisabet nalo'tagueta tres gaa'me auoĝoyaqa; yem qama'le 'viyelaĝa ga'me mach'e 'lachaqa'.
LUK.1.57	Mane'e ca'li yovita ga'me laloqo' da'me Elisabet male c'oe, qama'le niyiñe ga'me c'oĝot. 
LUK.1.58	Jogaa'me leje'gue choqogaa'me laqaya'olqa yec'adeta ca'li nomeda'a qama'le netotedapec, qa'a yayate'n ñe'me Jaliaĝanec yataqata yeyala'ac da'me lichoĝodenataĝanaĝac. 
LUK.1.59	Qama'le yenoĝodegue gaa'me ocho noloqo'ote, qama'le qoyedouo ga'me notolec da'me qoya'uo ga'me 'nanaĝat jo'ne nichaĝajoĝonaĝac, qama'le jetaque qoyen nenaĝachigui ñe'me let'a Zacarías. 
LUK.1.60	Qalaĝaja jañe'me lat'e enaac:
LUK.1.60	—Aja'y. 'Noota ta'le Juan da'me lenaĝat.
LUK.1.61	'Yadeteguet jogaa'me:
LUK.1.61	—¿Toqoch'e? Qaya'te ena'am dojo' nenaĝat jena'me adayi.
LUK.1.62	Chane'eja qoye'n naa'me noua' da'me qoyenat ñe'me let'a ga'me notolec, qaedi qoyayaten ga'me jetaque en lenaĝat. 
LUK.1.63	Joñe'me yiyaĝanaque ga'me nedaĝanaĝala' qaedi yedelegue, qama'le yediñe: “Da'me lenaĝat mach'e Juan.” Qama'le ena'uaque jalcote yoqochetem joca'li. 
LUK.1.64	Qama'le uayaloqota't taĝa nach'ega ua'a da'me yitaĝa doje ñe'me Zacarías, qama'le paja'a 'nonaĝachigui joñe'me Dios.
LUK.1.65	Ena'uaque jogaa'me leje'gue jalcote da'me t'oitedapega joca'li da'me dojo', nataq'aen ena'uaque jogaa'me jo'ne nedalo'te gaa'me qajoĝona'a di'me Judea qo'naĝatapiye joca'li da'me dojo'. 
LUK.1.66	Ena'uaque jogaa'me jo'ne domachita da'me dojo' onolqa'tape uenateteda'a: “¿Jach'e jogamaĝa eeta da'me nejiyaĝauayaĝac qom 'yaĝaic joga'me?” Qa'a eja ñe'me Jaliaĝanec yaloĝon da'me lañoqotaĝanaĝac da'me yotauan joga'me.
LUK.1.67	Qama'le da'me maqachaĝa doje ñe'me Zacarías, jo'ne let'a ñe'me notolec, yataqachiñe nedaje'mec da'me lamaic qama'le ñe'me Dios Lepaqal cha'li yojaĝanaĝan, enaac:
LUK.1.68	“¡'Noota qom qo'nonaĝachigui joñe'me Jaliaĝanec,
LUK.1.68	jo'ne Qanedios, mach'e qo'mi jo'ne qo'mi Israel laje'pi,
LUK.1.68	Qa'a naequena qaedi qo'mi nec'alaĝatedegue,
LUK.1.68	mach'e qo'mi lec'oqo'tepi!
LUK.1.69	Qo'mi namaĝalo ñe'me Qadec'alaĝaiqui jo'ne qaya'te yaqalaatac,
LUK.1.69	jo'ne chiyoĝoguet di'me qadet'a David,
LUK.1.69	mach'e Dios lalemaĝajet.
LUK.1.70	Dojo' nach'eda Dios 'laqatac jo'ne 'yaeñi joca'li jalquijiyi,
LUK.1.70	jo'ne en na'yalo gaa'me 'laqataĝanaĝanaqa
LUK.1.70	jo'ne ja 'nalo'te.
LUK.1.71	Qo'mi yachiyoĝotauelo gaa'me qadaute'upi
LUK.1.71	choqogaa'me ena'uaque gaa'me qo'mi niquiyatapegalo.
LUK.1.72	Nataq'aen queda'me ja yapalaĝate'talo da'me yichoĝode'n
LUK.1.72	jodia'me jachiyojoĝogueta jo'ne mach'e qadet'al,
LUK.1.72	Da'me ya'uo da'me yataqachiñe ja 'nalegue
LUK.1.72	ca'li ye'tem ga'me jiyaĝadipi
LUK.1.72	qaedi male niyamaĝadeteguet joñe'me.
LUK.1.73	Nataq'aen naajo' mach'e 'laqataqa
LUK.1.73	ca'li 'naĝateguet di'me qadet'a Abraham,
LUK.1.73	queda'me qo'mi yaje'tema:
LUK.1.74	Da'me qo'mi yachiyoĝotauelo gaa'me qadaute'upi
LUK.1.74	qaedi qaya'te qadoqolanaĝa
LUK.1.74	da'me jo'onataĝanaĝauo'o joñe'me,
LUK.1.75	Qaedi yataqachiñe jenaĝa ja 'nalo'te gaa'me qat'onataqa
LUK.1.75	nataq'aen qo'mi chimadichidiñe
LUK.1.75	Da'me ñauegaĝala't da'me qo'mi uetauelo,
LUK.1.75	da'me cha'li 'uo da'me qanejiyaĝauayaĝac.
LUK.1.76	Qama'le, am yalec, am qoyenaqatenec qomle
LUK.1.76	'laqataĝanaĝanec ñe'me Dios 'me p'ajaye,
LUK.1.76	Qa'a a'uauta, am dajoyalegue ñe'me Jaliaĝanec
LUK.1.76	qaedi a'ueteta'ajalo gaa'me ladico,
LUK.1.77	Qaedi auayatenaĝaneque gaa'me Dios lec'oqo'tepi
LUK.1.77	queda'me Dios yapalaĝa't ena'uaque jodaa'me loeco
LUK.1.77	qama'le yanema da'me lec'alaĝa'j.
LUK.1.78	Qa'a da'me let'adaic lichoĝodenataĝanaĝac
LUK.1.78	ñe'me mach'e Qanedios,
LUK.1.78	Qama'le qo'mi namaĝalo ñe'me Qadec'alaĝaiqui,
LUK.1.78	jo'ne chiyaqaje'ma di'me p'ajeguem,
LUK.1.78	ena'am ta'le nolo' jo'ne dalaĝaic,
LUK.1.79	Qaedi yecoyadelo'te gaa'me jo'ne uetedaue da'me 'lalaĝa,
LUK.1.79	gaa'me jo'ne t'oitedapega da'me leleuaqa',
LUK.1.79	Qama'le qo'mi yauequeteda'ague di'me naq'aec
LUK.1.79	jo'ne yelo'ta da'me qat'emaĝac.”
LUK.1.80	Ñe'me notolec natajeguem ca'li nataq'aen ue'tajop da'me 'lañaĝac queda'me ja choĝolaĝaic ñe'me lepaqal, qama'le quetalo'te gaa'me ale'u jo'ne totapega'ajalo chayovida'a ga'me nolo' ca'li natetonegueta ga'me Israel laje'pi.
LUK.2.1	Jaajo' noloqo'ote joca'li, ñe'me Roma le'ec Augusto, jo'ne nec'atenoqo't di'me aleua, damaĝajoĝolegue ca'li da'me qaedi yema nedela't ga'me jiyaĝadipi jo'ne yelolegue. 
LUK.2.2	Dojo' 'uaechiñe nedaĝanaĝac jo'ne qoyen nedela't ca'li ga'me jiyaĝadipi, nach'ena qoya'uo ca'li ñe'me Quirinio nejaliaĝatelegue di'me aleua jo'ne Siria. 
LUK.2.3	Chane'eja ena'uaque jogaa'me yec'adeta ga'me mach'e chiyoqoda'ña noic qaedi nedela'ajalo.
LUK.2.4	Qo'che' chiyaqayi da'me dojo', José chiyoqotoue di'me noicolec jo'ne Nazaret, mach'e 'naleua di'me Galilea, qama'le yec'ata di'me Belén, mach'e 'naleua di'me Judea, nach'edi niyi'ña joca'li di'me jaliaĝanec David, qa'a José mach'e chiyoĝoguet jodi'me. 
LUK.2.5	Chane'eja dajotegue da'me daja' qaedi nedela'ajalo, nach'e ena'am María mach'e loua, jo'ne qo'uaĝai joca'li.
LUK.2.6	Ca'li maliaĝa ueteda'a di'me Belén, da'me María male yovita ga'me laloqo' da'me jetaque niyiñe ga'me notolec, 
LUK.2.7	qama'le nach'ega ua'a ca'li niyiñe ga'me c'oĝot jo'ne 'uaechiñe. Qama'le María lecoĝoyelo ga'me en lecojoĝoiqui' nataq'aen yachañgui ga'me nelopi liqui'yaĝaiqui, qa'a qaya'te 'lachaqa't ga'me emec jo'ne jiyaĝadipi 'nomataĝaiqui.
LUK.2.8	Yauaqa'a di'me Belén uo'oe joca'li gaa'me 'naĝanaĝate neuatoqo'tpi jo'ne ueteda'a ga'me 'nonaĝa ga'me pi'yaq yivitetapegalo gaa'me 'naĝanaĝatepi. 
LUK.2.9	Qampaja'a qaale yauata ga'me piyem le'ec jo'ne chiyaqaje'ma ñe'me Jaliaĝanec, nataq'aen da'me lauaqayaĝac 'me 'lonaĝac joñe'me yataqata napacalo'te jogaa'me, qama'le jalcote da'me t'oi'y. 
LUK.2.10	Qalaĝaja ñe'me piyem le'ec enaac:
LUK.2.10	—Ena'te at'oiyi, qa'a ami ja'aĝatema da'me onaĝaic Dios 'laqataĝanaĝac, jo'ne nach'eda ena'uaque gaa'me jiyaĝadipi chiyaqayi da'me made'tapolqa. 
LUK.2.11	Nayi niyi'ña di'me David 'lachaqa' ñe'me adec'alaĝaiqui, nach'eñe Jaliaĝanec jo'ne Dios Liquiyac. 
LUK.2.12	Dojo' ami ja'aneque: queda'me auañiya qomle ga'me notolec lecoqotayelo gaa'me lecojoĝoiqui' jo'ne uetañgui ga'me nelopi liqui'yaĝaiqui.
LUK.2.13	Nach'ega ua'a ca'li uo'oe gaa'me di'yo't jo'ne jalcote 'me piyem laje'pi jo'ne ueteda'ajop ga'me piyem le'ec, jo'ne 'nonaĝachidegue ñe'me Dios. Eetojo' da'me t'onaĝa'n:
LUK.2.14	“¡Qo'nonaĝachigui joñe'me Dios jo'ne na'ague di'me p'ajeguem!
LUK.2.14	¡'Nemaĝac neda'ña jena'me aleua uetouelo joga'me jiyaĝadipi,
LUK.2.14	nach'egaua jo'ne Dios yichoĝode'n!”
LUK.2.15	Mane'e ca'li 'viyelaĝadijeguem gaa'me piyem laje', qama'le gaa'me 'naĝanaĝate neuatoqo'tpi paja'a onolqa'tape enapega't:
LUK.2.15	—¡Qolaq jo'! Jec'otaĝa di'me Belén qaedi jauanaĝa dojo' jo'ne 'uo, jo'ne qo'mi 'yaĝatema ñe'me Jaliaĝanec.
LUK.2.16	Chane'eja yiyalatapiye'ajalo ca'li eque', qama'le yelotedaque jañe'me María nataq'aen ñe'me José chayovida'a yauanalo, nataq'aen ñe'me notolec uetaue ga'me nelopi liqui'yaĝaiqui. 
LUK.2.17	Ca'li yauata, qama'le ja nayaloĝode'n da'me 'yaĝatetedac ga'me jo'ne 'yaĝatema ca'li ga'me piyem le'ec queda'me 'yaĝatetac ga'me notolec, 
LUK.2.18	qama'le ena'uaque gaa'me jo'ne domachita da'me 'laqataĝanaĝa'j jogaa'me 'naĝanaĝate neuatoqo'tpi jalcote da'me yoqochetem. 
LUK.2.19	María yiyamaĝatoue na'me lauel ena'uaque naa'me naajo', nataq'aen yataqachiñe uenate'talo. 
LUK.2.20	Qama'le jogaa'me 'naĝanaĝate neuatoqo't 'viyela', made'tapolqa nataq'aen 'nonaĝachidegue joñe'me Dios qa'a jouaĝat ga'me yauata nataq'aen ga'me domachita, qa'a yema yepaquichigui ga'me jo'ne qo'yaĝatema ca'li.
LUK.2.21	Mane'e ca'li yenoĝodegue gaa'me ocho noloqo'ote qama'le qoyanem da'me nichaĝajoĝonaĝac jo'ne 'nanaĝat ga'me notolec, nataq'aen qoyenaqatenec da'me lenaĝat Jesús, nach'eda lenaĝat jo'ne piyem le'ec 'yaĝatem jañe'me María ca'li maliaĝa ja qo'uaĝai.
LUK.2.22	Qama'le cha'li dajoteda'a cuarenta gaa'me noloqo'ote ta'le María male yoqovita, naq'aeta da'me damaĝajoĝolegue di'me Moisés joca'li. Yem qama'le yedotegue ñe'me notolec di'me Jerusalén qaedi qo'yaĝatot joñe'me Jaliaĝanec. 
LUK.2.23	Naq'aeta ga'me yauote qa'a da'me lamaĝajoĝonaĝac ñe'me Jaliaĝanec 'me qoyediñe joca'li enaac: “Yema nepiloĝot jo'ne le'em mach'e qoyanem joñe'me Jaliaĝanec.” 
LUK.2.24	Chane'eja yec'adeta ga'me tamenaĝaiqui ca'li qaedi yijaĝadeuo ga'me lajaqaje'j jo'ne qoyigoue, naq'aeta da'me damaĝajoĝolegue ñe'me Jaliaĝanec: dojolqa gaa'me uoche'pi, uotaĝa dojolqa gaa'me doqoto' c'oqo'te.
LUK.2.25	Joca'li gaa'me noloqo'ote 'uo ñe'me jiyaĝaua jo'ne na'ña di'me Jerusalén, lenaĝat Simeón, jo'ne yataqatelegue nataq'aen choĝodenataĝanaĝaic, nataq'aen 'uo da'me leuataqataĝanaĝac da'me qoyiyamaĝachiñe ga'me Israel laje'pi. Joñe'me Dios Lepaqal ue'tajop joñe'me, 
LUK.2.26	qama'le yayatenaĝanaĝanec queda'me cha'li ja yeleu da'me maliaĝa ja yauana ñe'me Liquiyac ñe'me Jaliaĝanec. 
LUK.2.27	Qama'le ñe'me Dios Lepaqal yauegue ga'me tamenaĝaiqui ñe'me Simeón; ca'li gaa'me let'al ñe'me Jesús nach'e ena'am yedota joñe'me c'oĝot qaedi quetede'egue da'me jo'ne qodamaĝajoĝolegue, 
LUK.2.28	qama'le Simeón nejoĝouo ñe'me Jesús, qama'le 'nonaĝachigui joñe'me Dios, enaac:
LUK.2.29	“Nayi, am Jaliaĝanec, da'me at'aqatac jo'ne a'uaeñi ca'li
LUK.2.29	male yepaquichigui,
LUK.2.29	qama'le jayem auajeta ta'le male jeleu, qaedi 'uo ga'me 'yemaĝac,
LUK.2.29	mach'e jayem jo'ne jayem adamaĝajec.
LUK.2.30	Qa'a yataqachiñe jauana da'me dojo' adec'alaqataĝanaĝac
LUK.2.31	jo'ne auachiyoĝochi'ña nayi da'me aua'uo
LUK.2.31	jo'ne ena'uaque gaa'me noyaqapi yauata qom'te.
LUK.2.32	Nach'eñe ena'am ta'le yoqochiñe
LUK.2.32	jo'ne yecoyadelegue ena'uaque joga'me jiyaĝadipi;
LUK.2.32	nach'eñe chiyaqayi da'me qo'mi qoyi'yoĝode'tape,
LUK.2.32	qo'mi Israel laje'pi jo'ne mach'e qo'mi ac'oqo'tepi.”
LUK.2.33	Jogaa'me let'al ñe'me Jesús jalcote yoqochetem ca'li domachita da'me Simeón 'laqatac jo'ne yajoĝolegue ga'me notolec. 
LUK.2.34	Chane'eja Simeón nach'e ena'am netamelo'te jogaa'me, qama'le t'aqataĝanem jañe'me María, jo'ne lat'e ñe'me Jesús:
LUK.2.34	—Cha'apega, jenjo' notolec qoyajoĝo'tague qaedi gaa'me Israel laje' uo'oe gaa'me 'uaĝadiñe nataq'aen uo'oe gaa'me ñidijeguem. Nach'eñe 'nanec, qalaĝaja uo'oe qayoĝode' jo'ne 'yota'n. 
LUK.2.35	Nach'eñe en di'yo't gaa'me ja 'noe'n lelnataĝaco jena'me jiyaĝadipi. Qalaĝaja yema da'me dojo' ena'am ta'le anedo'oguet qomle, ena'am ta'le ga'me daĝanaĝat jo'ne en cojayi na'me mach'e adepaqal.
LUK.2.36	Nach'e ena'am ue'tedi jañe'me yauo jo'ne Dios 'laqataĝanaĝana 'me lenaĝat Ana, mach'e c'oqote di'me Penuel, nataq'aen chiyoĝogueta ga'me lolelaĝaiquipi di'me Aser. Nach'añe joote 'yaĝaina' joca'li: uo'on ca'li yataqachiñe q'añole, qalaĝaja ch'e siete ga'me 'uoidi da'me ue'tajop di'me loua, 
LUK.2.37	qama'le male p'ai chayovida'a ochenta y cuatro gaa'me ne'uoidi. Nach'e eta't yec'ata ga'me tamenaĝaiqui, noloqo'ote, pi'yaĝadi, yema'a ñe'me Jaliaĝanec, choqoda'me noqouaqatetapela't nataq'aen gaa'me netamenaĝaco jo'ne yauo'oe.
LUK.2.38	Qama'le ua'a da'me Ana yepiteuo, qama'le yanem da'me lamaic ñe'me Dios nataq'aen 'yaĝatetac ñe'me notolec Jesús, t'aqataĝanema ena'uaque jogaa'me jo'ne 'uo da'me leuataqataĝanaĝa'j da'me qode'uolegue di'me Jerusalén nataq'aen yema ga'me Israel laje'pi.
LUK.2.39	Mane'e ca'li yema yoma't ga'me jo'ne damaĝajoĝolegue ñe'me Jaliaĝanec, qama'le 'viyelaĝadeta di'me Galilea, di'me mach'e layi jo'ne na'ña di'me Nazaret. 
LUK.2.40	Qama'le ñe'me notolec natajeguem joca'li, nataq'aen ue'tajop da'me 'lañaĝac, najaqachigui da'me layatenaĝanaĝac, nataq'aen da'me lichoĝodenataĝanaĝac ñe'me Dios ue'tajop joñe'me.
LUK.2.41	Jogaa'me let'al ñe'me Jesús nalochiguilo naa'me 'uoidi da'me yec'adeta di'me Jerusalén qaedi uetedaue ga'me nolo' nale qouenata ca'li maqachaĝa Pascua. 
LUK.2.42	Chane'eja ca'li Jesús yauanalo gaa'me doce ne'uoidi, qama'le yitaĝa eque', naq'aeta ga'me naeda'ac nale yec'adeta ga'me nolo' jo'ne p'ajaye. 
LUK.2.43	Ca'li yenoĝodegue jaajo' noloqo'ote, qama'le 'viyelaĝadeta ga'me 'lachaqa't; ñe'me notolec Jesús qamqa'me qapiya'ña di'me Jerusalén, qalaĝaja gaa'me let'al ja yetade'n da'me dojo' 
LUK.2.44	chayovida'a yenoĝonegue onolec ga'me nolo' da'me leuoĝo'j, qa'a yepetedapega ta'le Jesús quetaue ga'me jiyaĝadipi. Qalaĝaja ca'li yelodaque, yec'atalo gaa'me mach'e laqaya' nataq'aen gaa'me natetonaĝa'u, 
LUK.2.45	qama'te ja yauata. Chane'eja yitaĝa 'viyelaĝadeta di'me Jerusalén qaedi ua'a da'me yataqachiñe yelodaque da'me nemitedaque.
LUK.2.46	Qama'le yovideta di'me Jerusalén; nete' laqaya qama'le yejomedalegue, uetaue ga'me tamenaĝaiqui, ñichiñe, uetañi laeñi gaa'me jiyaĝa'u jo'ne paĝaguenataĝanaĝayaqa daa'me Dios lamaĝajoĝonaĝaco, qama'le yenatetac jogaa'me nataq'aen naquiaĝanapega. 
LUK.2.47	Nataq'aen ena'uaque gaa'me jo'ne domachita joñe'me jalcote da'me yoqochetem da'me layatenaĝanaĝac nataq'aen daa'me 'lataĝaco. 
LUK.2.48	Mane'e ca'li gaa'me let'al yauata, yataqachiñe jalcote da'me yoqochetem, qama'le jañe'me lat'e enaac:
LUK.2.48	—Jesús, ¿toqoch'e qo'mi a'ueteque da'me dojo'? Na'me adet'a nataq'aen jayem 'uo da'me qadachitataic da'me am jeloqotaque.
LUK.2.49	Jesús 'yategueta jogaa'me:
LUK.2.49	—¿Toqoch'e jayem aueloyitaque? ¿Ja auayachiñeyac joona queda'me jouetaue jena'me Taĝadena' 'lemec?
LUK.2.50	Qalaĝaja jogaa'me ja yayate'n da'me dojo' 'laqatac joca'li.
LUK.2.51	Chane'eja equeguelo jogaa'me da'me 'viyelaĝa di'me Nazaret, jo'ne mach'e 'lachaqa', nataq'aen naquetaje'mec da'me yoqo'chalo jogaa'me. Jañe'me lat'e yiyamaĝatoue na'me lauel ena'uaque naa'me naajo'. 
LUK.2.52	Qama'le Jesús naquetaje'mec da'me layatenaĝanaĝac nataq'aen nichiquetajeguem da'me nejiyaĝauayaĝac, choqoda'me Dios yotauan joñe'me, nataq'aen joga'me jiyaĝa'u noqopideta.
LUK.3.1	Nach'ega uo'e jo'ne quince da'me lejaliaĝa ñe'me Roma le'ec Tiberio, jo'ne nec'atenoqo't di'me aleua, nataq'aen Poncio Pilato nejaliaĝatelegue ca'li di'me Judea, Herodes nejaliaĝatelegue di'me Galilea, ñe'me lachoqolec Filipo nejaliaĝatelegue di'me Iturea nataq'aen Traconítide, nataq'aen Lisanias nejaliaĝatelegue di'me Abilene. 
LUK.3.2	Anás choqoñe'me Caifás nach'egaua jo'ne lejaliaĝanaqa gaa'me tamenaĝaiqui lo'olpi. Jaajo' noloqo'ote Dios dojapegue' ñe'me Juan, mach'e Zacarías c'oĝot, ca'li ua'a ga'me aleua jo'ne totapega't. 
LUK.3.3	Qama'le Juan quetayilo ena'uaque gaa'me 'nachaqa'te jo'ne neda'ña lae ga'me ñache jo'ne Jordán, yiyaĝatapega jogaa'me jiyaĝadipi qaedi 'ñemaĝadiñe, 'viyelaĝadetot joñe'me Dios, qaedi qonachilaĝa'n, nataq'aen qaedi Dios yapalaĝa't gaa'me loeco. 
LUK.3.4	Dojo' yepaquetelegue 'uo, nach'e naq'aeta da'me uetalegue jaga'me nede jo'ne ledii's di'me Dios 'laqataĝanaĝanec Isaías:
LUK.3.4	“'Uo da'me niyaĝanaĝac jo'ne chimaqatapegue ga'me aleua
LUK.3.4	jo'ne totapega't:
LUK.3.4	«¡Aviyamaĝacheta't ga'me ladic ñe'me Jaliaĝanec!
LUK.3.4	¡Yataqachiñe aueñi chimaqategue ga'me ladic joñe'me!
LUK.3.5	Yema gaa'me c'ama'elo qoyemichi'ñguilo qomle,
LUK.3.5	yema qajoĝona'a choqogaa'me nepel qonaloqote'ta't qomle,
LUK.3.5	gaa'me nadico jo'ne ja chimadetedegue qoyachimaĝatedegue qomle,
LUK.3.5	nataq'aen qoyemichi'ñguilo gaa'me limaĝañil gaa'me nadico.
LUK.3.6	Qama'le yema gaa'me jiyaĝadipi yauana qomle
LUK.3.6	da'me lec'alaqataĝanaĝac ñe'me Dios jo'ne nedo'quena.»”
LUK.3.7	Ca'li ga'me jiyaĝadipi yec'adeta ñe'me Juan qaedi qonachilaĝa'n, joñe'me enapegalo, enaac: “¡Aueñiya'ama gaa'me nanayaqa c'oqo'tepi jo'ne dajodegue nale novi' ga'me dole'! ¿Toqoch'e aueñetapega ja ami 'te yedalo'te daa'me ane'uaĝanaguequi jo'ne ami na'talo? 
LUK.3.8	'Noota qom qoyauana da'me at'oyaĝaqui queda'me yataqata eja da'me a'viyelaqaiyot joñe'me Jaliaĝanec. Nataq'aen ena'te aueñetapela't: «¡Qo'mi qonec'alaĝatedegue qomle qa'a yataqachiñe qo'mi lec'oqo'tepi di'me Abraham!»; qa'a eja da'me ami jenapegalo queda'me chayovida'alo naajo' qadipi Dios yaqanatet ta'le neleguemaĝatalo daa'me Abraham c'oqo'tepi. 
LUK.3.9	Uoja'eda, da'me le'uaĝanaĝanaĝac ñe'me Dios ena'am jaga'me qachipe jo'ne qoyiyamaĝateta't qaedi qoyequejoĝoyelo gaa'me ep'a chayovida'alo gaa'me patadi. Ena'uaque gaa'me ep'a jo'ne ja yauote jala, qonejecoĝojeguem qama'le qoyigoue.”
LUK.3.10	Chane'eja yena't gaa'me jiyaĝadipi joñe'me:
LUK.3.10	—¿Jach'e ga'me 'noota ta'le jauoqo?
LUK.3.11	Juan 'yategueta jogaa'me:
LUK.3.11	—Joñe'me jo'ne yauanalo dojolqa gaa'me nejomaĝaiqui', qama'le 'noota ta'le yiyota'a ga'me laqaya qaedi yanem ga'me jo'ne qaya'te nejomaĝaiqui; nataq'aen ñe'me jo'ne 'uo ga'me yalic, 'noota ta'le yachet ga'me jo'ne qaya'te yalic.
LUK.3.12	Nach'e ena'am davitedapeuo gaa'me lo'ol da'me nejetenaguec ga'me Roma qaedi qonachilaĝa'n, qama'le yena't ñe'me Juan:
LUK.3.12	—Paĝaguenataĝanaĝaic, ¿jach'e ga'me jauoqo da'me qo'mi?
LUK.3.13	Juan 'yategueta:
LUK.3.13	—Ena'te aueñi yaguegue ga'me anejetenaguequi nale 'uo ga'me auajelaĝañilegue.
LUK.3.14	Nataq'aen uo'oe gaa'me coico laje' jo'ne yena't joñe'me:
LUK.3.14	—Qama'le da'me qo'mi, ¿jach'e ga'me jauoqo?
LUK.3.14	'Yategueta:
LUK.3.14	—Ena'te 'uo gamachaqaega ta'le aneuodi, uotaĝa ta'le auauoyi lachoĝodec da'me auauoyi ga'me laviyaĝajet qama'le auepoliquilegue ga'me jo'ne ja ya'uo; dite da'me aueñi mach'eñe da'me 'uo da'me anejetenaguequi.
LUK.3.15	Jogaa'me jiyaĝadipi yataqachiñe 'uo da'me lajoĝonataĝanaĝac joñe'me, choqoda'me nenatetedapiye ñe'me Juan queda'me uotaĝa nach'eñe Dios Liquiyac. 
LUK.3.16	Qalaĝaja Juan ena'uaque enapegalo jogaa'me:
LUK.3.16	—Jayem, eja da'me male ami ñachilaĝañilo ga'me noĝop; qalaĝaja 'uo qom'te ñe'me jo'ne jayem napacalegue jo'ne yataqata p'ajaye nataq'aen ja jalo'oguet ta'le jejodegue gaa'me lapela'te leque'te. Nach'eñe ami nachilaĝaneque qom'te joñe'me Dios Lepaqal uotaĝa ga'me dole'. 
LUK.3.17	Ena'am ta'le nachitac jaga'me 'lonataĝanaqate jo'ne lajoqotaye qama'le najecot ga'me trigo yiyota'a ga'me lojoyiñi. Yachauelo ga'me liquipi' joga'me trigo, qalaĝaja ga'me lojoyiñi qamqa'me yajaĝauelo ga'me dole' jo'ne nach'e eta't edetañgui.
LUK.3.18	Naq'aeta da'me dojo', nataq'aen qayoĝode' gaa'me loqotenaĝanaĝaco laqaya', Juan 'yaĝatetapema da'me onaĝaic Dios 'laqataĝanaĝac jogaa'me jiyaĝadipi. 
LUK.3.19	Uoja'eda da'me enapega ñe'me Herodes, jo'ne jaliaĝanec p'ajaye, qa'a en loua jañe'me Herodías, jo'ne loua ñe'me lachoqolec, nataq'aen yema ga'me yauo'oe 'lonataqa jo'ne ja 'noe'n. 
LUK.3.20	Qalaĝaja Herodes, queda'me naya'ac da'me ja 'noe'n gaa'me 'lonataqa, yitaĝa uoja'eda ya'uo: yanaue jaga'me coñetaĝanaĝaiqui ñe'me Juan.
LUK.3.21	Ua'edi ca'li Juan cha'li maliaĝa dachilaĝanataĝatac, nach'e ena'am Jesús qonachilaĝan. Mane'e ca'li maliaĝa netametac, qama'le jodi'me piyem 'nouategue, 
LUK.3.22	qama'le ñe'me Dios Lepaqal di'yoĝoja da'me nenochi'ña joñe'me, ena'am ga'me doqoto'. Nataq'aen queda'me qodomachiya ga'me najamaĝa 'me chimaqapije'ma di'me piyem, jo'ne enaac:
LUK.3.22	—Am yalec jo'ne jauotec, mach'e am jo'ne yataqata Yiquiyac.
LUK.3.23	Jesús yauanalo gaa'me treinta gaa'me ne'uoidi ca'li chiyoqochiñe da'me 'lonataĝanaĝac.
LUK.3.23	Mach'e c'oĝot ñe'me José, naq'aeta da'me qoyepetapega.
LUK.3.23	José chiyoĝoguet di'me Elí, 
LUK.3.24	jo'ne chiyoĝoguet di'me Matat,
LUK.3.24	Matat chiyoĝoguet di'me Leví, jo'ne chiyoĝoguet di'me Melquí,
LUK.3.24	Melquí chiyoĝoguet di'me Janai, jo'ne chiyoĝoguet di'me José,
LUK.3.25	José chiyoĝoguet di'me Matatías, jo'ne chiyoĝoguet di'me Amós,
LUK.3.25	Amós chiyoĝoguet di'me Nahúm, jo'ne chiyoĝoguet di'me Eslí,
LUK.3.25	Eslí chiyoĝoguet di'me Nagai, 
LUK.3.26	jo'ne chiyoĝoguet di'me Máhat,
LUK.3.26	Máhat chiyoĝoguet di'me Matatías, jo'ne chiyoĝoguet di'me Semeí,
LUK.3.26	Semeí chiyoĝoguet di'me Josec, jo'ne chiyoĝoguet di'me Joiadá,
LUK.3.27	Joiadá chiyoĝoguet di'me Johanán, jo'ne chiyoĝoguet di'me Resá,
LUK.3.27	Resá chiyoĝoguet di'me Zorobabel, jo'ne chiyoĝoguet di'me Salatiel,
LUK.3.27	Salatiel chiyoĝoguet di'me Nerí, 
LUK.3.28	jo'ne chiyoĝoguet di'me Melquí,
LUK.3.28	Melquí chiyoĝoguet di'me Adí, jo'ne chiyoĝoguet di'me Cosam,
LUK.3.28	Cosam chiyoĝoguet di'me Elmadam, jo'ne chiyoĝoguet di'me Er,
LUK.3.29	Er chiyoĝoguet di'me Jesús, jo'ne chiyoĝoguet di'me Eliézer,
LUK.3.29	Eliézer chiyoĝoguet di'me Jorim, jo'ne chiyoĝoguet di'me Matat,
LUK.3.30	Matat chiyoĝoguet di'me Leví, jo'ne chiyoĝoguet di'me Simeón,
LUK.3.30	Simeón chiyoĝoguet di'me Judá, jo'ne chiyoĝoguet di'me José,
LUK.3.30	José chiyoĝoguet di'me Jonam, jo'ne chiyoĝoguet di'me Eliaquim,
LUK.3.31	Eliaquim chiyoĝoguet di'me Meleá, jo'ne chiyoĝoguet di'me Mená,
LUK.3.31	Mená chiyoĝoguet di'me Matatá, jo'ne chiyoĝoguet di'me Natán,
LUK.3.32	Natán chiyoĝoguet di'me David, jo'ne chiyoĝoguet di'me Jesé,
LUK.3.32	Jesé chiyoĝoguet di'me Obed, jo'ne chiyoĝoguet di'me Booz,
LUK.3.32	Booz chiyoĝoguet di'me Sélah, jo'ne chiyoĝoguet di'me Nahasón,
LUK.3.33	Nahasón chiyoĝoguet di'me Aminadab, jo'ne chiyoĝoguet
LUK.3.33	di'me Admín,
LUK.3.33	Admín chiyoĝoguet di'me Arní, jo'ne chiyoĝoguet di'me Hesrón,
LUK.3.33	Hesrón chiyoĝoguet di'me Fares, jo'ne chiyoĝoguet di'me Judá,
LUK.3.34	Judá chiyoĝoguet di'me Jacob, jo'ne chiyoĝoguet di'me Isaac,
LUK.3.34	Isaac chiyoĝoguet di'me Abraham, jo'ne chiyoĝoguet di'me Térah,
LUK.3.34	Térah chiyoĝoguet di'me Nahor, 
LUK.3.35	jo'ne chiyoĝoguet di'me Serug,
LUK.3.35	Serug chiyoĝoguet di'me Ragau, jo'ne chiyoĝoguet di'me Péleg,
LUK.3.35	Péleg chiyoĝoguet di'me Éber, jo'ne chiyoĝoguet di'me Sélah,
LUK.3.36	Sélah chiyoĝoguet di'me Cainán, jo'ne chiyoĝoguet di'me Arfaxad,
LUK.3.36	Arfaxad chiyoĝoguet di'me Sem, jo'ne chiyoĝoguet di'me Noé,
LUK.3.36	Noé chiyoĝoguet di'me Lámec, 
LUK.3.37	jo'ne chiyoĝoguet di'me Matusalén,
LUK.3.37	Matusalén chiyoĝoguet di'me Henoc, jo'ne chiyoĝoguet di'me Jéred,
LUK.3.37	Jéred chiyoĝoguet di'me Mahalaleel, jo'ne chiyoĝoguet
LUK.3.37	di'me Cainán,
LUK.3.38	Cainán chiyoĝoguet di'me Enós, jo'ne chiyoĝoguet di'me Set,
LUK.3.38	Set chiyoĝoguet di'me Adán, jo'ne chiyoĝoguet ñe'me Dios.
LUK.4.1	Jesús male najaqachigui joñe'me Dios Lepaqal, qama'le ca'e di'me ñache, qama'le ñe'me Dios Lepaqal yauegue ga'me aleua jo'ne totapega't da'me 'viyelaq. 
LUK.4.2	Cuarenta gaa'me noloqo'ote da'me ue'ta, qama'le jaajo' noloqo'ote ñe'me payac yepitaqatenac da'me yapiyen. Qaya'te yalic jaajo' noloqo'ote, chane'eja yataqachiñe yoqouat. 
LUK.4.3	Ñe'me payac male enaac:
LUK.4.3	—Ta'le yataqachiñe eja am Dios lec'oĝot, qama'le auamaĝalegue na'me qa' qaedi neleguemaĝata jaga'me pan.
LUK.4.4	Qalaĝaja Jesús 'yateguet:
LUK.4.4	—Da'me Dios 'laqatac enaac: «Ja nach'egata jaga'me pan nec'aleta'yejop ga'me jiyaĝaua.»
LUK.4.5	Yem qama'le payac yañijeguem, cada'ac yaloĝonalo yema gaa'me ale'u jo'ne nejaliaqa'te jena'me aleua, 
LUK.4.6	qama'le enaac:
LUK.4.6	—Am jen qomle lejaliaĝane'j yema naa'me naajo' ale'u, nataq'aen am janem da'me li'yoĝodico. Qa'a yema yoqo'te, qama'le janem ga'me jo'ne jetaque janem. 
LUK.4.7	Chane'eja, qom auejoidiñe naa'me adeliquetel da'me jayem a'nonaĝachigui, qama'le ena'uac adoĝot qomle.
LUK.4.8	Qalaĝaja Jesús 'yateguet:
LUK.4.8	—Da'me Dios 'laqatac enaac: «A'nonaĝachigui ñe'me Jaliaĝanec jo'ne Anedios, nataq'aen nach'eñeta a'uonataĝaneuo'o joñe'me.»
LUK.4.9	Yem qama'le ñe'me payac yauegue di'me Jerusalén, en nechatelegue ga'me p'ajeguem ga'me tamenaĝaiqui, qama'le enaac:
LUK.4.9	—Ta'le yataqachiñe eja am Dios Lec'oĝot, qama'le auenotegue, auachiyaqalegue jenjo' p'ajeguem. 
LUK.4.10	Qa'a da'me Dios 'laqatac enaac: «Dios am namaĝadi'ña gaa'me lamaĝa's jo'ne piyem laje' qaedi am neteleta.» 
LUK.4.11	Nataq'aen enaac: «Am yacotedo'ot qaedi qaya'te gamachaqaega qa' ta'le anedo'oguet.»
LUK.4.12	Qalaĝaja Jesús 'yateguet:
LUK.4.12	—Nach'e ena'am da'me Dios 'laqatac eetojo': «Ena'te a'viiñec ga'me jo'ne jetaque aua'uo ñe'me Jaliaĝanec jo'ne Anedios.»
LUK.4.13	Ca'li ñe'me payac yomat yema ga'me jo'ne yapiyenec ñe'me Jesús, qama'le cha'li cada'ac ca'e.
LUK.4.14	Yem da'me dojo' qama'le da'me 'lañaĝac joñe'me Dios Lepaqal 'yiyelaĝata di'me Galilea joñe'me Jesús. Qo'naĝatetapiye joñe'me ena'uaque jogaa'me noyaqolqa jo'ne neda'ña di'me aleua, 
LUK.4.15	nataq'aen dapaĝaguenataĝatapegouelo gaa'me nemaĝaiqui' nale ga'me noic jo'ne yec'ata, qama'le ena'uaque 'nonaĝachidegue joñe'me.
LUK.4.16	Jesús yec'ata di'me Nazaret nach'edi noic jo'ne ua'a da'me 'yaĝaic. Nolo' jo'ne niyamaqatac qama'le yec'ata ga'me nemaĝaiqui, naq'aeta da'me mach'e naya'ac, qama'le nechachiñe qaedi dojelegue da'me Dios 'laqatac. 
LUK.4.17	Qoyanem jaga'me nede jo'ne ledii's di'me Dios 'laqataĝanaĝanec Isaías; ca'li 'youachigui, qama'le yelaque ga'me nedii's jo'ne eetojo':
LUK.4.18	“Joñe'me Lepaqal ñe'me Jaliaĝanec jayem ue'tajop,
LUK.4.18	qa'a jayem yiyota'a qaedi ja'aĝatema da'me onaĝaic
LUK.4.18	'naqataĝanaĝac jogaa'me choĝodayaqolqa.
LUK.4.18	Jayem namaĝaquena qaedi ja'aĝatetac da'me male qoyejodegue
LUK.4.18	jogaa'me necoñetae's
LUK.4.18	nataq'aen qaedi male jen yauana'ape jogaa'me qana'mi;
LUK.4.18	nataq'aen qaedi male jen uojotedañi gaa'me
LUK.4.18	jo'ne qoya'uo ga'me lachoĝode'j da'me qonejaliaĝatelo'te;
LUK.4.19	nataq'aen qaedi jechoqotaĝanec da'me nayi jenjo' uo'e
LUK.4.19	'uo da'me lichoĝodenataĝanaĝac ñe'me Jaliaĝanec.”
LUK.4.20	Yem qama'le Jesús yenanegue jaga'me nede, yanem ñe'me yiyamaĝatapiñi, qama'le ñiyiñe da'me dapaĝaguenataĝan. Ena'uaque jogaa'me jo'ne ueteda'a yataqachiñe qoyelo'tauo joca'li ñe'me. 
LUK.4.21	Qama'le joñe'me male yalemaĝalegue da'me lojaĝac, enaac:
LUK.4.21	—Nayi jenjo' nolo' yataqachiñe yepaquichiguilo naajo' nedii's jo'ne yemta auomachiiyalo.
LUK.4.22	Qama'le ena'uaque yiyamaĝade'n ñe'me Jesús nataq'aen qoyoqoche'ema queda'me yataqachiñe onaĝayaqa daa'me 'laqataqa. Enapega't jogaa'me:
LUK.4.22	—Qalaĝaja, ¡dojo' mach'e José c'oĝot!
LUK.4.23	Jesús 'yategueta jogaa'me:
LUK.4.23	—Ja joqoleguet da'me jayem auedoyilegue qomle da'me dojo' 'naqatac: «Am jo'ne auec'alaqataĝanac, mach'e anec'alaĝatela't», choqoda'me uoja'eda jayem aueñiyapega: «Da'me jo'ne jomachaĝa jo'ne aua'uo di'me Capernaúm caet laqaya, nach'e ena'am aua'uo jenjo' jo'ne mach'e at'achaqa'.»
LUK.4.24	Nataq'aen maliaĝa enaac:
LUK.4.24	—Eja da'me ami jayatenaĝaneque queda'me gamachaqaega jo'ne Dios 'laqataĝanaĝanec yataqachiñe ja qo'yamaqaten ga'me jo'ne mach'e 'lachaqa'. 
LUK.4.25	Joca'li 'uo di'me Dios 'laqataĝanaĝanec Elías, cha'li ja uotep nalo'taguet tres gaa'me 'uoidi nataq'aen seis gaa'me auoĝoyaqa, qama'le 'uo ga'me ne'ep yema jena'me aleua. Jaajo' noloqo'ote yataqachiñe eja queda'me uo'oe jalcote jaga'me p'ai dia'me israelpi joca'li. 
LUK.4.26	Qalaĝaja Elías qaga'te onole p'ai di'me israelpi ta'le qonamaĝa, dite jalgata jaga'me p'ai jo'ne 'lachaqa' di'me Sarepta, yauaqa'a di'me noic jo'ne Sidón. 
LUK.4.27	Nach'e ena'am ca'li cha'li 'uo di'me Dios 'laqataĝanaĝanec Eliseo, uo'oe jalcote gaa'me leuaĝaiquipi di'me Israel jo'ne nolaĝa polio' lalataqa. Qalaĝaja qaya'te onolec ta'le en yemegue q'aen, dite di'me Naamán, jo'ne Siria le'ec.
LUK.4.28	Mane'e ca'li domachita da'me dojo', ena'uaque jogaa'me netedaue ga'me nemaĝaiqui jalcote da'me dalemata'y. 
LUK.4.29	Ñidijeguem qama'le qoyen ca'e ga'me noic ñe'me Jesús, qo'yotegue ga'me qayaje'mec nepe jo'ne naqaega nalegue ga'me noic, qaedi qoyachiyoĝotalegue ta'le qoyamaĝaye. 
LUK.4.30	Qalaĝaja Jesús tauelo jogaa'me da'me 'viyelaq, qama'le ec.
LUK.4.31	Jesús yec'ata di'me Capernaúm, noic jo'ne na'ña di'me Galilea, qama'le ga'me nolo' jo'ne niyamaqatac yapaĝague'tape jogaa'me jiyaĝadipi. 
LUK.4.32	Jogaa'me jalcote da'me yoqochetem da'me eeta da'me lapaĝaguenataĝanaĝac, qa'a 'uo da'me lañoqotaĝanaĝac da'me dapaĝaguenataĝan.
LUK.4.33	Qamaliaĝa uetaue ga'me nemaĝaiqui da'me 'uo ñe'me jiyaĝaua jo'ne uetaye ga'me payac lepaqal jo'ne paĝachigui, jo'ne ja nalajaĝata't da'me 'nalaqaje'mec:
LUK.4.34	—¡Jaa! ¿Toqoch'e qo'mi aualequete'n, am Jesús jo'ne at'achaqa' di'me Nazaret? ¿Qo'li auanaequena qaedi qo'mi auapalaĝa't? Am jateton: yataqachiñe jayaten da'me mach'e am Dios lec'oĝot jo'ne ja 'nalegue.
LUK.4.35	Qama'le Jesús yicochaq ñe'me payac lepaqal, enaac:
LUK.4.35	—¡At'emaqata nataq'aen aĝañi jenjo' jiyaĝaua!
LUK.4.35	Qama'le jo'me nepaqal yijaĝa'ñidi ca'li ga'me jiyaĝaua, ena'uaque qoyec'atetac, qama'le yenoĝonegue qaya'te gamachaqaega ja no'en ta'le 'yetec. 
LUK.4.36	Ena'uaque t'oita joca'li, nataq'aen nenatetapega't:
LUK.4.36	—¿Jach'e ga'me eete' daajo' 'laqataqa? 'Uo da'me lañoqotaĝanaĝac choqoda'me 'lañaĝac jenjo' jiyaĝaua chayovida'a yamaĝalo'te gaa'me lepaqa'li jo'ne paĝachiguilo qaedi yenoĝodegue, ¡qama'le jogaa'me yoqochideta!
LUK.4.37	Qama'le qo'naĝatetapiye joñe'me Jesús ena'uaque jogaa'me 'nachaqa'te di'me dijo' aleua.
LUK.4.38	Jesús yenoĝonegue ca'e ga'me nemaĝaiqui qama'le yec'ata di'me 'lachaqa' ñe'me Simón. Jaga'me Simón li'yodo lapoqo't ga'me neviloĝolaqataĝanac, qama'le qonachoĝodenot joñe'me Jesús qaedi yichoĝoden. 
LUK.4.39	Jesús yec'ate'uo, dajoyalegue jaga'me qama'le yicochaq ga'me lepi'yaĝac: qama'le uojotegue ga'me lepi'yaĝac. Qampaja'a qaale ñijeguem jaga'me qama'le yelo'ogueta.
LUK.4.40	Ca'li joote yenoĝoñi jañe'me ajeua, da'me yenoĝonegue ga'me nolo' jo'ne niyamaqatac, qama'le ena'uaque gaa'me jo'ne yeleua'ape, jo'ne yodapecache gaa'me lapite'nadi, qoyeda'alo joñe'me Jesús. Qama'le joñe'me yachalo'te naa'me loua' jogaa'me, qama'le onolqa'tape en yemedegue. 
LUK.4.41	Nataq'aen uo'oe qayoĝode' gaa'me leuaĝayaqa jo'ne chiyaqauelo jogaa'me nepaqa'li, jo'ne 'yalaqate'tape:
LUK.4.41	—¡Mach'e am Dios lec'oĝot!
LUK.4.41	Qalaĝaja Jesús yicocha' jogaa'me nepaqa'li, nataq'aen ja yaje'tema ta'le doje'y, qa'a yateto'n queda'me nach'eñe Dios Liquiyac.
LUK.4.42	Mane'e ca'li nete', Jesús yenoĝonegue ca'e ga'me noic, yec'ata ga'me aleua jo'ne totapega't. Qalaĝaja gaa'me jiyaĝadipi yelotedaque, qama'le yauata ga'me ue'ta joñe'me; jetaque qonauaneguet qaedi ja ca'ae jogaa'me. 
LUK.4.43	Qalaĝaja Jesús enaac:
LUK.4.43	—Nataq'aen 'noota ta'le jechoqotaĝanec da'me lejaliaĝa ñe'me Dios jogaa'me noyaqa laqaya', qa'a jayem namaĝaquena ñe'me Dios qaedi ja'uo da'me dojo'.
LUK.4.44	Naq'aeta da'me ya'uo ñe'me Jesús, dechoqotaĝanec da'me Dios 'laqataĝanaĝac gaa'me nemaĝaiqui' di'me judiopi 'naleua.
LUK.5.1	'Uo ga'me ua'a ca'li, Jesús ue'ta ga'me lae jaga'me qa'em lat'edai jo'ne Genesaret, qama'le qoyipataqata't qa'a ga'me jiyaĝadipi jetaque domachita da'me 'laqataĝanaĝac ñe'me Dios. 
LUK.5.2	Jesús yauanalo gaa'me licotal 'me dojole jo'ne netedalegue ga'me 'lañaĝa; gaa'me 'yacoĝoyaqa joote nenochidiñe qama'le cha'li yiyo'y gaa'me najelaĝail. 
LUK.5.3	Jesús nañgui jaga'me licota jo'ne mach'e loqote ñe'me Simón, qama'le dojapegue' joñe'me:
LUK.5.3	—Auen qayatalegue jena'me 'lañaĝa.
LUK.5.3	Yem, qama'le Jesús ñiyiñe, qama'le netañgui jaga'me licota da'me dapaĝaguenataĝan. 
LUK.5.4	Ca'li yomat da'me lojaĝac qama'le yitaĝa dojapegue' ñe'me Simón:
LUK.5.4	—Auauegue'ga ga'me jetap jana'me licota, qama'le ua'a da'me auajaĝañgui jena'me noĝop naa'me anajelaĝai'l, qaedi 'uo ga'me adoĝonequi.
LUK.5.5	Simón 'yateguet:
LUK.5.5	—Jaliaĝanec, jepi'yaq yataqachiñe qaya'te qadoĝonec. Qalaĝaja queda'me mach'e am da'me auamaĝajoĝolegue, qama'le jajaĝajoĝodiñe jaĝa'te.
LUK.5.6	Mane'e ca'li yauote da'me dojo' qama'le jalcote ga'me loĝone'j, chayovida'a yepiya'ayelo gaa'me jelaĝail. 
LUK.5.7	Chane'eja yiyaĝanalo gaa'me lequiaĝa'u jo'ne netedañgui jaga'me licota laqaya, qaedi yec'atalo da'me lecochiyalo. Jogaa'me yec'atalo qama'le e'n najaĝayelo gaa'me dojole 'me licotal, jo'ne yamta'le domalidiñe.
LUK.5.8	Mane'e ca'li Simón Pedro yauana da'me dojo', qama'le paja'a da'me yejoidiñe naa'me leliquetel dajoya'aguet ñe'me Jesús qama'le enaac:
LUK.5.8	—¡Jayem oca'e, Jaliaĝanec, qa'a jayem loeco lo'o!
LUK.5.9	Naq'aeta da'me 'laqatac ñe'me Simón qa'a yataqachiñe 'uo da'me loqolanaĝa, nataq'aen gaa'me lequiaĝa'u, queda'me jalcote ga'me niyaqapi jo'ne naqachidijeguem. 
LUK.5.10	Nach'e ena'am do'e ñe'me Santiago nataq'aen Juan, c'oqo'te ñe'me Zebedeo, jo'ne mach'e naigaĝa'u ñe'me Simón. Qalaĝaja Jesús t'aqataĝanem ñe'me Simón:
LUK.5.10	—Ena'te ado'e; ¡chiyoqochiñe nayi da'me male am lo'o da'me anemitaque ga'me jiyaĝadipi!
LUK.5.11	Qama'le yanedalegue ga'me 'lañaĝa gaa'me licotal, yema yepota'n qama'le quetegue ñe'me Jesús.
LUK.5.12	'Uo jo'me nolo' ca'li maliaĝa Jesús uetaue ga'me noic, qama'le 'uo ñe'me yovidauo jo'ne leuaĝaic daloĝo lalatac. Mane'e ca'li yauana ñe'me Jesús, qama'le naĝañi yeda'aguet jena'me aleua nataq'aen nachoĝodenot joñe'me Jesús:
LUK.5.12	—Jaliaĝanec, qom jetaque jayem auen yoqovita, qama'le auen qaya jena'me yapite'na.
LUK.5.13	Jesús en toĝoyet na'me louaq, enaac:
LUK.5.13	—¡Eja ja'amaqaten: qama'le nayi am yoqovita!
LUK.5.13	Qama'le ñe'me leuaĝaic paja'a ca'e ga'me lapite'na. 
LUK.5.14	Nataq'aen Jesús 'yaqataĝanec da'me 'laqatac:
LUK.5.14	—Ena'te a'uaqataĝanem gamachaqaega; jaldata da'me oc nayi nataq'aen analoĝoneguet ñe'me tamenaĝaiqui lo'o, choqoda'me auachi ga'me adajaqajec jo'ne laloĝoiqui da'me male am yoqovita, jo'ne damaĝajoĝolegue di'me Moisés, qaedi qoyayate'n jogaa'me tamenaĝaiqui lo'ol da'me yataqachiñe ademegue.
LUK.5.15	Taqaeue'ta yaqalan taĝa da'me qo'naĝatetapiye joñe'me Jesús ma'ejama'le nichiquetaye, nataq'aen jalcote ga'me jiyaĝadipi qoyemetapega qaedi qodomachiya nataq'aen qaedi e'n yemedegue gaa'me leuaĝayaqa. 
LUK.5.16	Qalaĝaja Jesús yec'atalo nale gaa'me ale'u jo'ne totapega'ajalo qaedi netamen.
LUK.5.17	'Uo jo'me nolo' da'me Jesús dapaĝaguenataĝatac qama'le uo'oe gaa'me fariseopi choqogaa'me paĝaguenataĝanaĝayaqa daa'me Dios lamaĝajoĝonaĝaco jo'ne yovidedauo, ñichidiñe, jo'ne chiyoqoda'aguelo gaa'me noyaqolqa di'me Galilea, nataq'aen Judea choqodi'me Jerusalén. Qama'le da'me 'lañaĝac joñe'me Jaliaĝanec ue'tajop ñe'me Jesús qaedi e'n yemedegue ga'me leuaĝaiquipi. 
LUK.5.18	Qama'le yovidedauo gaa'me jiyaĝa'u jo'ne yacotedo'ot ga'me lela' ñe'me choĝolaĝaic: jetaque yedode'uo ga'me p'auo ga'me emec qaedi qoyajoĝolegue ñe'me Jesús. 
LUK.5.19	Qalaĝaja ja yauata ga'me tauo'o q'aen, qa'a jalcote ga'me jiyaĝadipi. Chane'eja quidije'mec ga'me p'ajeguem ga'me emec qama'le naqa't ga'me lapo', yauote ga'me lauac, qama'le nenotedaĝañe ga'me lela' ñe'me leuaĝaic tachi'ña laeñi ga'me jiyaĝadipi, dajoyalegue ñe'me Jesús. 
LUK.5.20	Ca'li Jesús yauana da'me 'uo da'me lepe'e' jogaa'me, qama'le dojapegue' ñe'me leuaĝaic, enaac:
LUK.5.20	—Am yaqaya, ¡jodaa'me adoeco joote qoyapalaĝa't!
LUK.5.21	Chane'eja joga'me judiopi napaĝaguenoqo'tpi nataq'aen jogaa'me fariseopi paja'a da'me nenatetapega't: “¿Jach'e da'me dojo' jo'ne lichiquetelegue da'me nenaĝatedegue gaa'me 'laqataqa jo'ne ye'uetedac joñe'me Dios? Onolec ñe'me Dios yaqanatet ta'le yapalaĝa't jogaa'me loeco ga'me jiyaĝadipi.”
LUK.5.22	Qalaĝaja Jesús paja'a yayaten ga'me eeta da'me lelnataĝa'j, qama'le yena't:
LUK.5.22	—¿Toqoch'e naq'aeta da'me adelnataĝaqui? 
LUK.5.23	¿Qo'li 'uo jogamaĝa laqalaic ta'le eetojo' ga'me 'yaqatac da'me jamaĝalegue jenjo' leuaĝaic: «Joda'me adoeco joote qoyapalaĝa't», uotaĝa jenaac: «Oñijeguem, qama'le oc»? 
LUK.5.24	Qalaĝaja ami jaloĝonalo nayi queda'me jayem jo'ne mach'e jayem Jiyaĝaua Lec'oĝot, 'uo da'me yañoqotaĝanaĝac qaedi japalaĝa't jogaa'me loeco ga'me jiyaĝadipi.
LUK.5.24	Chane'eja eetojo' da'me dajoyalegue ga'me leuaĝaic, enaac:
LUK.5.24	—Am jenapega: oñijeguem, auacona na'me adela' qama'le oc, auec'ata ga'me at'achaqa'.
LUK.5.25	Qanach'e paja'a ñijeguem ñe'me choĝolaĝaic, yema qoyauana, yacona ga'me lela' jo'ne uetalegue qama'le ec, queuo da'me 'nonaĝachigui joñe'me Dios. 
LUK.5.26	Ena'uaque jogaa'me jalcote da'me yoqochetem, qama'le 'nonaĝachidegue joñe'me Dios, choqoda'me 'uo da'me lauategaĝa'j, qama'le enapega't:
LUK.5.26	—¡Nayi jauanaĝalo gaa'me uo'oe jo'ne yataqachiñe joqochaqatapema!
LUK.5.27	Yoĝo'yi da'me dojo', Jesús yenoĝonegue qama'le yauana ga'me lo'o da'me nejetenaguec di'me Roma jo'ne lenaĝat Leví, netaue ga'me nejetenaĝaiqui ñe'me jaliaĝanec jo'ne Roma le'ec. Jesús dojapegue', enaac:
LUK.5.27	—¡Jayem oquegue!
LUK.5.28	Qama'le Leví paja'a ñijeguem, yecha'ñdi ena'uac qama'le equegue ñe'me Jesús.
LUK.5.29	Qama'le Leví ya'uo ga'me en yema'a't ga'me jiyaĝadipi jo'ne yacha'ña di'me 'lachaqa' qaedi qoyiqui'yaĝan joñe'me Jesús; qama'le qayoĝode' gaa'me lo'ol da'me nejetenaguec ñe'me jaliaĝanec jo'ne Roma le'ec nataq'aen jiyaĝa'u laqaya' jo'ne ñichidiñe da'me deque'tape. 
LUK.5.30	Qalaĝaja jogaa'me fariseopi nataq'aen ga'me judiopi napaĝaguenoqo'tpi jo'ne nach'e ena'am da'me 'lonataĝanaĝa'j paja'a e'n ja 'noe'n gaa'me 'laqataqa jo'ne eetapegalo gaa'me lapaĝaguenataqa ñe'me Jesús. Eetojo' da'me 'laqata'j:
LUK.5.30	—¿Toqoch'e aneuanaĝa'udi' nataq'aen aniyomaĝa'udi' jogaa'me lo'ol da'me nejetenaguec ñe'me jaliaĝanec jo'ne Roma le'ec choqoga'me loeco lo'olpi?
LUK.5.31	Jesús domachiyalo qama'le 'yategueta jogaa'me, enaac:
LUK.5.31	—Jogaa'me jo'ne ja yeleua'ape ja youetedaque ta'le qonatade'n, dite gaa'me leuaĝayaqa. 
LUK.5.32	Nach'e ena'am da'me yajouaĝat da'me ñanaequena: ja jiyaĝanalo gaa'me chimadichidiñe, dite ga'me loeco lo'olpi, qaedi 'niyelaĝadetot joñe'me Dios.
LUK.5.33	Qama'le qot'aqataĝanem ñe'me Jesús:
LUK.5.33	—Jogaa'me lapaĝaguenataqa ñe'me Juan jo'ne chilaĝanataĝanaĝaic nataq'aen jogaa'me fariseopi lapaĝaguenataqa jalcote da'me noqouaqatela'ajalo nale nataq'aen jalcote gaa'me netamenaĝaco jo'ne yauo'oe nale, qalaĝaja naa'me adapaĝaguenataqa nach'eda da'me deque'y nataq'aen da'me niyo'm.
LUK.5.34	Jesús 'yategueta jogaa'me:
LUK.5.34	—¿Qo'li jetaque aueñi noqouaqatela'ajalo jogaa'me jo'ne yec'adeta ga'me neualaĝayaĝac qom cha'li uetauelo ñe'me nojaĝaua? 
LUK.5.35	Qalaĝaja yovita jo' qom'te ga'me laloqo' da'me male qoyauec ñe'me nojaĝaua; qom yovita ga'me nolo', qama'le eja chimaqachiñe da'me noqouaqatela'ajalo jogaa'me.
LUK.5.36	Nataq'aen naloqotenaĝaneguet da'me dojo':
LUK.5.36	—Qaya'te yichaĝaye ga'me lae jaga'me neuoĝoi jo'ne dalaĝai qaedi nauela'aguet jaga'me neuoĝoi jo'ne toije. Qom naq'aeta da'me ya'uo, qama'le 'naĝat jaga'me uoĝoi jo'ne dalaĝai, nataq'aen ga'me lae jo'ne dalaĝaic ja yiyamaqa'teguet jaga'me uoĝoi jo'ne toije. 
LUK.5.37	Nach'edi ga'me lataĝa jo'ne dalaĝaic tayet ta'le qoyachañgui ga'me jiyac lo'oc jo'ne toijec, qa'a ga'me lataĝa jo'ne dalaĝaic en depoqoye ga'me jiyac lo'oc, qama'le ga'me jiyac lo'oc nataq'aen ga'me lataĝa male ne'uela'ajalo. 
LUK.5.38	Qo'che' ta'teguet da'me qoyachañgui ga'me lataĝa jo'ne dalaĝaic ga'me jiyac lo'oc jo'ne dalaĝaic. 
LUK.5.39	Nataq'aen qaya'te ga'me jo'ne jetaque niyomigui ga'me lataĝa jo'ne dalaĝaic, qom joote niyomigui ga'me toijec, qa'a enaac: “Jena'me toijec naqaena yataqachiñe 'uo da'me lamaic.”
LUK.6.1	'Uo jo'me nolo' jo'ne niyamaqatac, Jesús quetalo'te gaa'me nanaĝanaqa'te. Jogaa'me lapaĝaguenataqa napo'j ga'me jala ga'me trigo, e'n naa'me loua' da'me nejola'y qama'le yali'j ga'me jala. 
LUK.6.2	Qama'le uo'oe gaa'me fariseopi jo'ne denataĝa'n:
LUK.6.2	—¿Toqoch'e auauoyi ga'me jo'ne ja qoyajeta ta'le qoya'uo ga'me nolo' jo'ne niyamaqatac?
LUK.6.3	Jesús 'yategueta jogaa'me:
LUK.6.3	—¡Anetoviñetac daa'me nedii's jo'ne 'yaĝatetac ca'li da'me ya'uo di'me David choqogaa'me lequiaĝa'u! Ca'li yoqoua't jogaa'me, 
LUK.6.4	qama'le David taue ga'me Dios 'lemec qama'le yaconalo gaa'me paan jo'ne joote 'uo da'me niyamaqataguec queda'me qoyanoto joñe'me Dios, yali'j jogaa'me nataq'aen yanema jogaa'me naequetapegue'to, taqaeue'ta yaqalan taĝa queda'me mate mane'e nach'egauate' gaa'me tamenaĝaiqui lo'ol qoyaje'tema da'me yali'j gaa'me.
LUK.6.5	Nataq'aen noqotetenegue:
LUK.6.5	—Mach'e jayem jo'ne yataqachiñe Jiyaĝaua Lec'oĝot, yataqachiñe 'uo da'me yañoqotaĝanaĝac qaedi ñejaliaĝatelegue di'me nolo' jo'ne niyamaqatac.
LUK.6.6	Yenoĝodegue gaa'me noloqo'ote qama'le yitaĝa yovita ga'me nolo' jo'ne niyamaqatac, qama'le Jesús taue ga'me nemaĝaiqui qama'le paja'a dapaĝaguenataĝatac. 'Uo ñe'me jiyaĝaua jo'ne ja daconaĝana ga'me louaq jo'ne yayaten; 
LUK.6.7	qama'le joga'me judiopi napaĝaguenoqo'tpi nataq'aen gaa'me fariseopi ch'e nauateda'a ñe'me Jesús qaedi yauachidigui qom en yemegue ga'me nolo' jo'ne niyamaqatac, qama'le naq'aeta da'me jetaque e'n chiyaqayi da'me uajoilegue. 
LUK.6.8	Qalaĝaja ñe'me Jesús yayaten ga'me eeta da'me lelnataĝa'j; qama'le dojapegue' ñe'me jiyaĝaua jo'ne ja daconaĝana ga'me louaq:
LUK.6.8	—¡Oñijeguem nataq'aen anechachi'ña na'me nojo' laeñi!
LUK.6.8	Ñe'me jiyaĝaua ñijeguem ca'li qama'le nechachi'ña. 
LUK.6.9	Qama'le Jesús yachimaĝatalo jogaa'me jiyaĝa'u laqaya':
LUK.6.9	—'Uo ga'me ami jenateque: ¿Jach'e ga'me qoyajeta ta'le qoya'uo ga'me nolo' jo'ne niyamaqatac? ¿Qo'li qoyajeta ta'le qoye'tem ga'me 'noota jenjo' qadaqaya, uotaĝa ta'le qoye'tem ga'me ja no'en? ¿Qo'li qoyajeta ta'le qonec'alaĝategue ga'me 'loyaĝac, uotaĝa ta'le qoyapalaĝat?
LUK.6.10	Yem qama'le yelapegouelo ena'uac gaa'me jo'ne quedejop, qama'le dojapegue' ñe'me jiyaĝaua:
LUK.6.10	—¡Anodegue na'me adouaq!
LUK.6.10	Ñe'me jiyaĝaua naq'aeta da'me ya'uo, qama'le paja'a 'noota ga'me louaq. 
LUK.6.11	Qalaĝaja gaa'me jiyaĝa'u laqaya' jalcote da'me dalemata'y qama'le nenatetapega't:
LUK.6.11	—¿Jach'e jogamaĝa jaqanatetaq ta'le je'etaĝac joñe'me?
LUK.6.12	'Uo ga'me nolo' ca'li Jesús dajoyi ga'me qajoĝonaĝa qaedi netamen, qama'le yemata ga'me pi'yaq da'me netametapecot joñe'me Dios. 
LUK.6.13	Ca'li yovida'aguet ga'me nolo', qama'le yemata'a't gaa'me lapaĝaguenataqa, qama'le doce gaa'me yiquetelo'te jo'ne yaneque Dios lamaĝa's. 
LUK.6.14	Naajo' lenaqa'te jogaa'me: Simón, nach'eñe en lenaĝat Pedro; Andrés jo'ne laqaya ñe'me Simón; Santiago, Juan, Felipe, Bartolomé, 
LUK.6.15	Mateo, Tomás, Santiago jo'ne c'oĝot ñe'me Alfeo; Simón jo'ne celote, 
LUK.6.16	Judas jo'ne c'oĝot ñe'me Santiago, nataq'aen Judas Iscariote, jo'ne ua'edi yanegue ñe'me Jesús.
LUK.6.17	Yem qama'le queda'e ga'me qajoĝonaĝa, nenochidiñe qama'le yovideta'ña ga'me aleua nalo'ta't. Jesús nechachiñe, dajoya'agueta gaa'me jalcote jiyaĝadipi jo'ne mach'e quetedapegue' joñe'me nataq'aen ga'me jiyaĝadipi jo'ne chiyoqoda'a di'me Judea, di'me Jerusalén nataq'aen gaa'me neda'ña di'me loogue, noyaqa jo'ne Tiro nataq'aen Sidón. 
LUK.6.18	Yovideda'a ca'li ñe'me Jesús qaedi naquiaĝata nataq'aen qaedi yemedegue q'aen jogaa'me lapite'nadi. Jogaa'me jo'ne uo'oe daa'me lachoĝodeco jouaĝat jogaa'me nepaqa'li jo'ne ja 'noe'n, nach'e ena'am yemedegue, 
LUK.6.19	qama'le yema ga'me jiyaĝadipi jetaque yepo't joñe'me Jesús, qa'a 'uo da'me lañoqotaĝanaĝac jo'ne chiyaqaue joñe'me qaedi ena'uaque e'n yemedegue.
LUK.6.20	Jesús yelochiguilo jogaa'me jiyaĝadipi jo'ne quetedapegue', qama'le yapaĝague'tape, enaac:
LUK.6.20	“Ami made'tapolqa, ami jo'ne choĝodache, qa'a adeyamaqae'teguet da'me lejaliaĝa joñe'me Dios.
LUK.6.21	“Ami made'tapolqa, ami jo'ne adoqouachi nayi, qa'a ami chayaĝayaqa qomle.
LUK.6.21	“Ami made'tapolqa, ami jo'ne 'uo da'me ademalaqataĝanaĝaqui nayi, qa'a male ami najaqachiguilo ga'me adamaiqui qomle.
LUK.6.22	“Ami made'tapolqa qom ga'me jiyaĝadipi ami niquiyatapegalo, uotaĝa qom ami qo'yodetapegue'to, nataq'aen qom ami qoyejoue'tape chayovida'alo naa'me adenaĝachi qo'yota'tape ena'am ta'le ja no'en, qa'a yajouaĝat da'me jayem oquiyegue, mach'e jayem jo'ne yataqachiñe Jiyaĝaua Lec'oĝot. 
LUK.6.23	Qom yovita ga'me nolo' qom ami 'yeteque da'me dojo', qama'le 'noota qom ami made'tape, anaviquila't da'me adamaiqui, qa'a t'adaic ga'me anejetenaguequi jo'ne auacoñiyeguet qomle di'me piyem. Anetoviñetac queda'me dia'me chiyoĝogueta 'me let'alpi jena'me jenjo' jiyaĝadipi 'yeteque da'me ja no'en joca'li dia'me Dios 'laqataĝanaĝanaqa.
LUK.6.24	“Qalaĝaja, ¡degueja qomle da'me lachoĝode'j gaa'me neuoyaĝadi, qa'a joote yauata da'me lamai'j jo'ne yem qomle!
LUK.6.25	“¡Degueja qomle da'me lachoĝode'j gaa'me jo'ne joote yauata da'me lachaĝayaĝa'j, qa'a male yoqoua't qomle!
LUK.6.25	“¡Degueja qomle da'me lachoĝode'j gaa'me jo'ne lajaĝa'tape nayi, qa'a demalaqataĝata'ajalo nataq'aen noye'tape qomle!
LUK.6.26	“¡Degueja qomle da'me lachoĝode'j gaa'me jo'ne qoyi'yoĝode'tape, qa'a nach'eda naq'aeta da'me yauote dia'me chiyoĝogueta 'me let'alpi jena'me jenjo' jiyaĝadipi yi'yoĝode'tape dia'me pecayaqa jo'ne eetapela'ajalo Dios 'laqataĝanaĝanaqa joca'li!
LUK.6.27	“Qalaĝaja ami jo'ne jayem anaquiaĝañitapega, ami ja'aĝatema: adoqopichiyalo jogaa'me adaute'udi', nataq'aen a'vichiyeque da'me 'noota ga'me jo'ne ami niquiya'alo; 
LUK.6.28	anachoĝodeñiyot ñe'me Dios ta'le yichoĝode'n gaa'me jo'ne ja 'noote' q'ae'n gaa'me 'laqataqa jo'ne ami yachalo'te, nataq'aen anetameñilo'te gaa'me jo'ne ami yejoue'tape.
LUK.6.29	“Qom 'uo gamachaqaega ye'uaĝaneuo na'me adanoc, nach'e ena'am auaje'tem na'me laqaya; qom 'uo gamachaqaega deuodaĝanec ga'me adapoto, nach'e ena'am auaje'tem ta'le yachi na'me anejomaĝaiqui. 
LUK.6.30	Gamachaqaega 'uo ga'me yiyaĝanaque da'me am yajela, auanem; nataq'aen ga'me jo'ne doĝotaĝanec ga'me jo'ne mach'e adoĝot, ena'te aueloiquiaĝatac da'me ta'le yitaĝa auaconeguet.
LUK.6.31	“Ga'me jo'ne jetaque auepaquitapega ta'le ami qo'yeteque, 'noota qom nach'e naq'aeta da'me a'vichiyeque jogaa'me adaqayadi'.
LUK.6.32	“Qom nach'egaua adoqopichiyalo gaa'me jo'ne ami noqopitalo, qama'le ¿qo'li 'uo ga'me adi'yoĝodiqui qomle? Chayovida'alo gaa'me loeco lo'olpi naq'aeta da'me 'loyaĝa'j. 
LUK.6.33	Nataq'aen qom naq'aeta da'me auauoyi nach'egaua aneyamaĝadiñigueta gaa'me jo'ne ami 'yeteque da'me 'noota, qama'le ¿qo'li 'uo ga'me adi'yoĝodiqui qomle? Chayovida'alo gaa'me loeco lo'olpi naq'aeta ga'me 'loyaĝa'j. 
LUK.6.34	Nataq'aen qom a'nataĝanaĝañiyec ga'me adoĝochi joga'me jo'ne auepíchitapega ta'le auachiyoĝochiya'ajopa ga'me jo'ne auoviñetaque, qama'le ¿qo'li 'uo ga'me adi'yoĝodiqui qomle? Chayovida'alo gaa'me loeco lo'olpi 'natapega't onolqa'tape yajoĝo'ta da'me nach'e ena'am 'uo ga'me chiyoĝota'ajop ga'me laqaya. 
LUK.6.35	Qalaĝaja ami, 'noota qom adoqopichiyalo gaa'me adaute'udi', nataq'aen auauoyi da'me 'noota, nataq'aen a'nataĝanaĝañiyec ga'me adoĝochi qama'le ena'te auajoĝoñi'ta ta'le ami 'yiyelaĝategueta ga'me lajo'vi. Qaedi naq'aeta da'me jalcote da'me anejetenaguequi, da'me ami qoye'n lec'oqo'tolqa joñe'me Dios jo'ne napacalegue ena'uac, jo'ne nach'e ena'am nichoĝodenoqo't jogaa'me jo'ne ja yane'm da'me lamai'j joñe'me nataq'aen qaleuaĝayaqa. 
LUK.6.36	'Noota qom ami choĝodenataĝanaĝayaqa, nach'e naq'aeta ñe'me Qadet'a jo'ne choĝodenataĝanaĝaic.
LUK.6.37	“Ena'te ami loqotenaĝanaĝayaqa jogaa'me adaqayadi', qama'le Dios ja ami 'te yachalo'te da'me laloqotenaĝanaĝac. Ena'te auamaqayoue da'me ne'uaĝanague'j jogaa'me adaqayadi', qama'le Dios ja ya'uo 'te ane'uaĝanaguequi. Ena'te auenachi'ta ga'me anaviyaqataguequi, qama'le Dios yapalaĝa't gaa'me adaviyaĝacodi'. 
LUK.6.38	'Noota qom 'uo ga'me auañema gaa'me adaqayadi', qama'le Dios nach'e ena'am 'uo ga'me ami yanema. Qa'a ena'am ta'le joñe'me en naloqote'teguet ga'me le'ec ga'me adachoĝonaĝaqui da'me ami yanema, qoyipataĝa't, qoyadiyochigui nataq'aen najaqachigui. Qa'a da'me adapogoqotaĝanaĝaqui jo'ne auañema nale gaa'me adaqayadi' ami qoyipagaqa'te'tegueta, nach'eda da'me Dios ami 'yiyelaĝateque.”
LUK.6.39	Jesús nach'e ena'am yajoĝonegueta dojo' laloqotenaĝanaĝac: “¿Qo'li yaqanatet ga'me qanam ta'le yauequetague ga'me ladic ga'me qanam laqaya? ¡Yataqachiñe ja yaqanatet, qa'a 'yemeda'ñgui jaĝa'te jaga'me limaĝañi jogaa'me! 
LUK.6.40	Ga'me napaĝaguenatac ja napacalegue ga'me napaĝaguenoqo't. Qalaĝaja qom yem da'me napaĝaguenaguec, qama'le male ena'am ga'me napaĝaguenoqo't.
LUK.6.41	“¿Toqoch'e adema'a da'me auec'aten ga'me letauoĝojet ga'me adaqaya jo'ne netaye jaga'me 'laete, qama'te ja auetaden da'me nach'e ena'am 'uo na'me mach'e adetauoĝojet jo'ne t'adaic 'me am netaye? 
LUK.6.42	Qom ja auetadenac na'me adetauoĝojet jo'ne t'adaic 'me netaye jana'me at'aete, ¿teua'atoqo' auojapegue' ga'me adaqaya: «Am yaqaya, cha'li jayem auaje'tem ta'le ñaqat na'me adetauoĝojet 'me netaye jana'me at'aete»? ¡Ja am 'te eja! Cha'li 'uaeñe anaqat na'me epaq 'me netaye jana'me mach'e at'aete, qama'le naq'aeta da'me male auauatalegue da'me anaqat ga'me letauoĝojet ga'me adaqaya jo'ne netaye jaga'me mach'e 'laete.
LUK.6.43	“Qa'a jaga'me epaq jo'ne onaĝai ja chiyaqayi jaga'me jala jo'ne ja no'en, nataq'aen jaga'me epaq jo'ne ja no'en ja chiyaqayi jaga'me jala jo'ne onaĝai. 
LUK.6.44	Onole'tape ep'a qoyateto'n da'me yajouaĝat jaga'me jala: qama'le ja qochiyoĝotayilo gaa'me higos joga'me yaĝat, uotaĝa qochiyoĝotayilo gaa'me uvas joga'me laĝayaqaic. 
LUK.6.45	Nach'e ena'am ñe'me jiyaĝaua jo'ne 'noota nenaĝatedegue gaa'me 'noote', qa'a ga'me 'noota uetaye ga'me lauel, nataq'aen ñe'me jiyaĝaua jo'ne qaleuaĝaic nenaĝatedegue gaa'me ja 'noe'n qa'a da'me ja no'en uetaye ga'me lauel. Qa'a da'me ja nejataĝaic jo'ne uetaye ga'me lauel na'ya ga'me nedegaĝat nale doje.
LUK.6.46	“¿Toqoch'e jayem aviyaĝañetapec, «¡Am Qadejaliaĝanec!», qama'te ja auauoyi ga'me jo'ne jenaac? 
LUK.6.47	Uo'oe gaa'me jayem nec'adeta qama'le jayem naquiaĝata nataq'aen yauote ga'me jo'ne jenaac. Qama'le ami ja'aĝatema 
LUK.6.48	queda'me nach'egaua eda'am ga'me jiyaĝaua jo'ne jetaque 'noĝojeguem ga'me 'lemec, qama'le 'uaeñe q'aen da'me yataqachiñe en qaya'ñgui ga'me lejedec, qama'le en lamo ga'me qa' ga'me emec. Ca'li nayenegue ga'me ñache, ga'me noĝop ja yilae'teguet da'me 'lañaĝac da'me yauaĝanot ga'me emec, qalaĝaja ja yaqanatet ta'le yidaĝat, qa'a ja qoyalajaĝan da'me qo'nedijeguem. 
LUK.6.49	Qalaĝaja ga'me jo'ne jayem domachiya qama'te ja ya'uo ga'me jenaac, nach'ega ena'am ñe'me jiyaĝaua jo'ne en ga'me aleua da'me 'noĝojeguem ga'me 'lemec, qaga'te lamo jo'ne p'añe; ca'li naenegue ga'me ñache ja cat'olec ga'me 'lañaĝac ga'me noĝop da'me yauaĝanot, qama'le nojouoĝojeguem qama'le yitaĝa nedo'ta't da'me qaya ga'me emec.”
LUK.7.1	Mane'e ca'li Jesús yomat da'me dojapegue'to jogaa'me jiyaĝadipi, qama'le dajoyi di'me Capernaúm. 
LUK.7.2	Nach'edi na'ña ñe'me Roma le'ec jo'ne coicopi lajoĝola', jo'ne 'uo ga'me lalemaĝajet jo'ne yataqachiñe noqopita; joga'me 'uo da'me lapite'na jo'ne yamta'le yovidaĝa'ta da'me leleuaĝa. 
LUK.7.3	Ca'li ñe'me coico lajoĝola' dip'iquilegue ñe'me Jesús, qama'le yamaĝata gaa'me 'yaĝaicachidi jo'ne judiopi ñe'me Jesús qaedi nachoĝodetot da'me yec'ata ga'me lalemaĝajet qaedi nec'alaĝategue. 
LUK.7.4	Jogaa'me naloĝoteguet joñe'me Jesús qama'le jalcote da'me nachoĝodetot, enapega't:
LUK.7.4	—Ñe'me coico lajoĝola' chimaqachiñe ta'le alecochiya, 
LUK.7.5	qa'a qo'mi noqopitalo, qo'mi Israel laje'pi, nataq'aen nach'eñe damaĝajoĝolegue ca'li qaedi qo'nedijeguem ga'me qademaĝaiqui jo'ne 'uo nayi.
LUK.7.6	Qama'le Jesús equeguelo jogaa'me. Qalaĝaja ca'li yauoqoda'a ga'me 'lachaqa' ñe'me coicopi lajoĝola', qama'le uo'oe gaa'me naigaĝa'u jo'ne e'n queda'aguet qaedi enapega't: “Jaliaĝanec, ena'te aviyalapiye't, qa'a ja jalo'taguet ta'le auenoĝonoue ñe'me 'yemec; 
LUK.7.7	qo'che' ja ch'e yichiquetelegue ta'le mach'e jayem da'me am jelaque. Qama'le nayi nach'edata da'me aua'uo ga'me at'aqatac qama'le di'me yalemaĝajet yemegue qomle. 
LUK.7.8	Qa'a nach'e ena'am da'me jayem, 'uo da'me yañoqotaĝanaĝac jo'ne jayem qoyachalegue qaedi ñejaliaĝatelo'te ga'me coicopi. Qama'le qom 'uo ga'me jamaq, da'me jenaac: «¡Oc nayi!», qama'le ec. Uotaĝa jenapega ga'me laqaya: «¡Ayala!», qama'le jayem nec'ata; nataq'aen qom 'uo ga'me jamaĝalegue ga'me yalemaĝajet ta'le 'uo ga'me ye'et, qama'le ya'uo.”
LUK.7.9	Jesús jalcote yoqoch'em da'me domachiya da'me dojo', qama'le yelotaue ga'me jiyaĝadipi jo'ne quetapegue', enaac:
LUK.7.9	—Eja ami ja'aĝatema queda'me yema ga'me Israel laje'pi, qaya'te 'uo ga'me jauana jo'ne yaguegue da'me lepi'iyaĝac, da'me uotaĝa ena'am jenjo' jiyaĝaua.
LUK.7.10	Mane'e ca'li jogaa'me lamaĝa's 'viyelaĝadeta ga'me 'lachaqa', qama'le yauata ga'me nalemaĝajet queda'me joote yemegue.
LUK.7.11	Ca'li yem da'me dojo', Jesús taya'ague ga'me noicolec jo'ne lenaĝat Naín, qama'le jogaa'me lapaĝaguenataqa nataq'aen jogaa'me jiyaĝadipi laqaya' quetedapegue' joñe'me. 
LUK.7.12	Ca'li yovita ga'me yauaqa'a ga'me noic, qama'le 'uo ga'me yauana jo'ne yeleu 'me qoyeda'a ga'me napa'lpi lae't qaedi qoyijeñi, c'oĝot jo'ne nach'egata jaga'me p'ai. Jalcote gaa'me jiyaĝadipi jo'ne qodiquetapegue' 'me chiyaqa'ña di'me noic. 
LUK.7.13	Ca'li ñe'me Jaliaĝanec yauana jaga'me p'ai, 'uo da'me lichoĝodenataĝanaĝac qama'le dojapegue' jaga'me:
LUK.7.13	—Ena'te anoyen.
LUK.7.14	Paja'a yec'ata qama'le yepot ga'me 'lochaĝala', qama'le nechachidiñe jogaa'me jo'ne yachitedac. Jesús dojapegue' di'me joote yeleu:
LUK.7.14	—Am nejoqolec, nayi am jojapegue': ¡Oñijeguem!
LUK.7.15	Chane'eja ñe'me joote yeleu mañaĝa ñiyiñe ca'li qama'le paja'a doje, qama'le Jesús yanot jaga'me lat'e. 
LUK.7.16	Mane'e ca'li qoyauana da'me dojo', qama'le ena'uaque jalcote da'me yoqochetem, nataq'aen 'nonaĝachidegue joñe'me Dios, enapega't:
LUK.7.16	—¡'Uo jena'me p'ajaye Dios 'laqataĝanaĝanec jo'ne qo'mi naloĝonouelo! ¡Dios naequena qaedi qo'mi lecochiyalo, mach'e qo'mi lec'oqo'tepi!
LUK.7.17	Qama'le qo'yaĝatetac da'me dojo' jo'ne ya'uo ñe'me Jesús yema di'me judiopi 'naleua nataq'aen ena'uaque jogaa'me noyaqa jo'ne dajoedauo.
LUK.7.18	Juan jo'ne chilaĝanataĝanaĝaic dip'iquilo'te ena'uaque naa'me naajo' uo'oe, qa'a jogaa'me lapaĝaguenataqa t'aqataĝatem. Qama'le yiyaĝanalo dojolqa jogaa'me, 
LUK.7.19	qama'le yamaĝata ñe'me Jaliaĝanec qaedi yachimaĝadeta: “¿Qo'li naqa'am da'me am jeuataqataque, uotaĝa jeuataqataque ga'me jiyaĝaua laqaya?” 
LUK.7.20	Chane'eja jogaa'me lamaĝa's ñe'me Juan yec'adeta ñe'me Jesús qama'le yachimaĝadeta:
LUK.7.20	—Juan jo'ne chilaĝanataĝanaĝaic qo'mi namaĝatequena qaedi am jenataq: ¿qo'li naqa'am jo'ne yataqachiñe am Dios Liquiyac 'me qoyetapega ca'li da'me auanaequena, uotaĝa maliaĝa cha'li jeuataqataque ga'me jiyaĝaua laqaya?
LUK.7.21	Jojo' nolo' ñe'me Jesús jalcote gaa'me e'n yemedegue, gaa'me yodapecache lapite'nadi gaa'me jiyaĝadipi nataq'aen lachoĝodeco, choqogaa'me nepaqa'li jo'ne ja 'noe'n, nataq'aen e'n yauana'ape jogaa'me qayoĝode' qana'mi. 
LUK.7.22	Yem qama'le 'yategueta gaa'me lamaĝa's ñe'me Juan:
LUK.7.22	—Jamoyi nataq'aen a'uaqataĝañem ñe'me Juan da'me jo'ne auañiya nataq'aen auanomiya'a. A'uaĝachem qomle da'me male nauachidiñe jogaa'me qana'mi, nataq'aen jogaa'me uayodaĝayaqa male yeuo'tape, jogaa'me daloĝo lalataqa male yoqovite' da'me lapite'na't, jogaa'me ja domachiya'ape male domachi'y, jogaa'me joote yele'u yitaĝa nec'alidijeguem nataq'aen jogaa'me choĝodache male qo'yaĝatapema da'me onaĝaic Dios 'laqataĝanaĝac. 
LUK.7.23	Qama'le ¡made'tapolqa gaa'me jo'ne nach'e eta't jayem p'iida'a!
LUK.7.24	Ca'li gaa'me lamaĝa's ñe'me Juan male eque', Jesús paja'a yejetapega ñe'me Juan da'me dojapegue'to ga'me jiyaĝadipi, enaac:
LUK.7.24	—¿Toqoch'e auajoyigui di'me aleua jo'ne totapega't ca'li? ¿Qo'li jetaque auañiya ga'me coqota jo'ne layat yamaqatapiñe? 
LUK.7.25	Qom ja naq'aeta, ¿jach'e ga'me jetaque auañiya da'me auajoyigui? ¿Qo'li jiyaĝaua jo'ne yatedañe gaa'me louo jo'ne 'yoĝodache? Ja naq'aeta, qa'a ga'me yatedañe gaa'me louo jo'ne 'yoĝodache nach'e ena'am uetaue daa'me mach'e lamaico, netauelo nale jogaa'me 'lachaqa'te jogaa'me jaliaĝanaqa jo'ne p'ajodaye. 
LUK.7.26	Qama'le jega: ¿jach'e ga'me jetaque auañiya ca'li oquiyi? ¿Qo'li auec'atenaĝañiyegue ñe'me Dios 'laqataĝanaĝanec? ¡Eja, naq'aeta! Nataq'aen nach'eñe jo'ne napacalegue ga'me Dios 'laqataĝanaĝanec. 
LUK.7.27	Juan nach'eñe jo'ne qo'yaĝate'taguet ca'li gaa'me nedii's:
LUK.7.27	«Nayi jamaĝa na'me 'yaqataĝanaĝanec jo'ne auajoyalegue,
LUK.7.27	Qaedi yiyamaĝatetac qomle na'me adadic.»
LUK.7.28	“Ami ja'aĝatema queda'me Juan nach'eñe napacalo'te ena'uaque joga'me jiyaĝadipi; qalaĝaja ga'me jo'ne ja di'yaĝa da'me uetaye da'me dojo' Dios lejaliaĝa, nach'ega jo'ne napacalegue joñe'me Juan.
LUK.7.29	“Ena'uaque jogaa'me jo'ne domachita ñe'me Juan, choqogaa'me lo'olpi da'me nejetenaguec di'me Roma, nach'e ena'am yacoteguet ca'li da'me lachilaĝanataĝanaĝac joñe'me, naq'aeta da'me yoqocha'alo daa'me chimadichidiñe jo'ne yepaquetapegalo ñe'me Dios. 
LUK.7.30	Qalaĝaja jogaa'me fariseopi choqogaa'me paĝaguenataĝanaĝayaqa daa'me Dios lamaĝajoĝonaĝaco qamqa'me ja yacoteguet da'me lachilaĝanataĝanaĝac ñe'me Juan, naq'aeta da'me dojo' 'lotanaĝanaĝa'j da'me jo'ne jetaque Dios 'yeteque jo'ne mach'e liyamaĝa'j jogaa'me.
LUK.7.31	“Qama'le cha'li 'uo ga'me ñaloqochiñgui jena'me jenjo' jiyaĝadipi jo'ne uo'oe nayi. Ami ja'aĝatema queda'me 
LUK.7.32	ena'ama ga'tae'me ñoqolqa jo'ne ueteda'a ga'me laeñi ga'me noic da'me dañañi'tape qama'le yiyaĝatapegalo jogaa'me naigaĝa'u: «Jajedaĝaye jaga'me qadajeede, qama'te ja aualaĝaiye; ca'li jo'ona' daa'me nalaco jo'ne nemalaqataĝanaĝaco, qama'te ja anoyeñetac.» 
LUK.7.33	Qama'le da'me ami yataqata aueñiya'ama jogaa'me, qa'a novi' ca'li ñe'me Juan jo'ne chilaĝanataĝanaĝaic, da'me ja deque'e uotaĝa ta'le niyomigui ga'me lataĝa, qama'te aueñiyapega da'me uetaye ñe'me payac lepaqal. 
LUK.7.34	Ua'edi ñovi' da'me jayem jo'ne yataqachiñe jayem Jiyaĝaua Lec'oĝot, jo'ne jeque'e nataq'aen ñiyom, qama'te jayem aueñiyapega jayem qui'yaĝaic nataq'aen niyomaĝaic, nataq'aen jayem naigaĝaua jogaa'me jiyaĝa'u jo'ne ja 'noe'n gaa'me 'lonataqa choqogaa'me lo'ol da'me nejetenaguec di'me Roma.
LUK.7.35	“Qalaĝaja dojo' layatenaĝanaĝac ñe'me Dios qoyayataĝade'tegue qom qoyauana ga'me chiyaqayi jo'ne chimaqachiñe.”
LUK.7.36	'Uo ñe'me fariseo nepoda ñe'me Jesús qaedi deque'e, qama'le Jesús yec'ata di'me 'lachaqa'. Joote yejoquetalo'te gaa'me loqotel ga'me niqui'yaĝala', 
LUK.7.37	qanach'e 'uo jaga'me yauo jo'ne ja no'en da'me 'loyaĝac, jo'ne nach'edi di'me noic na'ña; ca'li noma'a da'me ue'ta ñe'me Jesús di'me 'lachaqa' ñe'me fariseo qaedi deque'e, qama'le nach'e ena'am yec'ata, yachitac ga'me yoĝoqui lae't jo'ne qa' 'me alabastro, najaqachigui ga'me yoĝoqui jo'ne davioĝon. 
LUK.7.38	Ca'li yenoĝoneuo jañe'me yauo, noyetac, qama'le uo'oto gaa'me lapia'te ñe'me Jesús, paja'a yepapiaĝaneque jaga'me lachi'. Yem qama'le yiyoĝoneque ga'me layoĝot da'me en daqaqa'y, nec'ouo' nataq'aen yecodelo'te ga'me yoĝoqui jo'ne davioĝon jogaa'me. 
LUK.7.39	Mane'e ca'li yauana da'me dojo', ñe'me fariseo jo'ne nepoda ñe'me Jesús, eetojo' da'me lelnataĝac: “¿Toqoch'e ja yetaden jañe'me yauo jo'ne ja no'en da'me yepotetac, qom yataqachiñe Dios 'laqataĝanaĝanec? Qa'a ¡janjo' yauo yataqachiñe ja 'noe'n daa'me 'lonataqa!” 
LUK.7.40	Chane'eja ñe'me Jesús dojapegue' ñe'me fariseo:
LUK.7.40	—Simón, 'uo ga'me jetaque am ja'aĝatem.
LUK.7.40	Joñe'me fariseo 'yateguet:
LUK.7.40	—Jaja'a, paĝaguenataĝanaĝaic, jayem a'uaĝatem.
LUK.7.41	Jesús yitaĝa enaac:
LUK.7.41	—Uo'oe joca'li dojolqa gaa'me jiyaĝa'u jo'ne ja yaqanate't ta'le yejete'n ñe'me jo'ne yaje'tema da'me 'lalaĝanaĝa'j: 'uo ñe'me quinientos denariopi jaga'me 'lale, nataq'aen laqaya 'lale jaga'me cincuenta. 
LUK.7.42	Qama'le queda'me ja yaqanate't da'me yejete'n, qama'le nach'edata da'me yapalaĝa't da'me nep'iayaĝa'j jogaa'me. Nayi, jayem a'uaĝatem: ¿jach'e jogamaĝa yaguegue noqopita ñe'me p'iyaĝala'?
LUK.7.43	Simón 'yateguet:
LUK.7.43	—Jepetapega queda'me naqaeñe ñe'me yaguegue jaga'me 'lale jo'ne qoyapalaĝat.
LUK.7.43	Jesús 'yateguet:
LUK.7.43	—Eja chimaqachiñe da'me anenaĝategue.
LUK.7.44	Qama'le Jesús yelapecot jaga'me yauo, da'me dojetapegue' ñe'me Simón:
LUK.7.44	—Auec'aten janjo' yauo: ñovita jena'me at'achaqa', qama'te ja jayem 'te auanem ga'me noĝop qaedi jiyo'y naa'me yapia'te; qalaĝaja, janjo' yauo qamqa'me yepapiaĝaneque jaga'me lachi' naa'me yapia'te, nataq'aen yiyoĝoneque ga'me layoĝot da'me en daqaqa'y. 
LUK.7.45	Ja jayem 'te anec'ouoq da'me jayem auep'iyen; qalaĝaja, jañe'me qamqa'me chiyoqo'ta da'me yemta ñenoĝoneuo da'me nec'ouo' naa'me yapia'te. 
LUK.7.46	Ja jayem 'te auecodelegue jena'me yaqaic ga'me yoĝoqui jo'ne davioĝon; qalaĝaja, jañe'me qamqa'me yecodelo'te naa'me yapia'te ga'me yoĝoqui jo'ne ja quejete'uo da'me lajo'viyaĝac.
LUK.7.47	“Chane'eja, am ja'aĝatem queda'me joote qoyapalaĝa't jogaa'me qayoĝode' loeco; qo'che' jalcote da'me loqopich'i nayi. Qalaĝaja, ñe'me jiyaĝaua jo'ne ja jalcote qoyapalaĝat da'me laviyaĝajet, ja jalcote da'me loqopich'i jo'ne yaloĝon.”
LUK.7.48	Yem qama'le 'yaĝatem jañe'me yauo:
LUK.7.48	—Jodaa'me adoeco joote qoyapalaĝa't.
LUK.7.49	Qama'le jogaa'me neuanaĝa'u paja'a mach'egaua nenada't joca'li:
LUK.7.49	—¿Jach'e da'me dojo' jo'ne chayovida'alo yapalaĝa't gaa'me loeco ga'me jiyaĝadipi?
LUK.7.50	Qalaĝaja Jesús noqotetenegue ga'me 'laqatac jo'ne yanem jañe'me yauo:
LUK.7.50	—Jouaĝat da'me adepe'e am qonec'alaĝategue; jamo, male oc, auen machiñe q'aen.
LUK.8.1	Yem da'me dojo', qama'le Jesús quetayilo gaa'me noyaqolqa nataq'aen gaa'me nedapi'ñalo ga'me jiyaĝadipi jo'ne ch'e dajoedauo, da'me dapaĝaguenataĝatapec da'me onaĝaic 'naqataĝanaĝac jo'ne 'yaĝatetac da'me lejaliaĝa ñe'me Dios. Jogaa'me doce lapaĝaguenataqa naequetedapegue', 
LUK.8.2	nach'e naq'aeta uo'oe gaa'me yauo' jo'ne ñe'me en yemedegue ca'li chiyoĝotauelo gaa'me payac lepaqa'li jo'ne ja 'noe'n nataq'aen lapite'nadi. 'Uo jañe'me María jo'ne qoyenaqatenec Magdala laje, nach'añe jo'ne chiyaqauelo gaa'me siete nepaqa'li; 
LUK.8.3	nach'e ena'am Juana, loua ñe'me Cuza jo'ne yelolegue ga'me 'lachaqa' ñe'me Herodes Antipas; nataq'aen Susana, chaqagaa'me qayoĝode' laqaya' jo'ne lecochaĝanaĝateguet ga'me jo'ne yauata ñe'me Jesús nataq'aen gaa'me lapaĝaguenataqa.
LUK.8.4	Jalcote ga'me jiyaĝadipi chiyaqauelo gaa'me noyaqa da'me yec'adeta ñe'me Jesús qaedi yauata, qama'le jalcote da'me yema'a't. Chane'eja male 'yaĝatema dojo' laloqotenaĝanaĝaiqui: 
LUK.8.5	“'Uo ñe'me jiyaĝaua jo'ne ec ca'li qaedi danaĝan. Ca'li male yijaĝaye gaa'me nepetal, qama'le uo'oe gaa'me jo'ne tachidi'ña ga'me naq'aec lae: qama'le qopiye'ñeta nataq'aen gaa'me mayodipi yali'j jogaa'me. 
LUK.8.6	Nataq'aen jaga'me laqaya ta'ña ga'me qadijat: mane'e ca'li najeguem jaga'me peta qama'le yavic da'me ja napapitajeguem ga'me aleua. 
LUK.8.7	Laqaya jaga'me petapi tachi'ñalo gaa'me lolelaĝail jo'ne yaĝat: qama'le da'me nepoĝodijeguem nach'e ena'am naje'moto, gaa'me yaĝat yep'aĝadiñe gaa'me nanaqa. 
LUK.8.8	Qalaĝaja laqaya jaga'me petapi tachi'ña ga'me aleua jo'ne onaĝaic: qama'le nolelidijeguem, nataq'aen onaĝaic jalayaĝac jo'ne ya'uo, onole peta chiyaqayi cien jaga'me jalapi.”
LUK.8.8	Dojo' nenaĝategue ñe'me Jesús, nataq'aen netenec ga'me 'laqatac da'me noqotetenegue: “Gaa'me jo'ne domachita dojo', ¡'noota qom naquiaĝata!”
LUK.8.9	Jogaa'me lapaĝaguenataqa yachimaĝadeta joñe'me Jesús: “¿Jach'e jogamaĝa yelo'teguet da'me dojo' adaloqotenaĝanaĝaqui?” 
LUK.8.10	Jesús 'yaĝatema jogaa'me: “Ami yaqaya'olqa, Dios ami yayatenaĝanaĝaneque da'me dojo' jo'ne ja di'yoq mañaĝa, jo'ne lejaliaĝa ñe'me Dios. Qalaĝaja, jogaa'me jiyaĝa'u laqaya' ch'e jauo'oe daa'me yaloqotenaĝanaĝaiqui' da'me jojapegue'to nataq'aen da'me ja'aĝatema qaedi:
LUK.8.10	«Mate mane'e yec'ate'n qalaĝaja ja yauata,
LUK.8.10	nataq'aen mate mane'e domachita qalaĝaja ja yayate'n.»
LUK.8.11	“Dojo' da'me jo'ne yelo'teguet da'me jaloqotenaĝana: jaga'me peta 'yaĝatetac da'me 'laqataĝanaĝac ñe'me Dios. 
LUK.8.12	Nataq'aen jaga'me peta lae jo'ne ta'ña ga'me naq'aec yelo'tegueta jogaa'me jo'ne domachita da'me Dios 'laqataĝanaĝac, qalaĝaja nac ñe'me payac qama'le doĝotaĝanec da'me jo'ne uetayelo naa'me lai'li, qaedi ja 'yamaqate'n nataq'aen ja nec'aledegue. 
LUK.8.13	Jaga'me peta jo'ne tachi'ñalo ga'me qadipi yelo'tegueta gaa'me jo'ne domachita da'me Dios 'laqataĝanaĝac qama'le made'tape da'me yacoteguet. Qalaĝaja ja jalcote qayada'ñelo gaa'me patadi: cada'ac 'uo da'me 'lamaqatenataĝanaĝa'j, qalaĝaja yovita da'me 'uo ga'me napiyenague'j qama'le ja naloteguet. 
LUK.8.14	Jaga'me peta jo'ne tachi'ñalo ga'me yaĝat qamqa'me yelo'tegueta gaa'me jo'ne domachita, qalaĝaja queda'me 'uo da'me lepitaqataĝanaĝaco daa'me neuoyaĝaco nataq'aen daa'me mach'e lamaico da'me nejiyaĝauayaĝa'j, qama'le nach'eda eeta da'me qaya'te chiyaqayilo jo'ne dalaĝaic da'me yauote jalayaĝa'j. 
LUK.8.15	Qalaĝaja jaga'me petapi lae jo'ne tachi'ña ga'me aleua jo'ne 'noota, nach'egaua jiyaĝa'u jo'ne 'noote' ga'me lai'li nataq'aen niyamaĝateta'ajalo da'me domachita da'me Dios 'laqataĝanaĝac, qama'le yoqochideta nataq'aen 'nañaĝatela'ajalo qaedi chimadichidiñe, nach'e ena'am 'nañaĝatela'ajalo gaa'me chiyaqayilo jo'ne jalayaĝa'j.”
LUK.8.16	Jesús yitaĝa enaac:
LUK.8.16	“Qom 'uo ga'me en edañgui jaga'me lecoyadaĝanaqate qama'le ja yapadelegue uotaĝa yano'ot ga'me 'nochaĝala': ¡ja naq'aeta, dite da'me en qayaje'mec da'me yanajeguem, qaedi 'yoqotelo'te gaa'me jo'ne yenoĝodeuo! 
LUK.8.17	Qa'a nach'e naq'aeta da'me dojo', gamachaqaega ga'me jo'ne ja 'yaqalegue, uotaĝa gamachaqaega ga'me jo'ne qoyoĝotetapiñe, nach'ega qoyaloĝon qomle qama'le di'yoqotelegue nataq'aen qoyayaten.
LUK.8.18	“Chane'eja 'noota qom yataqachiñe aueloi'tegue, qa'a ga'me ue'tajop ga'me jiyaĝaua Dios 'nouadijelegue; qalaĝaja ga'me qaya'te ue'tajop, qamqa'me chayovida'a ga'me yepetapega da'me yauana Dios doĝotaĝanec.”
LUK.8.19	Jañe'me lat'e ñe'me Jesús nataq'aen gaa'me lanogaĝa'u yec'adeta ga'me ue'ta ñe'me, qalaĝaja ja yaqanate't ta'le yovideda'uo joñe'me qa'a jalcote ga'me jiyaĝadipi. 
LUK.8.20	Qama'le qot'aqataĝanem joñe'me:
LUK.8.20	—Jañe'me adat'e nataq'aen daa'me adaqaya'olqa ueteda'a di'me p'aye nataq'aen jetaque am yauata.
LUK.8.21	Qalaĝaja joñe'me 'yategueta:
LUK.8.21	—Jogaa'me jo'ne naquiaĝata da'me 'naqataĝanaĝac jo'ne chiyoĝogue ñe'me Dios nataq'aen yauote, nach'egaua jo'ne yat'e nataq'aen mach'e yaqaya'olqa.
LUK.8.22	'Uo jo'me nolo' ca'li, Jesús yec'ata jaga'me licota qaedi nañgui nataq'aen lapaĝaguenataqa, qama'le Jesús enaac:
LUK.8.22	—Jajoĝogue di'me lajego jana'me janjo' qa'em.
LUK.8.23	Qama'le eque', qalaĝaja ca'li quetedañgui jaga'me qa'em qama'le Jesús t'oche. Ua'a da'me dojo' ca'li yajediñe ga'me layat jo'ne yataqachiñe vichaĝaguet jo'ne tate'ga ga'me loogue, qama'le gaa'me lepa' yamta'le en domaliñe jaga'me licota. 
LUK.8.24	Chane'eja gaa'me lapaĝaguenataqa ñe'me Jesús yec'adeta ca'li qaedi 'noqotoĝo'n, qama'le enapega't da'me yiyaĝadelegue:
LUK.8.24	—¡Jaliaĝanec! ¡Qo'mi avichoĝode'n! ¡Yamta'le qo'mi domalidiñe!
LUK.8.24	Jesús ñijeguem qama'le yicochaĝaguet ga'me layat nataq'aen gaa'me lepa' ga'me noĝop, qama'le 'nemaĝañe, yataqachiñe nedo'ta't da'me tochiñe. 
LUK.8.25	Yoĝo'yi da'me dojo' qama'le enapegalo jogaa'me:
LUK.8.25	—¿Te'ena't da'me adepi'i?
LUK.8.25	Jogaa'me jalcote da'me t'oi'y nataq'aen yoqochetem, qama'le nenatetapega't:
LUK.8.25	—¿Jach'e da'me dojo' jo'ne chayovida'a da'me 'laqatac da'me yicochaĝaguet ga'me layat nataq'aen ga'me noĝop qama'le yoqochideta?
LUK.8.26	Qama'le yovidedeta di'me aleua jo'ne Gerasa, jo'ne lajego, dajoya'ata di'me Galilea. 
LUK.8.27	Mane'e ca'li Jesús nenochi'ña ga'me aleua, qama'le 'uo ñe'me jiyaĝaua jo'ne Gerasa le'ec jo'ne uetedaye gaa'me payagodipi lepaqalpi, qama'le yec'ata. Joote jalchi'ena cop'a da'me ja yaiñe ga'me louo nataq'aen ja netaue ga'me emec, dite da'me netauelo gaa'me napa'lpi lete'. 
LUK.8.28	Ca'li ga'me yauana ñe'me Jesús, qama'le yejoidiñe naa'me leliquetel da'me dajoya'aguet joñe'me, 'yalaqatac:
LUK.8.28	—¡Ena'te jayem aualequeten, am Jesús jo'ne am Lec'oĝot joñe'me Dios jo'ne p'ajaye! ¡Am ñachoĝodenot qaedi ja jayem 'te auedaĝatelegue da'me yachoĝodec!
LUK.8.29	Naq'aeta da'me dojo' nenaĝategue qa'a Jesús joote yamaĝalegue ñe'me nepaqal jo'ne ja no'en qaedi ca'e joñe'me. Jalchi'ena uetaye ñe'me payac joga'me, qama'le ga'me jiyaĝadipi yecoñe't nale naa'me loua', nataq'aen naa'me lapia'te qoyecoñeteque gaa'me coñetaĝanaqa'te jo'ne laicaual qaedi yaqala'n. Qalaĝaja ja yaqala'n yip'iaĝachigui nale gaa'me leque'te, qama'le ñe'me payac en dajoyi ga'me aleua jo'ne totapega't. 
LUK.8.30	Jesús yachimaĝata joñe'me:
LUK.8.30	—¿Jach'e ga'me adenaĝat?
LUK.8.30	Joñe'me 'yateguet:
LUK.8.30	—Yenaĝat da'me «Lama'y.»
LUK.8.30	Naq'aeta da'me nenaĝategue qa'a jalcote gaa'me payagodipi jo'ne uetedaye joñe'me. 
LUK.8.31	Jogaa'me nach'egaua nachoĝodetot joca'li joñe'me Jesús qaedi ja yamaĝata di'me ne'uaĝanaqa' gaa'me nepaqalpi jo'ne ja 'noe'n. 
LUK.8.32	Qama'le queda'me qoyode'talo gaa'me coochelpi jo'ne neteda'ña ga'me yauaqa'a ga'me qajoĝonaĝa da'me deque'tape, jogaa'me nepaqalpi nachoĝodetot joñe'me Jesús qaedi yaje'tema da'me tauelo jogaa'me coochelpi; qama'le Jesús yaje'tema ta'le tauelo. 
LUK.8.33	Chane'eja gaa'me payagodipi lepaqalpi yenoĝodegue ca'li da'me queda'e ñe'me jiyaĝaua qaedi tauelo jogaa'me coochelpi, qama'le chiyoqodañi jogaa'me qama'le yelochidi'ñgui ga'me qaya'ñgui, qama'le ueda'a ca'li ouaĝail.
LUK.8.34	Ca'li jogaa'me jo'ne netelalo gaa'me coochelpi yauata da'me dojo' 'uo ca'li, qama'le dajodegue ca'li eque' qama'le yec'atalo gaa'me noyaqa qaedi t'aqataĝanema, nataq'aen gaa'me nedalegue ga'me 'nonaĝa. 
LUK.8.35	Ga'me jiyaĝadipi dec'atenaĝategue ca'li ga'me 'uo, qama'le mane'e ca'li yovideta ga'me ue'ta ñe'me Jesús, male yauata da'me ñichiñe ñe'me jiyaĝaua jo'ne chiyaqauelo jogaa'me payagodipi, male uo'oe gaa'me louo nataq'aen male chimaqachiñe da'me nejiyaĝauayaĝac; qama'le jalcote da'me t'oita. 
LUK.8.36	Qama'le gaa'me jo'ne yauachidigui joca'li ga'me 'uo, 'yaĝatetedac da'me qo'yetec ñe'me payac lae't da'me qoyen yemegue. 
LUK.8.37	Yema ga'me jiyaĝadipi jo'ne neda'ña di'me Gerasa nachoĝodetot joca'li joñe'me Jesús qaedi ca'e di'me aleua, qa'a jalcote da'me t'oidapega joñe'me. Chane'eja Jesús nañgui jaga'me licota da'me jetaque ec. 
LUK.8.38	Qalaĝaja ñe'me jiyaĝaua jo'ne qoyachiyoĝotauelo gaa'me payagodipi nachoĝodenot joñe'me Jesús qaedi yajeta da'me equegue joñe'me, qalaĝaja Jesús yamaĝalegue da'me ue'tedi, nataq'aen enaac:
LUK.8.39	—A'viyelaĝa ga'me at'achaqa' qama'le a'uaĝatetac yema da'me jo'ne Dios am 'yetec.
LUK.8.39	Qama'le ñe'me jiyaĝaua ec qama'le t'aqataĝatapem ga'me noic yema ga'me jo'ne Jesús 'yetec joñe'me.
LUK.8.40	Ca'li Jesús 'viyelaĝata di'me lajego, ga'me jiyaĝadipi jalcote lamaic da'me yelo'oguet, qa'a ena'uaque yeuatetedaque. 
LUK.8.41	Qama'le 'uo ñe'me yovida'uo, lenaĝat Jairo, jo'ne naqaeñe lejaliaĝanec ga'me judiopi lemaĝaiqui. Ñe'me najonoto ca'li gaa'me lapia'te ñe'me Jesús qama'le nachoĝodenot qaedi dajoyi ga'me 'lachaqa', 
LUK.8.42	qa'a nach'agata jaga'me c'oqote jo'ne yauanalo doce gaa'me ne'uoidi, jo'ne yamta'le jetaque yeleu.
LUK.8.42	Qama'le ec ñe'me Jesús; nataq'aen uo'oe jalcote ga'me jiyaĝadipi jo'ne nepataqata't joñe'me da'me quetedapegue'. 
LUK.8.43	Qama'le 'uo jañe'me yauo jo'ne yalegoue ga'me jiyaĝadipi jo'ne ja paja'a emeguet jaga'me tauo' nale yovita da'me laloqo' da'me 'nayac, jo'ne nalo'taguet doce gaa'me 'uoidi da'me 'uo da'me lachoĝodec. Joote yejeteneque gaa'me nata' lo'olpi yema ga'me jo'ne yauana, temaqaedi da'me ja qoyen 'te yemegue q'aen. 
LUK.8.44	Qama'le jañe'me davi'uo ñe'me Jesús ga'me chiyoĝogue qama'le yepoteuo'o ga'me lapoto lae, qanach'ega ua'a da'me paja'a emeguet jaga'me letauo'. 
LUK.8.45	Qo'che' Jesús denataĝan:
LUK.8.45	—¿Jach'e ga'me jayem yepoteuo'o?
LUK.8.45	Qama'le queda'me ena'uaque nematapega't da'me qoyepoteuo'o, Pedro enaac:
LUK.8.45	—Jaliaĝanec, ¡ga'me jiyaĝadipi namaqa'ta't nataq'aen am qoyepataqata't!
LUK.8.46	Qalaĝaja Jesús yepala'ta:
LUK.8.46	—'Uo ga'me jayem yepoteuo'o, qa'a janomeguet queda'me 'uo ga'me en yemegue da'me yañoqotaĝanaĝac.
LUK.8.47	Jañe'me yauo, da'me yauana queda'me ja yaqanatet ta'le nañoĝochiñe, diviloĝol'ta da'me yec'ata, najonoto naa'me lapia'te ñe'me Jesús. Qama'le ena'uaque yechoĝotetouelo da'me jouaĝat da'me yepoteuo'o, nataq'aen queda'me nach'ega ua'a da'me yemegue. 
LUK.8.48	Qama'le Jesús enaac:
LUK.8.48	—Am yaqayole, jouaĝat da'me adepe'e am yemegue q'aen. ¡Auen machiñe q'aen nayi da'me oc!
LUK.8.49	Qamaliaĝa dojetac ñe'me Jesús ca'li novi' ga'me aqataĝanaĝaic qama'le t'aqataĝanem ñe'me lejaliaĝanec ga'me nemaĝaiqui:
LUK.8.49	—Joote yeleu jadi'me ac'oqote: ena'te auapala'ta da'me aueloiquiaĝatac na'me paĝaguenataĝanaĝaic.
LUK.8.50	Qalaĝaja Jesús domachiya qama'le dojapegue' ñe'me Jairo:
LUK.8.50	—¡Ena'te ado'e: nach'edata da'me jayem auep'iya'a, qama'le jadi'me ac'oqote nec'alegue qomle!
LUK.8.51	Mane'e da'me yovideta ga'me 'lachaqa', ja yajeta da'me uoja'ega caa'ue da'me yenoĝoneuo, jaldata ñe'me Pedro, nataq'aen ñe'me Santiago choqoñe'me Juan, nataq'aen ñaa'me let'al jaga'me q'añole. 
LUK.8.52	Ena'uaque noye'tape nataq'aen demalaqataĝata'ajalo jouaĝat jaga'me, qalaĝaja Jesús enaac:
LUK.8.52	—¡Ena'te anoyeñi: jana'me q'añole maliaĝa ja yeleu, dite da'me ch'e t'ochetac!
LUK.8.53	Qama'le ena'uaque ye'uetedac joñe'me, qa'a yayate'n queda'me yeleu jaga'me q'añole. 
LUK.8.54	Qalaĝaja Jesús yacona ga'me louaq jaga'me qama'le netenec ga'me 'laqatac da'me enaac:
LUK.8.54	—¡Am q'añole, oñijeguem!
LUK.8.55	Qama'le yitaĝa 'niyelaĝatela't da'me 'loyaĝac; nach'ega ua'a da'me ñijeguem, qama'le Jesús damaĝajoĝolegue da'me qoyanem ga'me yalic. 
LUK.8.56	Jogaa'me let'al yataqachiñe jalcote da'me yoqochetem; qalaĝaja Jesús yamaĝalegue da'me qaya'te gamachaqaega qo'yaĝatem da'me dojo'.
LUK.9.1	Jesús yemata'a't jogaa'me lapaĝaguenataqa qama'le yanema da'me 'lañaĝa'j nataq'aen da'me lañoqotaĝanaĝa'j qaedi yamaĝadegue ena'uaque jogaa'me yodapecache 'me payagodipi nataq'aen qaedi e'n yemedegue jogaa'me uo'oe da'me lapite'nadi. 
LUK.9.2	Yamaĝalo'te jogaa'me qaedi 'yaĝatetedac joda'me lejaliaĝa joñe'me Dios nataq'aen qaedi e'n yemedegue joga'me leuaĝaiquipi. 
LUK.9.3	Yanema da'me 'laqatac:
LUK.9.3	—Ena'te auauoyi gamachaqaega adi'yaqui ga'me adadiqui, uotaĝa adajelchidi', uotaĝa adoĝoiqui, uotaĝa pan, uotaĝa ademenae, uotaĝa adeuodi' laqaya'. 
LUK.9.4	Qom ayoue gamachaqaega ga'me noic qama'le nach'ega ga'me 'nachaqa' cha'li ovi'ta ga'me, chayovida'a da'me yitaĝa oquiya'e di'me noic. 
LUK.9.5	Nataq'aen qom 'uo ga'me noic jo'ne ja ami 'te yaconegueta, oquiya'e joga'me nataq'aen anechiyoqoyidiñe ga'me enaĝayaĝa naa'me adapia'chidi', qaedi ena'am da'me 'nanec jo'ne dechoqotaĝanec qomle jogaa'me.
LUK.9.6	Chane'eja eque' joca'li jogaa'me, qama'le yec'atalo ena'uaque jogaa'me noyaqa, 'yaĝatetedac da'me 'naqataĝanaĝac jo'ne onaĝaic nataq'aen e'n yemedegue joga'me leuaĝaiquipi.
LUK.9.7	Ñe'me jaliaĝanec Herodes Antipas domachilegue yema ga'me jo'ne 'uo joca'li, qama'le ja yayaten da'me lelnataĝac, qa'a uo'oe gaa'me jo'ne enapega't: “Juan jo'ne chilaĝanataĝanaĝaic 'niyelaĝajeguem.” 
LUK.9.8	Uo'oe gaa'me laqaya' enapega't: “Naloĝola't ñe'me Dios 'laqataĝanaĝanec Elías,” nataq'aen laqaya' enapega't: “Naqaeñe chiyaqauelo dia'me 'uaediñe Dios 'laqataĝanaĝanaqa 'me toye's.” 
LUK.9.9	Qalaĝaja Herodes enaac:
LUK.9.9	—Mach'e jayem da'me jamaĝajoĝolegue queda'me qoyichaĝaye ga'me laqaic ñe'me Juan. Qama'le, ¿jach'e jogamaĝa qo'yaĝatetac jo'ne jomachilo'te gaa'me 'lonataqa 'me qayoĝode'?
LUK.9.9	Qo'che' Herodes yepalatapega da'me yauana ñe'me Jesús.
LUK.9.10	Ca'li yitaĝa 'niyelaĝadeta ñe'me Jesús gaa'me lamaĝa's qama'le t'aqataĝatem joñe'me yema gaa'me 'lonataqa joca'li. Joñe'me yiyaĝanalo qama'le yiyota'alo, yauegalo ga'me noicolec jo'ne lenaĝat Betsaida. 
LUK.9.11	Qalaĝaja ca'li ga'me jiyaĝadipi yauat'elo, qama'le qodilo'te; qama'le Jesús yelo'ogueta jogaa'me, 'yaĝatetapema joda'me lejaliaĝa joñe'me Dios nataq'aen en yemedegue ga'me leuaĝaiquipi.
LUK.9.12	Ca'li male javit, qama'le yec'adeta ñe'me Jesús jogaa'me doce jo'ne lapaĝaguenataqa qama'le dojedapegue' joñe'me:
LUK.9.12	—Cha'li auajeta da'me eque' jena'me jiyaĝadipi da'me yec'atalo gaa'me noyaqolqa nataq'aen gaa'me qoyode'talo 'me nedalegue ga'me 'nonaĝa, qaedi 'nomatedegue nataq'aen yelodaque ga'me yali'j, qa'a jenjo' aleua qaya'te gamachaqaega ta'le na'ña.
LUK.9.13	Jesús 'yategueta jogaa'me:
LUK.9.13	—'Noota qom mach'e ami auañema ga'me yali'j.
LUK.9.13	Jogaa'me 'yadeteguet:
LUK.9.13	—Nach'egauate' gaa'me cinco paan nataq'aen dojolqa naa'me niya' jo'ne jauanaĝalo, qama'le ja jaqanatetaq, qom ja 'ñouanaĝadijelegue da'me qoloqot.
LUK.9.14	Qa'a ga'me jiyaĝadipi nalo'taguet cinco mil joca'li. Qalaĝaja Jesús enapegalo gaa'me lapaĝaguenataqa:
LUK.9.14	—Auañiyiñi jena'me jiyaĝadipi nataq'aen 'noota qom cincuenta na'me yimapi'ñalo.
LUK.9.15	Jogaa'me yoqochideta qama'le yañidiñe ga'me jiyaĝadipi. 
LUK.9.16	Yem qama'le Jesús yaconalo gaa'me cincole paan nataq'aen dojolqa gaa'me niya', qama'le yeloje'mec di'me piyem, yajoĝolo'te da'me netamenaĝac jogaa'me, yecolaĝatapiyelo jogaa'me qama'le yanema jogaa'me lapaĝaguenataqa qaedi yanouelo ga'me jiyaĝadipi. 
LUK.9.17	Ga'me jiyaĝadipi deque'e chayovida'a da'me yema yachaqa, qama'le qodatoĝoñilo gaa'me doce jo'ne natoĝonaĝaiqui' jo'ne pan lete' gaa'me lael jo'ne 'niyoqo'te.
LUK.9.18	'Uo jo'me nolo' ca'li Jesús yejamaĝa'yeto jogaa'me lapaĝaguenataqa da'me netametac, qama'le yenatouelo jogaa'me:
LUK.9.18	—¿Jach'e ga'me yepetedapega jena'me jiyaĝadipi da'me jayem?
LUK.9.19	Jogaa'me 'yadeteguet:
LUK.9.19	—Uo'oe gaa'me eetedapega am Juan jo'ne chilaĝanataĝanaĝaic, gaa'me laqaya' eetedapega am Elías, nataq'aen gaa'me jiyaĝa'u laqaya' eetedapega auachiyaqauelo jodia'me 'uaediñe Dios 'laqataĝanaĝanaqa, jo'ne 'niyelaĝajeguem.
LUK.9.20	Qama'le yenatouelo jogaa'me:
LUK.9.20	—Jega ami, ¿jach'e ga'me auepíchitapega da'me jayem?
LUK.9.20	Qama'le Pedro 'yateguet:
LUK.9.20	—¡Mach'e am jo'ne Dios Liquiyac!
LUK.9.21	Qalaĝaja Jesús yataqachiñe uaqatelegue da'me qaya'te gamachaqaega qo'yaĝatem da'me dojo'. 
LUK.9.22	Qama'le t'aqataĝanema:
LUK.9.22	—Jayem jo'ne yataqachiñe Jiyaĝaua Lec'oĝot jalcote da'me yachoĝodec qomle, nataq'aen ja jayem 'te yacoteguet ga'me 'yaĝaicachidipi, jogaa'me lejaliaĝanaqa gaa'me tamenaĝaiqui lo'olpi choqoga'me judiopi napaĝaguenoqo'tpi. Jayem qoyalat qomle, qalaĝaja yenoĝodegue tres gaa'me noloqo'ote qama'le 'ñiyelaĝajeguem.
LUK.9.23	Yem da'me dojo' qama'le t'aqataĝanema ena'uaque ga'me jiyaĝadipi:
LUK.9.23	—Qom 'uo gamachaqaega jo'ne jetaque jayem ue'tajop qaedi yapaĝaguenatac, qama'le 'noota qom ja yitaĝa nenatetala't, nataq'aen 'noota qom nach'e eta't yachitac jaga'me sodoso qama'le jayem equegue. 
LUK.9.24	Qa'a ga'me te'me yauotec da'me jo'ne jetaque nec'alaĝategue ñe'me lepaqal qaedi ja yeleu, yataqachiñe ja yaqanatet, dite da'me yema qodoĝotaĝanec. Qalaĝaja ga'me jo'ne jetaque nemela't ñe'me lepaqal qa'a yajouaĝat da'me jayem, nach'ega jo'ne qonec'alaĝategue qomle. 
LUK.9.25	Qa'a ¿jach'e ga'me nauela't ga'me jiyaĝaua da'me yema noma't gaa'me uedalegue jena'me aleua, qom yajouaĝatoue ñe'me lepaqal? 
LUK.9.26	Qa'a qom 'uo ga'me jayem nepocoĝolegue nataq'aen daa'me 'yaqataqa, qama'le nach'e ena'am jayem jo'ne yataqachiñe Jiyaĝaua Lec'oĝot ñepocoĝolegue joga'me qom yitaĝa 'ñiyelaq nataq'aen da'me 'yonaĝac choqoda'me 'lonaĝac ñe'me Taĝadena' nataq'aen jogaa'me piyem laje' 'me ja 'nalo'te. 
LUK.9.27	Eja da'me ami ja'aĝatema queda'me nayi uo'oe gaa'me jo'ne ueteda'a jena'me jenjo' cha'li ja yele'u chayovida'a qom yauata da'me lejaliaĝa joñe'me Dios.
LUK.9.28	Ca'li yem da'me dojo' lojaĝa'j, qama'le yenoĝodegue gaa'me ocho noloqo'ote, Jesús yitaĝa yec'adije'ma ga'me qajoĝonaĝa qaedi netamen, lequiaĝaua ñe'me Pedro, nataq'aen ñe'me Santiago choqoñe'me Juan. 
LUK.9.29	Qama'le mane'e ca'li cha'li netametac, da'me 'loyaĝac ga'me latajoĝoc male neleguemaĝat, nataq'aen ga'me leuo yataqachiñe yapaga't nataq'aen 'uo da'me laqaselegaĝac. 
LUK.9.30	Qama'le di'yo't ca'li gaa'me dojolqa jo'ne jiyaĝa'u jo'ne dojetedapegue' ñe'me, nach'eñe Moisés nataq'aen Elías. 
LUK.9.31	Jogaa'me yataqachiñe uetedaue da'me 'lonaĝac jo'ne p'ajaye nataq'aen dojetedapiye da'me qom ca'e jena'me aleua ñe'me Jesús jo'ne ua'a qomle di'me Jerusalén. 
LUK.9.32	Pedro choqogaa'me laqaya' yataqachiñe 'nochetedapiñe ca'li; qalaĝaja 'nañaĝatela'ajalo da'me nelotedaye, qama'le yauata da'me 'lonaĝac ñe'me Jesús nataq'aen gaa'me dojolqa jiyaĝa'u jo'ne ueteda'ajop joñe'me. 
LUK.9.33	Ca'li jaajo' jiyaĝa'u male queda'e ñe'me Jesús, ñe'me Pedro enaac:
LUK.9.33	—Jaliaĝanec, ¡yataqachiñe 'noota da'me jouaqa'ta jena'me jenjo'! Nayi jauoqo'oe tres gaa'me nepele'ete: onolec ga'me adoĝot, laqaya Moisés loĝot, ga'me laqaya mach'e Elías loĝot.
LUK.9.33	Qalaĝaja Pedro ja nome'ye ga'me nenaĝategue. 
LUK.9.34	Mane'e ca'li cha'li dojetac, qama'le needañe ga'me piyem lo'oc jo'ne yapadelo'te jogaa'me: ca'li yauata da'me uedaue ga'me lo'oc jogaa'me tres qama'le jalcote da'me t'oi'y. 
LUK.9.35	Qama'le ga'me piyem lo'oc chimaqapegoue ga'me nejamaĝa jo'ne enaac: “Jenjo' mach'e yalec jo'ne yiquiyac: ¡'noota qom anaquiaĝañiya!”
LUK.9.36	Ca'li qodomachiya ga'me 'naqatac, Jesús male onolec da'me ue'tedi. Qalaĝaja jogaa'me yiyamaĝa't da'me dojo', chane'eja jaajo' noloqo'ote qaya'te gamachaqaega ta'le t'aqataĝatem ga'me jo'ne yauata.
LUK.9.37	Ca'li 'yoĝoñi, mane'e da'me queda'e ga'me qajoĝonaĝa da'me male nenochidiñe, uo'oe ga'me jiyaĝadipi jo'ne jalcote da'me qodique'taguet ñe'me Jesús. 
LUK.9.38	Qama'le 'uo ñe'me jiyaĝaua jo'ne uetaue ga'me jiyaĝadipi eetojo' ga'me 'laqatac jo'ne netenec:
LUK.9.38	—Jaliaĝanec, am ñachoĝodenot, auec'aten jena'me yalec jo'ne nach'enata da'me jauana; 
LUK.9.39	'uo ñe'me nepaqal jo'ne deuodaĝanec, qama'le ye'tem da'me 'nalaqatapejeguem nataq'aen nale novita qama'le yecopichaqatet nataq'aen ya'uo nale jaga'me 'lali jo'ne en na'ya na'me nedegaĝat. Ja no'en da'me 'yetec nataq'aen ja jetaque yaĝañi. 
LUK.9.40	Joote ñachoĝodenoto naa'me adapaĝaguenataqa qaedi yamaĝadegue ñe'me payac, qalaĝaja ja yaqanate't.
LUK.9.41	Jesús 'yategueta ga'me jiyaĝadipi:
LUK.9.41	—¡Yataqachiñe ami jiyaĝadipi jo'ne qoleguetaĝanaĝaiquipi nataq'aen chiyoĝo'spi! ¿Jach'e jogamaĝa ua'a da'me cha'li ami jouetauelo nataq'aen cha'li ami ñeualaĝae'to? ¡Anedo'quena na'me ac'oĝot!
LUK.9.42	Ca'li qoyedo't ga'me notolec, ga'me nepaqal jo'ne netaye yijaĝaguet jena'me aleua nataq'aen yecopichaqatet; qalaĝaja Jesús yicochaq ñe'me nepaqal jo'ne ja no'en, en yemegue ga'me notolec qama'le 'yiyelaĝatot ñe'me let'a. 
LUK.9.43	Qama'le ena'uaque jalcote da'me yoqochetem da'me 'lonaĝac jo'ne p'ajaye ñe'me Dios.
LUK.9.43	Ca'li cha'li maliaĝa ga'me jiyaĝadipi yoqoch'em ga'me ya'uo joca'li ñe'me Jesús, joñe'me t'aqataĝanema gaa'me lapaĝaguenataqa:
LUK.9.44	—Cha'li yataqachiñe anaquiaĝañiya da'me dojo' nataq'aen ena'te auapalaĝache'ta: jayem jo'ne yataqachiñe Jiyaĝaua Lec'oĝot qoyanouelo qomle ga'me jiyaĝadipi.
LUK.9.45	Qalaĝaja jogaa'me ja yayate'n ga'me jo'ne 'yaĝatema, qa'a maliaĝa ja qo'youachiguilo naa'me lai'li qaedi yayate'n da'me dojo'; nataq'aen t'oidapega ta'le yena't ñe'me Jesús qaedi noqoteteneque da'me dojo'.
LUK.9.46	Qama'le gaa'me lapaĝaguenataqa paja'a nec'onaĝatedapiye ca'li da'me jach'e jogamaĝa yataqachiñe p'ajaye jogaa'me. 
LUK.9.47	Jesús, da'me yetaden ga'me eeta da'me lelnataĝa'j, yiyaĝana ga'me notolec, en ua'ña lae joñe'me, 
LUK.9.48	qama'le enaac:
LUK.9.48	—Joñe'me jo'ne jayem naquiaĝana qama'le yaconeguet ga'me notolec ena'am jenjo', qama'le mach'e jayem yaconeguet. Nataq'aen joñe'me jo'ne jayem yaconeguet, ja nach'edata da'me jayem yaconeguet dite da'me nach'e ena'am yaconeguet ñe'me jo'ne jayem namaĝaquena. Qa'a qom 'uo ga'me yataqachiñe ja di'yaĝa queda'me ami, nach'ega jo'ne yataqata p'ajaye.
LUK.9.49	Ñe'me Juan enaac:
LUK.9.49	—Jaliaĝanec, 'uo jo'me jauanaĝa quelqaya jo'ne t'onataĝana da'me adenaĝat queda'me yamaĝadegue gaa'me payagodipi, qalaĝaja jetaque ja jajenaĝam qa'a ja qo'mi 'te chiyaqauelo.
LUK.9.50	Jesús 'yateguet:
LUK.9.50	—Ena'te auelaĝachetapeguem, qa'a gamachaqaega jo'ne ja ami 'te nautenalo, nach'ega jo'ne ami yotaua'n.
LUK.9.51	Ca'li male yauaqa'a ga'me laloqo' ñe'me Jesús da'me male yec'adije'ma di'me piyem, qama'le ue'tajop da'me 'lañaĝac da'me dajoyi di'me Jerusalén. 
LUK.9.52	Ye'uauaĝate' gaa'me lamaĝa's qaedi yec'adeta ga'me noicolec jo'ne na'ña di'me Samaria 'naleua, qaedi qoyanema ga'me ueda'a da'me 'nomatedegue. 
LUK.9.53	Qalaĝaja gaa'me 'lachaqadiaĝa'u ja jetaque yacoteguet ñe'me Jesús, qa'a yayate'n da'me dajo'tague di'me Jerusalén. 
LUK.9.54	Ca'li gaa'me lapaĝaguenataqa Santiago nataq'aen Juan domachita da'me dojo', qama'le enapega't:
LUK.9.54	—Jaliaĝanec, ¿qo'li 'noota qom jamaĝajoĝolegue qaedi jenaĝa chiyoĝogue di'me piyem ga'me dole', qama'le yapalaĝa't jogaa'me?
LUK.9.55	Qalaĝaja Jesús nejelegalo jogaa'me qama'le yicocha'. 
LUK.9.56	Yem qama'le dajotegue ga'me noic laqaya.
LUK.9.57	Mane'e ca'li cha'li queteda'ague ga'me naq'aec, 'uo ñe'me jiyaĝaua jo'ne dojapegue' ñe'me Jesús:
LUK.9.57	—Jaliaĝanec, jetaque am jequetapegue' ga'me auauoyi.
LUK.9.58	Jesús 'yateguet:
LUK.9.58	—Ga'me uaĝayaĝa uo'oe naa'me laua'go, nataq'aen na'me mayodipi uo'oe naa'me pataque'te. Qalaĝaja mach'e jayem jo'ne Jiyaĝaua Lec'oĝot qamqa'me ja jauana ga'me joua'a qaedi ja'uo ga'me ñalaĝanaĝat.
LUK.9.59	Jesús dojapegue' ga'me laqaya:
LUK.9.59	—¡Jayem oquegue!
LUK.9.59	Qalaĝaja joñe'me 'yateguet:
LUK.9.59	—Jaliaĝanec, cha'li 'uaeñe jayem auaje'tem ta'le jijeñi di'me taĝadena'.
LUK.9.60	Qalaĝaja Jesús 'yateguet:
LUK.9.60	—Auomachiya'alo ga'me napa'lpi qaedi mach'e yijediñi gaa'me yele'u. Am qamqa'me oc qama'le a'uaĝatetac da'me lejaliaĝa ñe'me Dios.
LUK.9.61	Jiyaĝaua laqaya enaac:
LUK.9.61	—Jaliaĝanec, jetaque am jequegue, qalaĝaja cha'li 'uaeñe jayem auaje'tem da'me ñechoĝotalo gaa'me yaqaya'olqa jo'ne neteda'ña di'me 'yachaqa'.
LUK.9.62	Jesús 'yateguet:
LUK.9.62	—Ga'me jo'ne yaco'tot jaga'me jegaĝanaqate qama'te nejelequetac, ja nalo'taguet ta'le taue da'me lejaliaĝa joñe'me Dios.
LUK.10.1	Ca'li yem da'me dojo', ñe'me Jaliaĝanec nach'e ena'am uoja'aegaua setenta y dos jo'ne liquiyaqa, qama'le en dojolqa'tape da'me ye'uauaĝate' joñe'me, ye'uauaĝa'talo gaa'me noyaqa nataq'aen 'nachaqa'tolqa jo'ne jetaque yec'atalo joñe'me. 
LUK.10.2	'Yaĝatema jogaa'me: “Eja 'uo da'me jalcote da'me naqataĝanaĝac, qalaĝaja ja lama'y gaa'me onataĝanaĝayaqa. Qo'che' ami 'noota qom auejelai joñe'me loĝot da'me dojo' naqataĝanaĝac qaedi yauoja'aegaua onataĝanaĝayaqa qaedi datoĝo'n. 
LUK.10.3	Jamoyi, auayachiñe jo' da'me aueñiya'ama gaa'me 'naĝanaĝatel c'oqotel jo'ne quetauelo gaa'me diquiya'ape da'me ami jamaĝauelo. 
LUK.10.4	Ena'te auachiyi jaga'me anaicauai, uotaĝa ga'me aualiqui, uotaĝa ga'me adapela'chidi'. Nataq'aen ena'te yaloĝoja anechachetañe qaedi gamachaqaega auep'iyeñi ga'me adadiqui.
LUK.10.5	“Qom 'uo ga'me 'nachaqa' jo'ne ayoue, 'uaeñe da'me auep'iyeñi, aueñeetojo': «'Noota qom Dios 'lemaĝac ami uetauelo.» 
LUK.10.6	Qama'le qom gaa'me jiyaĝa'u uetauelo da'me 'nemaĝac, qama'le da'me auepaquitapega male yepaquichigui, qalaĝaja qom ja naq'aeta, da'me ami qaya'te adejamaĝataĝaqui. 
LUK.10.7	Nach'ega ga'me 'nachaqa' 'noota qom oviya'a, aniyomiguiyi nataq'aen aualiqui ga'me jo'ne ami yanema gaa'me, qa'a ñe'me onataĝanaĝaic chimaqachiñe ta'le 'uo da'me nejetenaguec. Ena'te oquitayelo gaa'me 'nachaqa'te.
LUK.10.8	“Nale auovidiya'a ga'me noic jo'ne maqachaĝa ami yaconegueta, aualiqui ga'me jo'ne ami yanema, 
LUK.10.9	anec'alaĝachidegue ga'me leuaĝaiquipi jo'ne uetedaue ga'me, nataq'aen aueñiyaac jo': «Joda'me lejaliaĝa ñe'me Dios joote ami nadi'talo.» 
LUK.10.10	Qalaĝaja qom auovidiya'a ga'me noic jo'ne ja ami 'te yaconegueta, oquiya'ae naa'me ladico, aueñiyaac jo': 
LUK.10.11	«¡Chayovida'a ga'me enaĝayaĝa jo'ne chiyoqoda'ña jenjo' at'achaqachidi', jo'ne qapaleque naa'me qadapia'te, nayi qanechiyoĝodiñe naa'me qadapia'te ena'am da'me ami ñautenaĝalo! Qalaĝaja 'noota qom auayachiñe da'me dojo' queda'me lejaliaĝa ñe'me Dios joote ami nadi'talo.» 
LUK.10.12	Ami ja'aĝatema qom yovita jo' qom'te ga'me nolo' jo'ne p'ategue qom Dios ya'uo da'me lec'atenaĝanaĝac, qama'le da'me ne'uaĝanaguec jenjo' noic yataqachiñe napacalegue da'me Sodoma ne'uaĝanaguec.
LUK.10.13	“¡Degueja qom'te da'me adachoĝodec, am Corazín! ¡Degueja qom'te da'me adachoĝodec, am Betsaida! Qa'a qom di'me Tiro nataq'aen di'me Sidón ta'le qoyaloĝonalo joca'li gaa'me 'nonataqa jo'ne p'ajodaye, jo'ne nayi auañiyalo, joote ta'le natetela'ajalo, qama'le cha'li yaidiñe gaa'me leuo jo'ne jiyac layoqote, laloĝoqui q'aen da'me male 'viyelaĝadetot ñe'me Dios, nataq'aen necouadiye ga'me jalo. 
LUK.10.14	Qalaĝaja ga'me nolo' jo'ne laloqo' qoyen da'me Dios lec'atenaĝanaĝac da'me male 'uo da'me ane'uaĝanaguequi yataqachiñe 'uo da'me adachoĝodequi qomle ja ena'am ga'me Tiro nataq'aen Sidón laje'.
LUK.10.15	“Qama'le am, Capernaúm, ¿Auepetapega joona da'me am qoyedaĝataje'ma di'me piyem? ¡Ja naq'aeta, auovida'ña qomle ga'me loiquiaqa' ga'me laqauaeñi jo'ne qaya'ñgui!
LUK.10.16	“Joñe'me jo'ne ami naquiaĝanalo, mach'e jayem naquiaĝana; joñe'me jo'ne ami 'yota'tape, mach'e jayem 'yotatac. Nataq'aen ñe'me jo'ne jayem 'yotatac, mach'e 'yotatac ñe'me jo'ne jayem namaĝaquena.”
LUK.10.17	Jogaa'me namaĝa's jo'ne setenta y dos yataqachiñe made'tapolqa ca'li 'viyela', nataq'aen enapega't:
LUK.10.17	—¡Jaliaĝanec! ¡Chayovida'alo gaa'me payagodipi qo'mi yoqo'chalo nale ñenaĝataĝaye da'me adenaĝat!
LUK.10.18	Jesús 'yategueta jogaa'me:
LUK.10.18	—Eja, qa'a jauana ñe'me payac jo'ne Satanás da'me 'naqañe ena'am ga'me qajoĝonaĝa lauaq da'me chiyaqaje'ma di'me piyem. 
LUK.10.19	Ami janema da'me adañoqotaĝanaĝaqui qaedi aualequitapegueta jogaa'me nanayaqapi nataq'aen gaa'me noĝopi'go, nataq'aen qaedi anomachi ena'uaque daa'me 'lañaĝaco ñe'me nauteua jo'ne Satanás, qama'le qaya'te gamachaqaega ja no'en jo'ne ami 'yeteque qaedi ya'uo adachoĝodequi. 
LUK.10.20	Qalaĝaja ena'te ami ane'yaĝañetac da'me jogaa'me nepaqa'li ami yoqo'chalo, dite da'me jogaa'me adenaqachidi' jo'ne joote qoyedidiñe da'me daja' piyem.
LUK.10.21	Qanach'ega ua'a ca'li, ñe'me Dios Lepaqal najaqachigui q'aen ñe'me Jesús da'me lamaic, qama'le enaac: “Am 'ñonaĝachigui, Taĝadena', Jaliaĝanec di'me p'ajeguem piyem nataq'aen jena'me aleua, qa'a aualoĝonalo dojo' jogaa'me ja t'añi'y gaa'me uo'oe jo'ne auoĝochi'ñejopa gaa'me yatenaĝanaĝayaqa nataq'aen tadenataĝa'n. Eja, Taĝadena', qa'a naq'aeta da'me jo'ne auepaquetapega.
LUK.10.22	“Ñe'me Taĝadena' jayem yanema ena'uaque gaa'me jo'ne uo'oe. Qaya'te yayaten jach'e ñe'me Nec'oĝot, dite ñe'me Taĝadena' jayem yateton. Nataq'aen qaya'te yayaten jach'e jogamaĝa Net'a, dite jayem mach'e C'oĝot jateton, nataq'aen ena'uaque jogaa'me jo'ne jetaque jatetonaĝaneque ñe'me Taĝadena'.”
LUK.10.23	Yitaĝa nejelegalo gaa'me lapaĝaguenataqa, qama'le nach'egauate' da'me dojapegue'to: “Made'tapolqa gaa'me jo'ne yauata ga'me jo'ne auañiya nayi; 
LUK.10.24	qa'a ami ja'aĝatema queda'me qayoĝode' joca'li gaa'me Dios 'laqataĝanaĝanaqa nataq'aen jaliaĝanaqa jo'ne jetaque yauata da'me dojo' jo'ne ami auec'achiñetac, qalaĝaja ja yauata; jetaque domachita ga'me jo'ne nayi auomachiiya, qalaĝaja ja domachita.”
LUK.10.25	'Uo ñe'me jiyaĝaua jo'ne paĝaguenataĝanaĝaic daa'me Dios lamaĝajoĝonaĝaco, yec'ata ñe'me Jesús qaedi yapiyenec ga'me lenataĝanaĝac, qama'le enaac:
LUK.10.25	—Paĝaguenataĝanaĝaic, ¿jach'e ga'me ja'uo qaedi jaqanateta da'me 'noyaĝac jo'ne ja 'naidena'a?
LUK.10.26	Jesús 'yateguet:
LUK.10.26	—¿Jach'e ga'me qoyedidiñe joca'li daa'me Dios lamaĝajoĝonaĝaco? ¿Jach'e ga'me auayaten nale auec'ate'n jogaa'me?
LUK.10.27	Ñe'me paĝaguenataĝanaĝaic daa'me Dios lamaĝajoĝonaĝaco 'yateguet:
LUK.10.27	—Eet'oi: «Adoqopita ñe'me Adejaliaĝanec jo'ne Anedios, auemata na'me adauel, auemata na'me adepaqal, auemata da'me at'añaĝac nataq'aen auematalegue da'me adelnataĝac.» Nataq'aen: «Adoqopita ga'me adaqaya nach'e naq'aeta nale anoqopitela't.»
LUK.10.28	Jesús enaac:
LUK.10.28	—Yataqachiñe 'noota da'me at'ataĝac. Qom aua'uo da'me dojo', auaqanateta da'me at'oyaĝac jo'ne ja 'naidena'a qom'te.
LUK.10.29	Qalaĝaja ñe'me paĝaguenataĝanaĝaic daa'me Dios lamaĝajoĝonaĝaco jetaque yayatetelegue da'me lenataĝanaĝac, qama'le yachimaĝata ñe'me Jesús:
LUK.10.29	—Qama'le, ¿jach'e jogamaĝa yataqachiñe yaqaya?
LUK.10.30	Chane'eja Jesús 'yateguet joñe'me:
LUK.10.30	—'Uo ñe'me jiyaĝaua jo'ne quetapegue' ga'me naq'aec jo'ne yelo'tegue di'me Jerusalén taya'ague di'me Jericó. Qama'le uo'oe gaa'me cachaĝayaqa jo'ne nauateguet ca'li ye'uaĝa'n chayovida'alo gaa'me leuo qoyaconalo; ye'uaĝa'n yem qama'le eque', yamta'le yeleu da'me queda'e. 
LUK.10.31	Ua'edi 'uo ñe'me tamenaĝaiqui lo'o nach'ega ga'me naq'aec ta'ya; qalaĝaja ca'li yauana equejop qama'le leuotalegue. 
LUK.10.32	Nach'e ena'am ñe'me necochoqo't ga'me tamenaĝaiqui yovita ca'li ga'me ua'a, ca'li yauana ch'e equejop qama'le leuotalegue. 
LUK.10.33	Qalaĝaja 'uo ñe'me Samaria le'ec jo'ne nach'ega ga'me naq'aec da'me ta'ya, ca'li yauana qama'le nomeguet da'me lichoĝodenataĝanaĝac. 
LUK.10.34	Yec'ata joca'li ga'me, natadeneque ga'me cheuegaĝadaic jo'ne olivo jala li'i nataq'aen uva li'i gaa'me yedidiñe, qama'le yauo'oe la'a. Yem qama'le yanalegue ga'me mach'e lalo, yeda'a ga'me omataĝaiqui qama'le netela joga'me. 
LUK.10.35	Ga'me nolo' laqaya, ñe'me Samaria le'ec navidijeguem gaa'me dojole naicaual jo'ne denario, qama'le yanema ñe'me loĝot ga'me omataĝaiqui, nataq'aen dojapegue': «Adetela jenjo' jiyaĝaua, nataq'aen qom yaguegue da'me lajo'viyaĝac ga'me auanem, qama'le jayem am jejeten qomle 'ñiyelaq.»
LUK.10.36	“Chane'eja, ¿jach'e jogamaĝa naajo' tres auepetapega da'me en laqaya ñe'me jiyaĝaua jo'ne nauateguet ca'li gaa'me cachaĝayaqa qaedi decachitot?”
LUK.10.37	Ñe'me paĝaguenataĝanaĝaic daa'me Dios lamaĝajoĝonaĝaco 'yateguet:
LUK.10.37	—Ñe'me jo'ne yichoĝoden joñe'me.
LUK.10.37	Jesús 'yateguet joñe'me:
LUK.10.37	—Chane'eja oc nayi qama'le naq'aeta da'me aua'uo.
LUK.10.38	Jesús que'tague ga'me ladic qama'le yovita ga'me noic jo'ne na'ña jañe'me yauo jo'ne lenaĝat Marta, qama'le Marta 'nomataĝanegue. 
LUK.10.39	Marta 'uo jañe'me la'nole jo'ne lenaĝat María, nach'aga cha'li na'ña ga'me peta'ña ñe'me Jesús qaedi naquiaĝana yema ga'me 'laqatac ñe'me. 
LUK.10.40	Qalaĝaja Marta, jo'ne yema'alo gaa'me qayoĝode' 'me 'lonataqa, yec'ata ñe'me Jesús qama'le dojapegue':
LUK.10.40	—Jaliaĝanec, ¿auen machiñe jo' queda'me jana'me ya'nole jayem yejamaĝaguet yema jena'me 'yonatac? ¡Auenapega qaedi jayem lecochiya!
LUK.10.41	Qalaĝaja Jesús 'yateguet:
LUK.10.41	—Marta, yataqachiñe 'uo da'me adema'eguet nataq'aen auayachetapiye't qa'a jouaĝat gaa'me qayoĝode' 'me uo'oe; 
LUK.10.42	qalaĝaja jalgata ga'me 'uo jo'ne yataqachiñe qoyouen. María yelotelegue da'me lae jo'ne yataqata p'ajaye, qama'le qaya'te gamachaqaega ta'le deuodaĝanec.
LUK.11.1	'Uo ga'me ua'a ca'li, ñe'me Jesús 'uo ga'me ue'ta da'me netametac. Ca'li yem 'uo ñe'me lapaĝaguenatac jo'ne dojapegue', enaac:
LUK.11.1	—Jaliaĝanec, qo'mi auapaĝagueneque da'me tamenaĝac, nach'e naq'aeta di'me Juan jo'ne yapaĝagueneque gaa'me lapaĝaguenataqa ca'li.
LUK.11.2	Qama'le Jesús enaac:
LUK.11.2	—Qom anetameñi, aueñeetojo':
LUK.11.2	«Am Qadet'a, 'noota qom qo'nonaĝachigui da'me adenaĝat.
LUK.11.2	'Noota qom nach'e eta't qo'mi anejaliaĝatelo'te.
LUK.11.3	'Noota qom qo'mi auanema ga'me jaliguinaq
LUK.11.3	yemeda naa'me noloqo'ote.
LUK.11.4	Auapalaĝa't daa'me qadaviyaĝaco,
LUK.11.4	qa'a nach'e ena'am qo'mi japalaĝata' gamachaqaegaua
LUK.11.4	ja 'noe'n jo'ne qo'mi qo'yeteque.
LUK.11.4	Ena'te qo'mi auaueguedoue da'me qanapiyenaguec.»
LUK.11.5	Nataq'aen Jesús enaac:
LUK.11.5	—Jenaĝa ena'am da'me dojo': qom 'uo ga'me adaqaya jo'ne yeuotac, jo'ne am yec'ata da'me pi'yaq laeñi, qalaĝaja qaya'te auana ta'le aviqui'yaĝan, qama'le cha'li auec'ata jaĝa'te ga'me anaigaĝaua laqaya qama'le auenaac: «Am yaqaya, jayem a'nataĝanaĝaneque trejole gaa'me pan, 
LUK.11.6	qa'a 'uo ñe'me mach'e ñaigaĝaua yemta yovita di'me 'yachaqa', nataq'aen qaya'te jauana ta'le janem.» 
LUK.11.7	¿Qo'li eetojo' da'me am 'yateguet: «Ena'te jayem aueloiquiaĝan, qa'a joote napadetaye na'me jom, naa'me yalaqa jayem ueteda'ajop jena'me yela'; ja jaqanatet ta'le joñijeguem qaedi am janem.»? 
LUK.11.8	Ami ja'aĝatema da'me mate mane'e ja ñijeguem qa'a jouaĝat da'me yataqachiñe anaigaĝaua qaedi 'uo ga'me am yanem, qalaĝaja queda'me oquetapegue'uo, qama'le ñijeguem qaedi cha'li am yelo'oguet, qaedi am yanem yema ga'me auouetaque.
LUK.11.9	“Chane'eja ami ja'aĝatema: auajelaĝañiyot ñe'me Dios, qama'le ami qoyanema qomle; anec'achiya joñe'me qaedi anemichiyaque ga'me auoviñetaque, qama'le auejomiyalegue qomle; auajoyiya'uet ga'me jom da'me aviyaĝañiya'uo, qama'le ami qo'youategueta qomle. 
LUK.11.10	Qa'a ena'uaque gaa'me jo'ne dajelaĝatot ñe'me Dios qama'le qoyanema; nataq'aen gaa'me jo'ne nemitedaque ga'me qoyouetaque, yejomedalegue; nataq'aen gaa'me dajoyeda'uet ga'me jom qaedi yiyaĝata'uo, qama'le qo'youategueta. 
LUK.11.11	Da'me am net'a, qom ñe'me ac'oĝot yiyaĝanaque ga'me niyaq, ¿qo'li auanem qomle ga'me nanaic? 
LUK.11.12	Uotaĝa qom yiyaĝanaque ga'me mayo' c'oue', ¿qo'li auanem ga'me noĝopic? 
LUK.11.13	Chane'eja, qom ami, jo'ne qaleuaĝayaqa, auayachiñe da'me auañema gaa'me uo'oe jo'ne onaĝayaqa naa'me ac'oqo'chedi', qama'le ¡yataqachiñe p'ajaye ñe'me Qadet'a jo'ne na'ague di'me piyem yanema jaĝa'te ñe'me Lepaqal jo'ne ja 'nalegue ena'uaque jogaa'me jo'ne yiyaĝadaque!”
LUK.11.14	Jesús yamaĝaye ñe'me payac jo'ne en chiyoĝojec ñe'me jiyaĝaua; ca'li ñe'me payac joote yenoĝonegue, ñe'me chiyoĝojec paja'a doje, qama'le ga'me jiyaĝadipi yoqoch'em da'me dojo'. 
LUK.11.15	Qalaĝaja uo'oe gaa'me enapega't: “Nach'eñe Beelzebú, jo'ne lejaliaĝane'j joga'me payagodipi, yanem dojo' jiyaĝaua da'me lañoqotaĝanaĝac qaedi yamaĝadegue gaa'me payagodipi.” 
LUK.11.16	Nataq'aen uo'oe gaa'me laqaya' jo'ne jetaque yapiye'n joñe'me, qama'le yiyaĝadaque da'me qaedi yaloĝon da'me lañoqotaĝanaĝac jo'ne chiyoĝogue di'me piyem.
LUK.11.17	Qalaĝaja ñe'me, da'me joote yayaten ga'me eeta da'me lelnataĝa'j, qama'le enaac:
LUK.11.17	—Qom ja nalo'ta't gaa'me jiyaĝadipi qom dajoya'agueta gaa'me laute'upi, qama'le mach'e 'naĝatela't, nataq'aen yema gaa'me 'lachaqa'te qoyen 'uaĝadiñe, 'uaĝalo'te gaa'me laqaya'. 
LUK.11.18	Nach'e naq'aeta da'me dojo', qom ñe'me payac jo'ne Satanás ma'te ja nalo'ta't da'me ja niyamaĝadenapega't, qama'le ¿teua'atoqo' nach'e eta't 'uo da'me lejaliaĝa? Ami ja'aĝatema da'me dojo' qa'a a'uaĝachetac queda'me nach'eñe Beelzebú jo'ne jayem yanem da'me yañoqotaĝanaĝac qaedi jamaĝadegue ga'me payagodipi. 
LUK.11.19	Qalaĝaja, qom naq'aeta da'me dojo', qama'le ¿jach'e jogamaĝa chiyoĝogue da'me lañoqotaĝanaĝa'j jogaa'me jo'ne ami quetapegue'to jo'ne yamaĝadegue gaa'me payagodipi? Qo'che' nach'egaua ami yayatenaĝanaĝaneque queda'me adejomiyac. 
LUK.11.20	Qalaĝaja qom da'me yañoqotaĝanaĝac ta'le jamaĝadegue gaa'me payagodipi chiyaqayi louaq joñe'me Dios, qama'le dojo' yelo'teguet queda'me lejaliaĝa ñe'me Dios joote ami novitalo.
LUK.11.21	“Qom 'uo ga'me jiyaĝaua jo'ne 'uañaĝaic yataqachiñe 'uo ga'me liuoĝonaĝat nataq'aen netela ga'me 'lachaqa', qama'le yiyamaqachiñe ga'me loĝot jo'ne uetaue ga'me. 
LUK.11.22	Qalaĝaja qom ga'me jiyaĝaua laqaya napacalegue da'me 'lañaĝac novi' nataq'aen nomat ga'me, qama'le deuodaĝaneque gaa'me liuoĝonaqa'te jo'ne te'me p'iya'alo, nataq'aen yema ga'me jo'ne loĝot da'me doĝotaĝanec.
LUK.11.23	“Joñe'me jo'ne ja jayem 'te yotauan, mach'e jayem nautena, nataq'aen ñe'me jo'ne ja jayem 'te ue'tajop, nach'eñe jo'ne delagaĝataĝanac.
LUK.11.24	“Nale 'uo ga'me nepaqal jo'ne paĝachigui ca'e ga'me jiyaĝaua, yeuotapelo'te gaa'me ale'u jo'ne totapega'ajalo yelotaque ga'me 'nomataqa'. Qalaĝaja, queda'me ja yauana, qama'le 'uo da'me lelnataĝac: «Ji'iyelaĝa jo' ga'me 'yachaqa', jo'ne nach'ega jachiyaqaue.» 
LUK.11.25	Ca'li 'viyelaĝa, qama'le yejomalegue ga'me jiyaĝaua ena'am ga'me emec jo'ne yataqata qoyepolequeta nataq'aen qoyiyamaĝatetac. 
LUK.11.26	Chane'eja ec yauoja'aegaua siete nepaqa'li jo'ne yataqachiñe lama'aja da'me ja 'noe'n, qama'le yemeda jogaa'me nalo'ta't da'me tadoue ga'me jiyaĝaua choqoda'me e'n 'lachaqa't; chane'eja da'me nejiyaĝauayaĝac ga'me yataqachiñe lama'aja ja ena'am ca'li yemta.”
LUK.11.27	Ca'li maliaĝa Jesús 'yaĝatetac da'me dojo', qama'le 'uo jañe'me yauo jo'ne uetaue ga'me jiyaĝadipi niyaĝajeguem:
LUK.11.27	—¡Yataqachiñe 'uo da'me lamaic jañe'me adat'e jo'ne en am 'yaĝaic joca'li!
LUK.11.28	Joñe'me 'yateguet:
LUK.11.28	—¡Jaja'a! Qama'le ¡yataqachiñe p'ajaye da'me lamai'j jogaa'me jo'ne naquiaĝata daa'me Dios 'laqataqa, nataq'aen yoqochideta joñe'me!
LUK.11.29	Ca'li yauana ñe'me Jesús ga'me jiyaĝadipi da'me nepataqata't, qama'le enaac: “Jena'me jenjo' jiyaĝadipi nayi yataqachiñe qaleuaĝaiquipi. Yiyaĝataque da'me qaedi jaloĝon da'me yañoqotaĝanaĝac, qalaĝaja ja yitaĝa qoyaloĝonalo da'me nañoqotaĝanaĝac jo'ne p'ajaye; jalgata ca'li qoyen 'nanec di'me Jonás. 
LUK.11.30	Qa'a ena'am di'me Jonás joca'li qoyen 'nanec jo'ne qoyaloĝonalo gaa'me jiyaĝadipi 'me 'lachaqa't di'me Nínive, nach'e naq'aeta jayem jo'ne mach'e Jiyaĝaua Lec'oĝot, jayem qoyen qomle ga'me 'nanec jo'ne qoyaloĝona jena'me jenjo' jiyaĝadipi. 
LUK.11.31	Jañe'me jaliaĝana jo'ne chiyoĝogue ga'me nayapegue'ga jena'me qolauaic joca'li, ga'me 'naleua jo'ne ja jote'tegue, naequena qaedi domachiya da'me layatenaĝanaĝac ñe'me Salomón. Qalaĝaja, ga'me jo'ne 'uo nayi eja napacalegue ñe'me Salomón, qama'te naa'me naajo' jiyaĝadipi ja jetaque domachiya. Chane'eja, qom yovita jo' qom'te ga'me nolo' jo'ne laloqo' qoyen da'me Dios lec'atenaĝanaĝac, qama'le ñijeguem jañe'me qaedi yepoleguelo'te jena'me jenjo' jiyaĝadipi da'me qoyamaĝauelo da'me ne'uaĝanague'j. 
LUK.11.32	Nach'e ena'ama gaa'me Nínive laje', jo'ne 'viyelaĝadetot ñe'me Dios ca'li domachita da'me lapaĝaguenataĝanaĝac di'me Jonás. Qalaĝaja, ga'me jo'ne 'uo nayi eja napacalegue di'me Jonás, qama'te jena'me jenjo' jiyaĝadipi ja jetaque 'niyelaĝadetot joñe'me Dios. Chane'eja, qom 'uo da'me Dios lec'atenaĝanaĝac, qama'le ñidijeguem gaa'me Nínive laje' qaedi yepoledelegue jena'me jenjo' jiyaĝadipi da'me 'uo da'me ne'uaĝanague'j.
LUK.11.33	“Qaya'te gamachaqaega ta'le en edañgui jaga'me lecoyadaĝanaqate qama'te ua'edi yoĝochiñe ja yaloĝon, uotaĝa yanaue jaga'me yedapega't, dite da'me yanalegue ga'me qayaje'mec, qaedi gaa'me yenoĝodeuo yauata ga'me yoqochiñe. 
LUK.11.34	Naa'me qat'ae'te nach'enaua lecoyadaĝanaqate da'me qat'oyaĝac; chane'eja qom 'noote' naa'me at'ae'te, qama'le yema da'me at'oyaĝac netaye ga'me yoqochiñe; qalaĝaja qom ja 'noote', qama'le yema da'me at'oyaĝac netaye da'me 'lalaĝa. 
LUK.11.35	Chane'eja, ¡ta'aguet: 'noota ta'le ja 'lalaĝa ga'me yoqochiñe jo'ne am ue'tajop! 
LUK.11.36	Qa'a qom yema da'me qat'oyaĝac netaye da'me yoqochiñe, qama'le qaya'te netaye jo'ne 'lalaĝa, yataqachiñe yema auauatalegue, ena'am jaga'me coyadaĝanaqate nale am yecoyadelegue ga'me lauaq.”
LUK.11.37	Ca'li Jesús yomat da'me lojaĝac, 'uo ñe'me fariseo jo'ne nepoda yauega ga'me 'lachaqa' qaedi deque'e; Jesús yenoĝoneuo qama'le ñiyiñe. 
LUK.11.38	Qama'le ñe'me fariseo yoqoch'em ca'li yauana queda'me Jesús jetaque deque'e qama'te ja 'uaeñe yiyo'y naa'me loua'. 
LUK.11.39	Qalaĝaja ñe'me Jaliaĝanec enaac:
LUK.11.39	—Ami jo'ne fariseopi nale aviyoyi'y gaa'me yomaĝaiqui' nataq'aen gaa'me coqui' qama'le auojamaĝachi' ga'me p'aye, qalaĝaja ga'me p'auo jo'ne mach'e adai'lidi' qamqa'me najaqachiguilo gaa'me jo'ne chiyaqayi da'me adecachaĝaqui nataq'aen da'me ja no'en. 
LUK.11.40	¡Yataqachiñe ami chiyoĝo's! ¡Joote auayachiñe queda'me ñe'me jo'ne ye'et ga'me p'aye, nach'e ena'am ye'et ga'me p'auo! 
LUK.11.41	'Noota qom auañiyegue ga'me p'auo jo'ne chiyaqayi da'me adecachaĝaqui, qama'le naq'aeta da'me male yoqovichiguilo naa'me adai'lidi'.
LUK.11.42	“Qama'le ¡degueja qom'te da'me adachoĝodequi, ami fariseopi! Qa'a aueyochiya'a jaga'me onola nana jo'ne menta qaedi auañem joñe'me Dios nale auañiyalo gaa'me diez, nach'e ena'am jaga'me ruda nataq'aen ena'uaque gaa'me yodapecache nanapi laqaya'. Qalaĝaja ¡ja auoqochiya da'me auauoyi da'me chimaqachiñe nataq'aen ja adoqopichiya joñe'me Dios! ¡Nach'eda dojo' 'noota qom auauoyi, qama'le ena'te ta'le ja auauoyi' gaa'me laqaya'!
LUK.11.43	“¡Degueja qom'te da'me adachoĝodequi, ami fariseopi! Qa'a auepaquitapega ta'le oñiyañguilo gaa'me je'onaĝaiqui' jo'ne qoyi'yoĝode'n nale ayoue ga'me nemaĝaiqui, nataq'aen auepaquitapega ta'le ami yi'yoĝode'tape gaa'me jiyaĝadipi nale ovi'ta ga'me laeñi ga'me noic.
LUK.11.44	“¡Degueja qom'te da'me adachoĝodequi! Qa'a aueñiya'ama gaa'me napa'lpi lete' jo'ne ja 'nae'te yauata, qama'le ga'me jiyaĝadipi tadelo'te, da'me ja yayate'n.”
LUK.11.45	Qama'le 'uo ñe'me judiopi napaĝaguenoqo't 'yateguet ca'li:
LUK.11.45	—Paĝaguenataĝanaĝaic, da'me anenaĝategue da'me dojo' nach'e ena'am qo'mi auaquite'tape.
LUK.11.46	Qalaĝaja Jesús 'yateguet:
LUK.11.46	—¡Degueja qom'te da'me adachoĝodequi, nach'e ena'am ami paĝaguenataĝanaĝayaqa daa'me Dios lamaĝajoĝonaĝaco! Qa'a auachiyalo'te ga'me jiyaĝadipi gaa'me li'ya'j jo'ne qaya'te yaqanatet ta'le nalo'taguet, qalaĝaja ami qamqa'me ja jetaque ta'le ch'e onole jaga'me adiaĝatai qaedi alecochaĝanaĝanalo jogaa'me.
LUK.11.47	“¡Degueja qom'te da'me adachoĝodequi! Qa'a a'noĝoñidijeguem nale ga'me napa'lpi lete' jodia'me Dios 'laqataĝanaĝanaqa, ¡nach'ediaua jo'ne adet'aldi' yala't ca'li! 
LUK.11.48	Nach'eda dojo' auechoĝochitelegue queda'me aviyamaĝadeñi daa'me 'lonataĝanaĝaco jodia'me adet'aldi', qa'a jodia'me dalataĝa'n, qama'te ami a'noĝoñidijeguem gaa'me napa'l lete'.
LUK.11.49	“Qo'che' da'me layatenaĝanaĝac ñe'me Dios enaac: «Jamaĝalo gaa'me 'yaqataĝanaĝanaqa nataq'aen yamaĝa's, qama'le jogaa'me uo'oe gaa'me qoyala't nataq'aen qoyecaa'tape jogaa'me laqaya'.» 
LUK.11.50	Chane'eja jena'me jenjo' jiyaĝadipi nayi Dios yepoleguelo'te jaga'me letauo' jo'ne qoyen naliñi dia'me 'uaediñe aqataĝanaĝayaqa chiyoqo'teguet joca'li yemta qoye'et jena'me aleua, 
LUK.11.51	chiyoqotelegue jaga'me tauo' di'me Abel chayovida'a Zacarías, jo'ne nach'edi qoyalat ca'li ua'a ga'me c'atoĝonaĝala' nataq'aen ga'me tamenaqa' jo'ne ja 'nalegue. Qama'le nayi ami ja'aĝatema queda'me Dios yepoleguelo'te jena'me jenjo' jiyaĝadipi da'me leleuaqa' jodia'me.
LUK.11.52	“¡Degueja qom'te da'me adachoĝodequi, ami jo'ne paĝaguenataĝanaĝayaqa daa'me Dios lamaĝajoĝonaĝaco! Qa'a aueuodaĝañiyec jaga'me lo'o da'me qo'youategue da'me Dios layatenaĝanaĝac; qalaĝaja ami ja jetaque ayoue, nataq'aen ja auajeñe'tema gaa'me jo'ne jetaque tadoue, auelaĝachitapeguem nale.”
LUK.11.53	Ca'li Jesús yenoĝonegue ca'e ga'me ue'ta, qama'le joga'me judiopi napaĝaguenoqo'tpi choqoga'me fariseopi yataqachiñe jalcote da'me yeloiquiaĝatedac, nataq'aen yauo'oe qayoĝode' gaa'me lenataĝanaĝaco, 
LUK.11.54	qa'a yeuateteda'a ta'le 'uo ga'me nenaĝategue jo'ne qoyen uajoilegue qa'a ch'e qonapogoĝotetac.
LUK.12.1	Qamaliaĝa ue'tedi, qama'le yema'a't ga'me jiyaĝadipi yataqachiñe jalcote ga'me, qama'le 'uo ga'me pelo'te gaa'me laqaya'. Jesús male dojapegue'to gaa'me lapaĝaguenataqa: “Achiya'aguet ga'me lalequetenaĝanaĝat gaa'me fariseopi, jo'ne nach'eda ch'e nenaĝatedegue da'me yataqatelo'te. 
LUK.12.2	Qa'a qaya'te gamachaqaega qoyapadetalegue ta'le ja yovita da'me male qo'youatelegue, nataq'aen qaya'te qoyoĝotetapiñe ta'le ja yovita da'me qonoma'a. 
LUK.12.3	Chane'eja ena'uaque gaa'me anenaĝachidegue ca'li ovi'ta ga'me 'lalaĝa male qodomachiya qom nolo'; nataq'aen ga'me at'aqataqui jo'ne auoĝochitañi nale p'auo ga'me emec, male petalegue ga'me emec jo'ne p'ajeguem da'me dechoĝot qomle.
LUK.12.4	“Ami yaqaya'olqa, ami ja'aĝatema queda'me 'noota qom ena'te at'oiyapega gaa'me jo'ne yaqanate't ta'le ami yala't, qa'a ua'edi ja yitaĝa yaqanate't ta'le 'uo ga'me ami 'yeteque. 
LUK.12.5	Male ami ja'aĝatema ñe'me jo'ne nach'eñe 'noota ta'le at'oiyapega: at'oiyapega ñe'me jo'ne yaqanatet ta'le yapalaĝat da'me at'oyaĝaqui qama'le ua'edi yaqanatet ta'le ami yamaĝauelo ga'me ne'uaĝanaqa' ga'me loeco lo'olpi jo'ne payac 'lachaqa'. Naq'aeta, 'noota qom nach'eñe at'oiyapega joñe'me Dios.
LUK.12.6	“¿Qo'li ja aueñi 'te tayilo gaa'me dojole nemenal nale auemeñi' gaa'me cinco mayodi? Qalaĝaja, Dios qaya'te onolec ta'le yapalaĝate'ta joga'me. 
LUK.12.7	Qama'le da'me ami, chayovida'alo naa'me adayoqochidi', ñe'me Dios joote onolqa'tape naloqote'tape. Chane'eja ena'te ami qolanaqayaqa: qa'a ami yataqachiñe anapaquiyalegue da'me lajo'viyaĝa'j gaa'me qayoĝode' mayodipi.
LUK.12.8	“Ami ja'aĝatema queda'me, qom 'uo gamachaqaega jayem yotauan nale dajoya'agueta ga'me jiyaĝadipi, qama'le nach'e ena'am da'me jayem jo'ne yataqachiñe jayem Jiyaĝaua Lec'oĝot, jotauan joga'me qom jajoya'agueta gaa'me piyem laje' jo'ne lamaĝa's joñe'me Dios. 
LUK.12.9	Qalaĝaja, ga'me jo'ne jayem nematapec nale dajoya'agueta ga'me jiyaĝadipi, qamqa'me qonemanec qom dajoya'agueta jogaa'me piyem laje' jo'ne lamaĝa's ñe'me Dios.
LUK.12.10	“Ena'uaque ga'me jo'ne uo'oe gaa'me 'laqataqa jo'ne nauteta joñe'me Jiyaĝaua Lec'oĝot, da'me laviyaĝac qoyapalaĝat qomle; qalaĝaja ga'me jo'ne ye'uetac ñe'me Dios Lepaqal qamqa'me ja qoyapalaĝat da'me laviyaĝac.
LUK.12.11	“Qom ami qoyauegouelo ga'me nemaĝaiqui, ami qoyajoĝona'agueta gaa'me jiyaĝadipi nec'atenoqo't nataq'aen jaliaĝanaqa, ena'te aviyechitac queda'me jach'e jogamaĝa at'ataĝaqui uotaĝa ga'me anenaĝachiyegue, 
LUK.12.12	qa'a qom yovita ga'me laloqo' da'me auojeyi, ñe'me Dios Lepaqal ami yayatenaĝaneque ga'me jo'ne 'noota ta'le anenaĝachiyegue.”
LUK.12.13	'Uo ñe'me uetaue ga'me jiyaĝadipi dojapegue' ñe'me Jesús, enaac:
LUK.12.13	—Paĝaguenataĝanaĝaic, auenapega ñe'me yachoqolec qaedi yecolaĝachigui da'me neuoyaĝac jo'ne qadet'al qo'mi yaqauaqatenouelo.
LUK.12.14	Qalaĝaja Jesús 'yateguet:
LUK.12.14	—¿Toqoch'e aueetapega mach'e 'yonatac da'me dojo' qaedi ena'am ta'le jayem anec'atenoqo't uotaĝa jelolegue da'me adeuoyaĝaqui?
LUK.12.15	Nataq'aen dojapegue'to ena'uaque ga'me jiyaĝadipi, enaac:
LUK.12.15	—'Noota qom achiya'aguet ta'le auepichiya'alo gaa'me adepitaqataĝanaĝacodi', qa'a da'me at'oyaĝaqui ja chiyaqayi da'me ta'le jalcote ga'me auañiyalo jo'ne uo'oe.
LUK.12.16	Chane'eja 'yaĝatema jenjo' laloqotenaĝanaĝaiqui: “'Uo ca'li ñe'me jiyaĝaua jo'ne neuoyaq, gaa'me lanaĝanaqa'te jalcote da'me jalayaĝac jo'ne chiyaqayi. 
LUK.12.17	Joñe'me neuoyaq male ya'uo da'me lelnataĝac: «¿Jach'e ga'me 'noota ta'le ja'uo? Qa'a qaya'te 'lachaqa' ta'le jiyamaĝat da'me yaqataĝanaĝac.» 
LUK.12.18	Qama'le mach'e enaac: «Male jayaten ga'me ja'uo nayi. Ñejoyidiñe gaa'me yiquipi' qama'le 'ñoĝodijeguem laqaya' jo'ne let'adayaqa, qaedi naqaegaua jiyamaĝatouelo yema ga'me yanec jala nataq'aen yema ga'me jo'ne jauana. 
LUK.12.19	Yem qama'le mach'e jayem da'me jenapela't: Nayi jalcote ga'me jauana jo'ne jiyamaĝatetac nalo'tagueta qayoĝode' gaa'me 'uoidi; qama'le nayi 'ñomategue, jeque'e, nataq'aen ñiyom, qama'le yataqachiñe jayem matac.» 
LUK.12.20	Qalaĝaja ñe'me Dios enapega: «¡Am chiyoĝojecolec, qa'a jenjo' pi'yaq qama'le adeleu! Qama'le ga'me jo'ne aviyamaĝat, ¿jach'e jogamaĝa ua'ajop?» 
LUK.12.21	Naq'aeta ga'me nauaneguet nale ga'me jiyaĝaua jo'ne ya'uo laponaqa' da'me leuoyaĝaco jo'ne jetaque mach'e yiyamaĝam, qalaĝaja ñe'me Dios en choĝodaq ga'me.”
LUK.12.22	Yem da'me dojo' qama'le Jesús dojapegue'to gaa'me lapaĝaguenataqa: “Qo'che' ami ja'aĝatema da'me dojo': ena'te diyachitapiyelo naa'me adai'lidi' qa'a jouaĝat da'me at'oyaĝaqui qom qaya'te aualiqui, uotaĝa qom qaya'te adeuodi'. 
LUK.12.23	Qa'a da'me qat'oyaĝac napacalegue ga'me jo'ne jaliguinaq, nataq'aen da'me qanejiyaĝauayaĝac napacalegue ga'me jo'ne janaĝaiñe. 
LUK.12.24	Auec'achiñe' ga'me mayodipi jo'ne lenaĝa't da'me cuervos: ja danaĝa'n, ja daqataĝa'n, uotaĝa ta'le maqachaĝa yauata ga'me lanec jala uotaĝa liquipi'; qalaĝaja, Dios yanema ga'me yali'j. Qama'le ¡ami yataqachiñe anapaquiyalo'te gaa'me mayodipi! 
LUK.12.25	Qom aueñi diyachitapiyelo naa'me adai'lidi', ¿qo'li auaqanachichi ta'le aueñi nichiguegue da'me at'oyaĝaqui? 
LUK.12.26	Chane'eja, qom ja auaqanachichi ta'le auauoyi da'me dojo' mate mane'e ga'me yataqachiñe jaleca, qama'le ¿teua'atoqo' aueñi diyachitapiyelo naa'me adai'lidi' qa'a jouaĝat gaa'me laqaya'?
LUK.12.27	“Nataq'aen auec'achiñe' gaa'me lolelaĝail jo'ne lirios nale nolelidijeguem nale. Ja t'onataĝa'n uotaĝa ta'le dacalitenaĝa'n. Taqaeue'ta, ami ja'aĝatema queda'me naq'aeta taĝa di'me jaliaĝanec di'me Salomón, yema da'me li'yoĝodic, ena'am taĝa gaa'me leuo jogaa'me lolelaĝail. 
LUK.12.28	Qa'a qom ñe'me Dios naqaeteque gaa'me lolelaĝail, jo'ne uo'oe ga'me 'nonaĝa nayi qama'te yavi'j qom 'yoĝoñi da'me qoyachaĝauelo jaga'me c'atoĝonaĝaqui, qama'le ¡yataqachiñe p'ajaye da'me ami yanema ga'me adeuodi', ami jiyaĝa'u jo'ne qaya'te adepi'i! 
LUK.12.29	Chane'eja, ami ena'te aueyachitapiye't, da'me aueloyitaque jach'e jogamaĝa aualiqui uotaĝa jach'e jogamaĝa aniyomiyigui. 
LUK.12.30	Qa'a yema ga'me jiyaĝadipi jo'ne ja p'iida'a ch'e yelotedaque daa'me daajo'; qalaĝaja ami qamqa'me 'uo ñe'me Adet'ai jo'ne yayaten queda'me auoviñetapiye. 
LUK.12.31	P'ajaye 'noota, aueloyitaque da'me lejaliaĝa joñe'me, qama'le nach'e ena'am ami qoyanema ena'uaque naajo' uo'oe.
LUK.12.32	“Ena'te at'oiyi, ami yaqaya'olqa; ja ami 'te lama'ejoda, qalaĝaja ñe'me Adet'ai yepaquetapega ta'le ami yanema da'me lejaliaĝa. 
LUK.12.33	Auemeñi ga'me jo'ne auañiya, nataq'aen auañema gaa'me 'uo da'me louenaĝanaĝa'j; 'noota qom auauoyi da'me dojo' qa'a ena'am ta'le a'vichiyeque gaa'me adoĝoiqui'idi' ta'le ja yedalo'te da'me toye's, qama'le naq'aeta da'me 'uo da'me adeuoyaĝaqui 'me ua'ague di'me piyem, 'me qaya'te loiquiaqa'. Nach'edi di'me qaya'te yaqanatet ta'le decachi, nataq'aen qaya'te 'uo ga'me potoĝolo ta'le 'naĝat da'me en dec'oyi. 
LUK.12.34	Qa'a ga'me ue'ta da'me adeuoyaĝaqui, nach'e ena'am ue'ta jonaa'me adai'lidi'.
LUK.12.35	“¡'Noota qom a'vicheta't, nataq'aen aniyamaĝachita't! 
LUK.12.36	Ena'am ta'le ami nalemaĝaje'te jo'ne yiviteteda'aguet ga'me ladipa' qom 'niyelaq, jo'ne chiyaqa'a ga'me neualaĝayaĝac, qama'le yiviteteda'uet ga'me jom, qaedi qom pelaqatela't da'me yiyaĝaneuo qanach'e 'youatedegue. 
LUK.12.37	Made'tapolqa gaa'me nalemaĝaje'te jo'ne nelotedaye qom yejomalo'te ñe'me ladipa' da'me yovi'. Eja da'me ami ja'aĝatema queda'me en ñidiñe jogaa'me, qama'le mach'eñe yanouelo ga'me niqui'yaĝat. 
LUK.12.38	Made'tapolqa jogaa'me, qom nelotedaye da'me yauanalo mate mane'e yovi' da'me laeñi ga'me pi'yaq uotaĝa yamta'le 'yoĝoñi. 
LUK.12.39	Qama'le anetoviñetac da'me dojo': queda'me qom ñe'me loĝot ga'me emec yayatetelegue ga'me laloqo' da'me yovi' ñe'me cachaĝaic, qama'le ja yajeta ta'le taue ga'me 'lemec qaedi decachi. 
LUK.12.40	Chane'eja nach'e ena'am a'vicheta't; qa'a jayem jo'ne mach'e Jiyaĝaua Lec'oĝot 'ñiyelaq jo' qom'te, qom qamaĝaya't da'me jayem qoyeuatetaque.”
LUK.12.41	Pedro yenat joñe'me:
LUK.12.41	—Jaliaĝanec, dojo' adaloqotenaĝanaĝaqui jo'ne a'uaĝatetac, ¿qo'li nach'e qo'mita da'me aueloĝonaĝachiguilo, uotaĝa nach'e ena'ama gaa'me jiyaĝa'u laqaya'?
LUK.12.42	Ñe'me Jaliaĝanec 'yateguet:
LUK.12.42	—Jega: ¿jach'e jogamaĝa ga'me namaĝajec da'me yataqata yepaquetelegue ga'me 'lonatac nataq'aen 'uo da'me yayaten, da'me uotaĝa ga'me ladipa yamaĝalegue qaedi yiqui'yaĝa'tape gaa'me ueteda'a ga'me 'lachaqa' nale yovita ga'me laloqo' da'me niqui'yaĝac? 
LUK.12.43	Matacolec ga'me nalemaĝajet qom novi' ñe'me ladipa, qama'le yejomalegue da'me 'yetetac ga'me jo'ne yamaĝalegue. 
LUK.12.44	Eja da'me ami ja'aĝatema queda'me qom naq'aeta, qama'le ñe'me ladipa en yelolegue yema ga'me chiyaqayi da'me liyamaĝac. 
LUK.12.45	Qalaĝaja qom ga'me nalemaĝajet en lelnataĝac queda'me uayaloqota't da'me 'niyelaq ñe'me ladipa, qama'le ja no'en da'me 'yeteque jogaa'me namaĝa's nataq'aen gaa'me namaĝajel laqaya', nataq'aen yema'a da'me deque'e, da'me niyometac qaedi 'uo da'me taĝaic, 
LUK.12.46	qama'le 'uo da'me lachoĝodec jo' qom'te. Qa'a qom novi' ñe'me ladipa, ga'me nolo' jo'ne qamaĝaya't da'me qoyeuatetaque nataq'aen ga'me yataqachiñe tachigui ga'me nolo' ja qoyayaten, qama'le ya'uo da'me ne'uaĝanaguec, yamaĝaue da'me yepagaqate'tegue da'me lachoĝode'j gaa'me jo'ne ja yataĝalo'te.
LUK.12.47	“Ñe'me nalemaĝajet jo'ne yayaten ga'me yepaquetapega ñe'me ladipa, qalaĝaja maliaĝa ja niyamaĝateta't nataq'aen ja yoqo'cha, joga'me yataqachiñe jalcote da'me qoye'uaĝan. 
LUK.12.48	Qalaĝaja ñe'me nalemaĝajet jo'ne yauote gaa'me ja yayate'n jo'ne chiyaqayi da'me ne'uaĝanaguec, qamqa'me ja jalcote da'me qoye'uaĝan. Ñe'me jo'ne jalcote da'me qoyanem nach'e ena'am jalcote da'me qoyepaquetapega; nataq'aen ñe'me jo'ne jalcote da'me qoyen yataqatelegue nach'e ena'am jalcote da'me qoyiyaĝatapecot.
LUK.12.49	“Ñanaequena qaedi jetetoue ga'me dole' jena'me jenjo' aleua; qama'le ¡chiliajaĝa nayi da'me joote edoue! 
LUK.12.50	Jaue qomle da'me ñapiyenaguec jo'ne 'uo da'me lichic, nataq'aen ¡degueja da'me yachoĝodec chayovida'a qom yepacalegue da'me dojo'! 
LUK.12.51	¿Jeele auepíchitapega ta'le ñeda'a da'me 'lemaĝac jena'me aleua? Ami ja'aĝatema queda'me ja naq'aeta, dite da'me nelagaĝac. 
LUK.12.52	Qa'a nayi ga'me dajo'tayilo naa'me noloqo'ote, gaa'me mach'e naqaya' jo'ne cinco male nelagaĝa, tres nautenalo gaa'me dos, nataq'aen dos nautenalo gaa'me tres. 
LUK.12.53	Gaa'me net'al nautenalo qomle gaa'me c'oqo'te, nataq'aen gaa'me c'oqo'te nautenalo qomle gaa'me let'al; gaa'me nat'el nautenalo gaa'me c'oqotel, nataq'aen gaa'me nec'oqotel nautenalo gaa'me mach'e lat'el; gaa'me ne'yodol nautenalo qomle gaa'me latel nataq'aen gaa'me natel nautenalo gaa'me mach'e li'yodol.”
LUK.12.54	Jesús nach'e ena'am enapega ga'me jiyaĝadipi: “Nale auañiyalo gaa'me piyem loje' da'me ñidijeguem jena'me tadeuo qama'le paja'a aueñiyapega: «Jetaque uotep qomle,» qama'le naq'aeta da'me yepaquetelegue. 
LUK.12.55	Nataq'aen qom yajediñe ga'me layat jo'ne qolauaic, aueñiyapega: «Nep'iyañi qomle,» qama'le naq'aeta ga'me ya'uo. 
LUK.12.56	¡Yataqachiñe da'me ja ami 'te yataqatelo'te! Qom eja auayachiñe da'me a'uaĝachetac da'me 'loyaĝac di'me piyem, nataq'aen jena'me aleua, qama'te ¿toqoch'e ja auayachiñe ta'le a'uaĝachetac gaa'me noloqo'ote jo'ne ovitauelo? 
LUK.12.57	¿Toqoch'e ja anec'acheñila't qaedi naq'aeta da'me auauoyi ga'me jo'ne chimaqachiñe? 
LUK.12.58	Qom cha'li oquegue ga'me adauteua da'me auec'achiya ga'me nec'atenoqo't ga'me jiyaĝadipi, qama'le 'noota qom auapitaqatenaac da'me qaedi yovida'a da'me aniyamaĝadeneguet queda'me cha'li 'uo da'me adedaqa', qaedi ja am 'te yauega ñe'me nec'atenoqo't. Qa'a qom ja naq'aeta ga'me aua'uo, qama'le ñe'me nec'atenoqo't am yanoue ñe'me vitaĝaic, qama'le ñe'me vitaĝaic am yamaĝaue jaga'me coñetaĝanaĝaiqui. 
LUK.12.59	Am ja'aĝatem queda'me ja yitaĝa auenoĝonegue chayovida'a qom yema auejeten da'me adaviyaĝajet.”
LUK.13.1	Nach'ega jojo' nolo' ca'li uo'oe gaa'me yec'adeta ñe'me Jesús qama'le t'aqataĝatem queda'me Pilato damaĝajoĝolo'te qaedi qoyala't gaa'me Galilea laje' ca'li maliaĝa ja yem da'me yidoue gaa'me lajaqaje'j.
LUK.13.2	Qama'le Jesús 'yategueta: “¿Qo'li auepíchitapega queda'me naq'aeta da'me ualo'te jogaa'me qa'a jouaĝat queda'me yataqata loeco lo'ol, ja ena'ama gaa'me jiyaĝa'u laqaya'? 
LUK.13.3	Qalaĝaja ami ja'aĝatema queda'me ja naq'aeta; nataq'aen da'me ami qom ja a'niyelaqaeyot joñe'me Dios, qama'le nach'e ena'am adelevi qom'te. 
LUK.13.4	Nataq'aen uo'oe ca'li jogaa'me dieciocho jo'ne yele'u ca'li 'uaĝalo'te joga'me 'noĝona jo'ne lenaĝat Siloé qama'le yep'aĝadiñe: ¿qo'li auepíchitapega queda'me yataqachiñe 'uo da'me laviyaĝajet jo'ne ja ena'ama gaa'me 'lachaqa't di'me Jerusalén? 
LUK.13.5	Qalaĝaja ami ja'aĝatema queda'me ja naq'aeta; nataq'aen qom mach'e ami da'me ja a'niyelaqaeyot joñe'me Dios, qama'le nach'e ena'am adelevi qom'te.”
LUK.13.6	Qama'le Jesús 'yaĝatetac dojo' laloqotenaĝanaĝac: “'Uo ñe'me jiyaĝaua jo'ne yauana jaga'me epaq jo'ne higuera, naue jaga'me uva lichidijat, qama'le yec'ata qaedi dec'atenaĝana qom ya'uo jala higo, qalaĝaja qaga'te onole ta'le yauana. 
LUK.13.7	Chane'eja t'aqataĝanem ñe'me jiyaĝaua jo'ne en netela ga'me uva lichidijat: «Pega, yenoĝodegue tres gaa'me 'uoidi da'me ñec'ata janjo' higuera da'me jetaque jachi jaga'me jala, qalaĝaja qaga'te ua'a ta'le 'uo jaga'me jejomalegue. Chane'eja auequejoq; ¿toqoch'e yijamaĝajaye da'me netaue jena'me yanaĝanaqa'?» 
LUK.13.8	Qalaĝaja ñe'me yelapelegue ga'me nanaĝanaqa' 'yateguet: «Jaliaĝanec, cha'li onolec jenjo' uo'e da'me auomachi'ya; qama'le cha'li ja'uo lale'gue jena'me aleua nataq'aen jadamiaĝateta. 
LUK.13.9	Naq'aeta qomle da'me je'etec, qama'le uotaĝa male ya'uo jala; qalaĝaja qom ja naq'aeta, qama'le male auequejoĝoyi.»”
LUK.13.10	'Uo jo'me nolo' jo'ne niyamaqatac Jesús dapaĝaguenataĝan ca'li ua'a ga'me nemaĝaiqui. 
LUK.13.11	Qama'le ue'ta jañe'me yauo jo'ne 'uo da'me lapite'nayaĝac chiyoqotelo'te dieciocho gaa'me 'uoidi. 'Uo ñe'me payac lepaqal jo'ne en 'ñetañe, qama'le yataqachiñe ja yaqanatet ta'le chimaĝajeguem. 
LUK.13.12	Ca'li Jesús yauana, yiyaĝana jaga'me qama'le enaac:
LUK.13.12	—Am yaqayole, joote am yaĝategue da'me adapite'na.
LUK.13.13	Nataq'aen yachalo'te naa'me loua' jañe'me, qanach'e paja'a qaale nolaĝajeguem qama'le paja'a 'nonaĝachigui joñe'me Dios. 
LUK.13.14	Qalaĝaja ñe'me lejaliaĝanec ga'me nemaĝaiqui dalemata ca'li, qa'a Jesús en yemegue jañe'me yauo da'me nolo' jo'ne niyamaqatac, qama'le enapega ga'me jiyaĝadipi:
LUK.13.14	—Uo'oe seis gaa'me noloqo'ote da'me jo'onataĝanaq. Chane'eja 'noota qom anec'achiuo naajo' noloqo'ote qaedi qoyen ademiyegue, qalaĝaja ena' di'me nolo' jo'ne niyamaqatac.
LUK.13.15	Qalaĝaja ñe'me Jaliaĝanec 'yategueta:
LUK.13.15	—¡Ami jo'ne aueñetapela't da'me ami ejoda yataqachiñe adejomiyac! ¿Ja auejoyiye joona jaga'me aloyi uaca uotaĝa ajena ga'me nolo' niyamaqatac, qaedi aniyomaĝañi'? 
LUK.13.16	Chane'eja janjo' yauo, jo'ne mach'e chiyoĝoguet di'me Abraham, qama'te Satanás en lecoñetaeje da'me dojo' lapite'na chiyoqo'teguet dieciocho 'uoidi, ¿qo'li ja 'noota ta'le qoyejoye nayi, mate mane'e nolo' jo'ne niyamaqatac?
LUK.13.17	Ca'li Jesús nenaĝategue da'me dojo', gaa'me laute'upi 'uo da'me lepocoqo't; qalaĝaja yema ga'me jiyaĝadipi male made'tapolqa ca'li yauata gaa'me t'adayaqa uo'oe jo'ne 'lonataqa joñe'me.
LUK.13.18	Qo'che' enaac ñe'me Jesús: “Da'me lejaliaĝa ñe'me Dios nach'e naq'aeta da'me dojo' yaloqotenaĝanaĝaiqui: 
LUK.13.19	yataqachiñe ena'am jaga'me mostaza jala jo'ne ga'me jiyaĝaua yaalegue ga'me lanaĝanaqa', nataq'aen nale nichiquetajeguem chayovida'a ena'am jaga'me epaq lat'edai, qama'le ga'me mayodipi yauo'oe naa'me pataque'te jo'ne yanayelo gaa'me lepeel.”
LUK.13.20	Nach'e ena'am enaac: “Nataq'aen da'me lejaliaĝa ñe'me Dios nach'e naq'aeta da'me dojo': 
LUK.13.21	yataqachiñe ena'am ga'me nalequetenaĝanaĝat jo'ne en yajediye q'aen nale jaga'me pan. Jaga'me yauo yalequeteneguet nale gaa'me jalcote lonanec, qaedi yema qoyen yajediye.”
LUK.13.22	Ga'me ladic jo'ne yelo'tegue di'me Jerusalén, Jesús yapaĝague'tape ga'me noyaqapi nataq'aen ga'me nomachaqa'te yema ga'me jo'ne ta'ya. 
LUK.13.23	'Uo ñe'me jo'ne ya'uo da'me lenataĝanaĝac:
LUK.13.23	—Jaliaĝanec, ¿qo'li ja lama'y gaa'me jo'ne nec'aledegue?
LUK.13.23	Qama'le joñe'me 'yateguet:
LUK.13.24	—'Noota qom a'nañaĝachi ta'le ayo'uet ga'me jom jo'ne jaleca'ague; qa'a ami ja'aĝatema queda'me qayoĝode' gaa'me jetaque tado'uet, qalaĝaja ja yaqanate't. 
LUK.13.25	Qom ñijeguem ñe'me loĝot ga'me emec qama'le yapadiñgui ga'me jom, ami jo'ne maliaĝa ovi'ta ga'me p'aye aviyaĝañetapeuo nataq'aen aueñiyaac jo': «¡Jaliaĝanec, qo'mi a'uouategueta qaedi jenoĝonaĝauo!» Qalaĝaja joñe'me ami 'yategueta: «Negue't, ja jayaten ga'me auachiyoqoya'ague.» 
LUK.13.26	Chane'eja male aueñeetojo' qomle: «Joote am ñeuanaqa'ta'y ca'li mañaĝa jeque'yaq nataq'aen ñiyomaq, nataq'aen am auapaĝaguenataĝatapi'ñalo naa'me qat'achaqa'te.» 
LUK.13.27	Qalaĝaja joñe'me ami 'yategueta: «Negue't ja jayaten ga'me auachiyoqoya'ague. ¡Jayem oquiya'e, ami jo'ne ja 'noe'n da'me at'onataqadi'!» 
LUK.13.28	Chane'eja male novi' da'me ademalaqataĝanaĝaqui nataq'aen da'me adalemataiqui queda'me auañiyalo di'me Abraham, Isaac, Jacob nataq'aen ena'uaque dia'me 'laqataĝanaĝanaqa joñe'me Dios da'me uetedaue da'me daja' lejaliaqa', qalaĝaja ami qamqa'me qoyen oquiya'e qomle da'me ami qoyamaĝadegue. 
LUK.13.29	Qama'le novi't qomle ga'me jiyaĝadipi jo'ne chiyoĝogue jena'me chaĝajo'ma nataq'aen ga'me chiyoĝogue jena'me chaje'ma, jena'me cha'ña nataq'aen jena'me chauo'o, qaedi deque'y qomle da'me neteda'ague da'me lejaliaĝa joñe'me Dios. 
LUK.13.30	Chane'eja uo'oe gaa'me jo'ne te'me p'atedegue nayi nach'egaua 'uaediñe qomle, nataq'aen uo'oe ga'me jo'ne te'me 'uaediñe nayi nach'egaua p'atedegue qomle.
LUK.13.31	Nach'e ena'am ua'a da'me uo'oe gaa'me yovi't jo'ne fariseopi, qama'le t'aqataĝatem ñe'me Jesús:
LUK.13.31	—Oca'e jena'me jenjo' qa'a Herodes jetaque am yalat.
LUK.13.32	Joñe'me 'yateguet:
LUK.13.32	—Jamoyi nataq'aen a'uaĝachiyem jo' ga'me uaĝayaĝa: «Nayi nataq'aen qom 'yoĝoñi jamaĝadegue jogaa'me payagodipi nataq'aen jen yemedegue ga'me leuaĝaiquipi, qama'le qom 'yoĝoñi laqaya jomat da'me 'yonatac.» 
LUK.13.33	Qalaĝaja, cha'li jequegue jena'me yadic nayi, nataq'aen qom 'yoĝoñi nataq'aen ga'me nete' laqaya, qa'a mach'e jayem Dios 'laqataĝanaĝanec, qama'le jayet ta'le jouetaue di'me Jerusalén da'me jeleu.
LUK.13.34	“¡Ami Jerusalén laje', jo'ne aualachi' dia'me Dios 'laqataĝanaĝanaqa nataq'aen auajaĝayique ga'me qadipi dia'me aqataĝanaĝayaqa jo'ne Dios ami namaĝalo! ¡Nach'eda da'me jetaque ami jemata'a't, ena'am jaga'me olegaĝa yapetetapega't gaa'me c'oqo'tolqa yacho'oto ga'me laua, qalaĝaja ami ja a'uamaqachiñe! 
LUK.13.35	Chane'eja auec'achiñe jena'me at'achaqadi' qodica'ae qomle; ami ja'aĝatema queda'me ja yitaĝa jayem auañiya chayovida'a yovita ga'me nolo' queda'me aueñiyaac jo': «¡Mach'eñe q'aen ñe'me Lamaĝajec ñe'me Jaliaĝanec, nach'eñe jo'ne namaĝaquena!»”
LUK.14.1	Ua'edi 'uo jo'me nolo' jo'ne niyamaqatac, Jesús yec'ata ga'me 'lachaqa' ñe'me lejaliaĝane'j gaa'me fariseopi qaedi deque'e, qama'le gaa'me fariseopi yelochidegue ca'li. 
LUK.14.2	Nach'e ena'am ue'tedi, dajo'taguet joñe'me, ñe'me leuaĝaic jo'ne yajediye ga'me lo'oc. 
LUK.14.3	Qama'le Jesús yenatouelo jogaa'me paĝaguenataĝanaĝayaqa daa'me Dios lamaĝajoĝonaĝaco nataq'aen jogaa'me fariseopi:
LUK.14.3	—¿Qo'li qodajenataĝatem da'me qoyen yemegue ga'me leuaĝaic qom nolo' jo'ne niyamaqatac, uotaĝa ja naq'aeta?
LUK.14.4	Qalaĝaja jogaa'me 'nemaĝadela'ajalo. Chane'eja Jesús en ñijeguem ga'me leuaĝaic qama'le en yemegue nataq'aen enapega queda'me 'noota ta'le ec. 
LUK.14.5	Yem qama'le yitaĝa yenatouelo jogaa'me fariseopi:
LUK.14.5	—Jega: qom 'uo ga'me ac'oĝot uotaĝa alo uaca ta'ñgui jaga'me limaĝañi, qama'le paja'a anaqadijeguem jaĝa'te, mate mane'e nolo' jo'ne niyamaqatac. ¿Qo'li ja naq'aeta?
LUK.14.6	Qama'le jogaa'me ja yaqanate't ta'le 'yadeteguet.
LUK.14.7	Jesús yauana queda'me jogaa'me nepodae's 'yatelo'te gaa'me je'onaĝaiqui' jo'ne 'uo da'me li'yoĝodi'j dajoyedalegue ga'me niqui'yaĝala'. Chane'eja ya'uo da'me dojo' loqotenaĝanaĝac:
LUK.14.8	—Qom am qonepoda ta'le auec'ata ga'me neualaĝayaĝac, ena'te ona'ña ga'me laeñi 'me di'yaĝa, qa'a uotaĝa novi' ga'me nepodaejec laqaya jo'ne p'ajaye am napacalegue; 
LUK.14.9	qama'le ñe'me jo'ne ami nepoda'y yaqanatet da'me am nec'ata qama'le enaac: «Auanem jana'me onetañgui jena'me jenjo' jiyaĝaua.» Chane'eja degueja da'me adepocoĝoc da'me oñijeguem qama'le auec'ata jaga'me je'onaĝaiqui jo'ne p'ategue. 
LUK.14.10	Qama'le 'noota qom ja naq'aeta ga'me aua'uo: qom am qonepoda, 'noota qom ona'ña ga'me p'ategue qonapi'ña, qaedi qom novi' ñe'me jo'ne am nepoda qama'le am enapega: «Am yaqaya, anec'ate'uo jenjo' qonapi'ña jo'ne 'uo da'me 'yoĝodac.» Nach'eda naq'aeta da'me 'uo joda'me ani'yoĝodenataguec, qama'le ena'uaque jogaa'me dajotedalegue ga'me niqui'yaĝala' yauata da'me dojo'. 
LUK.14.11	Qa'a ga'me jo'ne mach'ega da'me ni'yoĝodela't, nach'ega qamqa'me qaya'te ni'yoĝodenataguec qom'te; nataq'aen ga'me jo'ne ja ni'yoĝodela't, nach'ega jo'ne Dios yi'yoĝoden qom'te.
LUK.14.12	Nach'e ena'am dojapegue' ñe'me jiyaĝaua jo'ne nepoda:
LUK.14.12	—Qom aua'uo da'me niqui'yaĝac ga'me nolo' uotaĝa nale pi'yaq, ena'te anepoda'y gaa'me mach'e anaigaĝa'u, uotaĝa gaa'me adaqayadejoda, uotaĝa gaa'me lael da'me adaqayayaĝac, uotaĝa gaa'me adeje'gue jo'ne neuoyaĝadi; qa'a ua'edi jogaa'me am 'yiyelaĝatedelegue da'me am nepodatedac, qama'le nach'eda male am ua'ajop da'me anejetenaguec. 
LUK.14.13	'Noota qom ja naq'aeta, dite da'me qom aua'uo da'me adiqui'yaĝanataĝanaĝac, anepoda'y jogaa'me choĝodache, jogaa'me choĝolaĝayaqa, nataq'aen jogaa'me uayodaĝayaqa nataq'aen jogaa'me qana'mi. 
LUK.14.14	Qama'le qomle yataqachiñe 'uo da'me adamaic, qa'a mate mane'e jogaa'me ja yaqanate't ta'le am yejete'n, qalaĝaja 'uo qomle da'me anejetenaguec ga'me nolo' qomle 'niyelaĝadijeguem dia'me yataqatelo'te.
LUK.14.15	Ca'li qodomachiya da'me dojo', 'uo ga'me jo'ne netauelo gaa'me qayoĝode' dojapegue' ñe'me Jesús:
LUK.14.15	—¡Yataqata 'uo da'me lamaic gamachaqaega jo'ne uetaue da'me lejaliaĝa ñe'me Dios da'me deque'e qomle!
LUK.14.16	Jesús 'yateguet:
LUK.14.16	—'Uo ñe'me jiyaĝaua jo'ne ya'uo da'me niqui'yaĝac ca'li pi'yaq, qama'le delataĝanaque da'me qaedi qonepoda'tape yema ga'me jiyaĝadipi. 
LUK.14.17	Ca'li yovita ga'me laloqo' da'me niqui'yaĝac, qama'le yamaq ñe'me lalemaĝajet qaedi t'aqataĝanema gaa'me nepodae's: «Ayalayi, qa'a joote yem da'me qoyiyamaĝatetac da'me niqui'yaĝanataĝanaĝac.» 
LUK.14.18	Qalaĝaja ena'uaque ma'te nayataĝade'tape. Ga'me 'uaechiñe enaac: «Yemta jecot di'me 'ñaleua qama'le 'noota ta'le jec qaedi jauana. Am ñachoĝodenot qaedi jayem avichoĝoden.» 
LUK.14.19	Laqaya enaac: «Yemta ñeuodenaqa'te gaa'me diez uacadi, qama'le nayi cha'li japiye'n. Am ñachoĝodenot qaedi jayem avichoĝoden.» 
LUK.14.20	Nataq'aen laqaya enaac: «Jayem qamqa'me yemta jeuo'on, qama'le ja jaqanatet ta'le jec.» 
LUK.14.21	Ñe'me nalemaĝajet 'viyelaq qama'le yema 'yaĝatem ñe'me lejaliaĝanec. Chane'eja joñe'me jalcote dalemata, qama'le enapega ñe'me lalemaĝajet: «Yaĝa, aueyalatapiye't da'me auec'atalo gaa'me noqoyaĝaco jo'ne jalco'elo nataq'aen noqoyaĝaco jo'ne ja leca'elo jena'me noic, qama'le anaueta jenjo' gaa'me choĝodache, jogaa'me choĝolaĝayaqa, jogaa'me qana'mi nataq'aen jogaa'me uayodaĝayaqa.» 
LUK.14.22	Qaale copa'ague, ñe'me nalemaĝajet enaac: «Jaliaĝanec, joote ja'uo da'me jo'ne jayem auamaĝalegue, nataq'aen maliaĝa 'uo ga'me jec'ata laqaya.» 
LUK.14.23	Chane'eja joñe'me 'yateguet: «Auequeloitapiye't oqueguelo gaa'me naq'aeco nataq'aen gaa'me nanaĝanaqa'te, qama'le auepaquetapegue'to jogaa'me jiyaĝa'u laqaya' qaedi nenoĝodeuo, qaedi nejaqachigui jena'me 'yachaqa'. 
LUK.14.24	Qa'a ami ja'aĝatema queda'me qaya'te onolec ga'me te'me 'uaediñe qonepoda'tape ta'le yaqanate't uedaue ga'me niqui'yaĝac.»
LUK.14.25	Jalcote ga'me jiyaĝadipi quetedapegue' joñe'me Jesús; qama'le joñe'me nejelegueta, nataq'aen enaac: 
LUK.14.26	“Qom 'uo ga'me jetaque jayem equegue qama'te da'me loqopich'i jo'ne jayem yanem ja napacalegue ga'me let'a nataq'aen lat'e, jaga'me loua, jogaa'me c'oqo'tolqa, nataq'aen jogaa'me mach'e laqaya'olqa, chayovida'a da'me mach'e 'loyaĝac, qama'le ja yaqanatet ta'le yapaĝaguenatac. 
LUK.14.27	Nataq'aen gamachaqaega jo'ne ja yachitac jaga'me mach'e sodoso qaedi jayem equegue, qama'le ja yaqanatet ta'le yapaĝaguenatac.
LUK.14.28	“Qom 'uo gamachaqaega da'me ami jetaque 'noĝojeguem jaga'me vitaĝaiqui jo'ne qayaje'mec, ¿qo'li ja cha'li 'uaeñe da'me ñiyiñe qama'le naloqoten qom nalo'taguet da'me lajo'viyaĝac, qaedi yayaten qom yaqanatet ta'le yomat? 
LUK.14.29	Qalaĝaja qom ja naq'aeta, qom ye'et ga'me en nalegue qomle qama'te ua'edi ja yaqanatet ta'le yomat, qama'le ena'uaque jogaa'me jo'ne yauata da'me male ye'uetedac joga'me, 
LUK.14.30	enapega't: «Dojo' jiyaĝaua 'yaeñi da'me 'uo ga'me 'noĝojeguem qalaĝaja ja yaqanatet ta'le yomat.» 
LUK.14.31	Uotaĝa qom 'uo ga'me najoĝola' jo'ne jaliaĝanec yec'ata ga'me nalada't jo'ne qodelo'ye ga'me najoĝola' laqaya, ¿qo'li ja cha'li 'uaeñe da'me ñiyiñe qama'le naloqoten ga'me diez mil lauegaqataqa qaedi yayaten qom yaqanatet ta'le dajoya'aguet ga'me lauteua jo'ne veinte mil? 
LUK.14.32	Qama'le qom ja yaqanatet da'me dajoya'aguet, qom ga'me lauteua cha'li maliaĝa qaya'aguet, qama'le ye'uauaĝaneta gaa'me lamaĝa's qaedi yiyaĝadaque da'me 'nemaĝac. 
LUK.14.33	Naq'aeta da'me dojo', gamachaqaega da'me ami qom ja yema yaĝanegue ga'me jo'ne yauana, qama'le ja yaqanatet ta'le yapaĝaguenatac.
LUK.14.34	“Ga'me qa'noua yataqachiñe 'noota; qalaĝaja qom yeguem da'me 'louaĝa, ¿teua'atoqo' yitaĝa qot'onataĝana? 
LUK.14.35	Ja yitaĝa 'uo ga'me yelo'teguet, uotaĝa ta'le ch'e qoyen lale'gue jena'me aleua, uotaĝa ta'le ch'e qoyen lale'gue ga'me lajoyiñe jo'ne qoyalequeteneguet ga'me nanaĝanaqa', dite da'me ch'e qoyeguem. Gaa'me jo'ne domachita dojo', ¡'noota qom naquiaĝata!”
LUK.15.1	Ena'uaque ga'me jo'ne lo'ol da'me nejetenaguec ga'me Roma nataq'aen jiyaĝa'u laqaya' jo'ne ja 'noe'n daa'me 'lonataqa yec'adeta joñe'me Jesús qaedi domachita. 
LUK.15.2	Joga'me fariseopi nataq'aen joga'me judiopi napaĝaguenoqo'tpi en ja 'noe'n daa'me 'laqataqa jouaĝat da'me dojo', enapega't:
LUK.15.2	—Dojo' yaconegueta joga'me loeco lo'olpi nataq'aen neuanaĝa'u jogaa'me.
LUK.15.3	Chane'eja Jesús 'yaĝatema dojo' laloqotenaĝanaĝac: 
LUK.15.4	“Gamachaqaega ami, qom yauanalo cien ga'me 'naĝanaĝatelpi qama'te onole jaga'me yejomac, qama'le ¿ja yepota'ña joona ga'me 'nonaĝa ga'me laqaya' noventa y nueve, da'me yelaque jaga'me 'naĝanaĝate jo'ne yejomac, chayovida'a yitaĝa yauana? 
LUK.15.5	Nataq'aen qom yauana, qama'le yachalo'te naa'me lauaguel, qa'a yataqachiñe 'uo da'me lamaic. 
LUK.15.6	Chane'eja qom yovita ga'me 'lachaqa' qama'le yemata'a't gaa'me naigaĝa'u nataq'aen leje'gue, enaac: «Ami made'tape, auotauañi da'me yamaic, qa'a jauana jana'me 'naĝanaĝate jo'ne te'me yejomac.» 
LUK.15.7	Ami ja'aĝatema queda'me nach'e ena'am jalcote da'me lamai'j jogaa'me jo'ne neda'ague di'me piyem jouaĝat ga'me onolec loeco lo'o jo'ne 'niyeloqot joñe'me Dios, qamaĝa gaa'me noventa y nueve 'me chimadichidiñe jo'ne ja youetedaque da'me 'ñemaĝadiñe.
LUK.15.8	“Uotaĝa qom 'uo jaga'me yauo jo'ne yauanalo diez gaa'me lemenal qama'te onole jaga'me yeguem joga'me, qama'le ¿ja yetetoue joona jaga'me lecoyadaĝanaqate qama'le yepoloq ga'me 'lachaqa' neteletalegue da'me yelotaque chayovida'a yauana? 
LUK.15.9	Qama'le qom yauana, qama'le yemata'a't gaa'me naigaĝa'u nataq'aen leje'gue, enaac: «Ami made'tape, auotauañi da'me yamaic, qa'a jauana jaga'me yemena jo'ne te'me jeguem.» 
LUK.15.10	Ami ja'aĝatema queda'me nach'e ena'am jalcote da'me lamai'j joñaa'me piyem laje' jouaĝat ga'me onolec loeco lo'o jo'ne 'niyeloqot joñe'me Dios.”
LUK.15.11	Jesús 'yaĝatetac dojo' nataq'aen: “'Uo ñe'me jiyaĝaua jo'ne dojolqa gaa'me c'oqo'te, 
LUK.15.12	qama'le ñe'me yataqachiñe nejoq dojapegue' ñe'me let'a: «Taĝadena', uoteta jayem auanem da'me adeuoyaĝac lae jo'ne jayem ua'ajop qomle.» Chane'eja ñe'me let'a yecolaĝachigui da'me leuoyaĝac jogaa'me. 
LUK.15.13	Ja copa'alo gaa'me noloqo'ote jo'ne yenoĝodegue ñe'me c'oĝot 'me nejoq yemen yema ga'me mach'e qoyen loĝot, qama'le dajoyi ga'me aleua laqaya jo'ne qaya'ague, ua'a da'me ja yoden jaga'me naicaua ja nauecala't da'me nejiyaĝauayaĝac. 
LUK.15.14	Qalaĝaja ca'li male yema yemen jaga'me naicaua, qama'le 'uo da'me louenaĝanaĝa ga'me aleua jo'ne ue'ta, qama'le ñe'me nach'e ena'am 'uo da'me loqouaĝa. 
LUK.15.15	Qo'che' yec'ata ga'me jiyaĝaua jo'ne 'lachaqaidi qaedi ya'uo 'lonatac, qama'le qoyamaĝague ga'me 'nonaĝa qaedi netelalo ga'me cochepi. 
LUK.15.16	Qama'le chiliajaĝa yanotec ga'me map jo'ne jalo' ga'me cochepi, qalaĝaja qaya'te ga'me yanem. 
LUK.15.17	Chane'eja male novita da'me lelnataĝac, enaac: «¡Ena'uaque gaa'me 'lonataĝanaĝanaqa ga'me taĝadena' 'uo ga'me 'liyoĝo't nale ga'me yali'j, qalaĝaja jayem qamqa'me yataqachiñe joqouat jenjo' joue'ta! 
LUK.15.18	Male ji'iyelaĝague nayi ga'me taĝadena', qama'le jenaac jo': Taĝadena'olec, ja'uo da'me ja no'en jo'ne ñautena ñe'me Dios nataq'aen am ñautena. 
LUK.15.19	Male ja jalo'taguet ta'le jayem aviyaĝanatapec da'me ac'oĝot; jayem aue'tema qomle da'me ena'am gaa'me at'onataĝanaĝanaqa.»
LUK.15.20	“Chane'eja male ya'uo da'me leuoĝoc, qama'le 'viyelaĝa ñe'me let'a. Ca'li maliaĝa ua'a ga'me qaya'aguet, qanach'e ñe'me let'a yela'aguet qama'le nomeguet da'me yichoĝoden joñe'me. Naqalegoq da'me ca'aguet, qapalec da'me yaconeguet nataq'aen nec'ouoq. 
LUK.15.21	Joñe'me c'oĝot enaac: «Taĝadena'olec, ja'uo da'me ja no'en jo'ne ñautena ñe'me Dios nataq'aen am ñautena, qama'le ja jalo'taguet ta'le jayem aviyaĝanatapec da'me ac'oĝot.» 
LUK.15.22	Qalaĝaja ñe'me let'a yamaĝalo'te gaa'me lalemaĝaje'te: «Paja'a anedoyidegue ga'me leuo 'me onaĝayaqa qama'le auañiyayelo; nataq'aen auañiyaye ga'me nechijaĝa jaga'me liaĝata choqogaa'me lapela'te naa'me lapia'te. 
LUK.15.23	Anaviquiquena ga'me uaca jo'ne 'yaĝadai qama'le aualachi. ¡'Noota qom jauoqo ga'me qadiqui'yaĝac nataq'aen 'uo da'me qat'alaĝa! 
LUK.15.24	Qa'a jenjo' yalec ena'am ta'le yeleu mañaĝa qama'te 'niyelaĝa da'me lec'alaĝa; te'me yejomac mañaĝa, qalaĝaja yitaĝa jauanaĝa.» Qama'le jogaa'me yauote ga'me neualaĝayaĝac.
LUK.15.25	“Ñe'me c'oĝot 'yaĝaic maliaĝa ue'tague ga'me 'nonaĝa; ca'li 'viyelaq qama'le yovida'a ga'me yauaqa'a ga'me 'lachaqa' qanach'e domachiyalo queda'me t'onaĝa'tape nataq'aen deualaĝai'tape. 
LUK.15.26	Qama'le yiyaĝane'uo ga'me nalemaĝajet da'me yenat jach'e ga'me qoyauotaque. 
LUK.15.27	Ñe'me nalemaĝajet t'aqataĝanem ñe'me, enaac: «Ñe'me adanoqolec yemta 'niyelaq, maqachaĝa qaya'te yec'on nataq'aen nec'aletaye, qama'le ñe'me adet'a damaĝajoĝolegue da'me qoyalat ga'me uaca jo'ne 'yaĝadai, qa'a yitaĝa yauana.» 
LUK.15.28	Qalaĝaja yataqachiñe dalemata ñe'me 'yaĝaic qama'le nemanec ta'le yenoĝoneuo'o ga'me 'lachaqa'. Chane'eja ñe'me let'a youen da'me yec'ate'ga qaedi nachoĝodenot da'me yenoĝonaqateuo, 
LUK.15.29	qalaĝaja 'yamaqaten, nataq'aen enapega joñe'me let'a: «Am yataqachiñe auayaten queda'me qayoĝode' gaa'me 'uoidi da'me am jo'onataĝatape'uo, qama'le nach'e eta't da'me am joqoch'a, qama'te qaya'te ua'a ta'le maqachaĝa ch'e quetaq c'oĝot ga'me jayem auanem taqae'me qaedi 'uo ga'me jalic nach'e ena'am gaa'me ñaigaĝa'u. 
LUK.15.30	Qalaĝaja nayi queda'me novi' jenjo' ac'oĝot, jo'ne ja yoden jaga'me anaicaua da'me yajouaĝat jana'me quejeguetaĝailpi, qama'te aualat ga'me uaca c'oĝot jo'ne yataqachiñe 'yaĝadaic.»
LUK.15.31	“Joñe'me let'a 'yateguet: «Am yalecolec, am nach'e eta't jayem oue'tajop, nataq'aen yema ga'me yoĝot mach'e adoĝot. 
LUK.15.32	Qalaĝaja, youen da'me jauoqo da'me qanetonaĝac jo'ne qadiqui'yaĝac nataq'aen qo'mi made'tape, qa'a ñe'me adanoqolec ena'am ta'le yeleu mañaĝa, qama'te yitaĝa nec'alegue; te'me yejomac mañaĝa, qalaĝaja yitaĝa jauanaĝa.»” 
LUK.16.1	Jesús nach'e ena'am 'yaĝatema da'me dojo' jogaa'me lapaĝaguenataqa: “'Uo joca'li ñe'me jiyaĝaua neuoyaq jo'ne 'uo ñe'me lamaĝajec jo'ne yelolegue da'me leuoyaĝac; qama'le qo'yaĝatem joca'li ñe'me nadipa: «Ñe'me adamaĝajec ch'e ye'uetac yema ga'me adeuoyaĝac.» 
LUK.16.2	Chane'eja joñe'me neuoyaq 'me ladipa yiyaĝana ca'li ñe'me lamaĝajec qama'le enapega: «¿Jach'e da'me dojo' aua'uo 'me jayem qo'yaĝatem? Nayi jayem aualoĝona ga'me at'onatac, qa'a ja auaqanatet ta'le oquetalegue da'me auelolegue ga'me yeuoyaĝac.» 
LUK.16.3	Ñe'me namaĝajec ya'uo da'me lelnataĝac: «¿Jach'e jogamaĝa ja'uo nayi, queda'me jayem yepoleguet da'me qaya'te 'yonatac ñe'me yadipa? Qaya'te 'yañaĝac ta'le jo'onataĝalegue jena'me aleua, nataq'aen jepocoĝolegue ta'le jiyaĝanaque jaga'me ñachetaqate. 
LUK.16.4	Male jayaten da'me ja'uo nayi, qaedi maqachaĝa uo'oe gaa'me jayem yeloteguet qomle, qom male ja jelolegue da'me neuoyaĝac.» 
LUK.16.5	Chane'eja onolqa'tape yiyaĝanalo gaa'me jo'ne maliaĝa ja yejete'n ñe'me ladipa jo'ne neuoyaq. Yenat ga'me 'uaechiñe: «¿Jach'e ga'me eeta ga'me maliaĝa ja auejetenec ñe'me yadipa?» 
LUK.16.6	Joga'me 'yateguet: «Maliaĝa ñep'ia ga'me cien lete' ga'me li'i jaga'me olivo jala.» Ñe'me yelolegue da'me neuoyaĝac enaac: «Janjo' jana'me anep'iayaĝalate: paja'a oñiyiñe, auedelegue qama'le auachalegue ga'me cincuenta.» 
LUK.16.7	Yem qama'le yenat ga'me laqaya: «Da'me am, ¿jach'e ga'me eeta jaga'me anep'ia?» Joga'me 'yateguet: «Tachi'ña da'me cien ga'me naponaqa ga'me trigo.» Enapega joga'me: «Janjo' jana'me anep'iayaĝalate: aua'uo ga'me laqaya jo'ne ochenta.» 
LUK.16.8	Qama'le ñe'me nadipa yi'yoĝoden ñe'me lamaĝajec jo'ne ja chimaqachiñe ga'me 'lonatac queda'me ja naqala'te da'me mach'e yauo'oe ga'me 'ye't. Qa'a qom jouaĝat da'me mach'e leuoyaĝac, jogaa'me jo'ne yema'alo gaa'me uetedalegue jena'me aleua nayi yataqachiñe ja naqalataĝayaqa, ja ena'ama gaa'me jo'ne uetedaue da'me yoqochiñe.
LUK.16.9	“Chane'eja nayi ami ja'aĝatema queda'me 'noota ta'le a'uonataĝañiya ga'me neuoyaĝaco jo'ne ja chimadichiñe jena'me aleua da'me anaviquila'ajalo gaa'me anaigaĝa'udi', qaedi qom loiquiaqa' da'me neuoyaĝaco qama'le ñe'me jo'ne ladipa gaa'me 'nachaqa'te jo'ne ja 'naidena'alo nach'e ena'am ami yaconegueta.
LUK.16.10	“Joñe'me jo'ne yelo'tegue ga'me jaleca jo'ne qoyanem, nach'e ena'am yayateta da'me yelo'tegue ga'me jalcote; nataq'aen ñe'me jo'ne ja 'nonaĝachigui ga'me jaleca, nach'e ena'am ga'me jalcote. 
LUK.16.11	Chane'eja, qom ja a'nonaĝachita da'me aueloyilegue da'me dojo' ja 'noe'n neuoyaĝaco jena'me aleua, qama'le ¿jach'e jogamaĝa ami yepataĝaeta gaa'me chimadichidiñe neuoyaĝaco? 
LUK.16.12	Nataq'aen qom ja aviyamaĝachiyac ga'me ja adoĝochi, qama'le ¿jach'e jogamaĝa ami yanema ga'me mach'e adoĝochi?
LUK.16.13	“Qaya'te nelatac ta'le en dos gaa'me ladi'p; qa'a yañoĝot da'me niquiya'a ga'me onolec mate mane'e noqopita ga'me laqaya, nataq'aen yoqo'cha ga'me onolec qama'te 'yotan ga'me laqaya. Qama'le nach'e ena'am da'me ami: ja qoyaqanatet ta'le qot'onataĝaneuo'o ñe'me Dios choqodaa'me neuoyaĝaco.”
LUK.16.14	Jogaa'me fariseopi jo'ne nach'egaua naequetedapegue' jana'me laicaua domachita yema da'me dojo' qama'le ye'uetedac ñe'me Jesús. 
LUK.16.15	Qo'che' Jesús enapegalo jogaa'me: “Ami jo'ne aueñetapela't yataqata ami chimadichidiñe nale auajoyiya'agueta ga'me jiyaĝadipi, qalaĝaja Dios yayaten queda'me yataqachiñe ja 'noe'n naa'me adai'lidi'; qa'a ga'me yi'yoĝodetedac jena'me jiyaĝadipi, nach'ega 'yotan joñe'me Dios.
LUK.16.16	“Daa'me nedii's jo'ne lamaĝajoĝonaĝaco ñe'me Dios nataq'aen 'laqataĝanaĝa'j dia'me 'laqataĝanaĝanaqa qo'yaĝatetac chayovida'a ca'li novi' di'me Juan. Qalaĝaja nayi chiyoqotelegue di'me Juan da'me qo'yaĝatetac da'me 'naqataĝanaĝac jo'ne onaĝaic 'me 'yaĝatetac da'me lejaliaĝa ñe'me Dios, qama'le ena'uaque 'nañaĝate'tape qaedi tadoue joda'me. 
LUK.16.17	Qalaĝaja da'me jo'ne ja qalaq yem qomle di'me piyem nataq'aen jena'me aleua; dojo' yataqachiñe qalaq, ta'le ja yepaquetelegue ga'me onolec nediijec jodaa'me Dios lamaĝajoĝonaĝaco.
LUK.16.18	“Qom 'uo ga'me jiyaĝaua yeguem jaga'me loua, nataq'aen 'uoneguet jaga'me yauo laqaya, qama'le yenoĝon da'me jo'ne qoyiyamaĝatetac 'me 'lonaĝac jaga'me 'uaeñe loua. Nataq'aen ñe'me jo'ne en loua jaga'me qoyeguem, nach'e ena'am yenoĝon da'me jo'ne qoyiyamaĝatetac 'me 'lonaĝac jaga'me.
LUK.16.19	“'Uo ñe'me jiyaĝaua neuoyaq, jo'ne yaidiñe nale gaa'me leuo 'me onaĝayaqa nataq'aen 'yoĝodache, nataq'aen nalochiguilo naa'me noloqo'ote da'me ya'uo ga'me liqui'yaĝanataĝanaĝac jo'ne 'uo da'me li'yoĝodic. 
LUK.16.20	Nach'e ena'am 'uo ñe'me choĝodaq lenaĝat Lázaro, jo'ne yataqachiñe yemaye da'me dola ga'me lo'oc, qama'le qoyachetaue jena'me aleua ga'me najom ñe'me neuoyaq. 
LUK.16.21	Ñejo' jiyaĝaua jetaque yanotec nale ga'me 'liyoĝot jo'ne yeguem ñe'me neuoyaq. Qalaĝaja chayovida'alo gaa'me pi'o yec'adeta da'me 'yole'j ga'me 'laltaqatel jena'me lo'oc.
LUK.16.22	“'Uo jo'me nolo' ca'li Lázaro male yeleu, qama'le jogaa'me piyem laje' navidijeguem qaedi ue'tajop joñe'me Abraham. Ñe'me neuoyaq nach'e ena'am yeleu, qama'le qoyijeñi. 
LUK.16.23	Qama'le ca'li yeme'eguet da'me lachoĝodec ñe'me neuoyaq da'me ue'ta ga'me napa'lpi 'lachaqa', qama'le neuayaĝajeguem da'me lec'atenaĝanaĝac qama'le ja jote'ta da'me yela'a ñe'me Abraham, nataq'aen Lázaro ue'tajop joñe'me. 
LUK.16.24	Chane'eja 'nalaĝajeguem: «¡Abraham, jayem avichoĝoden! Anamaĝaquena ñe'me Lázaro da'me yipichiñgui ga'me noĝop na'me liaĝata lejenec qaedi yipet jena'me yachaĝat, qa'a 'uo da'me yachoĝodec jena'me joue'ta jo'ne dole' 'lachaqa'.» 
LUK.16.25	Qalaĝaja Abraham 'yateguet: «Am yalec, anetouetac queda'me ca'li cha'li ouetaue da'me anejiyaĝauayaĝac qama'le 'uo da'me adiyamaĝac 'me adamaic, qalaĝaja Lázaro 'uo da'me lachoĝodec da'me 'loyaĝac. Qama'te nayi ñe'me yaconeguet da'me nichoĝodenataguec jena'me jenjo', am qamqa'me auaconeguet da'me adachoĝodec. 
LUK.16.26	Choqoda'me uoja'eda, 'uo di'me uañe laeñi da'me qo'mi nataq'aen jo'ne yataqata qaya'ñgui; qama'le qo'mi da'me jouaqa'ta jenjo' qaya'te yaqanatet ta'le dajoyi na'me naja', nataq'aen ami da'me ovi'ta na'me naja' qaya'te yaqanatet ta'le najoequena.»
LUK.16.27	“Ñe'me neuoyaq enaac: «Chane'eja am ñachoĝodenot, Abraham, qaedi auamaĝague ñe'me Lázaro ga'me 'lachaqa' ga'me taĝadena', 
LUK.16.28	jo'ne ueteda'a gaa'me cinco yanoqolqa, da'me uaqatalo gaa'me qaedi ja nach'e ena'ama nec'adeta jenjo' joue'ta jo'ne nachoĝodaqa'.» 
LUK.16.29	Qalaĝaja Abraham 'yateguet: «Jogaa'me joote uetauelo gaa'me ledii's di'me Moisés nataq'aen dia'me Dios 'laqataĝanaĝanaqa: ¡'noota qom yoqocha'alo!» 
LUK.16.30	Qama'le ñe'me neuoyaq 'yateguet: «Eja, Abraham, qalaĝaja qom 'uo ga'me yeleu jo'ne 'niyelaĝajeguem nataq'aen naloĝonegueta, qama'le jogaa'me 'niyelaĝadetot qom'te joñe'me Dios.» 
LUK.16.31	Qalaĝaja Abraham enaac: «Qom ja jetaque yoqochideta di'me Moisés nataq'aen Dios 'laqataĝanaĝanaqa, qama'le ¿teua'atoqo' 'yamaqaten qom 'uo gamachaqaega yeleu jo'ne 'niyelaĝajeguem?»”
LUK.17.1	Jesús 'yaĝatema dojo' jogaa'me lapaĝaguenataqa: “Nach'e eta't 'uo ga'me ami nepoda'tape qaedi auauoyi ga'me adoequi; qalaĝaja, ¡degueja qomle da'me lachoĝodec ga'me jiyaĝaua jo'ne ami yauegouelo da'me adoequi! 
LUK.17.2	Ga'me yataqachiñe 'noota ta'le qoyecoñeteguet na'me loqojot ga'me qa' t'adaic qama'le qoyajaĝañgui jaga'me qa'em lat'edai, jo'ne ja ena'am da'me yauegoue da'me ya'uo loec nat'olqa jo'ne 'najode'.
LUK.17.3	“¡Achiya'aguet qomle da'me dojo'! Qom ga'me adaqaya ya'uo loec, auoqochaq; qalaĝaja qom 'ñemaĝachiñe da'me 'loyaĝac, auapalaĝat da'me laviyaĝac. 
LUK.17.4	Mate mane'e siete 'viyelaĝalegue ga'me nolo' da'me ya'uo loec jo'ne am nautena, qom siete 'viyelaĝalegue da'me am nec'ata qaedi am t'aqataĝanem: «Male je'ñemaĝañe», 'noota qom auapalaĝat da'me laviyaĝac.”
LUK.17.5	Jogaa'me namaĝa's yiyaĝatot ñe'me Jaliaĝanec:
LUK.17.5	—Qo'mi alecochiyalo qaedi yataqachiñe am jep'iyaqa.
LUK.17.6	Joñe'me Jaliaĝanec 'yategueta jogaa'me:
LUK.17.6	—Qom ami ue'tajopa da'me adepi'i, jo'ne ena'am jaga'me mostaza jala, qama'le auaqanachichi ta'le aueñiyapega jaga'me epaq: «¡Oca'e na'me oneta'ña qama'le anejoe'ña di'me noĝop let'adaic!», qama'le ami yoqocha'alo.
LUK.17.7	“Qom 'uo ga'me yauana ga'me 'lonataĝanaĝanec jo'ne chiyoĝogue ga'me lanaĝanaqa', yemta yomat da'me yolaĝat ga'me aleua, uotaĝa neteletapegalo ga'me 'naĝanaĝatel, ¿qo'li enapega: «¡Anenoĝoneuo, oñiyiñe qaedi aueque'e!»? 
LUK.17.8	Aja'y, dite da'me enapega: «¡Aue'et ga'me jalic, nataq'aen jayem anechatetalegue da'me jayem adema'a da'me cha'li jeque'e nataq'aen ñiyom! Qom yem qama'le auaqanatet ta'le aueque'e nataq'aen aniyom.» 
LUK.17.9	¿Jeele yanem da'me lamaic ga'me 'lonataĝanaĝanec queda'me ya'uo ga'me jo'ne yamaĝalegue? 
LUK.17.10	Qama'le nach'e naq'aeta da'me ami, qom joote auomachi da'me oqui'teguelo yema ga'me jo'ne Dios ami yamaĝalo'te, 'noota ta'le aueñiyaac: «Qo'mi onataĝanaĝayaqa jo'ne qolanaqayaqa; qa'a nach'edata da'me je'etaq ga'me jo'ne qo'mi qoyamaĝalo'te.»”
LUK.17.11	Ga'me leuoĝoc ñe'me Jesús ca'li dajoyi di'me Jerusalén, qama'le talo'te gaa'me ale'u jo'ne Samaria nataq'aen Galilea. 
LUK.17.12	Qama'le yovida'a di'me noicolec, ua'a da'me nenoĝodegue da'me queda'aguet gaa'me diez gaa'me jiyaĝa'u jo'ne daloĝo lalataqa; qanach'e uede'edi 
LUK.17.13	da'me niyaĝatedapejeguem:
LUK.17.13	—¡Jesús, paĝaguenataĝanaĝaic, 'noota qom qo'mi avichoĝode'n!
LUK.17.14	Ca'li yauanalo ñe'me Jesús, enapegalo jogaa'me:
LUK.17.14	—Jamoyi qaedi analoĝoñegueta gaa'me tamenaĝaiqui lo'olpi.
LUK.17.14	Qama'le ca'li maliaĝa quete', male yoqovite', qaya ga'me lapite'na't. 
LUK.17.15	'Uo ga'me onolec jogaa'me, mane'e da'me yauana da'me yoqovita, qama'le 'viyelaq, yataqachiñe yicojaĝadetac ga'me lajamaĝa da'me 'nonaĝachigui joñe'me Dios, 
LUK.17.16	qama'le yejoidiñe naa'me leliquetel dajoya'aguet ñe'me Jesús, naĝañi yeda'aguet jena'me aleua qaedi yanem da'me lamaic. Nach'eñe mach'e Samaria le'ec joca'li. 
LUK.17.17	Jesús enaac:
LUK.17.17	—¿Qo'li ja diez mañaĝa gaa'me yoqovite', qaya ga'me lapite'na't? Qama'le ¿jach'e ga'me ueteda'a gaa'me laqaya' jo'ne nueve? 
LUK.17.18	¿Joda'agueja joona jenjo' jo'ne ja 'lachaqa' jenjo', da'me 'niyelaq qaedi da'me yanem netonaĝac joñe'me Dios?
LUK.17.19	Qama'le enapega ñe'me jiyaĝaua:
LUK.17.19	—Oñijeguem qama'le oc; queda'me 'uo da'me adepe'e male adec'alegue.
LUK.17.20	Jogaa'me fariseopi yenatetedac ñe'me Jesús queda'me jach'e ga'me laloqo' qom novi' da'me lejaliaĝa joñe'me Dios, qama'le Jesús 'yategueta jogaa'me:
LUK.17.20	—Joda'me lovidaĝac da'me lejaliaĝa joñe'me Dios ja ena'am gamachaqaega jo'ne yema jena'me aleua ta'le qoyauana. 
LUK.17.21	Qaya'te gamachaqaega enaac: «¡Jenjo' jena'me ue'ta!» uotaĝa «¡Di'cha'a di'me ue'ta!», qa'a da'me lejaliaĝa joñe'me Dios joote ami uetauelo.
LUK.17.22	Yem qama'le t'aqataĝanema jogaa'me lapaĝaguenataqa:
LUK.17.22	—Mach'e jayem Jiyaĝaua Lec'oĝot, qama'le yovideta ga'me noloqo'ote qom'te queda'me chiliajaĝa onolec ga'me nolo' da'me ami jetaque jayem auañiya, qalaĝaja ja auañiya. 
LUK.17.23	Qama'le qom uo'oe gaa'me enapega't: «¡Jenjo' jena'me ue'ta!» uotaĝa «¡Di'cha'a di'me ue'ta!», qama'le ena'te auajoyigui uotaĝa ta'le oquiyegue. 
LUK.17.24	Qa'a ena'am ga'me laqaselegaĝa di'me piyem, mane'e da'me edañgui yicoyadelo'te naa'me lael di'me piyem, nach'e naq'aeta qomle jayem jo'ne Jiyaĝaua Lec'oĝot ga'me nolo' da'me 'ñiyelaĝaquena. 
LUK.17.25	Qalaĝaja, 'uaeñe qomle da'me jalcote da'me qoyen yachoĝodec nataq'aen jayem 'yotatedac ga'me jiyaĝadipi jo'ne maliaĝa uo'oe nayi. 
LUK.17.26	Nach'e ena'ama gaa'me noloqo'ote ca'li 'uo di'me Noé, nach'eda eeta ena'ama gaa'me noloqo'ote qomle 'ñiyelaq. 
LUK.17.27	Joga'me jiyaĝadipi deque'tape joca'li nataq'aen niyoma'tape choqoda'me 'uotapega't chayovida'a jo'me nolo' ca'li Noé yapinoue jaga'me licota lat'edai; nataq'aen nauaĝañe jo'me nauomaĝa, qama'le ena'uaque yele'u. 
LUK.17.28	Yepaque'tegue da'me ena'ama gaa'me noloqo'ote ca'li 'uo di'me Lot: ga'me jiyaĝadipi deque'tape nataq'aen niyoma'tape, neuode'tape nataq'aen demenaĝa'tape, danaĝa'tape nataq'aen t'oĝonaĝa'tape ga'me 'lachaqa'te; 
LUK.17.29	qalaĝaja, ca'li Lot yenoĝonegue ga'me noic jo'ne Sodoma, nauaĝañe ga'me dole'alo, qama'le ena'uaque yele'u. 
LUK.17.30	Nach'e naq'aeta qom'te ga'me nolo' jo'ne jayem di'yo'quena, mach'e jayem Jiyaĝaua Lec'oĝot.
LUK.17.31	“Ga'me nolo' qom'te, ñe'me jo'ne netalegue ga'me 'lemec nataq'aen ga'me yauana uetaue ga'me 'lemec, 'noota da'me ja nenochiñe qaedi naqatedegue; nataq'aen ñe'me jo'ne uetaue ga'me lanaĝanaqa', 'noota da'me ja 'viyelaĝa ga'me 'lachaqa'. 
LUK.17.32	Anetoviñetac jadi'me Lot loua. 
LUK.17.33	Gamachaqaega jo'ne jetaque nec'alaĝategue da'me mach'e 'loyaĝac qamqa'me ja yaqanatet ta'le nec'alaĝatela't qomle; qalaĝaja gamachaqaega jo'ne ja yauotec da'me mach'e 'loyaĝac, qamqa'me nec'alegue qomle.
LUK.17.34	“Ami ja'aĝatema ga'me pi'yaq qom'te, gaa'me dojolqa jo'ne uetedalegue ga'me nela', onolec ga'me qoyachi qomle qama'le ga'me laqaya qoyepotan. 
LUK.17.35+LUK.17.36	Gaa'me dojole yauo' jo'ne nalo'ta't da'me dejogaĝa'tape, onole jaga'me qoyauec qomle qama'le jaga'me laqaya qoyepotan.”
LUK.17.37	Qama'le yachimaĝadeta joñe'me:
LUK.17.37	—¿Jach'e ga'me ua'a qom 'uo da'me dojo', Jaliaĝanec?
LUK.17.37	Qama'le joñe'me 'yategueta jogaa'me:
LUK.17.37	—Ga'me ua'a ga'me napa'l, nach'ega qoyemetapega qomle na'me poepi.
LUK.18.1	Jesús 'yaĝatema dojo' laloqotenaĝanaĝaiqui qaedi yapaĝagueneque queda'me nach'e eta't ja yaĝadiñi da'me netamenaĝaco. 
LUK.18.2	T'aqataĝanema jogaa'me: “Ga'me noic ca'li 'uo ñe'me nec'atenoqo't ga'me jiyaĝadipi jo'ne ja t'oiyapega ñe'me Dios nataq'aen ja tayiyalo gaa'me jiyaĝa'u. 
LUK.18.3	Nach'ega ga'me noic na'ña nataq'aen jañe'me p'ai jo'ne 'uo da'me necotaĝac qama'le yec'ata ñe'me nec'atenoqo't gaa'me jiyaĝadipi, enaac: «Jetaque jayem alecochiya qa'a 'uo da'me ñecotaĝac.» 
LUK.18.4	Qayoĝode' noloqo'ote ñe'me nec'atenoqo't ja jetaque yelo'oguet, qalaĝaja ua'edi 'uo ga'me lelnataĝac, enaac: «Mate mane'e ja jo'oiyapega ñe'me Dios nataq'aen ja ja'ayeyalo ga'me jiyaĝadipi, 
LUK.18.5	'noota da'me je'uolegue nayi janjo' p'ai, qa'a ja yaĝañi da'me jayem yeloiquiaĝatac; qaedi ja jayem 'te 'niyelaqa'ta qama'le en jeliñi.»”
LUK.18.6	Qama'le Jesús uoja'eda nenaĝategue, enaac: “Dojo' nenaĝategue ñe'me nec'atenoqo't ga'me jiyaĝadipi. 
LUK.18.7	Chane'eja naq'aeta joñe'me Dios: nach'e ena'am de'uolo'te gaa'me liquiyaqa queda'me noloqo'ote nataq'aen pi'yaĝadi da'me yiyaĝadetapecot joñe'me. Qama'le ¿jeele yedaĝachelo da'me leuataqataĝanaĝa'j gaa'me? 
LUK.18.8	Ami ja'aĝatema queda'me ja nayaloĝode'n da'me de'uolo'te. Qalaĝaja jayem jo'ne Jiyaĝaua Lec'oĝot 'ñiyelaq qomle, qama'le ¿qo'li jauana da'me maliaĝa uo'oe gaa'me jo'ne jayem p'iida'a?
LUK.18.9	Jesús nach'e ena'am 'yaĝatetac dojo' laloqotenaĝanaĝaiqui qa'a uo'oe gaa'me tachiguilo q'ae'n jo'ne mach'egaua nepetapela'ajalo queda'me chimadichidiñe qama'le 'yota'tape gaa'me laqaya': 
LUK.18.10	“Uo'oe gaa'me jiyaĝa'u jo'ne dojolqa yec'adeta ca'li ga'me tamenaĝaiqui qaedi netame'n: onolec ñe'me fariseo, qama'le ñe'me laqaya lo'o da'me nejetenaguec ga'me Roma. 
LUK.18.11	Joñe'me fariseo nechachiñe, eetojo' da'me netamenaĝac: «Am janem da'me yamaic, am Ñedios, queda'me ja jena'ama gaa'me jiyaĝa'u laqaya' jo'ne cachaĝayaqa, ja chimadichidiñe gaa'me 'lonataqa, nataq'aen quejeguetaĝayaqa, uotaĝa ta'le jena'am dojo' lo'o da'me qoyejeten ga'me Roma. 
LUK.18.12	Jen dojolqa ñoqouaqatela't ga'me semana, nataq'aen nale diez da'me yoĝonaĝanaĝac qama'le jecolaĝatetegue ga'me onolec jo'ne am janem.» 
LUK.18.13	Qalaĝaja ñe'me lo'o da'me qoyejeten di'me Roma nach'e ua'a ga'me qaya'ta, ja nepetapela't ta'le nalo'taguet da'me yeloje'mec di'me piyem, dite da'me ye'uaĝalegue jaga'me letogue, qama'le enaac: «¡Degueja da'me yachoĝodec am Dios, 'noota qom jayem avichoĝoden, jo'ne jayem loeco lo'o!» 
LUK.18.14	Ami ja'aĝatema queda'me dojo' lo'o da'me qoyejeten di'me Roma joote Dios yachimaĝachiñe da'me 'loyaĝac da'me 'viyelaĝa ga'me 'lachaqa', qalaĝaja ja naq'aeta ñe'me fariseo. Qa'a ga'me jo'ne mach'ega da'me ni'yoĝodela't, nach'ega qamqa'me qaya'te ni'yoĝodenataguec qom'te; nataq'aen ga'me jo'ne ja ni'yoĝodela't, nach'ega jo'ne Dios yi'yoĝoden qom'te.”
LUK.18.15	Nach'e ena'am qoyaue'ualo ñe'me Jesús gaa'me ñoqolqapi qaedi yachalo'te naa'me loua'; qalaĝaja ca'li gaa'me lapaĝaguenataqa yauata da'me dojo', qama'le paja'a nelaĝalo jogaa'me jo'ne yauede'uo gaa'me ñoqolqa. 
LUK.18.16	Chane'eja Jesús yiyaĝanalo gaa'me, qama'le enapegalo:
LUK.18.16	—Auomachiyi'yalo gaa'me ñoqolqa da'me jayem nec'adeta, nataq'aen ena'te a'uoitapegueta, qa'a gaa'me jo'ne tadoue da'me lejaliaĝa ñe'me Dios nach'egaua ena'ama naajo' ñoqolqa. 
LUK.18.17	Eja da'me ami ja'aĝatema queda'me ga'me jo'ne ja yaconeguet da'me Dios lejaliaĝa ena'am da'me yacoteguet nat'olqa ñoqolqa, qama'le ja yaqanatet ta'le taue joda'me.
LUK.18.18	'Uo ñe'me neuoyaq, yenatetac ñe'me Jesús:
LUK.18.18	—Paĝaguenataĝanaĝaic jo'ne am 'noota, ¿jach'e ga'me ja'uo qaedi jaqanatet ta'le jaue da'me 'yoyaĝac jo'ne ja 'naidena'a?
LUK.18.19	Jesús 'yateguet joñe'me:
LUK.18.19	—¿Toqoch'e jayem auenaqatenec da'me jayem 'noota? Qaya'te gamachaqaega ta'le 'noota; onolec joñe'me 'noota, mach'e Dios. 
LUK.18.20	Joote auayate'n daa'me Dios lamaĝajoĝonaĝaco:
LUK.18.20	«Ena'te adeuaua jaga'me ja yataqachiñe adoua,
LUK.18.20	ena'te aualataĝan,
LUK.18.20	ena'te auecachi,
LUK.18.20	ena'te anenaĝategue ga'me jo'ne 'naĝat gamachaqaega adaqaya,
LUK.18.20	aviyamaĝatetac ñe'me adet'a chaqañe'me adat'e.»
LUK.18.21	Joñe'me jiyaĝaua 'yateguet:
LUK.18.21	—Ena'uaque naa'me naajo' joote jiyamaĝate'tape chiyoqo'teguet ca'li jayem nejoq.
LUK.18.22	Ca'li domachiya dojo', Jesús 'yateguet:
LUK.18.22	—Maliaĝa 'uo da'me ja aua'uo: auemen yema ga'me jo'ne adeuoyaĝac qama'le auanouelo jogaa'me choĝodayaqolqa. Nach'eda naq'aeta da'me male 'uo da'me adeuoyaĝac di'me piyem. Yem qama'le auanaequena, nataq'aen jayem oquegue.
LUK.18.23	Qalaĝaja ñe'me jiyaĝaua ca'li domachiya da'me dojo' qama'le totelegue, qa'a ñe'me yataqachiñe neuoyaq. 
LUK.18.24	Ca'li ñe'me Jesús yauana da'me naq'aeta, qama'le enaac:
LUK.18.24	—¡Yataqachiñe 'uo da'me laqalaic ta'le tadoue da'me Dios lejaliaĝa jogaa'me neuoyaĝadi! 
LUK.18.25	Qa'a ena'am ta'le ñe'me jiyac jo'ne camello ja yaqalaatac ta'le taue jaga'me qana 'laete, da'me te'me ja yaqanatet ga'me neuoyaq ta'le taue da'me Dios lejaliaĝa.
LUK.18.26	Gaa'me jo'ne domachita male yenatetedac:
LUK.18.26	—Qama'le ¿jach'e jogamaĝa yaqanatet ta'le nec'alegue?
LUK.18.27	Jesús 'yategueta jogaa'me:
LUK.18.27	—Ga'me jo'ne jiyaĝaua eetapega qalaq, ñe'me Dios qamqa'me ja en 'te qalaq q'aen.
LUK.18.28	Pedro enaac:
LUK.18.28	—Jaliaĝanec, qo'mi qamqa'me joote yema janaĝadegue gaa'me uo'oe jo'ne jauanaĝalo qama'le am qolaĝague.
LUK.18.29	Joñe'me 'yategueta jogaa'me:
LUK.18.29	—Eja da'me ami ja'aĝatema queda'me qom 'uo gamachaqaega jo'ne chiyaqayi da'me quelegue da'me lejaliaĝa joñe'me Dios qama'le cha'li ca'e ga'me 'lachaqa', jaga'me loua, jogaa'me laqaya'olqa, gaa'me let'al, nataq'aen gaa'me c'oqo'te, 
LUK.18.30	qama'le yapaguegue ga'me yaconeguet nayi da'me nejiyaĝauayaĝac, nataq'aen da'me 'noyaĝac jo'ne na'taquena qom'te qamqa'me yaconeguet da'me 'loyaĝac jo'ne ja 'naidena'a.
LUK.18.31	Jesús yiyota'alo da'me yiyaĝanalo gaa'me lapaĝaguenataqa jo'ne doce, qama'le enaac: “Nayi jajoĝogue di'me Jerusalén, ua'a da'me male yepaque'teguelo yema gaa'me yedidiñe joca'li dia'me Dios 'laqataĝanaĝanaqa jo'ne jayem 'yaĝatetedac, mach'e jayem Jiyaĝaua Lec'oĝot. 
LUK.18.32	Qa'a jayem qoyanouelo qomle gaa'me Roma laje', qama'le jayem qoye'uetac, nataq'aen qoyejouetac nataq'aen qonatoĝolegue. 
LUK.18.33	Jayem ye'uaĝa'n qomle nataq'aen jayem yala't; qalaĝaja gaa'me tres noloqo'ote qama'le 'ñiyelaĝajeguem.”
LUK.18.34	Qalaĝaja jogaa'me ja yayate'n da'me dojo', qa'a daa'me daajo' 'naqataqa maliaĝa ja qoyayatenaĝaneque jogaa'me, qama'le ja yaqanate't ta'le yayate'n.
LUK.18.35	Ca'li joote yauaqa'a di'me Jericó ñe'me Jesús, 'uo ñe'me qanam jo'ne neta'ña lae ga'me naq'aec dajelaĝataque jaga'me nachetaqate. 
LUK.18.36	Mane'e da'me domachitapegoue ga'me jiyaĝadipi da'me tae'yidi, qama'le denataĝatapelegue ga'me 'uo joca'li. 
LUK.18.37	Jogaa'me t'aqataĝatem queda'me Jesús jo'ne Nazaret le'ec ta'ya di'me ue'ta, 
LUK.18.38	qama'le ñe'me qanam niyaĝajeguem:
LUK.18.38	—¡Jesús, mach'e am David lec'oĝot, jayem avichoĝoden!
LUK.18.39	Jogaa'me jo'ne 'uaute' yecochaqatedac qaedi 'yemaqata, qalaĝaja ñe'me ma'ejama'le niyaĝatapejeguem:
LUK.18.39	—¡¡Am David lec'oĝot, jayem avichoĝoden!!
LUK.18.40	Jesús nechachiñe qama'le damaĝajoĝona qaedi qonauega. Ca'li dajoya'aguet qama'le yenat:
LUK.18.41	—¿Jach'e ga'me jetaque am jee'tem?
LUK.18.41	Ñe'me qanam 'yateguet:
LUK.18.41	—Jaliaĝanec, jetaque yitaĝa jauanaac.
LUK.18.42	Jesús enaac:
LUK.18.42	—¡'Noota qom yitaĝa auanaac! Jouaĝat da'me adepe'e, male am qonec'alaĝategue.
LUK.18.43	Qanach'e paja'a ñe'me qanam yitaĝa yauanac, qama'le 'nonaĝachigui ñe'me Dios da'me equegue ñe'me Jesús. Nataq'aen ena'uaque ga'me jiyaĝadipi jo'ne yauata da'me dojo' nach'e ena'am yi'yoĝodetedac joñe'me Dios.
LUK.19.1	Jesús taue di'me Jericó, qama'le paja'a quetaye. 
LUK.19.2	'Uo ñe'me jiyaĝaua neuoyaq jo'ne na'ña lenaĝat Zaqueo, lejaliaĝane'j gaa'me lo'ol da'me nejetenaguec di'me Roma. 
LUK.19.3	Qama'le Zaqueo jetaque yateton ñe'me Jesús, qalaĝaja queda'me jalcote ga'me jiyaĝadipi qama'le ja yaqanatet, yajouaĝat da'me poñolec joñe'me. 
LUK.19.4	Qo'che' 'uau'tague ga'me qodajo'tague qaedi yauana ñe'me Jesús, qama'le quije'mec jaga'me epaq ga'me yauaqa'a ga'me ta'ya ñe'me Jesús. 
LUK.19.5	Ca'li Jesús yovita ga'me ue'ta, nejelije'mec jaga'me epaq qama'le enaac:
LUK.19.5	—Zaqueo, am enegue da'me anenochiñe, qa'a nayi jetaque jec'ata di'me at'achaqa'.
LUK.19.6	Zaqueo enegue da'me nenochiñe, qama'le lamaic ta'le 'nomataĝanegue ñe'me Jesús. 
LUK.19.7	Mane'e da'me yauata da'me dojo' gaa'me jiyaĝa'u laqaya', qama'le ena'uaque e'n ja 'noe'n naa'me 'laqataqa eedapega ñe'me Jesús, enapega't: “¿Toqoch'e yec'ata di'me loeco lo'o 'lachaqa'?” 
LUK.19.8	Chane'eja Zaqueo ñijeguem qama'le t'aqataĝanem ñe'me Jaliaĝanec:
LUK.19.8	—Jaliaĝanec, nayi janema gaa'me choĝodayaqolqa ga'me laeñi yema ga'me jo'ne jauana; nataq'aen qom 'uo gamachaqaega jecachiyot qama'le cuatro ji'iyelaĝateguet da'me yitaĝa janem.
LUK.19.9	Jesús 'yateguet joñe'me:
LUK.19.9	—Nayi jenjo' nolo' novita da'me Dios lec'alaqataĝanaĝac jenjo' at'achaqa', qa'a nach'e ena'am am c'oĝot di'me Abraham. 
LUK.19.10	Qa'a jayem jo'ne Jiyaĝaua Lec'oĝot ñanaequena qaedi ñemitaque ga'me jo'ne yejomac nataq'aen ñec'alaĝategue joga'me.
LUK.19.11	Joga'me jiyaĝadipi naquiaĝatapega ñe'me Jesús da'me 'yaĝat da'me dojo', qama'le ñe'me 'yaĝatema jogaa'me da'me laloqotenaĝanaĝaiqui, qa'a male yauaqa'a di'me Jerusalén, qama'le jogaa'me yepetedapega da'me lejaliaĝa ñe'me Dios male laloqo' da'me di'yoĝoma.
LUK.19.12	Enaac: “'Uo ñe'me jiyaĝaua jo'ne p'ajaye da'me ni'yoĝodenataguec, dajoyi ga'me qaya'ague, ga'me aleua laqaya, qaedi qoyen nejaliaĝanec jo'ne najoĝola' qama'le 'niyelaq. 
LUK.19.13	Ca'li maliaĝa jona'li ya'uo da'me leuoĝoc, qama'le yiyaĝanalo gaa'me lalemaĝaje'te jo'ne diez, jogaa'me onolqa'tape yanema jaga'me naicaua, qama'le enaac: «Jamoyi, a'uonataĝañiya janjo' ñaicaua chayovida'a qom 'ñiyelaq.» 
LUK.19.14	Qalaĝaja ga'me jiyaĝadipi jo'ne na'ña ga'me 'naleua ja qo'yamaqaten ta'le qoyen lejaliaĝane'j, chane'eja qoyauo'oe gaa'me jiyaĝa'u nalo'ta't jo'ne qoyen yecadelegue 'me qoyanema dojo' 'nelopague'j: «Ja ja'amaqatenaq ta'le qoyen qadejaliaĝanec jenjo' jiyaĝaua.»
LUK.19.15	“Qalaĝaja ñe'me qoyanem da'me qaedi jaliaĝanec jo'ne najoĝola', qama'le 'niyelaĝa ga'me mach'e 'naleua. Ca'li yiyamaĝañi, qama'le delataĝanalo gaa'me lalemaĝaje'te jo'ne nach'egaua yanema jaga'me naicaua, qaedi yayaten da'me lomataĝanaĝa'j jogaa'me. 
LUK.19.16	Ñe'me 'uaeñe dajoya'aguet joñe'me qama'le enaac: «Jaliaĝanec, jana'me anaicaua chiyaqayi diez 'viyelaĝalegue da'me loĝonaĝanaĝac.» 
LUK.19.17	Joñe'me najoĝola' 'yateguet: «¡Yataqachiñe 'noota: am yalemaĝajet jo'ne 'noota! Qama'le queda'me auayataĝadetelegue da'me aue'et ga'me jaleca, nayi jen anejaliaĝatelo'te gaa'me diez noyaqa.» 
LUK.19.18	Dajoya'aguet ñe'me laqaya, qama'le enaac: «Jaliaĝanec, jana'me anaicaua chiyaqayi cinco 'viyelaĝalegue da'me nichiguegue.» 
LUK.19.19	Nach'e ena'am 'yateguet jenjo': «Am anejaliaĝatelo'te nayi gaa'me cinco noyaqa.»
LUK.19.20	“Qalaĝaja laqaya dajoya'aguet enaac: «Jaliaĝanec, janjo' jana'me anaicaua. Yecoĝoñi da'me jiyamaĝat; 
LUK.19.21	qa'a am jo'oiyapega, qa'a am jiyaĝaua jo'ne ja am 'te damitelegue, jo'ne auacona ga'me ja auepotan nataq'aen anaqat jaga'me jala ga'me ja adanec.» 
LUK.19.22	Chane'eja enapega ñe'me najoĝola': «Am yalemaĝajet jo'ne ja am 'te no'en, queda'me mach'e at'aqataqa am jepoleguelo'te. Ta'le eja auayaten da'me jayem jiyaĝaua jo'ne ja damitelegue, jo'ne jacona ga'me ja jepotan nataq'aen ñaqat jaga'me jala ga'me ja yanec, 
LUK.19.23	qama'te ¿toqoch'e ja auachaue jaga'me laicaua lae't jana'me ñaicaua qaedi deco'o, qaedi qom ñovi' qama'le nach'e ena'am jaconeguet jaga'me loĝona?»
LUK.19.24	“Qama'le enapegalo gaa'me jo'ne ueteda'ajop 'me lecochaĝa'u: «¡Auodaĝañiyec jana'me laicaua, qama'le auañem ñe'me diez 'viyelaĝalegue da'me lomataĝanaĝac!» 
LUK.19.25	Jogaa'me 'yadeteguet: «Qalaĝaja, jaliaĝanec, ñe'me joote yauana ga'me loĝonaĝanaĝac jo'ne diez 'viyelaĝalegue.» 
LUK.19.26	Joñe'me najoĝola' 'yateguet: «Ami ja'aĝatema queda'me ena'uaque gaa'me jo'ne 'uo ga'me yauata, nach'e ena'am qo'nouadijelegue ga'me qoyanem; qalaĝaja ga'me jo'ne qaya'te yauana, chayovida'a ga'me jaleca jo'ne te'me yauana qodoĝotaĝanec. 
LUK.19.27	Qalaĝaja, ena'uaque ga'me jo'ne yauteuapi jo'ne ja 'yamaqate'n da'me ñejaliaĝatelo'te joga'me, anaviquiyaquena qaedi jauatelo'te da'me aualachi'.»”
LUK.19.28	Mane'e ca'li da'me nenaĝategue da'me dojo', Jesús yitaĝa yalemaĝaye da'me dajoyi di'me Jerusalén.
LUK.19.29	Mane'e ca'li joote yauoqoda'a di'me Betfagé nataq'aen Betania, ga'me qajoĝonaĝa jo'ne Olivo Lichidijat, Jesús ye'uauaĝate' gaa'me dojolqa 'me lapaĝaguenataqa, 
LUK.19.30	enaac:
LUK.19.30	—Jamoyi, a'uavita di'me noicolec jo'ne jaqa'ta, qama'le mane'e qom ayoue di'me qama'le auañiya ga'me ajena jo'ne necoñetaejec, jo'ne maliaĝa qaya'te ua'a ta'le 'uo ga'me nalegue. Auejoyiye qomle qama'le jayem anaviquiya. 
LUK.19.31	Nataq'aen qom 'uo gamachaqaega ami yena't queda'me toqoch'e auejoyiye, qama'le a'uaqataĝañem, aueñe'tae: «Ñe'me Jaliaĝanec cada'ac youetaque.»
LUK.19.32	Jogaa'me lamaĝa's eque' ca'li qama'le yauata yema ga'me Jesús joote 'yaqataĝaneque jo'ne 'laqatac. 
LUK.19.33	Mane'e ca'li cha'li yejotedapeguegue ga'me ajena, gaa'me ladi'p yena't jogaa'me:
LUK.19.33	—¿Toqoch'e auejoyiye?
LUK.19.34	Jogaa'me 'yategueta:
LUK.19.34	—Qa'a ñe'me Jaliaĝanec cada'ac youetaque.
LUK.19.35	Qama'le yaueta ñe'me Jesús ga'me ajena, lapaĝadelegue naa'me lapo'ote qama'le yanedalegue joga'me. 
LUK.19.36	Qama'le mane'e ca'li Jesús cha'li yeuotapiye't, ga'me jiyaĝadipi lapaĝadi'ñgui gaa'me lapo'ote ga'me ta'ya ñe'me. 
LUK.19.37	Ca'li male ua'a ga'me yauaqa'a di'me Jerusalén, ga'me qotayapi'ña ga'me qajoĝonaĝa jo'ne Olivo Lichidijat, ena'uaque gaa'me jo'ne quetedapegue' male chiyoqochiñe da'me yiyaĝanaĝatedac da'me lamai'j nataq'aen 'nonaĝachidegue ñe'me Dios queda'me uo'oe gaa'me lañoqotaĝanaĝaco p'ajodaye jo'ne qoyauanalo. 
LUK.19.38	Enapega't:
LUK.19.38	“¡Yataqachiñe qo'nonaĝachigui ñe'me Qadajoĝola'
LUK.19.38	jo'ne naequena jo'ne Lamaĝajec ñe'me Jaliaĝanec!
LUK.19.38	¡'Nemaĝac 'me yedaje'ma di'me piyem,
LUK.19.38	nataq'aen 'lonaĝac ñe'me Dios jo'ne napacalegue di'me p'ajeguem!”
LUK.19.39	Qama'le uo'oe ca'li ga'me fariseopi jo'ne uetauelo ga'me jiyaĝadipi ca'li, enapega't:
LUK.19.39	—Paĝaguenataĝanaĝaic, avicocha' naa'me am quetedapegue'.
LUK.19.40	Qalaĝaja Jesús 'yategueta:
LUK.19.40	—Ami ja'aĝatema, qom 'nemaĝadiñe naa'me naajo' qama'le ¡niyaĝadijeguem jaĝa'te ga'me qadipi!
LUK.19.41	Ca'li yovida'a ga'me yauaqa'a di'me Jerusalén, mane'e da'me yauana di'me noic, qama'le Jesús noyelegue ga'me, 
LUK.19.42	qama'le enaac: “¡Ami Jerusalén laje'pi: ta'le jenjo' nolo' nach'e ena'am auayachiñe ga'me jo'ne yaqanatet ta'le ami yanema da'me at'emaĝaqui! Qalaĝaja nayi dojo' ja ami 'te qoyaloĝonalo, qama'le ja auañiya. 
LUK.19.43	Qama'le noloqo'ote ja 'noe'n ami na'talo, queda'me gaa'me adaute'udi' yauo'oe ga'me 'noĝodijeguem jo'ne quedejop di'me noic, qama'le yajoĝona't nataq'aen yema naua'alo naa'me lael ga'me noic da'me denonataĝa'n. 
LUK.19.44	Nataq'aen yataqachiñe yapalaĝat; nimichidiñe qoye'n ga'me jo'ne netedaue di'me noic, nataq'aen ja yachetedai'ñdi ga'me qa' jo'ne uetalegue ga'me laqaya, qa'a ja auatetoñiyeguet ga'me laloqo' da'me Dios ami dejapichiyalo.”
LUK.19.45	Yem da'me dojo', Jesús ja nayaloĝoden da'me taue ga'me tamenaĝaiqui, qama'le yamaĝadegue gaa'me jo'ne uetedaue, gaa'me jo'ne demenaĝa'tape, 
LUK.19.46	enapegalo:
LUK.19.46	—Da'me nedii's jo'ne Dios 'laqatac eetojo':
LUK.19.46	«Jena'me 'yachaqa' qodechoqotaĝanec qomle
LUK.19.46	da'me netamenaĝaiqui ga'me jiyaĝadipi.»
LUK.19.46	Qalaĝaja da'me ami qamqa'me a'vichiyec da'me cachaĝaiquipi lauac.
LUK.19.47	Yemeda na'me noloqo'ote Jesús dapaĝaguenataĝatac, uetaue ga'me tamenaĝaiqui; qama'le gaa'me lejaliaĝanaqa ga'me tamenaĝaiqui lo'olpi nataq'aen ga'me judiopi napaĝaguenoqo'tpi nataq'aen nach'e ena'ama gaa'me lejaliaĝanaqa ga'me noic yelotedaque chiyaqayi da'me yala't. 
LUK.19.48	Qalaĝaja ja yauata ga'me eeta ta'le yauote, qa'a yema ga'me jiyaĝadipi naquiaĝatedapega nataq'aen yemeda'a ga'me jo'ne nenaĝategue.
LUK.20.1	'Uo jo'me nolo' ca'li Jesús cha'li uetaue ga'me tamenaĝaiqui, yapaĝague'tape ga'me jiyaĝadipi nataq'aen 'yaĝatetapema da'me onaĝaic 'naqataĝanaĝac, qama'le yovi't gaa'me lejaliaĝanaqa ga'me tamenaĝaiqui lo'olpi nataq'aen ga'me judiopi napaĝaguenoqo'tpi nataq'aen ga'me 'yaĝaicachidipi, 
LUK.20.2	qama'le yachimaĝadeta:
LUK.20.2	—Qo'mi a'uaĝatema: ¿jach'e ga'me chiyoĝogue da'me adañoqotaĝanaĝac jo'ne aua'uo da'me dojo'? ¿Jach'e ga'me am yanem da'me dojo' adañoqotaĝanaĝac?
LUK.20.3	Jesús 'yategueta jogaa'me:
LUK.20.3	—Jayem nach'e ena'am ja'uo da'me yenataĝanaĝac jo'ne ami janema. Jayem a'uachiyeguet: 
LUK.20.4	ca'li dachilaĝanataĝan ñe'me Juan, ¿jach'e ga'me yamaĝalegue: nach'eñe Dios uotaĝa ch'e jiyaĝa'u?
LUK.20.5	Qama'le mach'egaua necotayapega't, enapega't: “Qom ja'ataĝaguet queda'me nach'eñe Dios namaĝaquena, qama'le enaac qomle: «¿Toqoch'e ja a'uamaqachiñe?» 
LUK.20.6	Nataq'aen ja jaqanatetaq ta'le jenaqaac nach'egaua gaa'me jiyaĝa'u, qa'a ga'me jiyaĝadipi qo'mi qoyajaĝaque qomle ga'me qadipi da'me qo'mi qoyala't, qa'a ena'uaque jogaa'me 'yamaqate'n queda'me Juan yataqachiñe Dios 'laqataĝanaĝanec.” 
LUK.20.7	Chane'eja 'yadeteguet jogaa'me queda'me ja yayate'n ga'me jo'ne namaĝaquena ñe'me Juan qaedi dachilaĝanataĝan. 
LUK.20.8	Qama'le Jesús 'yategueta jogaa'me:
LUK.20.8	—Nach'e naq'aeta da'me jayem ja ami 'te ja'aĝatema ga'me chiyaqayi da'me yañoqotaĝanaĝac queda'me ja'uo da'me dojo'.
LUK.20.9	Chane'eja Jesús ja nayaloĝoden da'me 'yaĝatema ga'me jiyaĝadipi ga'me laloqotenaĝanaĝaiqui, enaac: “'Uo ñe'me jiyaĝaua jo'ne ya'uo jaga'me noqop'adit jo'ne uva lichidijat, yauo'oe gaa'me jiyaĝa'u jo'ne neteleta ga'me 'lonatac da'me cha'li ca'e, qama'le dajoyi ga'me qaya'ague. 
LUK.20.10	Ca'li yovita ga'me laloqo' da'me qonaqat jaga'me jala, qama'le yamaĝalo ga'me lalemaĝajet gaa'me onataĝanaĝayaqa qaedi qoyanem ga'me lae ga'me jalayaĝac jaga'me uva; qalaĝaja jogaa'me ye'uaĝa'n nataq'aen qaya'te qoyanem da'me 'viyelaq. 
LUK.20.11	Chane'eja ñe'me loĝot ga'me uva lichidijat yitaĝa yamaq ga'me lalemaĝajet laqaya; qalaĝaja nach'e ena'am jenjo' qoye'uetac, qoye'uaĝana nataq'aen qoyen yayoĝodegue naa'me loua' da'me qo'yiyelaĝa't. 
LUK.20.12	Yitaĝa yamaq ga'me laqaya, nach'e ena'am qoyen yédiñe ga'me lo'oc qama'le qoyijaĝa'ya ga'me p'aye.
LUK.20.13	“Chane'eja ñe'me loĝot ga'me uva lichidijat enaac: «¿Jach'e jogamaĝa ja'uo nayi? Chimaqachiñe da'me jamaq nayi ñe'me yalec jo'ne jauotec; uotaĝa maqachaĝa qouatec'a.» 
LUK.20.14	Qalaĝaja ca'li yauata gaa'me onataĝanaĝayaqa, qama'le enapega'ajalo: «Nach'ena jenjo' jo'ne yaconeguet qomle da'me neuoyaĝac; jalataq nayi, qaedi ga'me te'me loĝot male qo'mi ua'ajopa qomle.» 
LUK.20.15	Qama'le qoyachiyoĝotalegue ga'me uva lichidijat da'me qoyalat.
LUK.20.15	“Chane'eja, ¿jach'e ga'me auepíchitapega da'me ya'uo qomle ñe'me loĝot ga'me uva lichidijat? 
LUK.20.16	Ami ja'aĝatema queda'me naequena qomle qama'le yala't jogaa'me onataĝanaĝayaqa, nataq'aen ga'me uva lichidijat yanema gaa'me jiyaĝa'u laqaya'.”
LUK.20.16	Mane'e ca'li domachita da'me dojo' jogaa'me, enapega't:
LUK.20.16	—¡'Noota qom ja naq'aeta da'me dojo'!
LUK.20.17	Qalaĝaja Jesús yelochiguilo, qama'le enaac:
LUK.20.17	—Qama'le ¿jach'e jogamaĝa yelo'teguet dojo' jo'ne 'yaĝatetac ga'me nedii's:
LUK.20.17	«Ga'me qa' jo'ne 'yota'n jogaa'me onataĝanaĝayaqa,
LUK.20.17	Male taue da'me neleguemaĝata ga'me qa' 'me t'añiyapeguet ga'me emec»?
LUK.20.18	Gamachaqaega jo'ne 'uaĝalegue na'me qa' yataqachiñe en dolayi qomle; nataq'aen jenjo' qa' qom yep'aĝañe ga'me jiyaĝaua, qama'le en lojoche.
LUK.20.19	Qama'le jogaa'me lejaliaĝanaqa ga'me tamenaĝaiqui lo'olpi nataq'aen joga'me judiopi napaĝaguenoqo'tpi jetaque yecoñe't ñe'me Jesús, qa'a yayate'n queda'me en tachiguilo da'me laloqotenaĝanaĝaiqui, qama'le t'oidapega ga'me jiyaĝadipi.
LUK.20.20	Uo'oe gaa'me qoyama' c'atenaĝanaĝayaqa jo'ne eetapela'ajalo jiyaĝa'u jo'ne yataqatelo'te, qaedi e'n nenaĝatedegue ñe'me Jesús gamachaqaegaua uo'oe jo'ne chiyaqayi da'me uajoilo'te ga'me 'laqataqa, qama'le naq'aeta da'me male qoyanot ñe'me jaliaĝanec 'me Roma le'ec jo'ne nejaliaĝatelo'te gaa'me judiopi. 
LUK.20.21	Naajo' yena't joñe'me:
LUK.20.21	—Paĝaguenataĝanaĝaic, jayatenaq queda'me jo'ne anenaĝategue nataq'aen auapaĝaguenataĝanec yataqachiñe yiyamaqachiñe, nataq'aen jo'ne ja auelotaque ga'me ch'e am 'yamaqate'n jogaa'me jiyaĝa'u. Am yataqachiñe eja auapaĝaguenataĝanec da'me ladic ñe'me Dios. 
LUK.20.22	Jega, ¿qo'li chimaqachiñe da'me jejetenaq ñe'me lejaliaĝane'j ga'me Roma laje'pi, uotaĝa ja naq'aeta?
LUK.20.23	Qalaĝaja ñe'me yayate'n da'me lelnataĝaco ja 'noe'n, qama'le enaac:
LUK.20.24	—Cha'li jayem aualoĝoñiya jaga'me anaicauai jo'ne denario. ¿Jach'e ga'me latajoĝoc lequi'i nataq'aen lenaĝat jo'ne uetalegue jana'me?
LUK.20.24	Jogaa'me 'yadeteguet:
LUK.20.24	—Mach'e lequi'i ñe'me jaliaĝane'j ga'me Roma laje'pi, nataq'aen mach'e lenaĝat jenjo'.
LUK.20.25	Qama'le Jesús enapegalo jogaa'me:
LUK.20.25	—Chane'eja chimaqachiñe da'me auañem ga'me mach'e loĝot ñe'me jaliaĝane'j ga'me Roma laje', nataq'aen auañem ñe'me Dios ga'me mach'e loĝot.
LUK.20.26	Qama'le yema gaa'me 'laqataqa jo'ne domachiyalo ga'me jiyaĝadipi qaya ga'me qoyauana ta'le qoyen uajoilegue qaedi qoyecoñe', nach'edata da'me yoqoch'ema gaa'me 'lataĝaco qama'le 'nemaĝadela'ajalo jogaa'me.
LUK.20.27	Yem qama'le uo'oe gaa'me saduceopi jo'ne yec'adeta ñe'me Jesús. Jogaa'me saduceopi ja 'yamaqate'n ta'le yitaĝa 'niyelaĝadijeguem gaa'me joote yele'u; qo'che' yauote dojo' 'laqata'j:
LUK.20.28	—Paĝaguenataĝanaĝaic, Moisés qo'mi yepotanouelo da'me lediijec jo'ne eetac: «Qom ch'e yeleu ga'me jiyaĝaua jo'ne 'uo jaga'me loua da'me qaya'te c'oĝo't, qama'le ñe'me lanoqolec di'me yeleu 'noota ta'le en loua jañe'me p'ai qaedi yauo'oe c'oqo'te di'me laqaya jo'ne yeleu.»
LUK.20.29	“Chane'eja naq'aeta uo'oe ca'li gaa'me jo'ne mach'e naqaya' jo'ne siete; qama'le di'me 'uaechiñe jogaa'me 'uoneguet, qalaĝaja qaya'te c'oĝot da'me yeleu. 
LUK.20.30	Di'me lanoqolec jo'ne 'uoneguet ca'li ch'e yeleu; 
LUK.20.31	qama'te di'me jiyaĝaua laqaya nach'e ena'am yeleu, qama'le naq'aeta chayovida'a nimichidiñe gaa'me siete da'me qaya'te c'oĝot. 
LUK.20.32	Ua'edi qama'le nach'e ena'am yeleu jadi'me yauo. 
LUK.20.33	Chane'eja, ¿jach'e ga'me eeta da'me dojo' qom eja da'me 'niyelaĝadijeguem ga'me yele'u? ¿Jach'e jogamaĝa 'uoneguet qomle jaga'me yauo, queda'me joote 'uonegueta gaa'me siete?”
LUK.20.34	Jesús 'yategueta jogaa'me:
LUK.20.34	—Da'me 'noyaĝac jo'ne 'uo nayi, ga'me jiyaĝadipi cha'li 'uotapega't; 
LUK.20.35	qalaĝaja jogaa'me jo'ne Dios yayate'n da'me naloteda'aguet da'me qoyiyala'aque qomle da'me 'niyelaĝadijeguem qaedi yacoteguet da'me 'loyaĝa'j jo'ne ja 'naidena'a, naqaegaua male ja yitaĝa 'uona't, 
LUK.20.36	qa'a male ja yitaĝa yele'u. Da'me ena'ama qomle gaa'me piyem laje', nataq'aen yataqachiñe Dios lec'oqo'tolqa queda'me 'niyelaĝadijeguem.
LUK.20.37	“Nach'edi di'me Moisés, ca'li yauana jaga'me epaq jo'ne edañgui, qo'mi yayatenaĝanaĝaneque queda'me 'niyelaĝadijeguem gaa'me joote yele'u. Nach'edi ua'a ca'li 'yaĝatetac ñe'me Jaliaĝanec nach'eñe Nedios di'me Abraham, di'me Isaac nataq'aen di'me Jacob. 
LUK.20.38	Qama'le ¡ñe'me ja Nedios gaa'me jo'ne yele'u! Chane'eja naajo' jo'ne yele'u mañaĝa male nec'aletedaye, qa'a ¡ena'uaque gaa'me jo'ne Dios yauanalo, nach'egaua nec'aletedaye!”
LUK.20.39	Qama'le uo'oe ga'me judiopi napaĝaguenoqo'tpi jo'ne enapega't:
LUK.20.39	—Paĝaguenataĝanaĝaic, 'noota da'me anenaĝategue.
LUK.20.40	Qama'le ja yitaĝa 'yaedetedac da'me yauo'oe gaa'me lenataĝanaĝaco.
LUK.20.41	Jesús yenate'tape jogaa'me:
LUK.20.41	—¿Toqoch'e aueñetapega da'me chiyoĝoguet di'me David ñe'me Dios Liquiyac? 
LUK.20.42	Qa'a da'me mach'edi di'me David yediñe joca'li, jana'me nede 'me lenaĝat Nalacpi, enaac:
LUK.20.42	«Joñe'me Jaliaĝanec dojapegue' ñe'me Yejaliaĝanec:
LUK.20.42	Ona'ña jena'me jayaten,
LUK.20.43	chayovida'a qom jen auapeta'ñelo
LUK.20.43	ena'uaque gaa'me adaute'udi'.»
LUK.20.44	Qama'le, ¿teua'atoqo' chiyoĝoguet di'me David ñe'me Dios Liquiyac, qom nach'edi di'me David yenaqatenec «Yejaliaĝanec»?
LUK.20.45	Ena'uaque ga'me jiyaĝadipi naquiaĝadetapega, qama'le Jesús dojapegue'to gaa'me lapaĝaguenataqa: 
LUK.20.46	“Achiya'agueta joga'me judiopi napaĝaguenoqo'tpi jo'ne noqopideta da'me yaidiñe gaa'me yatedañe da'me leuo jo'ne yededañe nale yeuo'tape, nataq'aen nale yec'adeta ga'me laeñi ga'me noic qama'le jetaque qo'nonaĝachiguilo da'me qoyep'iye'n. Nataq'aen nale tadoue ga'me nemaĝaiqui qama'le 'yatalo gaa'me je'onaĝaiqui' jo'ne p'adeuo jo'ne qoyi'yoĝoden nataq'aen 'yatalo gaa'me 'lachaqa'te jo'ne onaĝayaqa nale deque'y. 
LUK.20.47	Nataq'aen doĝotaĝaneque ga'me jo'ne yiyamaqa'tama jogaa'me p'ail, nataq'aen nale nequepaĝatedelegue da'me dojo' qama'le yauo'oe gaa'me netamenaĝaco jo'ne jalo'li. Jogaa'me yataqachiñe let'adaic ga'me ne'uaĝanague'j jo'ne qoyanema qom'te.”
LUK.21.1	Jesús yec'ate'tape gaa'me neuoyaĝadi jo'ne yadegue jaga'me laicaua, yemetetedapiñgui jaga'me najaqaje lae't, 
LUK.21.2	qama'le nach'e ena'am yauana jañe'me p'ai jo'ne choĝodaq da'me yachedañgui dojole naicaual jaga'me najaqaje lae't. 
LUK.21.3	Chane'eja Jesús enaac:
LUK.21.3	—Eja da'me ami ja'aĝatema queda'me janjo' p'ai jo'ne choĝodaq, ga'me yanegue napacalegue yema; 
LUK.21.4	qa'a ena'uaque e'n lajaqaje' jaga'me ch'e 'liyoqote', qalaĝaja jañe'me, da'me choĝodaq, yanegue yema ga'me yiyamaqa'tam.
LUK.21.5	Uo'oe gaa'me jo'ne dojetedapiye ga'me tamenaĝaiqui, da'me 'lonaĝac ga'me qadipi nataq'aen najaqajel jo'ne qoyanoto joñe'me Dios jo'ne qoyen li'yoĝodaqa'te ga'me tamenaĝaiqui. Qalaĝaja Jesús enaac:
LUK.21.6	—Novi't qomle gaa'me noloqo'ote jo'ne yema jenjo' auec'achiñetac, qaya'te onolec qa' ta'le maqachaĝa uetalegue ga'me laqaya qomle. Yema qoyapalaĝat qom'te.
LUK.21.7	Chane'eja yauote da'me lachimaqataĝanaĝa'j:
LUK.21.7	—Paĝaguenataĝanaĝaic, ¿jach'e jogamaĝa laloqo' da'me 'uo da'me dojo'? ¿Jach'e jogamaĝa 'nanec qomle da'me yauaqa'a da'me male di'yo't naa'me naajo' uo'oe?
LUK.21.8	Jesús 'yategueta:
LUK.21.8	—Achiya'aguet qomle da'me dojo' qaedi ja ami 'te qoyoqovi'n. Qa'a qayoĝode' gaa'me novi't qomle jo'ne ch'e jayem 'naĝachidiye. Eet'oi qomle: «Mach'e jayem Dios Liquiyac», nataq'aen «Mach'e laloqo'ena.» Qalaĝaja ami, ena'te oquiyegue. 
LUK.21.9	Nataq'aen qom auep'iquitapega queda'me 'uo ga'me nalatetapega't nataq'aen deloiquitapega't, qama'le ena'te at'oiyi, qa'a nach'eda dojo' 'uaeñe 'uo qomle; qalaĝaja, maliaĝa ja yovita ga'me loiquiaqa'.
LUK.21.10	Qama'le Jesús enaac: “Ga'me noic delo'ye' ga'me noic laqaya, nataq'aen gaa'me nejaliaqa'te 'uo ga'me nalada't. 
LUK.21.11	Nataq'aen jalcote qomle da'me deda'tape jena'me aleua, da'me ne'ep gaa'me ale'u, nataq'aen 'uo da'me napite'nadi, choqoda'me uo'oe qomle gaa'me di'yo't di'me piyem jo'ne chaqayaqa let'al nataq'aen jalcoli'tolqa gaa'me 'nanaqa.
LUK.21.12	“Qalaĝaja nadi'ta da'me uo'oe naa'me naajo', ami qoyecoñede'tape qomle nataq'aen 'uo da'me anecanaguequi. Ami qoyaue'ualo gaa'me nemaĝaiqui' qaedi anenaĝachiyegue ga'me ami yajouaĝa't, ami qoyanedaue jaga'me coñetaĝanaĝaiqui nataq'aen ami qoyajoĝona'agueta gaa'me jaliaĝanaqa jo'ne p'ajodaye choqogaa'me jaliaĝanaqa jo'ne yelolo'te gaa'me ale'u lael, qa'a yajouaĝat da'me ami yapaĝaguenataqa. 
LUK.21.13	Nach'eda 'uo da'me adedaqadi' da'me auepitaqachiñiyac da'me jayem a'uaĝachetac. 
LUK.21.14	Qalaĝaja, auacoñiyeguet da'me ja diyachitapiyelo naa'me adai'lidi' da'me jach'e jogamaĝa anenaĝachiyegue qomle a'uaĝachi, 
LUK.21.15	qa'a naqayem jo'ne ami janema qomle ga'me at'aqataqadi' jo'ne ami najaqachiguilo da'me adayatenaĝanaĝaqui, qama'le qaya'te gamachaqaega gaa'me ami nautenalo yaqanatet ta'le napogaĝadeneguet uotaĝa yaqanatet ta'le nautenaĝaneguet ga'me 'laqatac. 
LUK.21.16	Qalaĝaja chayovida'alo gaa'me mach'e adet'aldi' ami p'alo'te qomle da'me ami nautenalo, jogaa'me adaqayadejoda, nataq'aen ga'me lael da'me adaqayayaĝaqui nataq'aen ga'me anaigaĝa'udi'. Uo'oe gaa'me qoyala't da'me ami, 
LUK.21.17	nataq'aen yema jena'me aleua ami qoniquiyatapegalo jouaĝat da'me jayem oquiyegue. 
LUK.21.18	Qalaĝaja, qaya'te onolec adayoĝochi ta'le qoyeguem: 
LUK.21.19	¡'noota qom a'nañaĝachela't, qaedi auaqanachichi da'me adec'aliyegue!
LUK.21.20	“Qom auañiya di'me Jerusalén da'me qodique'tajop ga'me coicopi nalada't lo'olpi, male auayachiñe da'me ja cop'a da'me qoyapalaĝat. 
LUK.21.21	Chane'eja gaa'me jo'ne ueteda'a di'me Judea, 'noota da'me dajodegue, yec'atalo gaa'me qajoĝona'a; jogaa'me jo'ne ueteda'a di'me Jerusalén, 'noota ta'le yenoĝodegue queda'e ga'me, nataq'aen gaa'me ueteda'ague ga'me 'nonaĝa 'noota ta'le ja 'viyelaĝadoue joga'me noic. 
LUK.21.22	Qa'a mach'e noloqo'ote jo'ne qoyen tachiguilo da'me male 'uo da'me Dios le'uaĝanaĝanaĝac qomle, nach'eda male yepaquichiguilo ena'uaque ga'me jo'ne 'yaĝatetac daa'me nedii's joca'li. 
LUK.21.23	¡Yataqachiñe choĝodailole gaa'me yauo' jo'ne nalotapegueta gaa'me noloqo'ote qom'te da'me qo'uaĝail, uotaĝa qom uo'oe gaa'me c'oqo'te jo'ne maliaĝa nojoqotedapeuo! Qa'a yataqachiñe jalcote qomle da'me layaliyaĝac jena'me jenjo' aleua, nataq'aen yataqachiñe qoyachalegue da'me Dios lalemataic jenjo' noic qomle. 
LUK.21.24	Uo'oe gaa'me qoyalateque ga'me daĝanaĝat nataq'aen gaa'me laqaya' qoyaue'j qomle qama'le e'n lecoñetae's ga'me noyaqapi jena'me aleua; qama'le ga'me ja judiopi ch'e e'n lapiaĝala't qomle di'me Jerusalén, chayovida'a qom yenoĝodegue gaa'me noloqo'ote jo'ne qoyanema.
LUK.21.25	“Uo'oe qom'te gaa'me 'nanaqa'te jañe'me ajeua nataq'aen ñe'me auoĝoic nataq'aen ga'me uaqachiñipi; nataq'aen yema jena'me aleua 'uo da'me nachitataic nataq'aen jalcote da'me loqolanaqa', jouaĝat ga'me chaqae'ta lejamaĝa ga'me noĝop lepa'. 
LUK.21.26	Qama'le ga'me jiyaĝadipi copecheyapeguem qom uenata da'me dojo' 'uo qomle jo'ne ualegue jena'me aleua; qa'a qoyedaĝa'tape qomle ena'uaque gaa'me jo'ne neda'ague di'me p'ajeguem 'me laqauaejeguem. 
LUK.21.27	Qom yem da'me dojo' qama'le jayem jo'ne yataqachiñe Jiyaĝaua Lec'oĝot jayem qoyela'aguet da'me japetalegue ga'me piyem lo'oc da'me ñovi', nataq'aen yataqata t'adaic da'me yañoqotaĝanaĝac choqoda'me 'yonaĝac. 
LUK.21.28	Qom yepacalegue da'me di'yo'quena naa'me naajo' uo'oe, qama'le 'noota qom auacoñiyeguet da'me at'añaĝaqui, qa'a nach'ega laloqo' da'me ami qonec'alaĝatedegue.”
LUK.21.29	Nach'e ena'am yanema dojo' en laloĝoiqui ga'me 'yaĝatetac: “Auec'achiñe jaga'me epaq jo'ne higuera, uotaĝa gamachaqaega epaq laqaya. 
LUK.21.30	Qom auañiya da'me nejetedegue naa'me layoqotel, qama'le auayachiñe queda'me male yauaqa'a ga'me uo'e. 
LUK.21.31	Nach'e naq'aeta qomle, qom auañiya da'me male yepacalo'te di'yo't naa'me naajo' jo'ne uo'oe, auayachiñe jo' qomle queda'me yamta'le novitequena da'me lejaliaĝa ñe'me Dios.
LUK.21.32	“Eja da'me ami ja'aĝatema, da'me ena'uaque naa'me naajo' uo'oe yepacalo'te di'yo't qom maliaĝa 'uo jena'me jenjo' jiyaĝadipi naa'me naajo' noloqo'ote. 
LUK.21.33	Jodi'me piyem nataq'aen jena'me aleua ja yitaĝa 'uo qom'te, qalaĝaja da'me 'yaqataqa qamqa'me ja yenoĝodegue.
LUK.21.34	“Achiya'aguet: ena'te ademiya'alo gaa'me namanaĝanaĝaco uotaĝa ta'le ami taĝayaqa uotaĝa ta'le diyachitapiyelo naa'me adai'lidi' queda'me cha'li 'uo da'me at'oyaĝaqui nayi, qaedi ga'me nolo' qomle ja ami 'te yepelaĝa't da'me ami ualo'te 
LUK.21.35	ena'am ta'le ami qonapogoĝo'tape. Qa'a neda'ñalo ena'uaque jogaa'me jo'ne netedalegue jena'me aleua. 
LUK.21.36	'Noota qom a'vicheta't nataq'aen anetameñetac yemeda naa'me noloqo'ote, qaedi maqachaĝa ami yaĝa'n ena'uaque naa'me naajo' uo'oe qomle nataq'aen qaedi auaqanachichi ta'le auec'aeche'uo qama'le auajoyiya'aguet ñe'me Jiyaĝaua Lec'oĝot.”
LUK.21.37	Quete' gaa'me noloqo'ote da'me Jesús dapaĝaguenataĝatapegoue ga'me tamenaĝaiqui, qama'le ne'uaĝanañe nale ua'a ga'me qajoĝonaĝa jo'ne Olivo Lichidijat. 
LUK.21.38	Qama'le ena'uaque ga'me jiyaĝadipi yec'adeta nale ne'teta ga'me tamenaĝaiqui qaedi qodomachiya.
LUK.22.1	Qalaqach'ele male yauaqa'a ga'me nolo' nale qoyalic jaga'me pan jo'ne qaya'te lale'gue, nach'eda dojo' jo'ne niqui'yaĝanataĝanaĝac da'me qouenata di'me nolo' jo'ne Pascua, nale qonetouena ca'li maqachaĝa leuotaye jo'me piyem le'ec joca'li. 
LUK.22.2	Qama'le jogaa'me lejaliaĝanaqa ga'me tamenaĝaiqui lo'olpi nataq'aen joga'me judiopi napaĝaguenoqo'tpi yelotedaque ga'me lajoĝoc ta'le yala't ñe'me Jesús, qalaĝaja t'oitedapega ga'me jiyaĝadipi.
LUK.22.3	Qama'le Satanás taue ñe'me Judas jo'ne qoyiyanaĝatapec Iscariote, nach'eñe chiyaqauelo gaa'me doce lapaĝaguenataqa ñe'me Jesús. 
LUK.22.4	Judas dajoyilo gaa'me lejaliaĝanaqa ga'me tamenaĝaiqui lo'olpi nataq'aen gaa'me nevitoqo't da'me yelodelegue ga'me tamenaĝaiqui qama'le dojapegue'to jogaa'me, dojetedapiye da'me lajoĝoc da'me yanouelo ñe'me Jesús. 
LUK.22.5	Qama'le jogaa'me jalcote da'me made'tape nataq'aen uenateteda'a da'me yate'm jaga'me naicaua'. 
LUK.22.6	Qama'le ñe'me Judas 'yamaqaten da'me qo'yaĝatem, chane'eja yelotaque ga'me ua'a da'me yiyamaqatelegue qaedi ja qoyauachigui da'me male yanegue.
LUK.22.7	Yovida'a jo'me nolo' da'me qoyalic jaga'me pan jo'ne qaya'te lale'gue, nale qoyalat ga'me 'naĝanaĝate c'oĝot jo'ne qoyalic ga'me nolo' jo'ne Pascua. 
LUK.22.8	Jesús ye'uauaĝata ñe'me Pedro nataq'aen Juan, enaac:
LUK.22.8	—Jamoyi auaqataĝañeta't ga'me qadiqui'yaĝac jo'ne yelo'teguet da'me qouenata nolo' jo'ne maqachaĝa Pascua.
LUK.22.9	Jogaa'me 'yadeteguet:
LUK.22.9	—¿Jach'e ga'me a'uamaqaten da'me jachaqa'ña da'me jiyamaĝataqata't?
LUK.22.10	Jesús 'yategueta jogaa'me:
LUK.22.10	—Qom ayoue di'me Jerusalén, qama'le auañiya ga'me jiyaĝaua jo'ne yachitac jaga'me naco'na. Oquiyegue chayovida'a ga'me emec jo'ne taue, 
LUK.22.11	qama'le a'uaqataĝañiyem qomle ñe'me loĝot ga'me emec: «Ñe'me Paĝaguenataĝanaĝaic am yenat queda'me ¿jach'e jogamaĝa auen ua'a da'me deque'e choqogaa'me lapaĝaguenataqa da'me qouenata ga'me nolo' jo'ne Pascua?» 
LUK.22.12	Qama'le ami yaloĝonalo ga'me emec jo'ne jalcochiye 'me qayaje'mec nataq'aen qoyiyamaĝateta't qaedi ua'a da'me jeque'yaq. Aviyamaĝacheta't qomle ga'me maliaĝa.
LUK.22.13	Jogaa'me eque' ca'li qama'le yauata yema ga'me jo'ne joote Jesús 'yaĝatema, qama'le ye't da'me yiyamaĝateteda't ga'me liqui'yaĝa'j nale pi'yaq jo'ne qouenata ga'me nolo' jo'ne Pascua.
LUK.22.14	Ca'li yovita ga'me laloqo' da'me deque'e, qama'le Jesús nataq'aen gaa'me lamaĝa's ñidiñe ca'li dajoyedalegue ga'me niqui'yaĝala'. 
LUK.22.15	Jesús enaac:
LUK.22.15	—Yataqachiñe 'uo da'me yamaic da'me ami ñeua'to'to da'me jaliguinaq ga'me niqui'yaĝac jo'ne qouenata jenjo' nolo' jo'ne Pascua, queda'me male yauaqa'a ga'me yeleuaĝa. 
LUK.22.16	Qa'a eja da'me ami ja'aĝatema queda'me ja yitaĝa jalic jena'me jenjo' chayovida'a qom yepaquetelegue di'yo'quena da'me Dios lejaliaĝa.
LUK.22.17	Qama'le yacona jaga'me yomaĝaiqui; ca'li joote yanem da'me lamaic ñe'me Dios, enaac:
LUK.22.17	—Auacoñiya jenjo' qama'le mach'e anecolaĝachiye; 
LUK.22.18	qa'a ami ja'aĝatema queda'me ja yitaĝa ñiyomigui ga'me uva li'i, chayovida'a qom novi' da'me lejaliaĝa joñe'me Dios.
LUK.22.19	Yem qama'le yacona ga'me pan; ca'li joote yanem da'me lamaic ñe'me Dios, yecolaĝatapiye gaa'me qama'le yanouelo jogaa'me, enaac:
LUK.22.19	—Jenjo' mach'e laloĝoiqui qoyen jena'me yapat, jo'ne qoyanoue da'me leleuaĝa qa'a jouaĝat ami. Auauoyi da'me dojo' qaedi nach'e eta't jayem auenachetapega.
LUK.22.20	Ca'li yem da'me niqui'yaĝac, qama'le yaloqochichigui ga'me 'uaeñe da'me yacona jaga'me yomaĝaiqui, enaac:
LUK.22.20	—Janjo' mach'e laloĝoiqui qoyen jana'me yetauo', nach'aga naliñi qoyen qomle qaedi ami lecochiyalo, da'me jo'ne Dios ami ye'tema qaedi male aniyamaĝadeñiyeguet joñe'me. 
LUK.22.21	Qalaĝaja nayi ñe'me jo'ne jayem p'alegue qomle male ue'ta jena'me jenjo' da'me dajotalegue jena'me niqui'yaĝala'. 
LUK.22.22	Qa'a jayem jo'ne Jiyaĝaua Lec'oĝot jeguelegue da'me jo'ne joote qo'yaeñi yadic, qalaĝaja ¡degueja qomle da'me lachoĝodec ñe'me jo'ne jayem p'alegue!
LUK.22.23	Chane'eja ja nayaloĝode'n da'me paja'a onolqa'tape nenada't jach'e jogamaĝa naqaega 'uo ga'me 'yetec.
LUK.22.24	Jogaa'me lapaĝaguenataqa 'uo ca'li da'me necotaĝa'j queda'me jach'e jogamaĝa yataqachiñe qoyen p'ajaye jogaa'me. 
LUK.22.25	Chane'eja Jesús yanema da'me 'laqatac jogaa'me: “Gaa'me jaliaĝanaqa jena'me aleua jaldata da'me ch'e nejaliaĝatelo'te jogaa'me laqaya', nataq'aen eetapela'ajalo choĝodenataĝanaĝayaqa. 
LUK.22.26	Qalaĝaja queda'me mach'e ami, 'noota qom ja naq'aeta, dite da'me joñe'me jo'ne jetaque napacalo'te gaa'me laqaya'olqa 'noota da'me yaconeguet da'me ena'am ta'le 'naja, nataq'aen ñe'me jo'ne jetaque damaĝajoĝonac 'noota da'me naje'teguet da'me ena'am ta'le ch'e nalemaĝajet. 
LUK.22.27	Qa'a, ¿jach'e jogamaĝa yataqata p'ajaye: ñe'me jo'ne dajoyalegue ga'me niqui'yaĝala' qaedi deque'e, uotaĝa naqaega jogamaĝa yanegue ga'me niqui'yaĝat? ¿Qo'li ja naqaega ga'me ñiyiñe dajoyalegue ga'me niqui'yaĝala'? Qalaĝaja ami jouetauelo ena'am ta'le naqayem mach'e adalemaĝajechi.
LUK.22.28	“Naqa'ami joote auañiyalo gaa'me ñapiyenagueco da'me nach'e eta't jayem ovi'tajop. 
LUK.22.29	Qo'che' 'uo da'me nejaliaĝa jo'ne ami janema, nach'e naq'aeta ñe'me Taĝadena' joote jayem yanem, 
LUK.22.30	qama'le ami ñeuanaĝa'u nataq'aen ami ñiyomaĝa'u qom auajoyiyalegue di'me yiqui'yaĝala' qom novi' da'me yejaliaĝa qomle, nataq'aen oñiyañelo ga'me nejaliaĝaiqui qaedi ami nec'atenoqo't ga'me jiyaĝadipi jo'ne chiyoĝogueta dia'me doce c'oqo'te di'me Israel.”
LUK.22.31	Nach'e ena'am enaac ñe'me Jaliaĝanec:
LUK.22.31	—Simón, am jayatenaĝanaĝanec queda'me Satanás yepaquetapega da'me ami yadiyochiguilo, jetaque ami ee'tema ga'me trigo; 
LUK.22.32	qalaĝaja joote ñachoĝodetapecot ñe'me Dios queda'me am ñachoĝodetapelegue qaedi ja qaya da'me adepe'e. Qama'le am, qom jayem a'niyeloqot, qama'le alecochiyalo naa'me adaqaya'olqa qaedi 'nañaĝatela'ajalo.
LUK.22.33	Qama'le Simón enaac:
LUK.22.33	—Jaliaĝanec, jayem ja ñaqalatapiyet da'me am jequegue qom am qoyauega jaga'me coñetaĝanaĝaiqui, chayovida'a am joueta'ñe' da'me adeleu.
LUK.22.34	Jesús 'yateguet:
LUK.22.34	—Pedro, am ja'aĝatem queda'me nach'ena jenjo' nolo', qom maliaĝa ja noyen ñe'me olegaĝa, qama'le tres jayem anematapec aueetapega ja jayem 'te auateton.
LUK.22.35	Yem qama'le Jesús yachimaĝatalo jogaa'me:
LUK.22.35	—Ca'li ami jamaĝalo'te da'me adeuoĝoqui, qaga'te anaicauai, uotaĝa ta'le auachiyi ga'me aualiqui, uotaĝa ga'me adapela'chidi', ¿qo'li 'uo jogamaĝa auoviñetaque joca'li?
LUK.22.35	Jogaa'me 'yadeteguet:
LUK.22.35	—Aja'y.
LUK.22.36	Qama'le eetojo' da'me 'laqatac yanema:
LUK.22.36	—Qalaĝaja nayi, qom 'uo jaga'me anaicauai, 'noota qom auachiyitac, nach'e ena'am ga'me aneje'niye; nataq'aen qom ja auañiya ga'me adedaĝanaĝachi, 'noota qom auemeñi ga'me adapotoi qaedi oquiyot. 
LUK.22.37	Qa'a ami ja'aĝatema queda'me yepaque'tegue yema ga'me jo'ne mach'e jayem 'yaĝatetedac daajo' nedii's jo'ne enaac: «Qama'le qoyapetenegueta joga'me qaleuaĝaiquipi.» Qa'a yauaqa'a nayi da'me yoiquiaqa'yaĝac 'me yeleuaĝa.
LUK.22.38	Jogaa'me enapega't:
LUK.22.38	—Jaliaĝanec, naajo' jauanaĝalo dojolqa daĝanaqa'te.
LUK.22.38	Joñe'me 'yateguet:
LUK.22.38	—¡Yaĝa, male da'me qadojaĝac!
LUK.22.39	Jesús yenoĝonegue qama'le da'me mach'e naya'ac jo'ne 'loyaĝac, dajoyi ga'me qajoĝonaĝa jo'ne Olivo Lichidijat; qama'le jogaa'me lapaĝaguenataqa quetegue ca'li. 
LUK.22.40	Mane'e ca'li yovita ga'me yec'ata, enaac:
LUK.22.40	—Anetameñi, qaedi ja ami 'te noma't da'me anapiyenaguequi.
LUK.22.41	En qaya'talo jogaa'me ua'a ga'me nalo'taguet da'me ta'ña ga'me qa' nale qodajaĝajoĝona, qama'le yejoidiñe naa'me leliquetel qaedi netamen. 
LUK.22.42	Enaac: “Taĝadena', qom a'uamaqaten, qama'le ena'te jayem auedaĝatelegue da'me dojo' yachoĝodec jo'ne yataqata jaqama; qalaĝaja 'noota qom ena'te a'uetoue da'me ena'am ta'le mach'e yoequenataĝanaĝac, dite da'me mach'e adoequenataĝanaĝac.”
LUK.22.43	Chane'eja ua'a ca'li novida'ña ga'me piyem le'ec qaedi 'yañaqatet. 
LUK.22.44	Qama'le queda'me yataqachiñe yapadiñe da'me lachoĝodec, Jesús ma'ejama'le 'uo da'me 'nañaĝataĝac da'me netametac, qama'le naliñi ga'me najoĝoyaĝa ena'am ga'me tauo' ñitaĝae.
LUK.22.45	Ca'li ñijeguem, yomat da'me netamenaĝac, yec'ata ga'me ueteda'a gaa'me lapaĝaguenataqa, qanach'e yejomalo'te da'me t'oche'tape, nejalichidiñe jouaĝat da'me lemalaqataĝanaĝa'j. 
LUK.22.46	Enaac joñe'me:
LUK.22.46	—¿Toqoch'e a'uochiitac? ¡Oñiijeguem qama'le anetameñi, qaedi ja ami 'te noma't da'me anapiyenaguequi!
LUK.22.47	Qaale maliaĝa dojetac ñe'me Jesús, ca'li qoyovita ñe'me jalcote ga'me jiyaĝadipi. Ñe'me jo'ne lenaĝat da'me Judas, jo'ne nach'eñe chiyaqauelo ca'li gaa'me doce 'me namaĝa's, nach'eñe qodajotalegue. Yec'ata ñe'me Jesús qaedi nec'ouoq, 
LUK.22.48	qalaĝaja Jesús enaac:
LUK.22.48	—Judas, ¿qo'li anec'ouoq ñe'me Jiyaĝaua Lec'oĝot da'me auap'alegue?
LUK.22.49	Jogaa'me jo'ne ueteda'ajop ca'li ñe'me Jesús, ca'li yauata da'me dojo' 'uo ca'li, male yena't joñe'me:
LUK.22.49	—Jaliaĝanec, ¿qo'li jauoqo'oe qadedaĝanaqa'te da'me jeloquiaq?
LUK.22.50	Qama'le 'uo ñe'me yequemaqatet ñe'me lalemaĝajet ñe'me tamenaĝaiqui lo'olpi lejaliaĝanec, yequejoĝoye jaga'me lequetela p'aye ga'me yayaten. 
LUK.22.51	Jesús enaac:
LUK.22.51	—¡Male aĝañiñi da'me dojo'!
LUK.22.51	Qama'le yepot jaga'me lequetela ñe'me nalemaĝajet da'me en yemegue. 
LUK.22.52	Yem qama'le enapegalo gaa'me tamenaĝaiqui lo'olpi lejaliaĝanaqa, jogaa'me vitaĝayaqa jo'ne yelodelegue ga'me tamenaĝaiqui choqogaa'me 'yaĝaicachidipi, jo'ne nec'adeta ñe'me qaedi yeue'j:
LUK.22.52	—¿Toqoch'e auanachiye' naa'me adedaĝanaqachidi' nataq'aen naa'me anepo'ñedi' da'me auanaeyiquena, ena'am ta'le jayem cachaĝaic? 
LUK.22.53	Yemeda jaajo' noloqo'ote da'me ami jouetauelo, nale jouetaue ga'me tamenaĝaiqui, qama'te ja jetaque jayem auecoñediye. Qalaĝaja nayi mach'e adaloqodi', laloqo' da'me 'uo da'me adañoqotaĝanaĝaqui jo'ne chiyaqayi da'me 'lalaĝa.
LUK.22.54	Chane'eja qoyecoñe' ñe'me Jesús qama'le qoyauega ga'me 'lachaqa' ñe'me lejaliaĝane'j ga'me tamenaĝaiqui lo'olpi. Pedro yec'atalegue ca'li qayatalegue q'aen. 
LUK.22.55	Ua'a, ga'me p'auo laqauaeñi colenaqa', yauote ca'li da'me dole', qama'le ñichidiñe dajotedañgui, nataq'aen Pedro nach'e ena'am ñiyiñe nauelo jogaa'me. 
LUK.22.56	'Uo jañe'me namaĝaje ca'li yauana da'me dajotañgui ga'me dole', qama'le yataqachiñe yelochigui nataq'aen enaac:
LUK.22.56	—Nach'e ena'am ñejo' ue'tajop ca'li joñe'me.
LUK.22.57	Qalaĝaja Pedro nematapec, enaac:
LUK.22.57	—Am yaqayole, ja jateton joñe'me.
LUK.22.58	Copa'ta da'me dojo' qama'le 'uo ga'me jiyaĝaua laqaya yauana qama'le enapega:
LUK.22.58	—Nach'e ena'am auachiyaqauelo jogaa'me.
LUK.22.58	Pedro 'yateguet:
LUK.22.58	—Aja'y, ja naqayem.
LUK.22.59	Yitaĝa nalo'taguet onole jaga'me hora yenoĝonegue, da'me 'uo ñe'me yepalatapega:
LUK.22.59	—Jeetapega nach'e ena'am ñejo' ue'tajop ca'li joñe'me, qa'a nach'e ena'am chiyoĝogue di'me Galilea.
LUK.22.60	Pedro enaac:
LUK.22.60	—Am yaqaya, ja jayaten ga'me jo'ne a'uaĝatetac.
LUK.22.60	Qanach'e ua'a ca'li, maliaĝa cha'li dojetac ñe'me Pedro, da'me noyen ga'me olegaĝa. 
LUK.22.61	Chane'eja ñe'me Jaliaĝanec nejelec ca'li qama'le yelo'ta ñe'me Pedro, qama'le Pedro netouena queda'me ñe'me Jaliaĝanec joote yaqataĝanec da'me 'laqatac jo'ne enaac: “Nayi, qom maliaĝa ja noyen ñe'me olegaĝa, qama'le joote tres da'me jayem anematapec.” 
LUK.22.62	Chane'eja Pedro ca'e ga'me ue'ta qama'le yataqachiñe noyen.
LUK.22.63	Gaa'me jiyaĝa'u jo'ne nauateda'a ca'li ñe'me Jesús ye'uetedac ca'li ñe'me nataq'aen ye'uaĝa'n. 
LUK.22.64	Qoyapadelo'te ca'li gaa'me 'lae'te, qama'le yenatetedac:
LUK.22.64	—¿Jach'e jogamaĝa am ye'uaĝan?
LUK.22.65	Qama'le ne'uenaĝatedapiye, gamachaqaega qo'yetec da'me qoye'uetac.
LUK.22.66	Mane'e ca'li nete', qama'le yema'a't ga'me 'yaĝaicachidipi, jogaa'me lejaliaĝanaqa ga'me tamenaĝaiqui lo'olpi nataq'aen ga'me judiopi napaĝaguenoqo'tpi, qama'le yaueta ñe'me Jesús ga'me ua'a da'me yema'a't gaa'me p'ajodaye, ua'a da'me qoyenatetalegue:
LUK.22.67	—Qo'mi a'uaĝatema, ¿qo'li nach'e am Dios Liquiyac?
LUK.22.67	Joñe'me 'yategueta:
LUK.22.67	—Qom ami ja'aqataĝanema queda'me naq'aeta, ja jayem 'te a'uamaqachiñe. 
LUK.22.68	Nataq'aen ta'le ja'uo ga'me yenataĝanaĝac jo'ne ami janema, ja jayem 'te a'uachiyeguet. 
LUK.22.69	Qalaĝaja chiyoqotelegue nayi jayem jo'ne yataqachiñe Jiyaĝaua Lec'oĝot jona'ña qomle na'me yayaten ñe'me Dios jo'ne napacalegue ena'uac.
LUK.22.70	Yem qama'le ena'uaque yenatetedac joñe'me:
LUK.22.70	—Chane'eja, ¿naqa'am jo' da'me am c'oĝot ñe'me Dios?
LUK.22.70	Jesús 'yategueta jogaa'me:
LUK.22.70	—Jaja'a, naq'aeta da'me anenaĝachiyegue queda'me naqayem.
LUK.22.71	Chane'eja jogaa'me enapega't:
LUK.22.71	—¿Jach'e jogamaĝa qadouenaĝanaĝac ta'le yitaĝa uoja'aegaua choqotaĝanaĝayaqa? Queda'me joote jomachaĝalo daa'me 'laqataqa.
LUK.23.1	Ena'uaque jogaa'me ñidijeguem, qama'le yaue'j ñe'me Jesús qaedi qoyajoĝona'aguet ñe'me Pilato. 
LUK.23.2	Da'me qodajoya'aguet joñe'me, paja'a qoyechoĝot ga'me jo'ne qoyen uajouem, enapega't:
LUK.23.2	—Jejomaqalegue jenjo' jiyaĝaua jo'ne ja en 'te niyamaĝa jena'me mach'e qa'naleua. 'Yaĝatetac da'me 'noota ta'le ja jejetenaq ñe'me jaliaĝane'j ga'me Roma laje'. Nataq'aen ja yalajaĝa'ta da'me 'laqatac da'me eetapela't nach'ena Dios Liquiyac, jo'ne qodajolegue.
LUK.23.3	Pilato yenat joñe'me:
LUK.23.3	—¿Qo'li mach'e am lejaliaĝane'j joga'me judiopi?
LUK.23.3	Jesús 'yateguet, enaac:
LUK.23.3	—Nach'e naq'aeta da'me anenaĝategue.
LUK.23.4	Chane'eja Pilato 'yaĝatema jogaa'me lejaliaĝanaqa gaa'me tamenaĝaiqui lo'olpi nataq'aen ga'me jiyaĝadipi:
LUK.23.4	—Ja jauana ga'me chiyaqayi ta'le jen laviyaĝajet jenjo' jiyaĝaua.
LUK.23.5	Qalaĝaja jogaa'me ma'ejama'le yauote 'lañaĝa'j da'me yepataĝadelegue:
LUK.23.5	—Chiyaqayi da'me lapaĝaguenataĝanaĝaco ja en 'te niyamaĝatapela'ajalo gaa'me noyaqolqa. Yachiyoĝota'ña di'me Galilea, qama'le nayi maliaĝa que'tot da'me dojo' jena'me jenjo' Jerusalén.
LUK.23.6	Mane'e ca'li domachiya da'me dojo', Pilato denataĝan qom ñe'me jiyaĝaua chiyaqa'a di'me Galilea. 
LUK.23.7	Ca'li yayaten queda'me Jesús mach'e chiyaqa'a di'me dijo' aleua jo'ne nejaliaĝatelegue ñe'me Herodes, qama'le yamaĝa, qa'a jaajo' noloqo'ote Herodes nach'e ena'am ue'ta di'me Jerusalén.
LUK.23.8	Herodes yataqachiñe matac ca'li yauana ñe'me Jesús, qa'a jalqueje'egue gaa'me noloqo'ote da'me lamaic ta'le yauana, queda'me joote domachilegue da'me qo'yaĝatetac joñe'me, qama'le 'uo da'me leuataqataĝanaĝac da'me yauana ga'me lañoqotaĝanaĝac da'me yaloĝon. 
LUK.23.9	Qama'le qayoĝode' gaa'me lenataĝanaĝaco jo'ne yanema, qalaĝaja Jesús ja 'yateguet, qaya'te 'lataĝac. 
LUK.23.10	Nach'e ena'am ueteda'a ga'me lejaliaĝanaqa jogaa'me tamenaĝaiqui lo'olpi nataq'aen joga'me judiopi napaĝaguenoqo'tpi jo'ne yepalatedapega da'me yechoĝo't ga'me e'n laviyaĝajet. 
LUK.23.11	Chane'eja Herodes choqogaa'me coico laje' 'yetedec da'me 'yotatedac ca'li nataq'aen ye'uetedac joñe'me; qoyen yaiñe ga'me napoto jo'ne 'yoĝodac, ena'am ga'me jaliaĝanec jo'ne qodajoyapelegue. Yem qama'le Herodes yitaĝa 'yiyelaĝata ñe'me Pilato.
LUK.23.12	Nach'ejo jo'me nolo' da'me male niyamaĝadena't ñe'me Pilato nataq'aen Herodes, jo'ne ja nauotena't ca'li.
LUK.23.13	Pilato yemata'a't ga'me lejaliaĝanaqa' ga'me tamenaĝaiqui lo'olpi, gaa'me p'ajodaye nataq'aen yema ga'me jiyaĝadipi, 
LUK.23.14	qama'le enaac:
LUK.23.14	—Jayem anaviqui'uo da'me dojo' jiyaĝaua, jo'ne aueñetapega ja en 'te niyamaĝa ga'me noic, qama'le joote ami jajoĝoguena'agueta da'me qaedi 'yaĝatetac ga'me yajouaĝat. Qalaĝaja ja jauana ta'le laviyaĝajet gamachaqaega ga'me jo'ne aueñetapega yajouaĝat. 
LUK.23.15	Nach'edi ñe'me Herodes, qo'che' qo'mi 'niyelaĝatalo. Male auayachiñe, qaya'te gamachaqaega ya'uo ta'le yelo'teguet da'me qoyalat. 
LUK.23.16+LUK.23.17	Chane'eja, nayi ja'uo da'me ne'uaĝanaguec, yem qama'le jajeta da'me ec.
LUK.23.18	Qalaĝaja ena'uaque nalo'ta't ga'me niyaĝadijeguem:
LUK.23.18	—¡Aualat na'me nojo'! ¡Ñe'me Barrabás auajeta ta'le ec!
LUK.23.19	Ñe'me Barrabás qoyanetaue jaga'me coñetaĝanaĝaiqui joca'li jouaĝat da'me deloiquitapegue'to ga'me Roma laje' jo'ne ueteda'a ga'me noic nataq'aen 'uo ga'me yalat. 
LUK.23.20	Pilato qamqa'me jetaque yejoye ñe'me Jesús, qama'le yitaĝa dojapegue'to jogaa'me; 
LUK.23.21	qalaĝaja jogaa'me nichigaĝategue da'me liyaĝanaĝa'j:
LUK.23.21	—¡Auep'enajeguem! ¡¡Auep'enajeguem!!
LUK.23.22	Yitaĝa 'viyelaĝalegue enaac ñe'me Pilato:
LUK.23.22	—Qama'le, ¿jach'e jogamaĝa ja no'en jo'ne ya'uo? Qa'a qaya'te jauana ta'le yelo'teguet da'me qoyalat joñe'me. Chane'eja ja'uo da'me ne'uaĝanaguec, qom yem daajo' qama'le jejoye.
LUK.23.23	Qalaĝaja jogaa'me yepalatedapega, niyaĝatedapejeguem yepaquetedapega da'me qoyep'enajeguem; nataq'aen queda'me ja najataĝaic da'me liyaĝanaĝa'j qama'le yaqanate't ga'me yepaquetedapega. 
LUK.23.24	Chane'eja Pilato naqanateta da'me yoqo'cha ga'me jo'ne qoyiyaĝataque; 
LUK.23.25	male yejoye ñe'me jiyaĝaua jo'ne qoyequetelegue, ñe'me jo'ne netaue jaga'me coñetaĝanaĝaiqui jouaĝat da'me deloiquitapegue'to ga'me Roma laje' nataq'aen 'uo ga'me yalat, qama'le yanouelo ga'me jiyaĝadipi ñe'me Jesús qaedi 'yedetec ga'me jo'ne yepaquetedapega jogaa'me.
LUK.23.26	Ca'li gaa'me coico laje' male yaue'j ñe'me Jesús qaedi yep'edajeguem, yiyaĝata ñe'me jiyaĝaua jo'ne Cirene le'ec, lenaĝat Simón, jo'ne yemta chiyoĝogue ga'me 'nonaĝa, qama'le e'n yep'etac jaga'me sodoso da'me dajota'ye ñe'me Jesús.
LUK.23.27	Jalcote ga'me jiyaĝadipi quetedapegue' joñe'me, nataq'aen jalcote gaa'me yauodipi jo'ne noye'tape nataq'aen 'yalaqatedapeguem da'me lemalaqataĝanaĝa'j jouaĝat joñe'me. 
LUK.23.28	Qalaĝaja Jesús dajoyauelo gaa'me yauo' qama'le enaac:
LUK.23.28	—Ami yauodipi jo'ne at'achaqaedi' jena'me Jerusalén, ena'te jayem anoyeñetapelegue dite da'me mach'e ami nataq'aen ga'me ac'oqo'chedi'. 
LUK.23.29	Qa'a novi't qom'te gaa'me noloqo'ote qom ga'me jiyaĝadipi enapega't jo': «Made'tapole gaa'me yauo' jo'ne ja yaqanate't ta'le uo'oe gaa'me c'oqo'tolqa, gaa'me jo'ne ja yauata ta'le c'oel uotaĝa ta'le uo'oe gaa'me c'oqo'te jo'ne neualaĝaetapegue'to.» 
LUK.23.30	Nataq'aen enapega't jo': «¡Chiliajaĝa qo'mi yep'aĝadiñe gaa'me qajoĝona'a!» nataq'aen: «¡Chiliajaĝa qo'mi yoĝochidiñe gaa'me comada'a!» 
LUK.23.31	Qa'a qom jayem qo'yetec da'me dojo', jo'ne jena'am ga'me mapic 'me dadala, qama'le ¿jach'e jogamaĝa qo'yeteque ga'me jiyaĝadipi jo'ne ena'am ta'le epaq 'me qaqata?
LUK.23.32	Nach'e ena'am qoyaue'j gaa'me dojolqa qaleuaĝayaqa qaedi qoyep'edajeguem ueteda'ñe' ñe'me Jesús. 
LUK.23.33	Ca'li yovideta ga'me comadaĝa lenaĝat Naqaic P'inec, qama'le qoyep'enajeguem ñe'me Jesús nataq'aen jogaa'me dojolqa 'me qaleuaĝayaqa, onolec ga'me p'aye ga'me yayaten, ga'me laqaya p'aye ga'me 'nemaq. 
LUK.23.34	Jesús enaac:
LUK.23.34	—Taĝadena', auapalaĝat da'me dojo' laviyaĝa'j, qa'a ja yayate'n ga'me yauote.
LUK.23.34	Qama'le jogaa'me coico laje' nalichiguilo ga'me leuo ñe'me Jesús qaedi ua'ajop da'me tachigui. 
LUK.23.35	Nach'e ena'am ue'tedi ga'me jiyaĝadipi yec'atetedac; nataq'aen chayovida'alo gaa'me jaliaĝanaqa ye'uetedac joñe'me, enapega't:
LUK.23.35	—Yaqanatet da'me nec'alaĝatedegue gaa'me laqaya'; 'noota da'me mach'e nec'alaĝatela't nayi, qom eja naqaeñe Liquiyac ñe'me Dios.
LUK.23.36	Jogaa'me coico laje' nach'e ena'ama ye'uetedac ñe'me Jesús. Yec'adeta nale qama'le jetaque yate'm ga'me lataĝa jo'ne chem, 
LUK.23.37	eetojo' ga'me 'laqata'j:
LUK.23.37	—¡Qom naqa'am lejaliaĝane'j joga'me judiopi, qama'le mach'e anec'alaĝatela't!
LUK.23.38	Nataq'aen 'uo ca'li ga'me qoyedelegue jo'ne nalocheje'ma ga'me laqaic, enaac: “Jenjo' mach'e lejaliaĝane'j ga'me judiopi.”
LUK.23.39	'Uo ñe'me qaleuaĝaic jo'ne netaĝatañe, yejouetac ca'li:
LUK.23.39	—¡Qom naqa'am jo'ne Dios Liquiyac, 'noota qom mach'e anec'alaĝatela't, nataq'aen nach'e ena'am qo'mi anec'alaĝatedegue!
LUK.23.40	Qalaĝaja ñe'me laqaya yicochaq ñe'me naigaĝaua, enapega:
LUK.23.40	—¿Qo'li ja at'oiyapega ñe'me Dios, am jo'ne ouetaue da'me qademaye qane'uaĝanaguec? 
LUK.23.41	Qo'mi yataqachiñe chimaqachiñe da'me 'uo da'me qadachoĝodec, qa'a jaconaĝaguet da'me lajo'vi gaa'me jauoqo'oe; qalaĝaja jenjo' jiyaĝaua qamqa'me ja ya'uo ga'me ja no'en.
LUK.23.42	Yem qama'le noqotetenegue ga'me 'laqatac:
LUK.23.42	—Jesús, jayem anetouetac qom yiyamaĝañi da'me adejaliaĝa.
LUK.23.43	Jesús 'yateguet:
LUK.23.43	—Eja da'me am ja'aĝatem queda'me nayi jenjo' nolo' jayem oue'tajop queda'me nayi jayem qoyaconeguet da'me daja' 'lachaqa' da'me namaic.
LUK.23.44	Chiyoqo'taguet ga'me nolo' laeñi chayovida'a ga'me javit, qama'le yema ga'me aleua 'uo da'me 'lalaĝa, 
LUK.23.45	qa'a jañe'me ajeua qaya ga'me lauaqayaĝac. Nataq'aen ga'me ualoq t'adaic jo'ne yapadelegue ga'me chalataqa' jo'ne ja 'nalegue ga'me tamenaĝaiqui, cojayi ga'me laeñi ca'li. 
LUK.23.46	Jesús ya'uo 'lañaĝac ca'li niyaĝajeguem, enaac:
LUK.23.46	¡Taĝadena', am janem jena'me yepaqal!
LUK.23.46	Ca'li nenaĝategue da'me dojo', qama'le yeleu.
LUK.23.47	Mane'e ca'li ñe'me coico lajoĝola' yauana da'me dojo', qama'le 'nonaĝachigui ñe'me Dios, enaac:
LUK.23.47	—Yataqachiñe eja, qaya'te lejamaĝataĝac jenjo' jiyaĝaua.
LUK.23.48	Ena'uaque ga'me jiyaĝadipi jo'ne ueteda'ajop, nataq'aen da'me yauachidigui ga'me 'uo joca'li, quedeuo ca'li da'me ye'uaĝatapelo'te naa'me letoguel. 
LUK.23.49	Ena'uaque gaa'me jo'ne yateto'n ñe'me Jesús ueteda'a ga'me qaya'a da'me yelotedapega, nataq'aen gaa'me yauo' jo'ne quetedapegue' chiyoqoteda'ague di'me Galilea.
LUK.23.50	'Uo ca'li ñe'me jiyaĝaua lenaĝat José jo'ne lecochaĝa'u gaa'me jiyaĝa'u p'ajodaye jo'ne dajoya'a't nale. Qalaĝaja José onaĝaicaloec nataq'aen yataqatelegue, 
LUK.23.51	qama'le ja yotauan ca'li ga'me jiyaĝadipi jo'ne dajoya'a't. Lañoqo' di'me Arimatea, noicolec jo'ne na'ña di'me Judea, nataq'aen 'uo da'me lajoĝonataĝanaĝac da'me lejaliaĝa ñe'me Dios. 
LUK.23.52	Yec'ate'uo ca'li ñe'me Pilato qaedi yiyaĝane'uo ga'me lapat ñe'me Jesús. 
LUK.23.53	Ca'li yem da'me nenotaĝañe, chiyoĝotalegue jaga'me sodoso qama'le lecoĝoye ga'me ualoq jo'ne lino nataq'aen queda'me yachaue ga'me napa'l lae't jo'ne nejedec ga'me qajoĝonaĝa, jo'ne maliaĝa qaya'te qoyijeñi ta'le qoyachaue. 
LUK.23.54	Nach'ega nolo' jo'ne qoniyamaĝate'taguet ga'me nolo' jo'ne niyamaqatac, jo'ne male nadi'ta.
LUK.23.55	Gaa'me yauo' jo'ne quetedapegue' ñe'me Jesús chiyoqoteda'ague di'me Galilea, quetedapegue' ñe'me José ca'li qama'le yauata ga'me napa'l lae't, nataq'aen yec'atetedac da'me qoyen eeta da'me qoyachaue ga'me lapat. 
LUK.23.56	Ca'li 'viyelaĝadeta ga'me 'lachaqa't, qama'le yiyamaĝateta'ajalo ga'me yoĝoqui' jo'ne davioĝo'n.
LUK.23.56	Gaa'me yauo' 'nomatedegue ca'li ga'me nolo' jo'ne niyamaqatac, nach'e naq'aeta da'me lamaĝajoĝonaĝac joñe'me Dios.
LUK.24.1	Qalaĝaja ga'me nete' laqaya 'viyelaĝadeta ga'me napa'l lae't yataqachiñe ne'teta, yache'tape gaa'me yoĝoqui' davioĝo'n jo'ne joote yaqataĝata'ajalo. 
LUK.24.2	Mane'e ca'li yovi't, qama'le yauata ga'me qa' t'adaic jo'ne lapadenaĝat ga'me nadiiuo ga'me napa'l lae't; 
LUK.24.3	qama'le tadoue, qalaĝaja ja yauata ga'me lapat ñe'me Jaliaĝanec Jesús.
LUK.24.4	Ja yayate'n ga'me yauote jouaĝat da'me dojo', ca'li paja'a yauanalo gaa'me jiyaĝa'u dojolqa jo'ne nechate'tajopa gaa'me, yatedañe ga'me leuo jo'ne 'uo da'me laqaselegaĝa'j. 
LUK.24.5	Najaqachiguilo da'me loqolanaqa't, male naĝadiñi yeda'aguet jena'me aleua; qalaĝaja jogaa'me jiyaĝa'u eet'oi ga'me 'laqataqa yanema:
LUK.24.5	—¿Toqoch'e auapichiñitapegueta dia'me yele'u da'me aueloyitaque ñe'me jo'ne nec'aletaye? 
LUK.24.6	Ja ue'ta jena'me jenjo', dite da'me joote 'niyelaĝajeguem. Anetoviñetac ga'me ami 'yaĝatema ca'li maliaĝa ue'ta di'me Galilea, 
LUK.24.7	enaac: «Jayem jo'ne Jiyaĝaua Lec'oĝot qoyanouelo qomle ga'me jiyaĝadipi jo'ne loeco lo'olpi, qama'le jayem qoyep'enajeguem, qalaĝaja yenoĝodegue tres gaa'me noloqo'ote qama'le 'ñiyelaĝajeguem.»
LUK.24.8	Chane'eja gaa'me male netouenalo ga'me 'laqataqa ñe'me Jesús. 
LUK.24.9	Ca'li 'viyela', queda'ae ga'me napa'l lae't qama'le 'yaĝatema yema da'me dojo' gaa'me once namaĝa's nataq'aen ena'uaque jogaa'me jiyaĝa'u laqaya'. 
LUK.24.10	Naajo' yauo' jo'ne t'aqataĝanema ca'li gaa'me namaĝa's: María jo'ne Magdala laje, Juana, María lat'e ñe'me Santiago, nataq'aen gaa'me yauo' laqaya'. 
LUK.24.11	Qalaĝaja jogaa'me namaĝa's eetedapega ch'e nenaĝatedegue da'me dojo' gaa'me yauo' qama'le ja jetaque 'yamaqate'n.
LUK.24.12	Qalaĝaja Pedro ec ca'li naqalegoqo'tague ga'me napa'l lae't; qama'le ca'li yec'aten ga'me p'auo, nach'egata ga'me ualoq yauana. Chane'eja 'viyelaĝa ga'me 'lachaqa', yataqachiñe nenatetapela't queda'me jach'e jogamaĝa 'uo joca'li.
LUK.24.13	Nach'ejo jojo' nolo', gaa'me dojolqa lapaĝaguenataqa ñe'me Jesús dajoyeda'ague di'me noicolec jo'ne lenaĝat Emaús, jo'ne nalo'taguet da'me 'viyelaqa ga'me dajoyi chiyaqa'a di'me Jerusalén. 
LUK.24.14	Ca'li quete' dojetedapiye yema ga'me jo'ne 'uo ca'li 'me yauata. 
LUK.24.15	Ca'li cha'li dojetapega't nataq'aen necotetapega't, nach'eñe ñe'me Jesús da'me yec'atalo qama'le paja'a quetauelo jogaa'me. 
LUK.24.16	Qalaĝaja gaa'me 'lae'te ena'am da'me 'uo da'me yapadelo'te qama'le ja yaqanate't ta'le yateto'n. 
LUK.24.17	Qama'le Jesús yena't:
LUK.24.17	—¿Jach'e ga'me auojetapiye da'me auoyitac?
LUK.24.17	Qama'le nechachidiñe qalaĝaja 'uo da'me lemalaqataĝanaĝa'j, 
LUK.24.18	qama'le onolec ga'me jo'ne lenaĝat Cleofás 'yateguet:
LUK.24.18	—¿Qo'li nach'e am da'me auachiyaqa'ña di'me Jerusalén qama'te ja auayaten ga'me 'uo ca'li jaajo' tres noloqo'ote 'me yenoĝodegue?
LUK.24.19	Joñe'me 'yategueta:
LUK.24.19	—¿Te'ena't?
LUK.24.19	Jogaa'me t'aqataĝatem:
LUK.24.19	—Ga'me jo'ne qo'yetec ca'li ñe'me Jesús mach'e Nazaret le'ec, jo'ne nach'eñe Dios 'laqataĝanaĝanec; 'uo da'me lañoqotaĝanaĝac da'me 'laqataqa nataq'aen 'lonataqa nale dajoya'aguet ñe'me Dios nataq'aen nale dajoya'agueta ga'me jiyaĝadipi. 
LUK.24.20	Qalaĝaja gaa'me lejaliaĝanaqa ga'me tamenaĝaiqui lo'olpi nataq'aen gaa'me qadejaliaĝanaqa yadeuo ca'li qaedi qoyalat nataq'aen qoyep'enajeguem.
LUK.24.21	“Qo'mi 'uo da'me qadajoĝonataĝanaĝac queda'me nach'eñe de'uolegue qomle jena'me 'naleua di'me Israel. Qalaĝaja nayi joote yenoĝodegue gaa'me tres noloqo'ote da'me 'uo da'me dojo'.
LUK.24.22	“Mate mane'e uo'oe gaa'me yauo' jo'ne qo'mi uetauelo qo'mi yoqochoqote'tape, qa'a yec'adeta ga'me napa'l lae't da'me maliaĝa ga'me nete', 
LUK.24.23	qalaĝaja ja yauata ga'me lapat. Qama'le ch'e 'viyela', qanach'e 'yaĝatetedac queda'me uo'oe gaa'me piyem laje' jo'ne naloĝonegueta qama'le t'aqataĝanema gaa'me queda'me Jesús nec'aletaye. 
LUK.24.24	Uo'oe gaa'me jo'ne mach'e qadaqaya' dajotegue ca'li ga'me napa'l lae't qama'le yauata yema ga'me nach'e naq'aeta da'me 'laqataĝanaĝa'j gaa'me yauo', qalaĝaja ñe'me Jesús ja yauata.”
LUK.24.25	Chane'eja Jesús yanema da'me 'laqatac:
LUK.24.25	—¡Yataqachiñe qaya'te adayatenaĝanaĝaqui nataq'aen ja ami 'te yelo'tegueta da'me a'uamaqachiñe ena'uaque da'me jo'ne 'yaĝatetedac dia'me Dios 'laqataĝanaĝanaqa! 
LUK.24.26	¿Qo'li ja nach'e youetaque queda'me tauelo naajo' uo'oe da'me qoya'uo lachoĝodec ñe'me Dios Liquiyac, qom tatalegue da'me male qo'nonaĝachigui joñe'me?
LUK.24.27	Yem qama'le noqotetapeque ena'uaque daa'me nedii's jo'ne 'yaĝatetedac joñe'me, chiyoĝotetelo'te gaa'me ledii's di'me Moisés qama'le yajoĝo'tague gaa'me ledii's dia'me Dios 'laqataĝanaĝanaqa.
LUK.24.28	Ca'li yovideta ga'me noic jo'ne dajoteda'ague, Jesús ee'tem da'me leuotaye maliaĝa que'tague ga'me ladic. 
LUK.24.29	Qalaĝaja jogaa'me yepaquetedapega da'me ue'tedi, enapega't:
LUK.24.29	—Qo'mi oue'tajopa, qa'a joote javit. Yamta'le pi'yaq.
LUK.24.29	Chane'eja Jesús yenoĝoneuo, qaedi uetauelo jogaa'me. 
LUK.24.30	Qama'le ca'li dajotedalegue ga'me niqui'yaĝala', Jesús yacona ga'me pan; ca'li joote yanem da'me lamaic ñe'me Dios, qama'le yecolaĝatapiye qaedi yanouelo gaa'me. 
LUK.24.31	Qanach'e ua'a ca'li ena'am ta'le 'nouatedegue naa'me 'lae'te qama'le male yateto'n ñe'me Jesús; qalaĝaja ñe'me napalaĝatela't. 
LUK.24.32	Qama'le jogaa'me enapega't:
LUK.24.32	—¿Qo'li ja eja da'me ma'te janomaĝaguet da'me nep'idijeguem naa'me qadauel da'me cha'li qo'mi dojetapegue'to jena'me qadadic nataq'aen da'me qo'mi noqotetapeque daa'me nedii's?
LUK.24.33	Qaya'te 'uo ga'me yeuateteda'a, paja'a ñidijeguem qama'le 'viyelaĝadeta di'me Jerusalén. Ua'a da'me yejomalo'te ga'me yema'a't ga'me once Jesús lapaĝaguenataqa nataq'aen jogaa'me laqaya', 
LUK.24.34	jo'ne t'aqataĝanema jogaa'me:
LUK.24.34	—Yataqachiñe eja joote 'niyelaĝajeguem ñe'me Jaliaĝanec, nataq'aen joote naloĝoneguet ñe'me Simón.
LUK.24.35	Qama'le jogaa'me dojolqa 'yaĝatetedac da'me yauata ca'li ga'me naq'aec, nataq'aen da'me eeta da'me male yateto'n ñe'me Jesús ca'li yecolaĝatapiye ga'me pan.
LUK.24.36	Ca'li maliaĝa dajo'ta't dojetedapiye ga'me 'uo ca'li, ca'li Jesús uañe laeñi jogaa'me nataq'aen yep'iye'n, enaac:
LUK.24.36	—¡'Nemaĝac ami uetauelo!
LUK.24.37	Jogaa'me yataqachiñe jalcote da'me t'oi'y, lelnataĝa'j da'me naloĝonegueta gamachaqaega nepaqal. 
LUK.24.38	Qalaĝaja Jesús enaac:
LUK.24.38	—¿Toqoch'e yataqachiñe at'oiyi? ¿Toqoch'e 'uo da'me adoqoleguetaĝanaĝaqui? 
LUK.24.39	Auec'achiñe' naa'me youa' nataq'aen naa'me yapia'te. ¡Naqayem! Jayem auepochi nataq'aen jayem auec'achiñe. Ga'me nepaqal qamqa'me qaya'te lapat uotaĝa ta'le uo'oe gaa'me p'inaqa; qalaĝaja, da'me jayem auec'achiñetac, yitaĝa jepaque'tegue da'me ñejiyaĝauayaĝac.
LUK.24.40	Mane'e ca'li nenaĝategue da'me dojo', qama'le yaloĝonalo naa'me loua' nataq'aen gaa'me lapia'te. 
LUK.24.41	Qalaĝaja jogaa'me ja uenateteda'a ta'le 'yamaqate'n jouaĝat da'me lamai'j nataq'aen da'me yoqochetedapeguem, qama'le ñe'me enaac:
LUK.24.41	—¿Qo'li 'uo ga'me aualiqui?
LUK.24.42	Qoyanem ga'me lae ga'me niyaq jo'ne nauoc, 
LUK.24.43	qama'le ñe'me yaconeguet nataq'aen yalic da'me dajo'tagueta jogaa'me. 
LUK.24.44	Yem qama'le yanema da'me 'laqatac:
LUK.24.44	—Ga'me jo'ne 'uo jaa'me jaajo' noloqo'ote nach'ega jo'ne joote ami jaqataĝatapeque da'me cha'li maliaĝa ami jouetauelo; jo'ne nach'egaua male yepaquichiguilo ena'uaque gaa'me qoyedidiñe 'me jayem 'yaĝatetedac gaa'me nedii's jo'ne lamaĝajoĝonaĝaco di'me Moisés, choqogaa'me ledii's dia'me Dios 'laqataĝanaĝanaqapi nataq'aen jaga'me nede jo'ne lenaĝat Nalacpi.
LUK.24.45	Chane'eja ye'tema da'me qaedi male yayate'n daa'me nedii's, 
LUK.24.46	qama'le yanema da'me 'laqatac:
LUK.24.46	—Joote qoyediñe ca'li ñe'me Dios Liquiyac qoyen ladiquiyaĝac da'me qoyalat nataq'aen yenoĝodegue tres noloqo'ote qama'le 'niyelaĝajeguem. 
LUK.24.47	Nataq'aen queda'me qo'yaĝatapema joñe'me ena'uaque naa'me noyaqapi qaedi 'ñemaĝadiñe, 'niyelaĝadetot joñe'me Dios, qaedi joñe'me yapalaĝa't daa'me loeco, qoyachiyoĝochichi'ña di'me Jerusalén.
LUK.24.48	“Ami 'noota qom auechoqotaĝañetapec daa'me daajo' jo'ne uo'oe. 
LUK.24.49	Qama'le ami ñamaĝa'ñalo qomle ga'me jo'ne joote jayem 'yaĝatem ñe'me Taĝadena'. Qalaĝaja, ami cha'li ovi'ta jena'me jenjo' Jerusalén, chayovida'a auacoñiyeguet da'me nañoqotaĝanaĝac jo'ne chiyoĝogue di'me piyem.
LUK.24.50	Chane'eja Jesús en p'adegue jogaa'me, chayovida'a di'me Betania, qama'le nodidijeguem naa'me loua' da'me netamelo'te jogaa'me. 
LUK.24.51	Qama'le mane'e ca'li cha'li netametapelo'te, qanach'e ca'ae jogaa'me nataq'aen male qoyauegue di'me piyem. 
LUK.24.52	Jogaa'me, ca'li yem da'me 'nonaĝachidegue, 'viyelaĝadeta di'me Jerusalén yataqachiñe made'tapolqa. 
LUK.24.53	Qama'le nach'e eta't uetedaue ga'me tamenaĝaiqui, 'nonaĝachidegue joñe'me Dios.
JHN.1.1	Da'me 'uaechiñe joca'li, joote 'uo ñe'me jo'ne 'naqatac; nataq'aen ñe'me jo'ne 'naqatac joote ne'tajop joñe'me Dios, nataq'aen da'me nach'eñe joñe'me Dios. 
JHN.1.2	Ñe'me jo'ne jalchi'ena 'uo joca'li da'me 'uaechiñe, ne'tajop joñe'me Dios. 
JHN.1.3	Qama'le nach'eñe q'aen da'me en chiyaqayi yema da'me male yauo'oe ena'uaque naa'me 'lonataqa jo'ne e'n di'yo'quena joñe'me Dios. 
JHN.1.4	Nach'e ena'am da'me nach'eñe jo'ne chiyaqayi da'me nec'alaĝa, qama'le da'me nec'alaĝa nach'eda jo'ne yecoyadelegue ena'uaque gaa'me jiyaĝadipi. 
JHN.1.5	Da'me dojo' lauaq da'me necoyadaĝanaĝat en yoqochiñe q'aen ga'me 'lalaĝa, qama'le da'me 'lalaĝa ja yaqanatet ta'le 'yomaĝat da'me yoqochiñe.
JHN.1.6	'Uo ñe'me jiyaĝaua jo'ne lenaĝat Juan, nach'eñe jo'ne Dios namaĝaquena, 
JHN.1.7	da'me en 'laqataĝanaĝanec qaedi 'yaĝatetac ñe'me jo'ne necoyadaĝanaĝat, qaedi ena'uaque jogaa'me jiyaĝadipi da'me p'iida'a da'me jo'ne 'yaĝatetac joñe'me. 
JHN.1.8	Juan ja naqaeñe ta'le necoyadaĝanaĝat, nach'edata da'me ch'e namaĝajec, qaedi 'yaĝatetac ñe'me necoyadaĝanaĝat. 
JHN.1.9	Ñe'me necoyadaĝanaĝat jo'ne yataqatelegue nec'achi'ña jena'me aleua qaedi yecoyadelegue ena'uaque gaa'me jiyaĝadipi.
JHN.1.10	Joñe'me jo'ne 'naqatac joote ue'ta jena'me aleua, choqoda'me mate mane'e nach'eñe jo'ne Dios en chiyaqayi joca'li da'me male ye'et jena'me aleua, qalaĝaja gaa'me aleua laje'pi ja yateto'n joñe'me. 
JHN.1.11	Qama'le da'me male nec'ata jena'me mach'e 'naleua, jogaa'me mach'e 'lachaqa' laje'pi ja yacoteguet joñe'me. 
JHN.1.12	Qalaĝaja uo'oe gaa'me jo'ne yacoteguet joñe'me, nataq'aen da'me p'iida'a, qama'le yanema da'me yaqanate't q'ae'n da'me e'n Dios lec'oqo'tepi. 
JHN.1.13	Chane'eja nach'egaua jo'ne yataqachiñe lec'oqo'tepi joñe'me Dios, qama'le ja naqaeda da'me ch'e nejiyaĝauayaĝa'j jo'ne chiyaqayi da'me niyidiñe q'ae'n, choqonaa'me mach'e lamaico gaa'me jiyaĝa'u, dite ñe'me Dios, nach'eñe jo'ne chiyoqodayi.
JHN.1.14	Qama'le ñe'me jo'ne 'naqatac joca'li male di'yoq ca'li da'me jiyaĝaua, ñe'me jo'ne yataqachiñe choĝodenataĝanaĝaic nataq'aen yataqatelegue, male qo'mi uetauelo. Chane'eja jauanaĝa da'me 'lonaĝac jo'ne yachiyoĝo'tot ñe'me Let'a queda'me onolec jo'ne mach'e Lec'oĝot. 
JHN.1.15	Ñe'me Juan joote 'yaĝatetac joñe'me ca'li enaac: “Jenjo' jo'ne nach'ena 'me joote ja'aĝatetac ca'li jenaac, «Ga'me jo'ne jayem najoyalegue qomle, nach'ega jo'ne p'ajaye 'me jayem napacalegue, qa'a nach'eñe jo'ne jalchi'ena 'uo joca'li, da'me maliaĝa ja ñovitequena.»”
JHN.1.16	Chane'eja da'me chiyaqayi da'me mach'e leyalaqataĝanaĝac let'adaic, male ena'uaque da'me qo'mi joote jaconaĝaguet da'me qanichoĝodenataguec jo'ne dalaĝaic 'me napacalegue da'me jo'ne 'uaechiñe. 
JHN.1.17	Qa'a daa'me Dios lamaĝajoĝonaĝaco qoyanema joca'li ñe'me Moisés, qalaĝaja da'me jo'ne chiyaqayi ñe'me Jesucristo, naqaeda da'me Dios lichoĝodenataĝanaĝac nataq'aen da'me yataqachiñe eja. 
JHN.1.18	Ñe'me Dios qaya'te ua'a ta'le 'uo ga'me yauana, onolec ñe'me Lec'oĝot jo'ne nach'e ena'am Dios nataq'aen da'me ne'tajop joñe'me Let'a, nach'eñe 'me qo'mi yatetonaĝanaĝaneque.
JHN.1.19	Jenjo' jo'ne 'laqataĝanaĝac ñe'me Juan, ca'li gaa'me judiopi lajoĝola'te jo'ne neteda'ña di'me Jerusalén yamaĝata ñe'me Juan jogaa'me tamenaĝaiqui lo'ol choqogaa'me necochoqo'tpi qaedi yena't joñe'me:
JHN.1.19	—¿Jach'e da'me am?
JHN.1.20	Joñe'me 'naĝatela't nataq'aen da'me ja nemaneguet da'me nenataguec:
JHN.1.20	—Ja naqayem ta'le jayem Dios Liquiyac.
JHN.1.21	Qama'le yitaĝa qoyenat:
JHN.1.21	—¿Qo'li naqa'am da'me am Dios 'laqataĝanaĝanec Elías?
JHN.1.21	Qama'le yitaĝa 'yategueta:
JHN.1.21	—Ja naqayem.
JHN.1.21	Jogaa'me yitaĝa yena't:
JHN.1.21	—Qama'le ¿qo'li naqa'am da'me am Dios 'laqataĝanaĝanec jo'ne na'taquena?
JHN.1.21	'Yategueta:
JHN.1.21	—Ja naqayem.
JHN.1.22	Qama'le qo'enapega:
JHN.1.22	—Qo'mi a'uaqataĝanema da'me jach'e jodamaĝa am. Qa'a jetaque janemaĝama ga'me at'ataĝac jogaa'me jo'ne qo'mi namaĝatequena. ¿Jach'e ga'me jo'ne mach'e anenaĝategue?
JHN.1.23	Qama'le enaac ñe'me Juan:
JHN.1.23	—Naqayem 'me Niyaĝanaĝac jo'ne chimaqatapegue ga'me aleua jo'ne totapega't: «¡Aviyamaĝacheta't ga'me ladic ñe'me Jaliaĝanec!», nach'ena jena'me 'yaĝatetac di'me Dios 'laqataĝanaĝanec Isaías joca'li.
JHN.1.24	Qama'le jogaa'me lamaĝa's joga'me fariseopi 
JHN.1.25	yenatetedac ñe'me Juan:
JHN.1.25	—¿Toqoch'e auachilaĝanataĝan, queda'me ja naqa'am ta'le am Dios Liquiyac, choqoda'me ja am 'te Elías, uotaĝa ta'le am Dios 'laqataĝanaĝanec?
JHN.1.26	Juan 'yategueta:
JHN.1.26	—Jayem jachilaĝanataĝañgui ga'me noĝop, qalaĝaja 'uo ñe'me jo'ne joote ami uetauelo jo'ne ja auatetoñi. 
JHN.1.27	Nach'eñe novi' qomle, ñe'me jo'ne jayem najoyalegue, qama'te ja jaqanatet ta'le jejodegue gaa'me lapela'te leque'te.
JHN.1.28	Yema da'me dojo' 'uo ca'li ga'me noic jo'ne lenaĝat Betania, lajego joga'me ñache 'me Jordán, di'me jo'ne Juan ue'ta ca'li dachilaĝanataĝatac.
JHN.1.29	Jo'me nolo' laqaya ñe'me Juan yauana joñe'me Jesús queda'me nec'ata qama'le t'aqataĝanema ga'me jiyaĝadipi, enaac: “¡Auec'achiñe jena'me jenjo' Jesús, naqaena jena'me jo'ne «'Naĝanaĝate Lec'oĝot 'me chiyaqa'a ñe'me Dios», jo'ne yapalaĝa't jogaa'me loeco gaa'me aleua laje'pi! 
JHN.1.30	Naqaena jena'me jo'ne joote ja'aĝatetaguet ca'li jenaac, «Novi' qomle ga'me jiyaĝaua jo'ne jayem najoyalegue, nach'ega jo'ne jayem napacalegue qa'a jalchi'ena 'uo joca'li da'me jona'li ñovitequena.» 
JHN.1.31	Jayem nataq'aen ja jateton ca'li, qalaĝaja ñanaequena qaedi jachilaĝanataĝañgui jena'me noĝop, queda'me youetaque joda'me 'uo da'me latetonaĝanaĝa'j joga'me jiyaĝadipi jo'ne Israel laje'pi.”
JHN.1.32	Juan 'naĝatela't: “Jayem Juan nach'e ena'am jauana ñe'me Dios Lepaqal nenochiñe, chiyoĝogue di'me piyem ena'am ga'me doqoto', qama'le tachi'ña joñe'me. 
JHN.1.33	Jayem maliaĝa ja jayaten ca'li jach'e jogamaĝa eeta, qalaĝaja ñe'me jo'ne jayem yamaĝalegue da'me jachilaĝanataĝañgui jena'me noĝop joote jayem enapega: «Da'me dojo' 'uo qomle 'me auana, ñe'me jo'ne nenochi'ña ñe'me Yepaqal, nach'eñe joñe'me jo'ne dachilaĝanataĝañgui joñe'me Yepaqal.» 
JHN.1.34	Jayem joote jauana, qama'le nayi jechoqotaĝanec queda'me yataqachiñe Lec'oĝot joñe'me Dios.”
JHN.1.35	Jo'me nolo' laqaya, Juan yitaĝa 'uo di'me ue'ta choqogaa'me dojolqa 'me lapaĝaguemataqa. 
JHN.1.36	Mane'e ca'li yelotedapegue' ñe'me Jesús da'me talo'te, qama'le Juan enaac:
JHN.1.36	—¡Auec'achiñe: naqaejo jo'me jo'ne 'Naĝanaĝate Lec'oĝot 'me chiyaqa'a joñe'me Dios!
JHN.1.37	Jogaa'me dojolqa 'me lapaĝaguenataqa ñe'me Juan domachitedapega da'me nenaĝategue da'me dojo', qama'le quetegue joñe'me Jesús. 
JHN.1.38	Qama'le Jesús 'nejelegalo qama'le yauanalo da'me quetedapegue', chane'eja male yena't:
JHN.1.38	—¿Jach'e ga'me anechetaque?
JHN.1.38	Qama'le enapega't:
JHN.1.38	—Paĝaguenataĝanaĝaic, ¿jach'e ga'me at'achaqa'?
JHN.1.39	Qama'le Jesús 'yategueta:
JHN.1.39	—¡Auanaeyiquena, jayem oquiyegue!
JHN.1.39	Qama'le jogaa'me male quetegue nataq'aen da'me yauata di'me jo'ne ue'ta, qama'le ueteda'ajop joñe'me jo'me dajeuo jañe'me ajeua chayovida'a javit.
JHN.1.40	'Uo jo'me onolec 'me domachiya joñe'me Juan joca'li qama'le equegue ñe'me Jesús nach'eñe ñe'me Andrés, mach'e laqaya ñe'me Simón Pedro. 
JHN.1.41	Qama'le Andrés paja'a da'me yelaque ñe'me mach'e laqaya Simón qama'le eetac:
JHN.1.41	—Qo'mi joote jauanaĝa ñe'me Mesías (jo'ne yeloteguet da'me Dios Liquiyac.)
JHN.1.42	Ca'li yem da'me dojo' qama'le Andrés yauec ñe'me Simón yauega joga'me ue'ta ñe'me Jesús. Mane'e ca'li Jesús yauana joñe'me, qama'le eetac:
JHN.1.42	—Naqa'am jo'ne am Simón, lec'oĝot ga'me Juan, qalaĝaja nayi jen adenaĝat da'me Cefas ('me yeloteguet da'me Pedro.)
JHN.1.43	Jo'me nolo' laqaya, Jesús lelnataĝac da'me dajoyi di'me Galilea, qama'le yauana ñe'me Felipe qama'le enaac:
JHN.1.43	—¡Jayem oquegue!
JHN.1.44	Ñe'me Felipe nach'eñe jo'ne le'ec ga'me noic 'me Betsaida, jo'ne nach'edi noic 'me le'ec ñe'me Andrés nataq'aen ñe'me Pedro. 
JHN.1.45	Qama'le Felipe yauana ñe'me Natanael qama'le enaac:
JHN.1.45	—Qo'mi joote jauanaĝa ñe'me jo'ne qo'yaĝatetac ca'li yediñe naa'me nedii's ñe'me Moisés nataq'aen gaa'me Dios 'laqataĝanaĝanaqa. Nach'eñe jo'ne Jesús, Nazaret le'ec 'me c'oĝot ñe'me José.
JHN.1.46	Natanael eetac:
JHN.1.46	—¿Qo'li 'uo ga'me yataqatelegue jo'ne chiyaqa'ña di'me Nazaret?
JHN.1.46	Qama'le Felipe 'yateguet:
JHN.1.46	—¡Auanaequena qaedi nataq'aen auana!
JHN.1.47	Mane'e da'me yauana ñe'me Jesús da'me nec'ata ñe'me Natanael qama'le eetac:
JHN.1.47	—Jenjo' jo'ne naequena yataqachiñe yataqatelegue Israel le'ec, nach'ena jo'ne qaya'te loqovinaĝanaĝac.
JHN.1.48	Natanael yenat joñe'me:
JHN.1.48	—¿Toqoch'e joote jayem auateton?
JHN.1.48	Jesús 'yateguet:
JHN.1.48	—Am jauana da'me cha'li jonaliaĝa am yiyaĝana ñe'me Felipe, ouet'ot jaga'me higuera.
JHN.1.49	Qama'le ñe'me Natanael enaac:
JHN.1.49	—Paĝaguenataĝanaĝaic, ¡naqa'am jo'ne Dios Lec'oĝot! Nataq'aen ¡naqa'am 'me lejaliaĝanec di'me Israel!
JHN.1.50	Jesús male 'yateguet:
JHN.1.50	—¿Qo'li jayem auep'iya'a da'me am ja'aĝatem queda'me joote am jauana ca'li ouet'ot jaga'me higuera? Qa'a qomle qama'le auanalo gaa'me uo'oe jo'ne let'adayaqa jo'ne ja ena'am da'me dojo'.
JHN.1.51	Nach'e ena'am enaac ñe'me Jesús:
JHN.1.51	—Eja da'me ami ja'aĝatema: da'me auañiya qomle di'me piyem 'nouategue nataq'aen jogaa'me piyem laje' jo'ne lamaĝa's ñe'me Dios yec'adidijeguem choqoda'me nenochidi'ña joñe'me Jiyaĝaua Lec'oĝot.
JHN.2.1	Ca'li nete' laqaya 'uo ga'me 'nonáĝac di'me noic jo'ne Caná, di'me aleua 'me Galilea, qama'le jañe'me lat'e ñe'me Jesús nataq'aen uetaue joga'me 'nonaĝaiqui. 
JHN.2.2	Nataq'aen 'uo ñe'me Jesús choqogaa'me mach'e lapaĝaguenataqa jo'ne nach'e ena'ama qoyepiquinalo qaedi uetedaue ga'me 'nonáĝac. 
JHN.2.3	Qama'te yemeta jo'me uva li'i, qama'le jañe'me lat'e ñe'me Jesús t'aqataĝanem joñe'me, enaac:
JHN.2.3	—Ma'te yemeta jo'me uva li'i.
JHN.2.4	Jesús male 'yateguet:
JHN.2.4	—Am María, ¿toqoch'e jayem a'uaĝatem da'me dojo'? Da'me cha'li jona'li jovita ga'me yaloqo' da'me jayem yi'yoĝoden ñe'me Taĝadena'.
JHN.2.5	Qama'le María 'yaĝatema jogaa'me jo'ne lecochitedapega ga'me neualaĝayaĝac:
JHN.2.5	—Auauoyi ga'me jo'ne ami 'yaĝatema ñe'me Jesús.
JHN.2.6	Uo'oe ñaa'me seis naco'nal 'me qa' lojochel jo'ne uedañgui nale gaa'me cincuenta litros uotaĝa setenta litros ga'me noĝop 'me le'e'j, qaedi gaa'me 'nachaqadiaĝa'u yiyo'y naa'me loua' nale, naq'aeta da'me naeda'ac ga'me judiopi. 
JHN.2.7	Jesús enapegalo jogaa'me jo'ne lecochi'tape:
JHN.2.7	—'Noota qom aueñi najaqachiguilo ga'me noĝop naa'me naajo' naco'nal.
JHN.2.7	Qama'le e'n najaĝayelo, chayovida'a nededajeguem ga'me le'e'j, 
JHN.2.8	qama'le Jesús enaac:
JHN.2.8	—Nayi male anaqachiijeguem ga'tae'me jaleca qama'le auedoya joga'me yelolegue jena'me neualaĝayaĝac.
JHN.2.8	Qama'le naq'aeta da'me yauote jogaa'me. 
JHN.2.9	Ñe'me jo'ne yelolegue da'me neualaĝayaĝac yapiyen ca'li ga'me noĝop jo'ne neleguemaĝata joga'me uva li'i, qalaĝaja ja yayaten ga'me jo'ne chiyoĝogue, qa'a yejamache jogaa'me lecochitedapega joga'me neualaĝayaĝaiqui 'me yayate'n, qa'a nach'egaua jo'ne naqadidijeguem joga'me noĝop. Chane'eja ñe'me jo'ne yelolegue da'me neualaĝayaĝac male yiyaĝana ca'li ga'me nojaĝaua, 
JHN.2.10	qama'le enaac:
JHN.2.10	—Yema ga'me jiyaĝadipi 'uo da'me qo'yamaqaten queda'me 'uaeñe qoyanegue ga'me uva li'i jo'ne yataqachiñe onaĝaic, qama'le qom joga'me jiyaĝadipi 'me p'agac jo'ne uanaĝa'upi joote jalcote jo'me qoniyomigui qama'le qoyanegue ga'me uva li'i jo'ne ja eja ta'le 'noota. Qalaĝaja da'me am qama'te aviyamaĝat jenjo' uva li'i jo'ne onaĝaic chayovida'a nayi.
JHN.2.11	Da'me dojo' 'nanec jo'ne ya'uo ca'li ñe'me Jesús da'me ue'ta di'me Caná, di'me aleua jo'ne Galilea, nach'eda da'me jo'ne 'uaechiñe yaloĝon ca'li male naloĝola't choqoda'me en di'yoq da'me 'lonaĝac, qama'le jogaa'me lapaĝaguenataqa male yataqachiñe p'iida'a joñe'me.
JHN.2.12	Ca'li yem da'me dojo' qama'le ñe'me Jesús dajoyi di'me Capernaúm, lequiaĝaua jañe'me lat'e, choqogaa'me mach'e lanoqolqa nataq'aen jogaa'me lapaĝaguenataqa, qama'le ueteda'a chayovida'a qayoĝode' jaa'me noloqo'ote. 
JHN.2.13	Da'me male nadi'ta ga'me leualaĝayaĝaiqui joga'me judiopi jo'ne Pascua (jo'ne yelo'teguet da'me leuotaye ñe'me piyem le'ec queda'me ja yala't joca'li gaa'me ñoqolqa), qama'le Jesús dajoyi di'me Jerusalén. 
JHN.2.14	Qama'le yauanalo gaa'me menaĝayaqa jo'ne uetedaue joga'me tamenaĝaiqui da'me yemedac gaa'me uacadi jo'ne ueganaĝayaqa, choqogaa'me 'naĝanaĝatel nataq'aen joga'me doqoto'pi, nach'e ena'ama gaa'me jo'ne ñichidiñe 'me 'lonata'j da'me quetot nale jaga'me laicaua laqaya. 
JHN.2.15	Chane'eja ñe'me Jesús yacona ga'me ñec da'me en le'uaĝanaĝanaqate, qama'le 'yodegue ena'uac jogaa'me netedaue ga'me tamenaĝaiqui nataq'aen da'me en capegue'to q'ae'n jogaa'me 'naĝanaĝatel choqogaa'me uacadi, nataq'aen jogaa'me quedapeco't jaga'me laicaua, en 'naqadiñe yema jaga'me laicauapi queda'me en nejouoĝodijeguem jogaa'me nedaĝanaĝala'te. 
JHN.2.16	Qama'le enapegalo gaa'me menaĝayaqa joga'me doqoto'pi:
JHN.2.16	¡Anaqachidegue yema naa'me naajo'! ¡Ena'te ta'le aueñi anemenaĝaiquii jenjo' 'lemec ñe'me Taĝadena'!
JHN.2.17	Qama'le jogaa'me lapaĝaguenataqa male netouetec ga'me nediijec jo'ne 'yaĝatetac: “Joda'me yec'atenaĝanaĝac jena'me at'emec yataqachiñe let'adaic da'me yoqopich'i, chayovida'a qom qoyen jayem qaya.”
JHN.2.18	Jogaa'me judiopi lajoĝola'te male yena't:
JHN.2.18	—¿Jach'e ga'me 'nanec jo'ne qo'mi aualoĝonalo qaedi jayatenaq queda'me 'uo da'me adejaliaĝa jo'ne en auaqanatet ta'le aua'uo da'me dojo'?
JHN.2.19	Jesús 'yategueta jogaa'me, enaac:
JHN.2.19	—Auolaĝachigui jenjo' tamenaqa', qalaĝaja qom tres naa'me noloqo'ote qama'le yitaĝa jañijeguem.
JHN.2.20	Jogaa'me judiopi lajoĝola'te eedapega joñe'me:
JHN.2.20	—Cuarenta y seis naa'me 'uoidi da'me 'nonataĝanaĝac joda'me qo'noĝojeguem jenjo' tamenaqa', qama'te da'me am ¿qo'li ch'e tres gaa'me noloqo'ote da'me yitaĝa auañijeguem?
JHN.2.21	Qalaĝaja ga'me tamenaqa' jo'ne uenate'ta ñe'me Jesús en laloĝoiqui da'me jo'ne mach'e nejiyaĝauayaĝac. 
JHN.2.22	Qo'che' ca'li 'niyelaĝajeguem, gaa'me lapaĝaguenataqa male netouetec da'me dojo' 'me nenaĝategue, qama'le ja yoqolegue't naa'me nedii's nataq'aen naa'me 'laqataqa ñe'me Jesús.
JHN.2.23	Da'me cha'li ue'ta di'me Jerusalén ñe'me Jesús, jaa'me noloqo'ote jo'ne neualaĝayaĝaiqui 'me Pascua, jalcote joga'me jiyaĝadipi p'iida'a joñe'me queda'me yauanalo gaa'me di'yo't 'me 'nanaqa jo'ne yauo'oe. 
JHN.2.24	Qalaĝaja ñe'me Jesús ja jetaque ta'le p'iya'alo jogaa'me, qa'a yataqachiñe yateto'n ena'uac. 
JHN.2.25	Nataq'aen da'me ja youetaque ta'le 'uo ga'me noqotetena ga'me jiyaĝadipi, qa'a mach'e yateto'n gaa'me lai'li jogaa'me jiyaĝa'u.
JHN.3.1	'Uo ñe'me fariseo 'me lenaĝat Nicodemo, nach'eñe jiyaĝaua jo'ne yataqatelegue chiyaqauelo gaa'me lajoĝola'te jogaa'me judiopi. 
JHN.3.2	Nach'eñe jo'ne yec'ata ñe'me Jesús ca'li pi'yaq qama'le enaac:
JHN.3.2	—Am paĝaguenataĝanaĝaic, jayatenaq queda'me am namaĝaquena joñe'me Dios qaedi qo'mi auapaĝague'n, qa'a qom Dios ja uetaue ga'me jiyaĝaua qama'le ja yaqanatet ta'le ya'uo ga'me di'yoq jo'ne laloĝonataĝanaĝac 'me ena'am da'me aua'uo.
JHN.3.3	Jesús 'yateguet:
JHN.3.3	—Eja da'me am ja'aĝatem: joga'me jo'ne ja yitaĝa niyiñe ja yaqanatet ta'le yauana da'me lejaliaĝa joñe'me Dios.
JHN.3.4	Qama'le Nicodemo enaac:
JHN.3.4	—¿Qo'li yaqanatet ta'le niyiñe ga'me jiyaĝaua qom joote 'yaĝaic? ¡Yataqachiñe ja yaqanatet ta'le yitaĝa taue lauel jaga'me lat'e qaedi yitaĝa niyiñe!
JHN.3.5	Jesús male 'yateguet:
JHN.3.5	—Eja da'me am ja'aĝatem: joga'me jo'ne ja niyiñe q'aen ga'me noĝop nataq'aen ñe'me Dios Lepaqal ja yaqanatet ta'le taue da'me lejaliaĝa joñe'me Dios. 
JHN.3.6	Joga'me jo'ne niyiñe q'aen gaa'me let'al jo'ne ch'e jiyaĝa'u, nach'e ena'am ch'e jiyaĝaua; nataq'aen joga'me jo'ne niyiñe q'aen ñe'me Dios Lepaqal, nach'e ena'am 'uo da'me 'loyaĝac jo'ne chiyaqayi ñe'me Dios Lepaqal. 
JHN.3.7	Ena'te aueualoĝona'aguet da'me dojo' jo'ne jeetac: «Ena'uaque da'me ami yitaĝa aniyiyiñe.» 
JHN.3.8	Ñe'me Dios Lepaqal ena'am ga'me layat jo'ne yajediñe gamachaqaega ta'ya; mate mane'e qodomachiya ga'me lajamaĝa qalaĝaja ja qoyayaten ga'me chiyaqayi nataq'aen ga'me dajoyi. Qama'le naq'aete' jogaa'me niyidiñe q'ae'n ñe'me Dios Lepaqal.
JHN.3.9	Nicodemo yitaĝa 'viyelaĝalegue da'me yenat:
JHN.3.9	—¿Toqoch'e naq'aeta da'me dojo'?
JHN.3.10	Jesús male 'yateguet:
JHN.3.10	—Am jo'ne p'ajaye napaĝaguenoqo't di'me Israel, ¿toqoch'e ja auayate'n naa'me naajo' jo'ne uo'oe? 
JHN.3.11	Eja da'me am ja'aĝatem: queda'me qo'mi ja'aĝataqatac da'me jo'ne mach'e jayatenaq, nataq'aen jechoqotaqatac da'me jo'ne joote jauanaĝa. Qalaĝaja da'me ami ja auacoñiyeguet da'me jo'ne ñenaĝataĝaye. 
JHN.3.12	Qom jayem auoqoleguechi da'me ami ja'aĝatema gaa'me uo'oe jena'me aleua, ¿qo'li ja nach'e ena'am jayem auoqoleguechi qom ja'aĝate'tape gaa'me uo'oe di'me piyem?
JHN.3.13	“Qaya'te ta'le yec'adije'ma di'me piyem dite ñe'me jo'ne nenochiñe 'me chiyoĝogue di'me piyem, jo'ne nach'eñe Jiyaĝaua Lec'oĝot. 
JHN.3.14	Qama'le ena'am ñe'me Moisés ca'li yanajeguem ga'me nanaic di'me aleua jo'ne totapega't qaedi qonec'alaĝatedegue ga'me jiyaĝadipi, qama'le nach'e ena'am joñe'me Jiyaĝaua Lec'oĝot da'me qoyanajeguem qomle, 
JHN.3.15	qaedi ena'uaque jogaa'me jo'ne p'iida'a joñe'me yauata da'me 'loyaĝa'j jo'ne ja 'naidena'a.”
JHN.3.16	Qa'a naq'aeta da'me Dios noqopitalo ena'uaque gaa'me aleua laje'pi, queda'me yanegue ñe'me mach'e Lec'oĝot jo'ne onolec, qaedi ena'uaque jogaa'me jo'ne p'iida'a joñe'me ja yitaĝa yele'u dite da'me yauata da'me 'loyaĝa'j jo'ne ja 'naidena'a. 
JHN.3.17	Qa'a ñe'me Dios namaĝa'ña jena'me aleua ñe'me Lec'oĝot: ja namaĝa'ña jogaa'me aleua laje'pi qaedi ya'uo ga'me ne'uaĝanague'j, dite da'me qaedi nec'alaĝatedegue jogaa'me jiyaĝadipi.
JHN.3.18	Jogaa'me jo'ne p'iida'a ñe'me Dios Lec'oĝot qaya'te ne'uaĝanague'j; qalaĝaja jogaa'me jo'ne ja p'iida'a joote 'uo da'me ne'uaĝanague'j queda'me ja p'iida'a ñe'me Dios Lec'oĝot 'me onolec. 
JHN.3.19	Joote 'uo da'me ne'uaĝanague'j qa'a yauo'oe jogaa'me jo'ne ja 'noe'n, qama'le ca'li novi' ñe'me necoyadaĝanaĝat jo'ne nec'achi'ña jena'me aleua qama'le gaa'me jiyaĝadipi ja yec'adeta joñe'me qa'a noqopideta da'me 'lalaĝa, ja noqopideta da'me 'yoqochiñe. 
JHN.3.20	Chane'eja ena'uaque jogaa'me jo'ne yauote da'me ja no'en 'uo da'me louelaqataĝanaĝac ñe'me necoyadaĝanaĝat, nataq'aen da'me ja nec'adeta joñe'me qaedi ja qoyecoyadelegue da'me 'yetedac jo'ne ja no'en. 
JHN.3.21	Qalaĝaja gaa'me jo'ne uetedaue da'me yataqatelegue male yec'adeta joñe'me necoyadaĝanaĝat qaedi qoyauanalo ena'uaque gaa'me 'lonataqa jo'ne 'yamaqate'n ñe'me Dios.
JHN.3.22	Ca'li yem da'me dojo', qama'le Jesús ec, lequiaĝa'u jogaa'me lapaĝaguenataqa da'me dajotegue ga'me aleua jo'ne Judea, di'me jo'ne ue'tague ñe'me Jesús da'me dachilaĝanataĝatac. 
JHN.3.23	Choqoñe'me Juan nach'e ena'am dachilaĝanataĝatac ca'li ue'ta di'me Enón jo'ne yauaqa'a di'me Salim, qa'a 'uo ga'me noĝop jo'ne let'adaic, qama'le joga'me jiyaĝadipi yec'adeta joñe'me qama'le nach'e ena'am qonachilaĝa'n. 
JHN.3.24	Jenjo' jo'ne 'uo ca'li cha'li jona'li qoyanaue jaga'me coñetaĝanaĝaiqui ñe'me Juan.
JHN.3.25	Qalaĝaja jogaa'me lapaĝaguenataqa ñe'me Juan 'uaeñe da'me nec'onaĝadapegue' joga'me jo'ne judío le'ec yajouaĝat da'me qoyadalaĝat ga'me jo'ne 'nejola't nataq'aen da'me qoyen yoqovita, 
JHN.3.26	qama'le yec'adeta joñe'me Juan gaa'me lapaĝaguenataqa qaedi qot'aqataĝanem:
JHN.3.26	—Am paĝaguenataĝanaĝaic, jo'me jo'ne am ue'tajop ca'li oue'ta di'me lajego di'me Jordán, jo'me jiyaĝaua jo'ne qo'mi a'uaĝatapema, joote dachilaĝanataĝatac, nataq'aen ena'uaque joga'me jiyaĝadipi quetegue joñe'me.
JHN.3.27	Juan male 'yategueta jogaa'me:
JHN.3.27	—Qaya'te ta'le 'uo ga'me ua'ajop joga'me jiyaĝaua qom ja Dios ya'uo ga'me yanem. 
JHN.3.28	Nach'e ami jo'ne jayem auomachiiya ca'li da'me jo'ne ja'aĝatetac 'me yataqatelegue, da'me ja naqayem ta'le jayem Dios Liquiyac; nach'edata da'me jayem namaĝajec jo'ne le'uauaĝanatac joñe'me. 
JHN.3.29	Da'me 'nonáĝac, joga'me jo'ne 'uoneguet jaga'me lojaĝaua, nach'ega joga'me nojaĝaua; qalaĝaja joga'me jo'ne ch'e naigaĝaua joga'me nojaĝaua, jo'ne nach'e ena'am ue'ta lae joga'me, qama'le uotaĝa domachiya, qama'le 'uo da'me lamaic queda'me domachiya. Qama'le nach'e ena'am jayem, 'uo da'me yamaic jo'ne yataqachiñe nalo'ta't nayi. 
JHN.3.30	Joñe'me jo'ne Dios Liquiyac male nichiquetaye da'me 'namaqatenataĝanaĝac, qama'le da'me jayem nichique'tat da'me 'namaqatenataĝanaĝac.
JHN.3.31	Joñe'me jo'ne chiyoĝogue di'me p'ajeguem napacalegue ena'uac; gaa'me jo'ne ueda'ña jena'me aleua nach'egaua jo'ne ch'e aleua laje' nataq'aen da'me 'yaĝate'tape gaa'me uo'oe jo'ne ch'e ueda'ña jena'me aleua. Qalaĝaja joñe'me jo'ne chiyoĝogue di'me piyem nach'eñe jo'ne napacalegue ena'uac, 
JHN.3.32	nach'eñe jo'ne 'yaĝatetac ga'me jo'ne mach'e yauana nataq'aen da'me domachiya, qalaĝaja qaya'te ta'le yaconeguet da'me 'laqataĝanaĝac. 
JHN.3.33	Joga'me jo'ne yaconeguet da'me 'laqataĝanaĝac joñe'me, nach'ega en yataqatelegue q'aen joñe'me Dios; 
JHN.3.34	qa'a joñe'me jo'ne namaĝaquena ñe'me Dios 'yaĝate'tape jonaa'me 'laqataqa, qa'a nach'eñe yanem da'me lañoqotaĝanaĝac ñe'me Lepaqal. 
JHN.3.35	Ñe'me Net'a 'uo da'me loqopich'i ñe'me Lec'oĝot, chane'eja yanem da'me lañoqotaĝanaĝac qaedi nejaliaĝatelo'te ena'uac gaa'me uo'oe. 
JHN.3.36	Joga'me jo'ne p'iya'a ñe'me Lec'oĝot yauana da'me 'loyaĝac jo'ne ja 'naidena'a; qalaĝaja joga'me jo'ne ja yoqo'cha ñe'me Lec'oĝot ja yauana da'me lec'alaĝa, dite da'me taue da'me ne'uaĝanaguec 'me chiyaqayi joñe'me Dios.
JHN.4.1	Joga'me fariseopi male nomeda'a da'me jo'ne Jesús male qayoĝode' jogaa'me quetegue nataq'aen da'me qayoĝode' jogaa'me jo'ne nachilaĝa'n, qama'le ja ena'am ñe'me Juan 
JHN.4.2	(mate mane'e ja naqaeñe ñe'me Jesús ta'le dachilaĝanataĝan, yejamache jogaa'me lapaĝaguenataqa 'me dachilaĝanataĝa'tape.) 
JHN.4.3	Mane'e ca'li yayaten da'me dojo' ñe'me Jesús, qama'le 'viyelaĝague di'me Galilea, ca'e di'me Judea. 
JHN.4.4	Chane'eja da'me leuoĝoc ñe'me Jesús ch'e leuotalegue di'me aleua jo'ne Samaria.
JHN.4.5	Qama'le yovideta di'me Samaria chayovida'a di'me noic jo'ne Sicar, yauaqa'a di'me 'naleua di'me Jacob, 'me en loĝot ca'li ñe'me lec'oĝot José. 
JHN.4.6	Nach'edi jo'ne na'ña jaga'me lopi'yaĝaiqui di'me Jacob. Qama'le ñe'me Jesús ne'tajop da'me neli'ñejop da'me leuoĝoc, qalaqach'ele nadi'ta jo'me laeñi jo'me nolo'.
JHN.4.7+JHN.4.8	Joga'me lapaĝaguenataqa dajotegue ga'me noic da'me neuodedaque ga'me jalo'. Qama'te novi' jañe'me yauo jo'ne Samaria laje, 'me novita jaga'me nopi'yaĝaiqui queda'me do'pi, qama'le Jesús enaac:
JHN.4.7+JHN.4.8	—Aua'uo yaiquip.
JHN.4.9	Qama'le jaga'me yauo male 'yateguet:
JHN.4.9	—Da'me am jo'ne judío le'ec, qama'te ¡jetaque jayem auachiyoĝo'tot ga'me noĝop, queda'me jayem Samaria laje!
JHN.4.9	(Naq'aeta da'me 'laqatac jaga'me qa'a ga'me judiopi ja jetaque ta'le dojapegue'to gaa'me Samaria laje'.)
JHN.4.10	Jesús 'yateguet:
JHN.4.10	—Ta'le auayaten ga'me jo'ne Dios am yanem nataq'aen jayem auayaten da'me am jiyaĝatapecot qaedi jayem aniyomaĝan, qama'le ga'me aviyaĝanaque qama'le am janem ga'me noĝop jo'ne nec'alaĝaiqui.
JHN.4.11	Jañe'me yauo male enaac:
JHN.4.11	—Jaliaĝanec, yataqachiñe ja auana ga'me lo'o ta'le anaqadijeguem ga'me noĝop qa'a janjo' nopi'yaĝaiqui yataqachiñe qaya'ñgui: qama'le ¿jach'e jogamaĝa auachiyoĝo'tague ga'me noĝop jo'ne nec'alaĝaiqui? 
JHN.4.12	Da'me qo'mi, di'me jo'ne mach'e jachiyojoĝoguet 'me Jacob naqaqo'mi jo'ne yepotajopa janjo' nopi'yaĝaiqui, nach'ana jo'ne mach'e lopi'yaĝaiqui nataq'aen da'me niyomidigui nale di'me lec'oqo'tepi nataq'aen gaa'me yejidipi jo'ne lalopi. Qama'te da'me am, ¿toqoch'e aueetapega anapacalegue jodi'me?
JHN.4.13	Jesús male 'yateguet:
JHN.4.13	—Ena'uac jogaa'me jo'ne niyomidigui jenjo' noĝop yitaĝa 'viyelaĝalo'te da'me noĝop lamaic; 
JHN.4.14	qalaĝaja joga'me jo'ne niyomigui ga'me noĝop jo'ne mach'e janegue, ja yitaĝa ta'le 'niyelaĝa ga'me noĝop lamaic. Qa'a joga'me noĝop jo'ne mach'e janegue ja yitaĝa em, qama'le ena'am ga'me ladic joga'me noĝop jo'ne nec'alaĝaiqui, chayovida'a ga'me jiyaĝaua taue da'me 'loyaĝac jo'ne ja 'naidena'a.
JHN.4.15	Jañe'me yauo enaac:
JHN.4.15	—Jaliaĝanec, jayem auanem ga'me noĝop, qaedi ja yitaĝa jelinquip, qaedi nach'e ena'am da'me ja yitaĝa ta'le ñanaequena qaedi ñaqadijeguem ga'me noĝop.
JHN.4.16	Jesús 'yateguet:
JHN.4.16	—Cha'li oc qaedi anauequena ga'me adoua.
JHN.4.17	Jañe'me yauo male 'yateguet:
JHN.4.17	—Qaya'te youa.
JHN.4.17	Jesús enaac:
JHN.4.17	—Yataqachiñe eja da'me aueetapega qaya'te adoua; 
JHN.4.18	qa'a auanalo gaa'me cinco 'me adooua ca'li, qama'le joga'me jo'ne am ue'tajop nayi ja yataqachiñe ta'le adoua. Yataqachiñe eja da'me jo'ne anenaĝategue.
JHN.4.19	Da'me domachiya da'me dojo' jañe'me yauo, qama'le enaac:
JHN.4.19	—Jaliaĝanec, male jayaten da'me am 'laqataĝanaĝanec joñe'me Dios. 
JHN.4.20	Dia'me qadet'al jo'ne mach'e jachiyojoĝogueta 'me Samaria laje'pi 'uo da'me lepe'e' ñe'me Dios, qama'le nec'adeta nale jenjo' qajoĝonaĝa da'me netametot joñe'me Dios; qama'te da'me ami jo'ne judiopi laje' aueñetapega nach'edi di'me Jerusalén jo'ne 'lachaqa' da'me qonetamenot joñe'me.
JHN.4.21	Jesús 'yateguet:
JHN.4.21	—Am yaqayole, ena'te jayem auoqoleguet queda'me novi' qomle ga'me nolo' da'me male ja yitaĝa ta'le anec'achiya jenjo' qajoĝonaĝa qom anetameñiyot joñe'me Qadet'a, nataq'aen da'me ja yitaĝa auajoyigui di'me Jerusalén. 
JHN.4.22	Ami jo'ne Samaria laje'pi ja auayachiñe ga'me jo'ne jetaque anetameñiyot, da'me qo'mi jo'ne judiopi laje' qamqa'me jayatenaq ga'me jo'ne ñetamenoqot, qa'a da'me nec'alaĝac chiyoĝogue joga'me judiopi. 
JHN.4.23	Qalaĝaja male qoyoqo'ta ga'me nolo', nataq'aen da'me joote novi', qom ñe'me Qadet'a Lepaqal yanema ga'me jiyaĝadipi da'me yayate'n da'me eja qaedi yayate'n da'me yataqata netametot ñe'me Qadet'a, qa'a ñe'me Qadet'a onolec da'me dojo' 'yamaqaten ta'le qonetamenot. 
JHN.4.24	Dios nach'eñe Nepaqal 'me ya'uo da'me nec'alaĝa, qama'le ga'me jiyaĝadipi onolec da'me yaqanate't ta'le yataqata netametot qom ñe'me Lepaqal yanema da'me dalaĝaic jo'ne nec'alaĝa.
JHN.4.25	Jaga'me yauo enaac:
JHN.4.25	—Jayaten da'me novi' qomle ga'me Mesías (jo'ne yeloteguet da'me Dios Liquiyac); qom novitequena qama'le qo'mi yapaĝague'n.
JHN.4.26	Jesús male enaac:
JHN.4.26	—Naqayem, jo'ne jayem auojetapegue'.
JHN.4.27	Qanach'e male novi't jogaa'me lapaĝaguenataqa, qama'le yoqochetem da'me yauata ñe'me Jesús queda'me dojetapegue' jañe'me Samaria laje. Qalaĝaja qaya'te onolec ta'le yenatec ga'me jo'ne 'yaĝatetapem jaga'me uotaĝa da'me toqoch'e dojetapegue'. 
JHN.4.28	Jaga'me Samaria laje yepotan jaga'me naco'na qama'le dajoyi di'me noic qaedi t'aqataĝanema joga'me jiyaĝadipi:
JHN.4.29	—Anec'achiquena qaedi ami jauegalo ñe'me jiyaĝaua jo'ne jayem 'yaĝatem yema daa'me jo'ne jauo'oe. ¿Qo'li ja naqaeñe ñe'me Dios Liquiyac?
JHN.4.30	Chane'eja ga'me jiyaĝadipi queda'e joga'me noic da'me yec'adeta ga'me ue'ta joñe'me Jesús. 
JHN.4.31	Mane'e ca'li jona'li novidedeta ga'me jiyaĝadipi, qama'le jogaa'me lapaĝaguenataqa ñe'me Jesús male dojedapegue' joñe'me:
JHN.4.31	—Am paĝaguenataĝanaĝaic, cha'li aueque'e.
JHN.4.32	Qama'le enaac joñe'me:
JHN.4.32	—Jayem joote jeque'e, jalic da'me jo'ne ja auatetoñi.
JHN.4.33	Jogaa'me lapaĝaguenataqa male nenatetapega't:
JHN.4.33	—¿Uotaĝa 'uo jogamaĝa neda'a jo'me jaloq?
JHN.4.34	Qama'le Jesús enaac:
JHN.4.34	—Da'me jo'ne janoq, ja'uo da'me jo'ne lelnataĝac ñe'me jo'ne jayem namaĝaquena, da'me jomat da'me 'lonatac jo'ne jayem yamaĝalegue. 
JHN.4.35	Ami jo'ne aueñetapega nale: «Maliaĝajoda gaa'me cuatro auoĝoyaqa qama'le yemta 'uo ga'me naqataĝanaĝac»; qalaĝaja jayem jenaac, ¡'noota qom auec'achiñe' ga'me jiyaĝadipi jo'ne ena'ama gaa'me nanaĝanaqa'te, da'me joote yajo't da'me jalayaĝac qaedi qonapoc! 
JHN.4.36	Jogaa'me jo'ne dapogaĝa'n yacoteguet da'me nejetenague'j, qama'le ga'me lapogue'j 'me yapotena't nach'egaua ga'me jiyaĝadipi jo'ne 'uo da'me 'loyaĝa'j jo'ne ja 'naidena'a, qaedi gaa'me jo'ne danaĝa'n nataq'aen gaa'me jo'ne dapogaĝa'n nalo'ta't da'me made'tapolqa. 
JHN.4.37	Qa'a jenjo' jo'ne qo'yaĝatetac nale yataqachiñe eja: «'Uo ga'me jo'ne danaĝan, qama'le ga'me laqaya jo'ne dapogaĝan.» 
JHN.4.38	Qama'le da'me jayem ami jamaĝalo'te da'me anapoqui ga'me jalayaĝac jo'ne ja at'onataqui; 'lonata'j jaa'me jiyaĝa'u laqaya' jo'ne joote eque', qama'le da'me ami adiyamaqae'tec jenjo' 'lonata'j jaa'me.
JHN.4.39	Di'me noic jo'ne Sicar, qayoĝode' joga'me Samaria laje'pi jo'ne p'iida'a joñe'me Jesús queda'me 'uo da'me 'laqataĝanaĝac jañe'me yauo jo'ne eetac: “Joñe'me jayem 'yaĝatem yema daa'me jo'ne jauo'oe.” 
JHN.4.40	Ca'li novideta joñe'me joga'me Samaria laje'pi qama'le nachoĝodetot joñe'me queda'me jetaque cha'li uetauelo; chane'eja uetauelo joñe'me chayovida'a dos jaa'me noloqo'ote. 
JHN.4.41	Qama'le yitaĝa qayoĝode' gaa'me p'iida'a joñe'me queda'me domachiyalo naa'me mach'e 'laqataqa. 
JHN.4.42	Chane'eja t'aqataĝatem jañe'me yauo:
JHN.4.42	—Nayi male ja nach'edata da'me jep'iyaqa joñe'me jouaĝat da'me jo'ne qo'mi a'uaĝatema, qa'a nayi mach'e qo'mi da'me jomachaĝa joñe'me, qama'le jayatenaq da'me yataqatelegue eja naqaeñe ñe'me jo'ne Lec'alaĝaiqui ena'uac ga'me jiyaĝadipi.
JHN.4.43	Joca'li yenoĝodegue jaa'me dos noloqo'ote, qama'le yitaĝa ca'e di'me Samaria joñe'me Jesús, queda'me dajoyi di'me Galilea. 
JHN.4.44	Nach'eñe ñe'me Jesús da'me 'uo da'me 'laqataĝanaĝac joca'li, enaac: “Joga'me 'laqataĝanaĝanec ñe'me Dios ja qo'nonaĝachigui jogaa'me jo'ne mach'e 'lachaqa' laje'pi.” 
JHN.4.45	Qalaĝaja ca'li yovita di'me Galilea ñe'me Jesús, qama'le gaa'me Galilea laje'pi yacoteguet joñe'me, qa'a joote 'uo da'me yauata joca'li: yauanalo yema gaa'me yauo'oe joñe'me joca'li ueteda'a di'me Jerusalén jaa'me noloqo'ote jo'ne neualaĝayaĝaiqui'.
JHN.4.46	Jesús yitaĝa 'viyelaĝague di'me noic jo'ne Caná, lae di'me aleua jo'ne Galilea, di'me noic jo'ne ua'a ca'li en neleguemaĝata uva li'i joga'me noĝop. Qama'le 'uo ga'me coico le'ec lejaliaĝanec jo'ne lecochaĝaua ñe'me jaliaĝanec Herodes, jo'ne 'uo ga'me lec'oĝot jo'ne yeleuac 'me ueta'ña di'me noic let'adaic jo'ne Capernaúm. 
JHN.4.47	Mane'e joca'li dip'iyeya ñe'me Jesús da'me joote novida'a di'me Galilea queda'me chiyoĝogue di'me Judea, qama'le paja'a da'me yec'ata joga'me ue'ta, qama'le ua'a ca'li nachoĝodenot joñe'me qaedi yec'ata q'aen joga'me 'lachaqa', queda'me jetaque en yemegue ga'me lec'oĝot jo'ne yamta'le yeleu. 
JHN.4.48	Qama'le ñe'me Jesús enaac, enapega joñe'me:
JHN.4.48	—¡Ami jo'ne ja jayem 'te auep'iiya'a qom ja auañiyalo jogaa'me 'nanaqa choqogaa'me naloĝonataĝanaĝaco jo'ne di'yo't!
JHN.4.49	Qalaĝaja joñe'me coicopi lejaliaĝane'j eetac joca'li:
JHN.4.49	—Am Jaliaĝanec, 'noota qom paja'a oc qomle, yatemaliaĝa jona'li yeleu di'me yalec.
JHN.4.50	Qama'le Jesús 'yateguet joñe'me:
JHN.4.50	—Nayi oc, a'viyelaĝa ga'me at'achaqa', qa'a ga'me ac'oĝot joote nec'aletaye.
JHN.4.50	Qama'le ñe'me jiyaĝaua p'iya'a da'me jo'ne Jesús 'yaĝatem, chane'eja paja'a da'me ec, yec'ata ga'me 'lachaqa'. 
JHN.4.51	Qama'le joca'li da'me maliaĝa tata'uo ga'me 'lachaqa' qama'le nenoĝodegue jogaa'me lalemaĝaje'te, queda'aguet joñe'me qaedi t'aqataĝatem:
JHN.4.51	—¡Ñe'me ac'oĝot joote nec'aletaye!
JHN.4.52	Chane'eja joñe'me coicopi lejaliaĝane'j denataĝanec joñe'me lec'oĝot:
JHN.4.52	—¿Jach'e ga'me na'ña jajo'me ajeua da'me nomeguet da'me yemegue ñe'me yalec?
JHN.4.52	Qama'le 'yadeteguet jogaa'me lalemaĝaje'te:
JHN.4.52	—Nach'ejo jojo'me caet javit dajeuo jajo'me ajeua da'me yemegue ñe'me ac'oĝot, qa'a ca'e jojo'me lapite'na.
JHN.4.53	Qama'le ga'me let'a paja'a da'me yayaten da'me nach'ejo jojo'me javit da'me 'uo da'me 'yaĝatem ca'li joñe'me Jesús jo'ne eetac: “Ga'me ac'oĝot joote nec'aletaye”; chane'eja joñe'me coicopi lejaliaĝane'j nataq'aen jogaa'me laqaya'olqa jo'ne 'lachaqadiaĝa'u yataqachiñe p'iida'a joñe'me Jesús.
JHN.4.54	Jenjo' male dojolqa da'me ya'uo ga'me 'nanec joñe'me Jesús joca'li ue'ta di'me Galilea da'me chiyaqa'ña di'me Judea.
JHN.5.1	Ca'li yem daa'me daajo' 'uo ga'me neualaĝayaĝaiqui joga'me judiopi, qama'le ñe'me Jesús 'viyelaĝa di'me Jerusalén. 
JHN.5.2	Di'me Jerusalén, yauaqa'a ga'me jom 'me lenaĝat da'me 'Naĝanaĝatel, 'uo jaga'me noĝop lae't jo'ne hebreo lenaĝat q'aen da'me Betzatá, jo'ne yauanalo gaa'me cinco ga'me qotayape'ualo. 
JHN.5.3+JHN.5.4	Jogaa'me jo'ne nach'egaua 'me ueteda'a joga'me qayoĝode' leuaĝayaqa. Uo'oe gaa'me qana'mi choqogaa'me uayodaĝayaqa nataq'aen gaa'me choĝolaĝayaqa; yemeda jogaa'me ch'e ueteda'aguet jena'me aleua. 
JHN.5.5	'Uo ga'me onolec jo'ne ue'tajop jaga'me noĝop lae't jo'ne 'uo da'me lapite'nayaĝac nalo'taguet treinta y ocho jogaa'me 'uoidi. 
JHN.5.6	Mane'e ca'li Jesús yauana ga'me ueta'ña da'me vichiñe qama'le joote yayaten da'me qayoĝode' jaa'me 'uoidi da'me ue'tajop da'me lapite'nayaĝac, qama'le yenat:
JHN.5.6	—¿Qo'li jetaque ademegue?
JHN.5.7	Qama'le ga'me leuaĝaic 'yateguet:
JHN.5.7	—Jaliaĝanec, qaya'te ga'me jo'ne jayem yachañgui jañe'me noĝop lae't nale 'uo da'me ledaĝac jena'me noĝop. Nach'e eta't da'me te'me jetaque jañgui nale te'me jetaque jec'ata, qama'te joote 'uo nale ga'me 'uaeñe tañgui queda'me maliaĝa jona'li jovita.
JHN.5.8	Jesús enaac:
JHN.5.8	—¡Oñijeguem, auacona na'me adetala' qama'le oc!
JHN.5.9	Ca'li ua'a da'me paja'a da'me yemegue joga'me jiyaĝaua, qama'le yacona ga'me letala' qama'le ec. Qalaĝaja queda'me nach'ejo jo'me nolo' jo'ne niyamaqatac, 
JHN.5.10	qama'le jogaa'me judiopi lajoĝola'te eedapega joga'me jo'ne yemegue:
JHN.5.10	—Jenjo' nolo' jo'ne niyamaqatac, ja am 'te qoyaje'tem ta'le auachi na'me adetala'.
JHN.5.11	Joga'me jiyaĝaua 'yateguet ca'li:
JHN.5.11	—Jo'me jo'ne jayem yemegue q'aen jayem enapega: «Auachi na'me adetala' qama'le oc.»
JHN.5.12	Qama'le yenatetedac:
JHN.5.12	—¿Jach'e jo'me jo'ne am enapega: «Auachi na'me adetala' qama'le oc»?
JHN.5.13	Qalaĝaja ga'me jiyaĝaua ja yayaten ga'me jo'ne yemegue q'aen, qa'a Jesús joote ec, ja ue'ta di'me ueteda'a gaa'me qayoĝode' jiyaĝa'u. 
JHN.5.14	Ca'li yem da'me dojo', male Jesús yauana da'me ue'ta ga'me tamenaĝaiqui, qama'le enaac:
JHN.5.14	—Pega, nayi da'me male ademegue; ena'te yitaĝa aua'uo ga'me adoec jo'ne ja no'en, qaedi ja aue qomle ga'me adachoĝodec jo'ne lama'aja.
JHN.5.15	Joga'me jiyaĝaua ec qama'le t'aqataĝanema jogaa'me najoĝola'te queda'me Jesús nach'eñe jo'ne yemegue q'aen. 
JHN.5.16	Chane'eja naqaeda da'me dojo' jo'ne yajouaĝadetem jogaa'me najoĝola'te male yecaatetedac ñe'me Jesús qaedi yala't, yajouaĝat da'me 'uo ga'me ye'et ca'li jo'me nolo' jo'ne niyamaqatac. 
JHN.5.17	Jesús male 'yategueta:
JHN.5.17	—Ñe'me Taĝadena' nach'e eta't t'onataĝan, nataq'aen jayem nach'e ena'am jo'onataĝatac.
JHN.5.18	Chane'eja nach'eda da'me dojo' yajouaĝat jogaa'me judiopi lajoĝola'te ua'ajopa da'me ma'ejama'le yediaĝadelegue da'me jetaque yala't joñe'me Jesús, qa'a ja nach'edata da'me t'onataĝañgui ga'me nolo' jo'ne niyamaqatac, dite da'me eetapela't ena'am ñe'me Dios ca'li eetapega ñe'me Dios nach'eñe jo'ne yataqachiñe Let'a.
JHN.5.19	Jesús male enaac: “Eja da'me ami ja'aĝatema: jayem jo'ne Lec'oĝot joñe'me Dios, jayem ja jaqanatet ta'le ja'uo ga'me mach'e yelnataĝac; onolec da'me ja'uo da'me jo'ne jauana 'me ye'et ñe'me Taĝadena'. Qama'le yema ga'me jo'ne ye'et joñe'me Taĝadena', nach'e ena'am jayem je'et. 
JHN.5.20	Qa'a ñe'me Taĝadena' jayem noqopita nataq'aen da'me jayem yaloĝonalo ena'uaque jogaa'me uo'oe jo'ne 'lonataqa, nataq'aen jogaa'me 'lonataqa laqaya' jo'ne let'adayaqa nach'e ena'am jayem yaloĝonalo qomle, qaedi ami ua'ajopa qomle da'me auoqoch'iyem. 
JHN.5.21	Qa'a naq'aeta joñe'me Taĝadena' 'niyelaĝachidijeguem jodia'me yele'u nataq'aen da'me yanema da'me lec'alaĝa'j, qama'le nach'e ena'am jayem janem da'me nec'alaĝac ga'me jo'ne jetaque ua'ajop. 
JHN.5.22	Nataq'aen ñe'me Taĝadena' ja naloqoten gamachaqaega, dite da'me jayem yanem yema da'me lañoqotaĝanaĝac qaedi jaloqotenaĝan, 
JHN.5.23	qaedi yema jayem qo'nonaĝachigui, da'me nach'e ena'am qo'nonaĝachigui da'me jo'ne yanem joñe'me Taĝadena'. Qa'a joga'me jo'ne ja jayem 'te 'nonaĝachichigui, nach'e ena'am ja 'nonaĝachichigui ñe'me Taĝadena', joñe'me jo'ne nach'eñe 'me jayem namaĝaquena.
JHN.5.24	“Eja da'me ami ja'aĝatema: ga'me jo'ne naquiaĝanalo naa'me 'yaqataqa nataq'aen p'iya'a ñe'me jo'ne jayem namaĝaquena, qama'le yauana da'me lec'alaĝa jo'ne qaya'te loiquiaqa', nataq'aen da'me ja yitaĝa 'uo da'me ne'uaĝanaguec, qa'a joote chiyaqaue da'me neleuaĝa qama'le yataqachiñe nec'aletaye. 
JHN.5.25	Eja da'me ami ja'aĝatema: da'me male qoyoqo'ta ga'me nolo', nataq'aen da'me joote novi', qom jodia'me yele'u domachita da'me yajamaĝa, jayem mach'e Lec'oĝot joñe'me Dios, qama'le jogaa'me jo'ne domachita male nec'aletedaye. 
JHN.5.26	Qa'a naq'aeta joñe'me Taĝadena' 'uo da'me mach'e lec'alaĝa da'me jo'ne mach'e 'loyaĝac, qama'le nach'e ena'am jayem yanem yema da'me 'yoyaĝac jo'ne 'uo da'me yec'alaĝa. 
JHN.5.27	Nach'e ena'am da'me jayem yanem da'me yañoqotaĝanaĝac qaedi jaloqotenaĝan, queda'me nach'ayem jo'ne yataqachiñe jayem Jiyaĝaua Lec'oĝot. 
JHN.5.28	Ena'te aloualiya'a da'me dojo': queda'me novitena qomle ga'me nolo' da'me ena'uaque jodia'me joote yele'u domachita da'me yajamaĝa 
JHN.5.29	qama'le chiyaqapiñelo jogaa'me napa'l lete'. Jodia'me jo'ne yauote da'me 'noota ca'li nec'aletedaye, nach'ediaua jo'ne 'niyelaĝadijeguem qomle qaedi yacoteguet da'me lec'alaĝa jo'ne qaya'te loiquiaqa', qalaĝaja jodia'me jo'ne yauote da'me ja no'en ca'li, nach'ediaua jo'ne 'niyelaĝadijeguem qomle qaedi qoya'uo da'me ne'uaĝanague'j.
JHN.5.30	“Jayem ja jaqanatet ta'le ja'uo ga'me jo'ne mach'e yelnataĝac, dite ga'me jo'ne jayem yamaĝalegue ñe'me Taĝadena'. Chane'eja nach'e ena'am nalo'taguet da'me mach'e yec'atenaĝanaĝac, qa'a ja ja'aĝatetac da'me ja'uo ga'me jo'ne mach'e yelnataĝac, dite ga'me jo'ne lelnataĝac joñe'me Taĝadena', joñe'me jo'ne jayem namaĝaquena.
JHN.5.31	“Ta'le mach'e jayem da'me 'ñaĝatapela't, qama'le da'me 'yaqataĝanaĝac qaya'te lajo'viyaĝac. 
JHN.5.32	Qalaĝaja 'uo ga'me jiyaĝaua laqaya jo'ne ya'uo da'me 'laqataĝanaĝac queda'me jayem 'yaĝatetac, qama'le jayaten queda'me yataqachiñe yataqatelegue da'me mach'e 'laqataĝanaĝac. 
JHN.5.33	Ami jo'ne auamaqai gaa'me adaqayadi' qaedi yena't ñe'me Juan, qama'le 'uo da'me 'lataĝac jo'ne yataqachiñe eja. 
JHN.5.34	Qalaĝaja jayem ja jouetaque ta'le jaconeguet gamachaqaega 'laqataĝanaĝac joga'me jo'ne ch'e jiyaĝaua; onolec da'me dojo' ja'aĝatetac qaedi da'me ami ua'ajopa da'me nec'alaĝa.
JHN.5.35	“Juan ena'am jaga'me coyadaĝanaqate nale edañgui qama'le yoqochiñe, qama'le da'me ami jetaque ch'e a'uamaqachiñe da'me auachiyaue da'me lauac, qalaĝaja ja yemeda gaa'me noloqo'ote. 
JHN.5.36	Qalaĝaja 'uo da'me 'naqataĝanaĝac jo'ne yataqachiñe napacalegue da'me 'laqataĝanaĝac ñe'me Juan, nach'eda da'me jo'ne ja'uo; joda'me jo'ne ñe'me Qadet'a jayem nachoĝonaĝanec qaedi je'et, qama'le da'me dojo' jo'ne auañiya yechoĝot da'me yataqatelegue da'me jayem namaĝaquena ñe'me Qadet'a.
JHN.5.37	“Nach'e ena'am ñe'me Qadet'a jo'ne jayem namaĝaquena jayem 'yaĝatetac. Qalaĝaja da'me ami ja auomachiiya ga'me lajamaĝa, choqoda'me ja auañiya, 
JHN.5.38	nataq'aen da'me jo'ne 'yaĝatetac ja ami 'te netayelo, qa'a ja jayem 'te auep'iiya'a queda'me naqayem jo'ne namaĝaquena ñe'me Qadet'a. 
JHN.5.39	Da'me ami 'uo da'me adetelaĝaqui nale anapaĝagueñiyalo naa'me nedii's queda'me 'uo da'me adeuataqataĝanaĝaqui qaedi auejomiyalegue ga'me nec'alaĝa jo'ne qaya'te loiquiaqa'. Mate mane'e daa'me daajo' nedii's jo'ne jayem 'yaĝatetedac, 
JHN.5.40	qalaĝaja ami ja jetaque jayem anec'achiya qaedi ami ua'ajopa da'me adec'alaĝaqui.
JHN.5.41	“Jayem ja jouetaque ta'le jaconeguet ga'me li'yoĝodenataĝanaĝa'j ga'me jiyaĝadipi, 
JHN.5.42	choqoda'me ami jateto'n nataq'aen da'me jayaten da'me ja adoqopichiya ñe'me Dios. 
JHN.5.43	Naqayem jo'ne jachiyoqo'ot ñe'me Qadet'a, qama'te ja jayem 'te auacoñiyeguet; qalaĝaja ta'le 'uo ga'me jiyaĝaua laqaya jo'ne novi' mach'e 'naĝatapela't, qama'le nach'ega jo'ne auacoñiyeguet. 
JHN.5.44	¿Teua'atoqo' jayem auep'iiya'a da'me ami, qom auacoñiyeguet ga'me li'yoĝodenataĝanaĝa'j jogaa'me adaqayadi', qama'te ja aueloyaque ga'me ni'yoĝodenataĝanaĝac jo'ne chiyoĝogue ñe'me Dios jo'ne onolec?
JHN.5.45	“Ena'te aueñetapega ta'le naqayem 'me 'uo da'me ami jepoleguelo'te da'me jajoyaqa'aguet ñe'me Qadet'a. Ñe'me jo'ne 'uo da'me ami yepoleguelo'te nach'eñe ñe'me Moisés, joñe'me jo'ne 'uo da'me adeuataqataĝanaĝaqui. 
JHN.5.46	Qa'a ta'le ami auep'iiya'a da'me enaac ñe'me Moisés, nach'e ena'am jayem auep'iiya'a, qa'a Moisés yediñe da'me dojo' da'me jayem 'yaĝatetac. 
JHN.5.47	Qalaĝaja, da'me ja auep'iiya'a da'me jo'ne yediñe, ¿teua'atoqo' auep'iiya'a da'me jo'ne ja'aĝatetac?”
JHN.6.1	Ca'li yem da'me dojo', Jesús dajoyi ga'me lajego jaga'me qa'em lat'edai 'me na'ña di'me Galilea, di'me jo'ne nach'edi 'me loogue di'me Tiberias. 
JHN.6.2	Jalcote ga'me jiyaĝadipi 'me quetapegue', qa'a qoyauana ga'me laloĝonataĝanaĝaco jo'ne di'yo't 'me yauo'oe, e'n yemedegue joga'me leuaĝayaqa. 
JHN.6.3	Qama'le Jesús queje'mec ga'me qajoĝonaĝa choqoga'me lapaĝaguenataqa ca'li qama'le netedalegue. 
JHN.6.4	Male qoyoqo'ta ga'me leualaĝayaĝaiqui joga'me judiopi da'me uenateteda'a da'me leuotaye ñe'me piyem le'ec queda'me ja yala't joca'li gaa'me ñoqolqa.
JHN.6.5	Mane'e da'me dec'atenaĝan Jesús qama'le yauana ga'me jiyaĝadipi jo'ne quetapegue', qama'le yena't ñe'me Felipe:
JHN.6.5	—¿Jach'e ga'me jachiyoĝotaqague da'me qoloqot ga'me yali'j jena'me jenjo' jiyaĝadipi?
JHN.6.6	Jenjo' enaac qaedi yayaten da'me jach'e jogamaĝa enaac ñe'me Felipe, qa'a ñe'me Jesús joote yataqachiñe yayaten ga'me jo'ne jetaque ya'uo. 
JHN.6.7	Felipe male 'yateguet:
JHN.6.7	—¿Jach'e doscientos denariopi jaga'me nalo'taguet da'me qoloqot jaga'me pan qaedi jiqui'yaĝanaĝac jenjo' jiyaĝadipi? Jenjo' nalo'taguet da'me ch'e cale'tapolqa ga'me qoyalic.
JHN.6.8	Qama'le Andrés, ñe'me mach'e laqaya' gaa'me lapaĝaguenataqa ñe'me Jesús nataq'aen ñe'me lanoqolec ñe'me Simón Pedro, enaac:
JHN.6.9	—Jenjo' 'uo jo'me notolec jo'ne yauanalo cinco paan jo'ne chiyaqayi ga'me cebada lojoche, nataq'aen jaa'me dojolqa niya', qalaĝaja ¿jach'e ga'me nalo'taguet naa'me naajo', da'me jalcote jena'me jiyaĝadipi? 
JHN.6.10	Jesús male enaac:
JHN.6.10	—A'uaqataĝañema yema qaedi ñidiñe.
JHN.6.10	Di'me jo'ne ua'ña 'uo ga'me lolelaĝai let'adaic qama'le joga'me nedalegue. Qaale joga'me nalo'taguet cinco mil ga'me jiyaĝadipi. 
JHN.6.11	Jesús yaconalo jogaa'me paan, qama'le dajelaĝalo'te ñe'me Dios; qama'le yem da'me lajelaĝanaĝac qama'le yanouelo jogaa'me lapaĝaguenataqa qaedi jogaa'me yanema onolqa'tape jogaa'me jiyaĝa'u jo'ne ñichidiñe. Nach'e ena'am da'me yepagaqate'tegue da'me yema joga'me jiyaĝadipi yanema joga'me niyaq lapat lael, chayovida'a yono't ena'uac jogaa'me jiyaĝa'u da'me yache'tape. 
JHN.6.12	Joca'li ena'uaque yono't qama'le Jesús enapegalo joga'me lapaĝaguenataqa:
JHN.6.12	—Auapochiñiya'ajalo yema na'me laelolqa 'me 'niyoqo'te qaedi qaya'te ta'le ne'uela't.
JHN.6.13	Qama'le joga'me 'niyoqo'te qoyapetena't qama'le e'n najaĝayelo q'ae'n jogaa'me doce natoĝonaĝaiqui' gaa'me laelolqa jo'ne 'niyoqo'te jaa'me cinco paan jo'ne chiyaqayi ga'me cebada lojoche.
JHN.6.14	Joga'me jiyaĝadipi, mane'e da'me yauata da'me dojo' di'yoq q'aen jo'ne 'nanec 'me ya'uo ñe'me Jesús, qama'le enapega't:
JHN.6.14	—Jenjo' jo'ne nach'ena 'me yataqatelegue 'laqataĝanaĝanec ñe'me Dios, nach'eñe jo'ne qo'yaĝat ca'li da'me nec'achi'ña jena'me aleua.
JHN.6.15	Qalaĝaja ñe'me Jesús noma'a queda'me jetaque qoneuoĝochigui da'me qoyauegoue da'me qoyen nejaliaĝanec, qama'le yitaĝa ca'ae joga'me jiyaĝadipi, yec'adije'ma ga'me qajoĝonaĝa jo'ne qayaje'mec qaedi onolac da'me neta'ña.
JHN.6.16	Qaale male yamta'le pi'yaq qama'le jogaa'me lapaĝaguenataqa ñe'me Jesús tadiñgui jaga'me qa'em lat'edai, 
JHN.6.17	da'me netedañgui jaga'me licota, qama'le e'n lelnataĝa'j da'me yovideda'ata di'me Capernaúm. Qaale male 'naltapiye qalaĝaja ñe'me Jesús maliaĝa jona'li novitalo jogaa'me lapaĝaguenataqa. 
JHN.6.18	Ga'me noĝop 'uo da'me ja namachiñe qa'a 'uo ga'me layat let'adaic 'me ya'uo ga'me lepaĝa. 
JHN.6.19	Qama'le joca'li male napacalegue ga'me cinco uotaĝa seis kilómetros, qama'le yauata da'me chiyoĝogue jena'me chiyoqocho'ogue ñe'me Jesús da'me quetalegue joga'me noĝop let'adaic da'me nec'ata jaga'me licota, qama'le jalcote 'uo da'me loqolanaqa'. 
JHN.6.20	Qalaĝaja joñe'me enaac:
JHN.6.20	—¡Naqayem, ena'te at'oyiyi!
JHN.6.21	Qama'le jogaa'me te'me jetaque paja'a da'me yacoteguet qaedi yanedañgui jaga'me nelicota', qalaĝaja ua'a queda'me ma'te paja'a da'me en yovidedeta ga'me lañaĝa.
JHN.6.22	Jo'me nolo' laqaya, joga'me jiyaĝadipi jo'ne ue'tague ga'me lajego joga'me noĝop let'adaic yayate'n da'me qaga'te licota laqaya, qa'a nach'agata jaga'me onole 'me licota, nataq'aen ñe'me Jesús ja nañgui jaga'me, yejamache joga'me lapaĝaguenataqa, qama'le ñe'me Jesús ja equeguelo. 
JHN.6.23	Qalaĝaja uo'oe jogaa'me licotal laqaya' jo'ne novi't, chiyoĝotegue di'me Tiberias, di'me noic jo'ne yauoqo'ta di'me ua'ña ca'li ya'uo da'me lajelaĝanaĝac joñe'me Jaliaĝanec, dajelaĝalegue joga'me pan da'me male qoyalic. 
JHN.6.24	Joca'li qoyauana da'me ja netedañgui jaga'me licota ñe'me Jesús choqogaa'me lapaĝaguenataqa, qama'le joga'me jiyaĝadipi male nedañgui jaga'me licota da'me dajotegue di'me Capernaúm qaedi yelodaque ñe'me Jesús.
JHN.6.25	Mane'e da'me yovidedeta ga'me lajego joga'me noĝop let'adaic qama'le yauata ñe'me Jesús queda'me ue'ta joga'me loogue, qama'le 'uo da'me qoyenatetapec:
JHN.6.25	—Paĝaguenataĝanaĝaic, ¿jach'e jo'me ua'a da'me anovitequena?
JHN.6.26	'Yategueta ñe'me Jesús qama'le enaac:
JHN.6.26	—Eja da'me yataqachiñe ja auayachiñe' naa'me naajo' 'nanaqa jo'ne je'n di'yo't. Onolec da'me ch'e jayem aueloyitaque, qa'a yajouaĝat da'me aualiqui jaa'me pan jecaet, qama'le en adonodiye. 
JHN.6.27	Da'me ami, a'uonataĝañi, qalaĝaja ja a'uonataĝañetapiye ga'me nalic jo'ne di'yoq, dite ga'me niqui'yaĝat jo'ne nach'e eta't 'uo, 'me chiyaqayi da'me 'nec'alaĝa jo'ne qaya'te loiquiaqa', da'me jo'ne janegue, da'me jayem jo'ne jayem Jiyaĝaua Lec'oĝot, naqayem jo'ne jayem daloĝonataĝana ñe'me Qadet'a Dios, queda'me naqayem jo'ne jayem 'yamaqaten.
JHN.6.28	Chane'eja qoyenatec:
JHN.6.28	—¿Jach'e jogamaĝa eeta ga'me jauoqo qaedi je'etaq da'me 'lonataĝanaĝac ñe'me Dios?
JHN.6.29	'Yategueta ñe'me Jesús qama'le enaac:
JHN.6.29	—Da'me jo'ne Dios 'yamaqaten, jetaque jayem auep'iiya'a, qa'a naqayem jo'ne jayem namaĝaquena.
JHN.6.30	Qama'le nach'e ena'am yenadetec:
JHN.6.30	—¿Jach'e jogamaĝa 'nanec 'me auaqanatet qo'mi aualoĝonalo, qaedi da'me jauanaĝa qama'le am jep'iyaqa? ¿Jach'e jogamaĝa yataqachiñe eeta da'me dojo' at'onatac? 
JHN.6.31	Dia'me jo'ne mach'e qadet'al yali'j jaga'me maná da'me ueteda'a di'me aleua jo'ne totapega't, joda'me jo'ne joote qoyediñe: «Dios yanema ga'me pan qaedi yali'j, joga'me pan jo'ne chiyoĝogue di'me piyem.»
JHN.6.32	Qama'le Jesús 'yategueta, enaac:
JHN.6.32	—Eja da'me ami ja'aĝatema, queda'me ja naqaeñe ñe'me Moisés ta'le ami yanema jaga'me pan 'me chiyoĝogue piyem, dite ñe'me Taĝadena' jo'ne nach'eñe ami yanema jaga'me jo'ne yataqatelegue pan. 
JHN.6.33	Qa'a jaga'me pan jo'ne chiyaqayi joñe'me Dios, nach'eñe jo'ne nenochiñe joca'li da'me chiyoĝogue di'me piyem, qama'le nataq'aen da'me ya'uo da'me lec'alaĝa'j jogaa'me jiyaĝadipi.
JHN.6.34	Qama'le jogaa'me male yajela'y joñe'me:
JHN.6.34	—Jaliaĝanec, 'noota qom nach'e eta't qo'mi auanema jana'me pan.
JHN.6.35	Jesús 'yategueta jogaa'me:
JHN.6.35	—Naqayem jo'ne pan 'me jayem chiyaqayi da'me nec'alaĝa. Qama'le ga'me jo'ne jayem nec'ata ja yitaĝa 'uo da'me loqouaĝa, nataq'aen joga'me jayem p'iya'a ja yitaĝa ta'le yelinquip. 
JHN.6.36	Qalaĝaja da'me joote te'me ami 'ñaĝatetapegueta, qama'te ja jayem 'te auep'iiya'a da'me te'me joote jayem auañiya. 
JHN.6.37	Ena'uaque gaa'me jiyaĝa'u jo'ne jayem yanema joñe'me Taĝadena', jayem nec'adeta qama'le da'me jayem ja je'uotapegueta. 
JHN.6.38	Da'me jayem ja ja'uo ga'me jo'ne mach'e yelnataĝac, qa'a jachiyoĝogue di'me piyem qaedi ja'uo ga'me jo'ne lelnataĝac joñe'me Taĝadena' jo'ne jayem namaĝaquena. 
JHN.6.39	Qama'le da'me jo'ne lelnataĝac joñe'me, ja jetaque 'uo ga'me onolec jo'ne yejomac gaa'me jo'ne jayem qoyanema, qa'a naqayem jo'ne en 'ñiyelaĝachidijeguem qom yovita ga'me nolo' jo'ne p'ategue. 
JHN.6.40	Qa'a da'me lelnataĝac joñe'me Taĝadena', yemeda jogaa'me jo'ne jayem yauata da'me jayem Lec'oĝot ñe'me Dios, nataq'aen da'me jayem p'iida'a, qama'le jetaque yauata da'me lec'alaĝa'j jo'ne qaya'te loiquiaqa'. Qa'a da'me jayem male 'ñiyelaĝachidijeguem jogaa'me qom yovita ga'me nolo' jo'ne p'ategue.
JHN.6.41	Qama'le ua'a ca'li da'me qoyedaĝatetapega joñe'me Jesús, qa'a yajouaĝat da'me 'uo da'me nenaĝategue jo'ne eetac: “Naqayem jo'ne pan 'me jachiyoĝogue di'me piyem.” 
JHN.6.42	Qama'le ua'a ca'li enapega'ajalo:
JHN.6.42	—¿Qo'li ja naqaeda da'me dojo' Jesús jo'ne lec'oĝot ñe'me José? Da'me qo'mi joote jatetonaq ñe'me let'a nataq'aen jañe'me lat'e, qama'te ¿teua'atoqo' enapela't chiyoĝogue di'me piyem?
JHN.6.43	Jesús 'yategueta, enaac:
JHN.6.43	—Ena'te jayem auedaĝachitapega. 
JHN.6.44	Qaya'te ta'le yaqanatet jayem nec'ata, qom ja jayem 'te novidaĝa'ta joga'me joñe'me Taĝadena' jo'ne jayem namaĝaquena, qama'le naqayem da'me 'ñiyelaĝachijeguem qom yovita ga'me nolo' jo'ne p'ategue. 
JHN.6.45	Uo'oe naa'me ledii's jogaa'me Dios 'laqataĝanaĝanaqa jo'ne eetac: «Yema da'me Dios yapaĝague'n qomle jogaa'me jiyaĝadipi.» Chane'eja ena'uaque jogaa'me jo'ne naquiaĝata ñe'me Qadet'a nataq'aen da'me napaĝaguenalo naa'me 'laqataqa joñe'me, qama'le jayem nec'ata. 
JHN.6.46	Ena'te aueñetapega ta'le 'uo ga'me yauana ñe'me Taĝadena', dite da'me jayem jo'ne onolec 'me jachiyaqayi ñe'me Dios 'me jauana.
JHN.6.47	“Eja da'me ami ja'aĝatema: joga'me jo'ne jayem p'iya'a, male yauana da'me lec'alaĝa jo'ne qaya'te loiquiaqa'. 
JHN.6.48	Qa'a naqayem jo'ne pan 'me jayem chiyaqayi da'me nec'alaĝa. 
JHN.6.49	Jogaa'me jo'ne mach'e jachiyojoĝogueta yali'j joca'li jaga'me pan 'me maná da'me ueteda'ague ga'me aleua jo'ne totapega't, qalaĝaja nach'e ena'ama da'me yele'u. 
JHN.6.50	Qalaĝaja jaga'me pan jo'ne chiyaqaje'ma di'me piyem, ga'me jo'ne yalic joñe'me ja yeleu. 
JHN.6.51	Naqayem jo'ne pan 'me nec'alaĝa, jo'ne ñenochiñe da'me jachiyoĝogue di'me piyem. Joga'me jo'ne yalic jenjo' pan nach'e eta't da'me nec'aletaye: jenjo' pan jo'ne janegue, nach'ena jo'ne mach'e yapachidiyaĝac, da'me janegue qaedi 'uo da'me lec'alaĝa'j jogaa'me jiyaĝadipi.”
JHN.6.52	Joga'me jiyaĝadipi male ua'a ca'li paya'ajalo da'me dapetetedapega't, qama'le enapega'ajalo:
JHN.6.52	—¿Toqoch'e eetapega yaqanatet da'me qo'mi yiqui'yaĝaneque ga'me mach'e lapat?
JHN.6.53	Jesús male enaac:
JHN.6.53	—Eja da'me ami ja'aĝatema, da'me jayem jo'ne jayem Jiyaĝaua Lec'oĝot: qom ja aualiqui jenjo' yapat, nataq'aen da'me ja aniyomiyigui jana'me yetauo', qama'le ja auañiya da'me nec'alaĝa jo'ne qaya'te loiquiaqa'. 
JHN.6.54	Chane'eja joga'me jo'ne yalic jenjo' yapat nataq'aen niyomigui janjo' yetauo', male 'uo da'me lec'alaĝa jo'ne qaya'te loiquiaqa', qama'le nach'e ena'am da'me 'ñiyelaĝachijeguem ga'me nolo' jo'ne p'ategue. 
JHN.6.55	Qa'a jena'me yapat nach'ena jo'ne yataqatelegue niqui'yaĝat nataq'aen jana'me yetauo' nach'e ena'am yataqatelegue naiquip. 
JHN.6.56	Ga'me jo'ne yalic jena'me yapat nataq'aen da'me niyomigui janjo' yetauo' nach'e eta't da'me jayem ue'tajop, qama'le nach'e ena'am da'me jayem joue'tajop. 
JHN.6.57	Joñe'me Qadet'a 'me jayem namaĝaquena, 'uo da'me lec'alaĝa jo'ne qaya'te loiquiaqa', qama'le da'me jayem nach'e ena'am da'me nach'e eta't jec'aletaye, qa'a naqayem jo'ne joue'tajop joñe'me Qadet'a. Chane'eja nach'e ena'ama jogaa'me jo'ne yali'j jenjo' yapat: nataq'aen 'uo da'me lec'alaqa' qa'a jouaĝat jayem. 
JHN.6.58	Naqayem jo'ne pan 'me jachiyoĝogue di'me piyem, jayem jo'ne pan 'me ja jena'am jaga'me maná jo'ne yali'j joca'li jodia'me jo'ne auachiyoĝoyegueta 'me mach'e adet'aldi': jodia'me yali'j joca'li jaga'me maná qalaĝaja nach'e ena'ama da'me yele'u. Qalaĝaja nayi male ja ena'am: jogaa'me jo'ne yali'j jenjo' yapat, nach'egaua jo'ne 'uo da'me 'loyaĝac 'me qaya'te loiquiaqa'.
JHN.6.59	Da'me dojo' jo'ne dapaĝaguenataĝanec joñe'me Jesús joca'li uetaue joga'me tamenaĝaiqui di'me noic 'me Capernaúm.
JHN.6.60	Mane'e ca'li qodomachiya da'me dojo' lapaĝaguenataĝanaĝac joñe'me Jesús qama'le uo'oe gaa'me jiyaĝa'u jo'ne qayoĝode' 'me quetedapegue' joñe'me male enapega'ajalo:
JHN.6.60	—¿Jach'e jogamaĝa yaqanatet ta'le yaconeguet da'me dojo' qaedi yoqo'cha, queda'me 'uo da'me laqalaic?
JHN.6.61	Jesús male 'uo da'me yetadenegueta jogaa'me jo'ne jetaque yauote da'me ledaqataĝanaĝa'j, qama'le ua'a ca'li male yena't joñe'me:
JHN.6.61	—¿Qo'li naqaeda da'me dojo' jo'ne ñenaĝategue 'me qaya'te at'amaqatenataĝanaĝaqui? 
JHN.6.62	¿Jach'e jogamaĝa eete' gaa'me at'aqataqadi' da'me ta'le jayem auañiya da'me jec'adije'ma di'me jo'ne jalchi'ena 'yachaqa', naqayem 'me Jiyaĝaua Lec'oĝot? 
JHN.6.63	Ñe'me Dios Lepaqal nach'eñe jo'ne ya'uo da'me nec'alaĝa, qama'le ja ena'am da'me jo'ne ch'e anejiyaĝauayaĝaqui 'me qaya'te 'noota ta'le chiyaqayi. Qama'le ami janema da'me dojo' 'yaqatac qaedi ñe'me Dios Lepaqal ya'uo da'me adec'alaĝaqui. 
JHN.6.64	Qalaĝaja da'me ami maliaĝa uo'oe gaa'me jo'ne doqoleguetaĝa'n.
JHN.6.64	Jesús naq'aetec da'me dojo' 'laqatac joca'li qa'a jalchi'ena yayate'n gaa'me jo'ne ja p'iida'a joñe'me, nataq'aen joga'me onolec jo'ne jetaque p'alegue joñe'me. 
JHN.6.65	Qama'le ua'a ca'li male ya'uo da'me loqotetenaĝanaĝac:
JHN.6.65	—Qo'che' naq'aeta da'me dojo' ñenaĝategue da'me qaya'te yaqanatet ta'le jayem nec'ata, qom ñe'me Taĝadena' ja jayem 'te novidaĝa'ta joga'me.
JHN.6.66	Qama'le ua'a ca'li da'me jalcote jogaa'me jo'ne te'me quetedapegue' joñe'me Jesús male yaĝadegue, nataq'aen da'me ja yitaĝa ta'le quetegue joñe'me. 
JHN.6.67	Qama'le ua'a ca'li male yena't jogaa'me doce jo'ne lapaĝaguenataqa joñe'me Jesús:
JHN.6.67	—Da'me ami, ¿qo'li nach'e ena'am jetaque oquiyi?
JHN.6.68	Ñe'me Simón Pedro 'yateguet joñe'me:
JHN.6.68	—Jaliaĝanec, ¿jach'e ga'me jiyaĝaua laqaya jo'ne 'noota ta'le qolaĝague? Qa'a naa'me at'aqataqa 'naqataqa jo'ne chiyaqayilo da'me 'noyaĝac 'me qaya'te loiquiaqa'. 
JHN.6.69	Da'me qo'mi joote yataqachiñe am jep'iyaqa, nataq'aen da'me jayatenaq da'me naqa'am jo'ne am ja 'nalegue 'me am lamaĝajec ñe'me Dios.
JHN.6.70	Jesús male 'yateguet:
JHN.6.70	—Da'me ami doce, ¿qo'li ja naqayem jo'ne ami yiquiyaqa? Qalaĝaja, nach'e ena'am da'me ami 'uo ga'me onolec jo'ne yataqachiñe payac.
JHN.6.71	Mane'e ca'li Jesús nenaĝategue da'me dojo', qama'le 'yaĝatetac ñe'me Judas, jo'ne lec'oĝot ñe'me Simón Iscariote, qa'a ñe'me Judas nach'eñe jo'ne dachinataĝalegue qaedi 'uo ga'me qo'yetec, mate mane'e te'me nach'e ena'am napotenaĝa'u jogaa'me jo'ne doce 'me lapaĝaguenataqa.
JHN.7.1	Ca'li yem da'me dojo', qama'le Jesús quetalegue yema ga'me aleua jo'ne Galilea, qa'a male ja jetaque ue'ta di'me Judea, yajouaĝat da'me uo'oe jogaa'me judiopi lajoĝola'te jo'ne yelotedaque queda'me jetaque yala't joñe'me. 
JHN.7.2	Qama'le joote nadi'ta ga'me nolo' da'me qonauelo jogaa'me emaqa jo'ne nomachaĝaiqui', qa'a naq'aeta da'me jo'ne mach'e leualaĝayaĝaiqui' jogaa'me judiopi. 
JHN.7.3	Qama'le ua'a da'me eetedapega jogaa'me mach'e lanoqolqa joñe'me:
JHN.7.3	—Ena'te jetaque oue'ta jenjo', dite da'me oc, auajoyi di'me Judea, qaedi gaa'me jo'ne am quetedapegue' 'me ueteda'ague di'me Judea nach'e ena'am yayate'n da'me jo'ne a'uetetac. 
JHN.7.4	Qa'a qom jetaque 'uo da'me anatetonaguec, qama'le ja auoĝotetapiñe gaa'me uo'oe jo'ne a'uete'tape. Qa'a qalaqach'ele a'uetetac qaedi qoyauana da'me at'onatac, qama'le nach'eda aue'et da'me auajoya'agueta ena'uaque jogaa'me aleua laje'pi.
JHN.7.5	Qa'a naq'aeta da'me yajouaĝat da'me chayovida'alo jogaa'me mach'e lanoqolqa joñe'me Jesús nataq'aen yoqoleguetetedac. 
JHN.7.6	Qama'le Jesús 'yategueta, enaac:
JHN.7.6	—Da'me jayem, maliaĝa ja yovita ga'me nolo' da'me jec, qalaĝaja da'me ami, ja ami 'te jena'ama queda'me aueñi 'noota da'me gamachaqaega nolo' da'me oquiyi. 
JHN.7.7	Jogaa'me aleua laje'pi ja ami 'te nouelatapegalo, qalaĝaja da'me jayem qamqa'me 'uo da'me nouelaqataĝanaĝac, qa'a da'me jayem jechoĝotema naa'me ja 'noe'n jo'ne 'lonataqa. 
JHN.7.8	Chane'eja auec'achiya nayi ga'me neualaĝayaĝac da'me ami, qalaĝaja da'me jayem cha'li ja jec'ata, queda'me maliaĝa ja yovita da'me laloqo' da'me jec.
JHN.7.9	Ca'li yem da'me nenaĝategue da'me dojo', qama'le cha'li ue'ta di'me Galilea.
JHN.7.10	Qalaĝaja ca'li male cop'a'elo da'me eque' jogaa'me mach'e lanoqolqa qama'le nach'e ena'am dajoyi ga'me neualaĝayaĝaiqui joñe'me Jesús, qalaĝaja qaya'te ta'le t'aqataĝanem. 
JHN.7.11	Qalaĝaja jogaa'me judiopi lajoĝola'te yelotedaque joñe'me Jesús, qama'le enapega'ajalo joca'li:
JHN.7.11	—¿Jach'e jogamaĝa ue'ta jo'me jojo' jiyaĝaua?
JHN.7.12	Qama'le jogaa'me jiyaĝadipi jalcote da'me qonejoĝotapiye joga'me. Uo'oe gaa'me enapega'ajalo: “Dojo' jiyaĝaua onaĝaic da'me 'lonatac.” Qalaĝaja uo'oe gaa'me jiyaĝa'u laqaya' jo'ne enapega'ajalo: “Dojo' jiyaĝaua ja yataĝalegue, ch'e yoqovitac jena'me jiyaĝadipi.”
JHN.7.13	Qalaĝaja qaya'te ta'le jetaque 'yaĝatetac ñe'me Jesús da'me uetedaue gaa'me jiyaĝadipi, qa'a ena'uaque jogaa'me jiyaĝa'u t'oiya'agueta jogaa'me lajoĝola'te.
JHN.7.14	Qalaĝaja ca'li male yovita ga'me laeñi ga'me neualaĝayaĝaiqui, qama'le Jesús taue ga'me tamenaĝaiqui da'me dapaĝaguenataĝan. 
JHN.7.15	Jogaa'me najoĝola'te yataqachiñe yoqochetem ñe'me qama'le enapega'ajalo:
JHN.7.15	—¿Teua'atoqo' yayate'n yema da'me napaĝaguenataĝanaĝac, da'me ja cha'li napaĝaguela't?
JHN.7.16	Jesús male 'yategueta jogaa'me:
JHN.7.16	—Da'me dojo' yapaĝaguenataĝanaĝac ja mach'e yoĝot, dite da'me loĝot ñe'me jo'ne jayem namaĝaquena. 
JHN.7.17	Gamachaqaega ga'me jo'ne jetaque ye'et da'me jo'ne loequenataĝanaĝac ñe'me Dios, yayaten da'me yapaĝaguenataĝanaĝac ta'le chiyoqo'ot ñe'me Dios, uotaĝa ta'le ch'e yelnataĝac. 
JHN.7.18	Ga'me jo'ne mach'e 'naĝatetapela't, nach'ega jo'ne yelotaque da'me jo'ne mach'e 'lonaĝac. Qalaĝaja da'me jayem jo'ne jelotaque da'me 'lonaĝac ñe'me jo'ne jayem namaĝaquena, qama'le ñenaĝategue da'me eja, qa'a da'me jayem qaya'te 'yaqatac ta'le ja no'en.
JHN.7.19	“Da'me ami, ñe'me Moisés ami yanema da'me lamaĝajoĝonaĝac ñe'me Dios. Qalaĝaja da'me ami qaya'te ta'le onolec jo'ne yoqo'cha. Qama'te ¿toqoch'e jetaque jayem aualachi?”
JHN.7.20	Jogaa'me jiyaĝadipi male qo'yateguet:
JHN.7.20	—¿Qo'li am payac lae't? ¿Jach'e ga'me jo'ne jetaque am yalat?
JHN.7.21	Jesús 'yategueta jogaa'me:
JHN.7.21	—Yema da'me ami auoqoch'iyem da'me ch'e onolec jo'ne jo'onataĝañgui jo'me nolo' jo'ne niyamaqatac. 
JHN.7.22	Qama'le ñe'me Moisés ami yamaĝalo'te joca'li da'me anapaĝagueñiya da'me nichaĝajoĝonaĝac nale yovita gaa'me ocho noloqo'ote joga'tae'me notolec. Qama'le uotaĝa tachigui ga'me nolo' jo'ne niyamaqatac, qama'le nach'e ena'am da'me ami auauoyi ga'me 'nanaĝajet. (Qalaĝaja ja naqaeñe ñe'me Moisés ta'le chiyaqayi da'me dojo' namaĝajoĝonaĝac, ditelo jodia'me auachiyoqoya'agueta jo'ne Abraham, nataq'aen Isaac choqodi'me Jacob.) 
JHN.7.23	Da'me ami jetaque auepaqachiñichiguelo naa'me 'laqataqa ñe'me Moisés, chane'eja da'me ami male auañoĝochi da'me a'vichi ga'me 'nanaĝajet ga'me notolec, da'me te'me uetoue ga'me nolo' jo'ne niyamaqatac, qama'te ¿teua'atoqo' da'me jayem aualemataitapega queda'me yajouaĝat da'me 'loyaĝac ga'me jiyaĝaua da'me male jen yemegue da'me ñataden jo'me nolo' jo'ne niyamaqatac? 
JHN.7.24	Ami ena'te jetaque ch'e auec'achiñe ga'me jo'ne en di'yoq q'aen da'me ch'e qadec'atenaĝanaĝac; da'me 'uo ga'me aueloyilegue, qom 'uo ga'me analoqochiñe qaedi yataqatelegue chimaqachiñe da'me adaloqotenaĝanaĝaqui.
JHN.7.25	Qanach'e jogaa'me jo'ne neteda'ña di'me Jerusalén male denataĝatedapec, enapega't:
JHN.7.25	—¿Qo'li ja naqaeda da'me dojo' jo'ne qoyelotaque queda'me jetaque qoyalat? 
JHN.7.26	Qa'a da'me dojo' joote ueta'ñena da'me dojetapegoue jena'me jiyaĝadipi ja nañoĝotetapiñe, qalaĝaja qaya'te ta'le onolec jo'ne yaqanatet da'me enapega. Qa'a ¿uotaĝa naa'me qadajoĝola'te e'n eja da'me naqaeda da'me jo'ne mach'e Dios Liquiyac? 
JHN.7.27	Qalaĝaja da'me qo'mi joote jayatenaq di'me chiyaqa'ña; ga'me Dios Liquiyac qamqa'me qom novi', ja qoyayaten ga'me jo'ne chiyoĝogue.
JHN.7.28	Joca'li Jesús domachiyalo, da'me uetaue ga'me tamenaĝaiqui da'me dapaĝaguenataĝatac, qama'le netenec da'me 'laqatac, enaac:
JHN.7.28	—¡Chane'eja auepíchitapega da'me joote jayem auatetoñi, nataq'aen da'me joote auayachiñe ga'me jo'ne jachiyoĝogue! Qalaĝaja ja mach'e jayem ta'le yelnataĝac da'me ñanaequena, dite da'me jayem namaĝaquena ñe'me jo'ne yataqatelegue, joñe'me jo'ne ja auatetoñi. 
JHN.7.29	Da'me jayem qamqa'me jateton qa'a naqayem jo'ne jachiyoĝogue, nataq'aen da'me nach'eñe jo'ne jayem namaĝaquena.
JHN.7.30	Qama'le ua'a da'me jetaque qoyaconeuo'o qaedi qoyecoñe', qalaĝaja qaya'te ta'le onolec jo'ne nodegue ga'me louaq qaedi yaconeuo'o, qa'a maliaĝa jona'li yovita da'me mach'e laloqo'. 
JHN.7.31	Chane'eja jalcote gaa'me jiyaĝadipi jo'ne 'uo da'me 'lamaqatenataĝanaĝac joñe'me qama'le enapega't:
JHN.7.31	—Ga'me Dios Liquiyac, qom novi', ¿qo'li yauo'oe qayoĝode' gaa'me 'nanaqa 'me yaloĝo'n ta'le napacalegue da'me dojo' jiyaĝaua?
JHN.7.32	Jogaa'me fariseopi domachita da'me 'naĝatetedapiye jogaa'me jiyaĝadipi ñe'me Jesús, qama'le jogaa'me fariseopi nataq'aen jogaa'me lejaliaĝanaqa gaa'me tamenaĝaiqui lo'olpi yamaĝalo'te gaa'me neteloqo't ga'me tamenaĝaiqui qaedi male yecoñe't joñe'me. 
JHN.7.33	Qama'le Jesús enaac:
JHN.7.33	—Nayi cha'li maliaĝa ami jouetauelo, qalaĝaja ja jayem 'te cop'a qom yenoĝodegue naa'me naajo' noloqo'ote, qama'le jec'ata ñe'me jo'ne jayem namaĝaquena. 
JHN.7.34	Chane'eja da'me ami jayem aueloyitaque qomle, qalaĝaja ja jayem 'te auañiya, qa'a ja auaqanachichi ta'le auajoyigui di'me jo'ne jec'ata qaedi jona'ña.
JHN.7.35	Jogaa'me judiopi lajoĝola'te male mach'e nenatetapega't onolqa'tape, yenate'tape jogaa'me laqaya':
JHN.7.35	—¿Jach'e jogamaĝa yec'ata da'me jetaque ec, da'me qaedi ja jaqanatetaq ta'le yitaĝa jauanaĝa? ¿Qo'li ec qaedi yec'atalo jogaa'me judiopi jo'ne nelagaĝa, qama'le uetauelo jogaa'me jo'ne ja judiopi qaedi yapaĝague'n jogaa'me? 
JHN.7.36	¿Jach'e jogamaĝa yelo'teguet da'me dojo' jo'ne eetac: «Jayem aueloyitaque qomle qalaĝaja ja jayem 'te auañiya, qa'a ja auaqanachichi ta'le auajoyigui di'me jo'ne jec'ata qaedi jona'ña»?
JHN.7.37	Jo'me nolo' jo'ne p'ategue 'me neualaĝayaĝaiqui, nach'ejo jo'ne yaguegue da'me ni'yoĝodenataguec, qama'le nach'ejo jo'me nolo' da'me Jesús nechachiñe da'me netenec joda'me lapaĝaguenataĝanaĝac, enaac:
JHN.7.37	—Ena'uaque jogaa'me jo'ne yelinqui'p, 'noota qom jayem nec'adeta, qaedi ñiyomaĝa'n. 
JHN.7.38	Qama'le ena'am da'me jo'ne 'yaĝate'tape jonaa'me nedii's, gaa'me jo'ne jayem p'iida'a, ga'me lai'li jogaa'me 'natetayi joga'me noĝop jo'ne chiyaqayi da'me nec'alaĝa.
JHN.7.39	Qama'le ñe'me Jesús 'yaĝatema gaa'me jo'ne p'iida'a joñe'me da'me yacoteguet qomle ñe'me Dios Lepaqal, qalaĝaja ñe'me Dios Lepaqal maliaĝa jona'li 'uo, qa'a ñe'me Jesús maliaĝa ja yovita ga'me nolo' da'me ni'yoĝodenataguec.
JHN.7.40	Uo'oe gaa'me jiyaĝa'u laqaya' jo'ne domachiyalo naa'me naajo' 'naqataqa qama'le enapega't:
JHN.7.40	—¡Jenjo' jiyaĝaua jo'ne yataqachiñe naqaena 'me jeuataqataque jo'ne 'laqataĝanaĝanec joñe'me Dios!
JHN.7.41	Nataq'aen uo'oe jogaa'me laqaya' jo'ne eetapega't:
JHN.7.41	—¡Jenjo' jo'ne mach'e Dios Liquiyac!
JHN.7.41	Qama'le nach'e ena'am jogaa'me laqaya' enapega't:
JHN.7.41	—Jenjo' ja naqaena, qa'a ga'me jo'ne mach'e Dios Liquiyac ja chiyaqa'ña di'me Galilea. 
JHN.7.42	Qa'a naa'me nedii's 'yaĝatetac da'me joga'me Dios Liquiyac nach'ega jo'ne chiyoĝoguet di'me nejaliaĝanec David, nach'e ena'am da'me chiyoĝogue di'me noic 'me Belén jo'ne lañoqo' di'me David.
JHN.7.43	Chane'eja male ua'a da'me yodapecache jonaa'me lelnataĝaco jogaa'me jiyaĝadipi queda'me yajouaĝat ñe'me Jesús. 
JHN.7.44	Qama'le uo'oe jogaa'me jetaque yauede'uo qaedi yecoñe't, qalaĝaja qaya'te ta'le onolec ga'me yaqanatet ta'le 'uo ga'me 'yetec.
JHN.7.45	Gaa'me neteloqo't joga'me tamenaĝaiqui 'viyelaĝadeta ga'me ueteda'a jogaa'me fariseopi choqogaa'me lejaliaĝanaqa gaa'me tamenaĝaiqui lo'olpi qama'le ua'a ca'li da'me yenatetedapec:
JHN.7.45	—Queda'me ¿toqoch'e ja anaviquiquena joñe'me?
JHN.7.46	Jogaa'me tamenaĝaiqui neteloqo't 'yadeteguet da'me nenatague'j:
JHN.7.46	—Qaya'te ta'le jiyaĝaua jo'ne ena'am da'me 'laqataĝanaĝac.
JHN.7.47	Qama'le jogaa'me fariseopi enapega'ajalo:
JHN.7.47	—Nach'e ena'am da'me ami, ¿toqoch'e auoqochiya da'me noqovinaĝanaĝac? 
JHN.7.48	¿Qo'li 'uo jogamaĝa 'yamaqaten jonaa'me jo'ne mach'e qadajoĝola'te, uotaĝa naa'me fariseopi? 
JHN.7.49	Qalaĝaja jena'me jenjo' jiyaĝadipi, da'me ja yayate'n daa'me Dios lamaĝajoĝonaĝaco, qama'le 'uo da'me yedaĝatalegue ne'uaĝanague'j jo'ne ja no'en.
JHN.7.50	Nicodemo, ñe'me fariseo jo'ne 'uo jo'me ua'a ca'li da'me yec'ata ñe'me Jesús, male enaac:
JHN.7.51	—Da'me jo'ne mach'e eetac da'me dojo' Dios lamaĝajoĝonaĝac: ja jaqanatetaq ta'le je'uaĝanaq ga'me jiyaĝaua qom ja cha'li 'uaeñe da'me ñaquiaĝanaĝa, qaedi jayatenaq da'me eeta da'me yajouaĝat jo'ne 'lonatac.
JHN.7.52	Qama'le jogaa'me male 'yadeteguet:
JHN.7.52	—¿Qo'li nach'e ena'am da'me am Galilea le'ec? Anapaĝaguenalo jonaa'me nedii's qama'le auayaten da'me ja chiyaqa'ña di'me Galilea ga'me Dios 'laqataĝanaĝanec.
JHN.7.53	Qama'le ua'a ca'li da'me onolqa'tape yec'atapegalo jogaa'me 'lachaqa'te.
JHN.8.1	Qama'le ñe'me Jesús queje'mec joga'me qajoĝonaĝa jo'ne Olivo lichidijat. 
JHN.8.2	Jojo'me ne'teta 'me nolo' laqaya, qama'le yitaĝa 'viyelaĝa ga'me tamenaĝaiqui, qama'le jogaa'me jiyaĝadipi yec'adeta joñe'me, da'me ñichiñe qaedi yapaĝague'n.
JHN.8.3	Qama'le joga'me judiopi napaĝaguenoqo'tpi choqoga'me fariseopi doĝotaĝatec jañe'me yauo jo'ne leuaua ga'me jo'ne ja yataqachiñe ta'le loua, qama'le yauedi't qaedi nichalataĝaidiñgui laeñi jogaa'me jiyaĝadipi 'me dajo'tagueta joñe'me Jesús. 
JHN.8.4	Qama'le qo'yaĝatot da'me loec jaga'me yauo joñe'me Jesús:
JHN.8.4	—Am paĝaguenataĝanaĝaic, janjo' yauo jotaĝanaĝaq queda'me leuaua ga'me jo'ne ja yataqachiñe ta'le loua. 
JHN.8.5	Qa'a da'me Dios lamaĝajoĝonaĝac jo'ne Moisés qo'mi yapaĝagueneque qo'mi yamaĝalo'te da'me qoyajaĝaque jogaa'me qadi da'me qoyalat jaga'me ena'am janjo' yauo. Qama'le da'me am, ¿jach'e ga'me at'aqatac?
JHN.8.6	Jenjo' jo'ne yenadetec jogaa'me qa'a yauote da'me lapinaĝanataĝanaĝa'j qaedi yoqocha'alo da'me yauote laviyaĝajet joñe'me Jesús. Qalaĝaja ñe'me Jesús male naĝañi da'me yedelegue jena'me aleua dedaĝana jajo'me liaĝata. 
JHN.8.7	Qama'le da'me queta da'me nenataĝanaĝac chayovida'a yitaĝa ñijeguem qama'le enaac:
JHN.8.7	—Ga'me jo'ne qaya'te loec da'me ami, nach'ega jo'ne 'uaeñe da'me yajaĝac ga'me qa'.
JHN.8.8	Qama'le yitaĝa naĝañi da'me yedelegue jena'me aleua. 
JHN.8.9	Mane'e da'me domachita da'me dojo' jo'ne nenaĝategue, qama'le jogaa'me male onolqa'tape da'me queda'ae joñe'me, jaa'me 'uaetegue nach'egaua jo'ne 'yaĝaicachidi, nataq'aen jogaa'me laqaya', chayovida'a da'me male onolec ñe'me Jesús chaqañe'me yauo. 
JHN.8.10	Chane'eja da'me yitaĝa ñijeguem, male yenat jañe'me yauo:
JHN.8.10	—Jega, ¿jach'e ga'me dajotegue jaa'me jo'ne jetaque am yala't? ¡Ma'te qaya'te ta'le en adaviyaĝajet!
JHN.8.11	Jaga'me yauo male 'yateguet:
JHN.8.11	—Am Jaliaĝanec, qaya'te jayem 'yedetec.
JHN.8.11	Jesús male enaac:
JHN.8.11	—Qama'le nach'e ena'am da'me jayem, qaya'te ta'le jen adaviyaĝajet. Qama'le nayi da'me male oc, ena'te yitaĝa a'viyelaĝa't naa'me adoeco.
JHN.8.12	Jesús yitaĝa yapaĝague'n jogaa'me jiyaĝadipi, qama'le enaac:
JHN.8.12	—Naqayem jo'ne lecoyadaĝanaĝat jogaa'me aleua laje'pi; gaa'me jo'ne jayem quetegue ja yitaĝa uetedaue da'me 'lalaĝa, dite da'me male yauata da'me yoqochiñe jo'ne nec'alaĝa.
JHN.8.13	Jogaa'me fariseopi eedapega joñe'me:
JHN.8.13	—Da'me am mach'e a'naĝatetapela't, qama'le da'me dojo' at'aqataĝanaĝac qaya'te ta'le lajo'viyaĝac.
JHN.8.14	Jesús male 'yategueta:
JHN.8.14	—Da'me dojo' yapaĝaguenataĝanaĝac 'uo da'me lajo'viyaĝac, mate mane'e mach'e jayem da'me 'ñaĝatetapela't, qa'a jayaten ga'me jo'ne jachiyoĝogue nataq'aen ga'me jo'ne jec'ata qomle. Qama'le ja ena'am da'me ami: ja auayachiñe ga'me jachiyoĝogue nataq'aen di'me jo'ne jec'ata qomle. 
JHN.8.15	Ami jo'ne analoqochiñe joga'me jo'ne ch'e jiyaĝaua lelnataĝac, jayem qamqa'me ja ñaloqote'n gamachaqaegaua lelnataĝaco jogaa'me jiyaĝa'u. 
JHN.8.16	Qalaĝaja qom jaloqotenaĝan, da'me yec'atenaĝanaĝac yataqachiñe 'uo da'me lajo'viyaĝac, qa'a ja jayem 'te onolec da'me jaloqotenaĝan, dite da'me nach'e ena'am 'uo ñe'me Taĝadena' 'me jayem namaĝaquena: naqaeñe jo'ne naloqoten ena'uac. 
JHN.8.17	Da'me Dios lamaĝajoĝonaĝac jo'ne ami qoyanema joca'li, qoyediñe da'me qom dos gaa'me jiyaĝa'u jo'ne t'aqataĝa'n nataq'aen da'me nalo'ta'ajalo gaa'me 'laqataĝanaĝaco, qama'le 'uo da'me lajo'viyaĝac. 
JHN.8.18	Qo'che' da'me jayem nach'e ena'am da'me mach'e 'ñaĝatetapela't, qama'le ñe'me Taĝadena' jo'ne jayem namaĝaquena, naqaeñe jo'ne aqataĝanaĝaic laqaya 'me jayem 'yaĝatetac.
JHN.8.19	Qama'le qoyenatec:
JHN.8.19	—¿Jach'e ga'me ue'ta ga'me adet'a?
JHN.8.19	Jesús male 'yategueta:
JHN.8.19	—Da'me ami ja jayem 'te auatetoñi, nach'e ena'am ja auatetoñi ñe'me Taĝadena'; ta'le jayem auatetoñi qama'le nach'e ena'am auatetoñi ñe'me Taĝadena'.
JHN.8.20	Jesús nenaĝategue jenjo' ca'li da'me cha'li dapaĝaguenataĝatapegoue joga'me tamenaĝaiqui, ga'me jo'ne na'ña jaga'me najaqaje lae't. Qalaĝaja qaya'te ta'le yaqanatet ta'le yacona louaq qaedi yecoñe', qa'a maliaĝa ja yovita da'me mach'e laloqo'.
JHN.8.21	Jesús yitaĝa yapaĝague'n jogaa'me jiyaĝa'u, qama'le enaac:
JHN.8.21	—Da'me jayem jec qomle, qama'le da'me ami male jayem aueloyitaque, qalaĝaja da'me en adelevi q'ae'n qomle jonaa'me adoecodi'. Qama'le da'me jo'ne jajoyi ja auaqanachichi ta'le auec'achiya.
JHN.8.22	Jogaa'me judiopi lajoĝola'te male enapega'ajalo:
JHN.8.22	—Da'me dojo' jo'ne nenaĝategue, ena'am ta'le jetaque mach'e nalatela't qomle, qo'che' nenaĝategue da'me eetapega ja jaqanatetaq ta'le jajoĝogue joga'me jo'ne yec'ata.
JHN.8.23	Jesús t'aqataĝanema jogaa'me:
JHN.8.23	—Ami jo'ne mach'e auachiyoqoya'ña jenjo' p'añe, qalaĝaja da'me jayem qamqa'me jachiyoĝogue di'me p'ajeguem. Queda'me ami jo'ne aleua laje'pi; da'me jayem qamqa'me ja jayem 'te aleua le'ec. 
JHN.8.24	Qo'che' ami ja'aĝatema da'me en adelevi q'ae'n qomle jonaa'me mach'e adoecodi', qa'a qom ja jayem 'te auep'iiya'a queda'me eja naqayem, qama'le en adelevi q'ae'n naa'me mach'e adoecodi'.
JHN.8.25	Male qoyenat:
JHN.8.25	—¿Jach'e am?
JHN.8.25	Jesús 'yategueta:
JHN.8.25	—Da'me jo'ne jalchi'ena ami ja'aĝatema, chiyoqotelegue da'me 'uaechiñe. 
JHN.8.26	Qa'a da'me jayem maliaĝa jalcote da'me jo'ne jetaque ami ja'aĝatema nataq'aen da'me jec'ate'n naa'me adaviyaĝaje'chedi'. Qalaĝaja ñe'me jo'ne jayem namaĝaquena eja da'me 'laqatac, qama'le da'me jo'ne joote jayem 'yaĝatem joñe'me, nach'eda da'me jo'ne ami ja'aĝatema da'me joue'ta jenjo' aleua.
JHN.8.27	Qalaĝaja jogaa'me jiyaĝadipi ja yayateteguet da'me nach'eñe ñe'me Let'a da'me 'yaĝatema. 
JHN.8.28	Qo'che' ñe'me Jesús enapegalo:
JHN.8.28	—Qomle jayem auañiyajeguem da'me male jayem auep'eñiyajeguem, queda'me naqayem jo'ne jayem Jiyaĝaua Lec'oĝot, qama'le yemta da'me auayachiñe da'me eja naqayem. Nataq'aen auayachiñe qomle da'me qaya'te ta'le ja'uo ga'me ch'e yelnataĝac; onolec da'me ja'aĝatetac da'me jo'ne jayem yapaĝaguenec ñe'me Taĝadena'. 
JHN.8.29	Qa'a ñe'me Taĝadena' jo'ne jayem namaĝaquena nach'e eta't da'me jayem ue'tajop; nataq'aen da'me ja jayem 'te yejamaĝat, qa'a da'me jayem nach'e eta't ja'uo da'me jo'ne 'yamaqaten joñe'me.
JHN.8.30	Ca'li naq'aeta da'me dojo' 'yaĝatetac, qama'le jalcote jogaa'me jo'ne naquiaĝata male p'iida'a joñe'me.
JHN.8.31	Qama'le Jesús t'aqataĝanema jogaa'me judiopi jo'ne naquiaĝata nataq'aen da'me p'iida'a joñe'me, enaac:
JHN.8.31	—Da'me ami, qom nach'e eta't da'me aviyamaĝache'tape naa'me 'yaqataqa, qama'le naqa'ami jo'ne yataqachiñe ami yapaĝaguenataqa; 
JHN.8.32	auayachiñe qomle da'me jo'ne eja, qama'le da'me eja male ami yejodegue.
JHN.8.33	Jogaa'me male 'yadeteguet:
JHN.8.33	—Da'me qo'mi, di'me jo'ne mach'e jachiyojoĝoguet Abraham, nataq'aen da'me ja ch'e qo'mi lotaĝanaqa'te gamachaqaega qaedi e'n qo'mi lelataqa. Qama'le da'me am, ¿toqoch'e anenaĝategue da'me qo'mi qoyejodegue qomle?
JHN.8.34	Jesús yitaĝa t'aqataĝanema, enaac:
JHN.8.34	—Eja da'me dojo' ami ja'aĝatema: yemeda jogaa'me loeco lo'ol nach'egaua jo'ne lotaĝanaqa'te da'me loeco. 
JHN.8.35	Ga'me nelatac ja nale'en ta'le ue'tajop ga'me te'me ladipa, qalaĝaja ga'me mach'e nec'oĝot qamqa'me eja da'me nach'e eta't uetauelo jogaa'me jo'ne mach'e 'lachaqadiaĝa'u. 
JHN.8.36	Chane'eja naq'aeta, qom japalaĝa't naa'me adoecodi', queda'me jayem Lec'oĝot joñe'me Dios, qama'le eja yataqachiñe ami qoyejodegue. 
JHN.8.37	Jayem joote jayaten da'me auachiyoqoya'aguet di'me Abraham, qalaĝaja jetaque jayem aualachi da'me aueñi yaviyaĝajet da'me jo'ne ami ja'aĝatema. 
JHN.8.38	Da'me ñenaĝategue da'me jo'ne jayem yaloĝona ñe'me Taĝadena', qama'le nach'e ena'am da'me ami, 'noota qom auoqochiiya da'me joote auomachiiya ñe'me Adet'ai.
JHN.8.39	Jogaa'me male enapega't:
JHN.8.39	—¡Di'me mach'e qadet'a Abraham!
JHN.8.39	Qama'le Jesús 'yategueta jogaa'me:
JHN.8.39	—Ta'le naqa'ami jo'ne yataqatelo'te lec'oqo'tepi di'me Abraham, qama'le auoqochiiyalo naa'me lapaĝaguenataĝanaĝaco. 
JHN.8.40	Qama'le da'me jayem, mate mane'e ami ja'aĝatema da'me eja jo'ne Dios jayem yapaĝaguenec, qama'te jetaque jayem aualachi. ¡Di'me Abraham yataqachiñe qaya'te 'lonatac ta'le naq'aeta! 
JHN.8.41	Qama'le da'me ami ¡auadenaĝachi da'me ya'uo joca'li di'me adet'ai!
JHN.8.41	Jogaa'me enapega'ajalo:
JHN.8.41	—Da'me qo'mi, ja qo'mi 'te lec'oqo'te ga'me jo'ne chiyaqaue da'me nequejeguetaĝa. ¡Onolec ñe'me Qadet'a, Dios!
JHN.8.42	Jesús 'yategueta jogaa'me:
JHN.8.42	—Ta'le eja da'me Adet'ai ñe'me Dios, qama'le jayem adoqopichiya, qa'a da'me jayem jachiyaqaje'ma ñe'me Dios, chane'eja jayem 'uo. Nataq'aen da'me ja mach'e yelnataĝac da'me ñanaequena, dite da'me nach'eñe ñe'me Dios da'me jayem namaĝaquena. 
JHN.8.43	Da'me ami ja auaqanachichi ta'le auayachiñe da'me dojo' jo'ne ami japaĝagueneque, qa'a da'me ami yajouaĝa't queda'me nach'eda da'me ja anaquiaĝañiyalo naa'me 'yaqataqa. 
JHN.8.44	Ñe'me adet'ai nach'eñe ñe'me payac, chane'eja da'me mach'e lelnataĝac a'vichetac, ga'me jo'ne mach'e 'yamaqaten. Da'me jo'ne 'uaechiñe joca'li nach'eñe ñe'me payac jo'ne dalataĝanac; Ñe'me nach'e eta't da'me ja ue'tajop ga'me eja, nataq'aen da'me ja yaqanatet ta'le 'yaĝatetac da'me eja. Mane'e qom nenaĝategue ga'me loqovinaĝanaĝac qama'le 'yaĝatetac ga'me mach'e loĝot, qa'a nach'eñe jo'ne qovinaĝanaĝaic, nataq'aen e'n qovinaĝanaĝayaqa gaa'me jiyaĝa'u jo'ne mach'e lec'oqo'te. 
JHN.8.45	Qalaĝaja da'me jayem ami ja'aĝatema da'me eja, qama'te ja jayem 'te auep'iiya'a. 
JHN.8.46	Da'me ami, ¿jach'e ga'me yaqanatet ta'le jayem naloĝona queda'me 'uo ga'me yoec? Da'me ja'aĝatetac da'me eja, qama'le ¿toqoch'e ja jayem 'te auep'iiya'a? 
JHN.8.47	Gaa'me Dios lec'oqo'te naquiaĝanalo naa'me 'laqataqa. Qalaĝaja queda'me ja ami 'te Dios lec'oqo'te, ja jetaque anaquiaĝañiya joñe'me.
JHN.8.48	Jogaa'me judiopi male enapega't:
JHN.8.48	—Nayi male yepaquichigui da'me eja da'me ñenaĝataĝaye ca'li jenaqaac da'me am jo'ne Samaria le'ec, 'me am payac lae't.
JHN.8.49	Jesús 'yategueta jogaa'me:
JHN.8.49	—Da'me jayem ja jayem 'te payac lae't. Da'me jo'ne ja'uo, jen p'ajaye da'me 'ñonaĝachigui ñe'me Taĝadena'; qama'te da'me ami ja jayem 'te a'nonaĝachiyegui. 
JHN.8.50	Jayem ja jelaque da'me jayem qo'nonaĝachigui, qalaĝaja 'uo ñe'me jo'ne yelaque da'me ñi'yoĝodenataguec, qama'le nach'eñe jo'ne jayem naloqoten. 
JHN.8.51	Eja da'me dojo' jo'ne ami ja'aĝatema: ga'me jo'ne yoqo'cha da'me 'yaqatac, nach'ega ja yeleu, dite da'me male yauana da'me lec'alaĝa jo'ne qaya'te loiquiaqa'.
JHN.8.52	Gaa'me judiopi male enapega't:
JHN.8.52	—Nayi male yataqachiñe jayatenaq da'me am payac lae't. Qa'a di'me Abraham yeleu ca'li, nataq'aen dia'me Dios 'laqataĝanaĝanaqa, qama'te da'me am aueetapega: «Ga'me jo'ne yoqocha'a da'me 'yaqatac, nach'ega jo'ne yauana qomle da'me lec'alaĝa jo'ne qaya'te loiquiaqa'.» 
JHN.8.53	¿Qo'li aueetapega da'me anapacalegue di'me qadet'a Abraham? Di'me yeleu ca'li, nataq'aen dia'me Dios 'laqataĝanaĝanaqa; qama'te ¿jach'e jogamaĝa auenapela't?
JHN.8.54	Jesús 'yategueta:
JHN.8.54	—Ta'le mach'e jayem da'me ñi'yoĝodela't, qama'le da'me ñi'yoĝodenaĝac qaya'te lajo'viyaĝac. Qalaĝaja da'me 'uo ñe'me Taĝadena' jo'ne jayem yi'yoĝoden, ñe'me jo'ne aueñetapega Adet'ai. 
JHN.8.55	Qalaĝaja queda'me ja auatetoñi joñe'me, dite jayem qamqa'me jateton. Chane'eja qom jenaac da'me ja jateton, qama'le naqayem jo'ne pecaic, qama'le ami jena'ama. Qalaĝaja queda'me eja da'me jateton joñe'me nataq'aen da'me joqoch'alo daa'me 'laqataqa. 
JHN.8.56	Di'me adet'ai Abraham matac joca'li queda'me yayaten da'me 'uo qomle ga'me nolo' da'me male jayem yauana. Chane'eja jalcote da'me lamaic ca'li male jayem yauana.
JHN.8.57	Jogaa'me judiopi enapega't joñe'me Jesús:
JHN.8.57	—Da'me am maliaĝa ja auanalo cincuenta gaa'me 'uoidi, qama'le ¿teua'atoqo' auana di'me Abraham?
JHN.8.58	Qama'le Jesús 'yategueta:
JHN.8.58	—Da'me dojo' jo'ne eja 'me ami ja'aĝatema: joca'li maliaĝa qaya ñe'me Abraham, joote jayem 'uo.
JHN.8.59	Chane'eja jogaa'me jiyaĝa'u male yaconapegalo gaa'me qadi da'me yija' ñe'me Jesús. Qalaĝaja joñe'me yalegoue ga'me jiyaĝadipi 'me uetaue ga'me tamenaĝaiqui da'me male nañoĝochiñe, qama'le chiyoqotoue ga'me tamenaĝaiqui da'me male ec.
JHN.9.1	Mane'e ca'li ec ñe'me Jesús, qama'le yauana ñe'me jiyaĝaua jo'ne jalchi'ena qanam joca'li niyiñe. 
JHN.9.2	Jogaa'me lapaĝaguenataqa yenatetedapec:
JHN.9.2	—Paĝaguenataĝanaĝaic, ¿toqoch'e qanam joca'li niyiñe jenjo' jiyaĝaua? ¿Qo'li yajouaĝa't daa'me let'al loeco, uotaĝa gaa'me jo'ne mach'e loeco?
JHN.9.3	Jesús 'yategueta jogaa'me:
JHN.9.3	—Ja naqaegaua gaa'me jo'ne mach'e loeco, nach'e ena'am ja naqaega ga'me jo'ne mach'e let'al loe'j. Qalaĝaja qaedi uoja'ae da'me en di'yoq q'aen 'me lañoqotaĝanaĝac joñe'me Dios, 
JHN.9.4	da'me yatemaliaĝa cha'li je'etaq jenjo' nolo' ga'me 'lonatac ñe'me jo'ne jayem namaĝaquena. Qa'a nayi yamta'le pi'yaq, qama'le ja yitaĝa 'uo ga'me yaqanatet ta'le t'onataĝan. 
JHN.9.5	Nayi da'me yatemaliaĝa joue'ta jenjo' aleua queda'me jayem jo'ne aleua laje'pi lecoyadaĝanaĝat.
JHN.9.6	Ca'li yem da'me jo'ne 'yaĝatetac, Jesús natoĝolegue jena'me aleua, qama'le yachiyoĝotayi jaga'me 'lali ga'tae'me jaleca jo'ne jenal, qama'le yiyoĝolo'te naa'me 'lae'te ga'me jiyaĝaua jo'ne qanam. 
JHN.9.7	Qama'le yamaq, enaac:
JHN.9.7	—Oc, auec'ataĝajo'ma jañe'me noĝop lae't jo'ne lenaĝat da'me Siloé (jo'ne yeloteguet “da'me namaĝajec”) qama'le aviyo'y naa'me at'ae'te.
JHN.9.7	Qama'le ga'me qanam male yec'ataĝajo'ma qaedi napi'l, qama'le mane'e ca'li 'niyelaq male yaqanatet da'me neloye. 
JHN.9.8	Jogaa'me jiyaĝa'u jo'ne 'lachaqa' laje' choqogaa'me jo'ne 'uo di'me ua'a da'me yauata nale yajel'tape, male nenatetapega'ajalo jogaa'me:
JHN.9.8	—¿Qo'li ja naqaena jo'ne ñichiñe nale yiyaĝataque ga'me nachetaĝat?
JHN.9.9	Qama'le uo'oe gaa'me jo'ne enapega't:
JHN.9.9	—Naqaeda.
JHN.9.9	Gaa'me jiyaĝa'u laqaya' enapega't:
JHN.9.9	—Da'me dojo' ja naqaeda, jeetapega ch'e 'loyaĝaua.
JHN.9.9	Qalaĝaja joñe'me mach'eñe da'me nenaĝategue:
JHN.9.9	—¡Naqayem!
JHN.9.10	Qama'le ua'a da'me yenatetedac:
JHN.9.10	—¿Jach'e ga'me am qo'eetec queda'me nayi ma'te auaqanatet ta'le aneloye?
JHN.9.11	Joñe'me male 'yategueta:
JHN.9.11	—'Uo jo'me jiyaĝaua jo'ne lenaĝat Jesús, ya'uo jo'tae'me jenal 'me yiyoĝolo'te naa'me 'yae'te, qama'le jayem yamaq, enaac: «Auec'ataĝajo'ma jañe'me noĝop lae't 'me lenaĝat da'me Siloé qama'le aviyo'y naa'me at'ae'te», qama'le jajoyi da'me jiyo'y. Chane'eja da'me yem da'me jiyo'y naa'me 'yae'te, male ua'a da'me ñeloye.
JHN.9.12	Qanach'e ua'a da'me yenatetedapec ga'me ue'ta jo'me jiyaĝaua. Qama'le joñe'me 'yategueta, enaac:
JHN.9.12	—Jayem, ja jayaten.
JHN.9.13	Chane'eja male yauegalo jogaa'me fariseopi ga'me jo'ne jalchi'ena qanam joca'li, qaedi qoyajoĝona'agueta. 
JHN.9.14	Jo'me nolo' joca'li Jesús ya'uo ga'me jenal nataq'aen en neloye joga'me qanam nach'ejo jo'me nolo' jo'ne niyamaqatac, 
JHN.9.15	qama'le gaa'me fariseopi yena't joñe'me qanam:
JHN.9.15	—¿Jach'e ga'me am qo'eetec joca'li da'me male aneloye?
JHN.9.15	Qama'le joga'me male 'yategueta:
JHN.9.15	—'Uo jo'me jiyaĝaua jo'ne yiyoĝolo'te jo'me jenal naa'me 'yae'te, qama'le da'me yem, male ñapi'l, qanach'e male ñeloye.
JHN.9.16	Qama'le uo'oe gaa'me fariseopi jo'ne enapega't:
JHN.9.16	—Joga'me jo'ne ya'uo da'me dojo' ja chiyaqaje'ma ñe'me Dios, qa'a nach'ega ja yayaten ga'me nolo' jo'ne niyamaqatac.
JHN.9.16	Qalaĝaja uo'oe gaa'me laqaya' jo'ne enapega't:
JHN.9.16	—Ga'me jiyaĝaua jo'ne loeco lo'o, ¿qo'li yaqanatet ta'le ya'uo da'me dojo' 'nanec jo'ne yaloĝon?
JHN.9.16	Qama'le ua'a ca'li da'me male yodapecache naa'me lelnataĝaco. 
JHN.9.17	Qama'le yitaĝa 'viyelaĝadelegue da'me yena't ñe'me jiyaĝaua jo'ne qanam joca'li:
JHN.9.17	—Da'me am, ¿jach'e ga'me qo'mi a'uaĝatema jo'me jo'ne en aneloye q'aen?
JHN.9.17	Qama'le 'yategueta:
JHN.9.17	—Da'me ami ja'aĝatema: nach'ejo jo'me Dios 'laqataĝanaĝanec.
JHN.9.18	Qalaĝaja jogaa'me ja 'yamaqate'n joñe'me da'me jalchi'ena qanam joca'li qalaĝaja nayi male neloye, chane'eja male ua'a da'me yiyaĝanalo gaa'me let'al 
JHN.9.19	qaedi yena't jogaa'me:
JHN.9.19	—¿Qo'li eja yataqachiñe ac'oĝoche da'me dojo'? Qom a'uaĝachetac da'me jo'ne qanam joca'li niyiñe, qama'le nayi, ¿jach'e ga'me chiyaqayi da'me qoyen neloye?
JHN.9.20	Gaa'me let'al 'yategueta:
JHN.9.20	—Qo'mi jayatenaq da'me mach'e qochalec, nataq'aen da'me jalchi'ena qanam ca'li niyiñe; 
JHN.9.21	qalaĝaja da'me neloye nayi, qo'mi ja jayatenaq, nataq'aen da'me ja jayatenaq ga'me jo'ne ya'uo da'me lec'atenaĝanaĝac. Chane'eja da'me ami, mach'e auenachi, qa'a joote 'yaĝaic na'me, qama'le mach'ena na'me yaqanatet da'me 'uo ga'me ami 'yaĝatema.
JHN.9.22	Chane'eja naq'aeta da'me 'laqataĝanaĝa'j gaa'me jo'ne mach'e let'al, qa'a 'uo da'me loqolanaqa', yajouaĝat jogaa'me judiopi lajoĝola'te queda'me joote 'uo da'me nomachidi: ga'me jo'ne 'yaĝatetac ñe'me Jesús da'me naqaeñe ñe'me Dios Liquiyac, nach'ega jo'ne qoyamaĝaye, ca'e qoyen ga'me nemaĝaiqui. 
JHN.9.23	Chane'eja ch'e naq'aeta da'me 'yaĝatetedac jogaa'me let'al: “Da'me ami, mach'e auenachi, qa'a joote 'yaĝaic na'me.”
JHN.9.24	Jogaa'me judiopi lajoĝola'te yitaĝa yiyaĝata ñe'me jiyaĝaua jo'ne qanam qaedi yena't:
JHN.9.24	—Nayi da'me jajoyaqa'aguet ñe'me Dios, qama'le qo'mi a'uaĝatema ga'me yataqatelegue. Qa'a da'me qo'mi jayatenaq jo'me jiyaĝaua da'me loeco lo'o. ¿Jach'e ga'me mach'e at'aqatac?
JHN.9.25	Joñe'me male 'yategueta:
JHN.9.25	—Uotaĝa eja naq'aeta da'me loeco lo'o, qalaĝaja uotaĝa ja naq'aeta, qa'a onolec da'me jo'ne jayaten: da'me naqayem jo'ne jayem qanam joca'li qalaĝaja nayi male 'uo da'me yec'atenaĝanaĝac.
JHN.9.26	Qama'le yitaĝa 'viyelaĝadelegue da'me yena't:
JHN.9.26	—¿Jach'e ga'me am ee'tec? ¿Jach'e jo'me ya'uo da'me male en aneloye q'aen?
JHN.9.27	Qama'le yitaĝa 'yategueta jogaa'me:
JHN.9.27	—Jayem, joote yema da'me ami ja'aĝatema da'me jo'ne jayem ee'tec, qama'le ¿toqoch'e ja aueñi 'te eja da'me jo'ne ami ja'aĝatema? ¿Toqoch'e jetaque yitaĝa aueñi ji'iyelaĝalegue da'me 'yaqataĝanaĝac? ¿Qo'li jetaque nach'e ena'am oquiyegue ñe'me Jesús?
JHN.9.28	Qama'le jogaa'me judiopi lajoĝola'te male ja 'yamaqate'n joñe'me, qama'le eedapega:
JHN.9.28	—Am jo'ne mach'e am lapaĝaguenatac jo'me jiyaĝaua, qalaĝaja da'me qo'mi qamqa'me mach'e qo'mi lapaĝaguenataqa di'me Moisés. 
JHN.9.29	Chane'eja nach'e ena'am da'me qo'mi jayatenaq da'me Dios dojapegue' di'me Moisés ca'li, qalaĝaja jojo' jiyaĝaua qamqa'me ja jayatenaq ga'me jo'ne mach'e chiyoĝogue.
JHN.9.30	Joñe'me jiyaĝaua 'yategueta:
JHN.9.30	—Yataqachiñe yoĝoja'a da'me dojo' jo'ne auauoyi queda'me toqoch'e ja auayachiñe ga'me jo'ne chiyoĝogue, jojo' jiyaĝaua jo'ne nach'ejo 'me e'n 'youatedegue naa'me 'yae'te. 
JHN.9.31	Qa'a jayatenaq da'me Dios ja naquiaĝanalo jogaa'me loeco lo'ol, yejamache jogaa'me jo'ne 'nonaĝachidegue joñe'me nataq'aen da'me yoqochideta da'me jo'ne lelnataĝac: nach'egaua jo'ne naquiaĝanalo. 
JHN.9.32	Qaya'te ta'le ua'a da'me qo'yaĝatetac ga'me jo'ne jalchi'ena qanam joca'li niyiñe ta'le qoyen neloye. 
JHN.9.33	Chane'eja jena'me jenjo' ta'le ja chiyaqaje'ma ñe'me Dios qama'le ja yaqanatet ta'le 'uo ga'me ye'et.
JHN.9.34	Qama'le male qo'enapega joñe'me:
JHN.9.34	—Am jo'ne chiyoqochiñe joca'li aniyiñe da'me am loeco lo'o, qama'te ¿toqoch'e jetaque qo'mi auapaĝague'n?
JHN.9.34	Qama'le ua'a ca'li male qoyamaĝaye qoyen ca'e ga'me lemaĝaiqui' jogaa'me judiopi.
JHN.9.35	Mane'e ca'li Jesús dip'iyeya ñe'me qanam da'me joote qoyamaĝaye qama'le ca'li male yauana ñe'me qanam qama'le yenat joñe'me:
JHN.9.35	—Da'me am, ¿qo'li auep'iya'a ñe'me Jiyaĝaua Lec'oĝot?
JHN.9.36	Joga'me qanam male 'yateguet:
JHN.9.36	—Jaliaĝanec, ja jayaten da'me dojo'; 'noota qom jayem a'uaĝatem qaedi jep'iya'a.
JHN.9.37	Jesús 'yateguet ñe'me:
JHN.9.37	—Joote jayem auana: naqayem jo'ne am jojetapegue'.
JHN.9.38	Qama'le ñe'me jiyaĝaua male yejoidiñe naa'me leliquetel ca'li dajoya'aguet ñe'me Jesús, qama'le enaac:
JHN.9.38	—Am Yejaliaĝanec, nayi da'me male am jep'iya'a.
JHN.9.39	Qama'le yitaĝa enaac ñe'me Jesús:
JHN.9.39	—Da'me jayem ñec'ata jenjo' aleua qaedi ja'uo da'me yec'atenaĝanaĝac qaedi jogaa'me qana'mi male nelodegue, nach'e ena'ama jogaa'me jo'ne te'me nelotedaye qaedi 'uo da'me laqanamaĝa'j.
JHN.9.40	Uo'oe gaa'me fariseopi jo'ne ueteda'ajop joñe'me Jesús: mane'e ca'li domachita da'me dojo' 'laqatac qama'le paja'a da'me yena't:
JHN.9.40	—¿Qo'li nach'e ena'am da'me qo'mi qana'mi?
JHN.9.41	Jesús 'yategueta:
JHN.9.41	—Ta'le naqa'ami jo'ne ami qana'mi, qama'le qaya'te adaviyaĝaje'che. Qalaĝaja queda'me aueñetapela't aneloyitaye, qama'le nach'e ami jo'ne 'uo da'me adaviyaĝaje'che.
JHN.10.1	Chane'eja Jesús enaac: “Eja da'me dojo' jo'ne ami ja'aĝatema, ga'me jo'ne ja ta'uet ga'me najom jaga'me 'naĝanaĝatelpi lae't nach'ega jo'ne cachaĝaic nataq'aen da'me nach'ega jo'ne ch'e uenotoue nale jaga'me 'naĝanaĝatelpi lae't qaedi 'uo ga'me yalat. 
JHN.10.2	Qalaĝaja ga'me jo'ne ta'uet ga'me najom jaga'me 'naĝanaĝatelpi lae't nach'ega jo'ne 'naĝanaĝate nouatoqo't jo'ne netelalo jogaa'me 'naĝanaĝatelpi. 
JHN.10.3	Ga'me jo'ne jom lo'o 'youategue ga'me 'naĝanaĝatelpi lae't najom, qama'le ga'me 'naĝanaĝate nouatoqo't yiyaĝanalo gaa'me onole'tape 'naĝanaĝatel, e'n gaa'me mach'e lenaqa'te, qama'le gaa'me 'naĝanaĝatel yateto'n naa'me mach'e 'laqataqa, nataq'aen da'me yamaĝadegue qaedi e'n queda'ae q'ae'n jaga'me lae't. 
JHN.10.4	Chane'eja da'me yenoĝonegue yema, qama'le 'uau'tague ga'me dajoteda'ague jogaa'me 'naĝanaĝatelpi, qama'le gaa'me 'naĝanaĝatelpi quetedapegue' joñe'me qa'a yateto'n naa'me 'laqataqa. 
JHN.10.5	Qama'le ja ena'am ga'me jo'ne ja yateto'n: ja quetegue, dite da'me dajode'guem joga'me, qa'a yajouaĝat da'me ja yateto'n naa'me mach'e 'laqataqa.”
JHN.10.6	Naq'aeta ca'li da'me dojo' Jesús ya'uo jenjo' jo'ne laloĝonataĝanaĝac, qalaĝaja jogaa'me fariseopi ja yayateteguet da'me jo'ne te'me 'yaĝatema.
JHN.10.7	Chane'eja Jesús yitaĝa 'viyelaĝalegue da'me laloĝonataĝanaĝac jo'ne joote 'yaĝatema, enaac: “Da'me dojo' jo'ne yataqachiñe eja: qa'a naqayem jo'ne jayem jom 'me tado'uet gaa'me 'naĝanaĝatel. 
JHN.10.8	Yemeda gaa'me jo'ne novidetaquena joca'li da'me cha'li jayem qaya, nach'egaua jiyaĝa'u jo'ne cachaĝayaqa nataq'aen da'me qaleuaĝayaqa, chane'eja gaa'me 'naĝanaĝatelpi ja yoqocha'alo jogaa'me jiyaĝa'u. 
JHN.10.9	Naqayem jo'ne jayem jom: joga'me jo'ne jayem ta'uet, nach'ega jo'ne nec'alegue. Qama'le ena'am jaga'me 'naĝanaĝate qom yenoĝoneuo nataq'aen qom yenoĝonegue qama'le nach'e ena'am yauana ga'me auaqapiijat. 
JHN.10.10	Ga'me cachaĝaic novi' qaedi decachi, nataq'aen da'me dalataĝan choqoda'me nolaĝachidiñe ena'uac jogaa'me uo'oe; qalaĝaja da'me jayem qamqa'me ñanaequena qaedi 'uo da'me nec'alaĝa, qaedi ami uetauelo da'me nec'alaĝa jo'ne qaya'te loiquiaqa'.
JHN.10.11	Naqayem jo'ne jayem 'naĝanaĝate nouatoqo't 'me onaĝaic. Ga'me jo'ne onaĝaic 'naĝanaĝate nouatoqo't yanegue da'me 'loyaĝac qaedi nec'alaĝatedegue jogaa'me 'naĝanaĝatelpi; 
JHN.10.12	qalaĝaja ga'me jo'ne ch'e t'onataĝan qa'a 'uo da'me nejetenaguec, mane'e qom yauana da'me nec'ate'uo ga'me jiyac jo'ne diquiyac male dajoyi, ca'ae gaa'me 'naĝanaĝatel, qa'a ja naqaega ta'le nouatoqo't gaa'me 'naĝanaĝatelpi, nataq'aen da'me ja loqotel. Chane'eja ga'me jiyac jo'ne diquiyac male dec'anaĝañelo gaa'me 'naĝanaĝatelpi qama'le e'n nelagaĝa q'ae'n chayovida'a yejoma'ape ena'uac. 
JHN.10.13	Ga'me jiyaĝaua dajoyi qa'a onolec da'me ch'e 'yamaqaten da'me jo'ne nejetenaguec nataq'aen da'me ja naqaegaua gaa'me 'naĝanaĝatel ta'le en p'ajaye da'me netelalo.
JHN.10.14	“Naqayem jo'ne jayem 'naĝanaĝate nouatoqo't 'me onaĝaic, qama'le jateto'n naa'me yelopi 'naĝanaĝatelpi, nataq'aen naa'me nach'e ena'am jayem yateto'n. 
JHN.10.15	Qama'le nach'e ena'am da'me jayem yateton ñe'me Taĝadena' nataq'aen da'me jayem jateton ñe'me Taĝadena', qama'le janegue da'me 'yoyaĝac qaedi ñec'alaĝatedegue jogaa'me 'naĝanaĝatel. 
JHN.10.16	Nach'e ena'am uo'oe gaa'me 'naĝanaĝatel laqaya' jo'ne yelopi 'me ja chiyoqodaue jana'me janjo' lae't, qalaĝaja nach'e ena'ama jec'atalo qaedi ñauetequena. Qa'a gaa'me nach'e ena'ama jayem yoqochideta, chane'eja qomle qama'le nalo'ta'ajalo da'me male onolec ga'me jo'ne nouatoqo't.
JHN.10.17	“Ñe'me Taĝadena' jayem noqopita qa'a janegue da'me 'yoyaĝac qaedi yitaĝa jayem 'yiyelaĝatot da'me yec'alaĝa. 
JHN.10.18	Qa'a da'me 'yoyaĝac qaya'te doĝotaĝanec, qalaĝaja mach'e jayem da'me janegue, qa'a da'me jayem nach'e ena'am 'uo da'me yañoqotaĝanaĝac nataq'aen da'me qaedi yitaĝa jaconeguet. Qa'a naq'aeta da'me jo'ne jayem yamaĝalegue ñe'me Taĝadena'.”
JHN.10.19	Mane'e ca'li domachita jogaa'me judiopi da'me dojo', qama'le yitaĝa ua'a da'me yodapecache naa'me lelnataĝaco. 
JHN.10.20	Qayoĝode' jogaa'me jo'ne enapega'ajalo:
JHN.10.20	—¿Toqoch'e auoqochiya da'me dojo' 'laqatac, da'me uetaye ga'me payac lepaqal choqoda'me jalaĝaic?
JHN.10.21	Qalaĝaja jogaa'me laqaya' enapega'ajalo:
JHN.10.21	—Ga'me jiyaĝaua jo'ne uetaye ñe'me payac lepaqal ja yaqanatet ta'le 'yaĝatetac da'me dojo'. Nataq'aen, ga'me jiyaĝaua jo'ne uetaye ñe'me payac lepaqal, ¿qo'li 'uo ga'me yaqanatet da'me ya'uo lec'atenaĝanaĝac jogaa'me qana'mi?
JHN.10.22	Ca'li laloqo' da'me naqaviaĝa, qama'le gaa'me jiyaĝa'u jo'ne Jerusalén laje' male 'nonaĝachidegue jo'me nolo' ca'li qoyanot ñe'me Dios joga'me tamenaĝaiqui let'adaic. 
JHN.10.23	Jesús uetaue joga'me tamenaĝaiqui, qama'le cha'li quetalegue ga'me najoĝoc jo'ne lenaĝat da'me Salomón najoĝoc. 
JHN.10.24	Qama'le ua'a ca'li da'me quedejop jogaa'me judiopi lajoĝola'te qaedi yena't:
JHN.10.24	—¿Jach'e ga'me ua'a qomle male yataqachiñe a'naĝatela't? 'Noota qom ena'te qo'mi anemanegueta: qom naqa'am jo'ne am Dios Liquiyac, qama'le qo'mi a'naĝategueta.
JHN.10.25	Jesús 'yategueta jogaa'me:
JHN.10.25	—Jayem joote ami 'ñaĝategueta, qalaĝaja jayem auoqoleguechetac. Naa'me jo'ne jauo'oe 'me 'yonataqa chiyoqodayi da'me lañoqotaĝanaĝac ñe'me Taĝadena', qa'a nach'eñe jo'ne en di'yoq ena'uac. 
JHN.10.26	Qalaĝaja queda'me ja naqa'ami jo'ne yelopi 'naĝanaĝatelpi, ch'e jayem auoqoleguechetac. 
JHN.10.27	Qa'a gaa'me 'naĝanaĝatel jo'ne mach'e yelopi yateto'n naa'me mach'e 'yaqataqa qama'le nach'e ena'am da'me jayem jateto'n nataq'aen da'me jayem quetegue. 
JHN.10.28	Qama'le janema da'me lec'alaĝa jo'ne qaya'te loiquiaqa' choqoda'me ja yitaĝa ta'le pa'l nataq'aen da'me ja yitaĝa ta'le 'uo ga'me doĝotaĝaneque. 
JHN.10.29	Ñe'me Taĝadena' jo'ne jayem yanema nach'eñe yataqachiñe let'adaic ja ena'ama yema gaa'me uo'oe, chane'eja qaya'te yaqanatet ta'le doĝotaĝaneque. 
JHN.10.30	Ñe'me Taĝadena' nataq'aen jayem, onolec da'me mach'e qat'oyaĝac.
JHN.10.31	Qama'le ua'a ca'li joga'me jiyaĝadipi da'me yitaĝa yaconalo gaa'me qadi qaedi yijaĝaque ñe'me Jesús. 
JHN.10.32	Qama'le ñe'me Jesús enaac:
JHN.10.32	—Uo'oe qayoĝode' jogaa'me 'yonataqa 'me onaĝayaqa jo'ne chiyoqodayi da'me lañoqotaĝanaĝac ñe'me Taĝadena', naa'me jo'ne joote auañiyalo nale jayem auajoyi'taguet. ¿Jach'e jogamaĝa jayem auajouaĝachem naa'me naajo' jo'ne uo'oe da'me jetaque jayem auajaqaye?
JHN.10.33	Gaa'me judiopi laje' 'yadeteguet joñe'me:
JHN.10.33	—Da'me jetaque am jajaĝajoq ja chiyoqodayi gaa'me uo'oe jo'ne onaĝayaqa 'me at'onataqa, ditelo naa'me at'aqataqa queda'me t'aĝanataĝa'n, nauteta ñe'me Dios. Qa'a ch'e am jiyaĝaua qalaĝaja naa'me at'aqataqa auenapela't naqa'am jo'ne am Dios.
JHN.10.34	Jesús enapegalo jogaa'me:
JHN.10.34	—Da'me Dios 'laqatac jo'ne te'me ami qoyanema joote qoyediñe joca'li da'me enaac ñe'me Dios: «Naqa'ami jo'ne ami diospi.» 
JHN.10.35	Da'me qo'mi joote jayatenaq naa'me nedii's 'yaĝatetedac da'me eja jo'ne qaya'te yaqanatet ta'le neman. Qama'le ñe'me Dios en lenaĝat diospi gaa'me jiyaĝa'u jo'ne 'yaĝate'tape naa'me 'laqataqa. 
JHN.10.36	Chane'eja qom jayem en yataqatelegue ñe'me Dios, male jayem namaĝa'ña jenjo' aleua, qama'le ¿toqoch'e anenaĝachiyegue da'me 'ñaĝat queda'me ja 'noote' naa'me 'yaqataqa, da'me ñenaĝategue da'me jayem Lec'oĝot ñe'me Dios? 
JHN.10.37	Ta'le ja ja'uo na'me 'lonataĝanaĝac ñe'me Taĝadena', ena'te jayem auep'iiya'a. 
JHN.10.38	Qalaĝaja da'me qom je'etetac, temaq'aen da'me ja auacoñiyegueta naa'me 'yaqataqa, qalaĝaja a'uamaqachiñe' naa'me 'yonataqa, qaedi male auayachiñe queda'me joñe'me Taĝadena' jayem ue'tajop nataq'aen da'me jayem joue'tajop joñe'me.
JHN.10.39	Qama'le ua'a ca'li yitaĝa jetaque yecoñe't, qalaĝaja ñe'me Jesús 'yaĝa'n jogaa'me.
JHN.10.40	Ñe'me Jesús 'viyelaĝague ga'me lajego joga'me ñache 'me Jordán, qama'le ue'tague di'me jo'ne ueta'ña joca'li ñe'me Juan da'me dachilaĝanataĝatac. 
JHN.10.41	Qama'le jalcote gaa'me jiyaĝadipi jo'ne yec'adeta, qama'le enapega't:
JHN.10.41	—Eja da'me mate mane'e Juan ja ya'uo ga'me onolec 'nanec 'me di'yoq, qalaĝaja yema da'me jo'ne 'yaĝatetac dojo' jiyaĝaua naqaeda jo'ne yataqatelegue.
JHN.10.42	Qama'le jalcote jogaa'me jo'ne ueteda'ña male p'iida'a ñe'me Jesús.
JHN.11.1	'Uo di'me jiyaĝaua jo'ne leuaĝaic 'me lenaĝat da'me Lázaro, yataqachiñe Betania le'ec, di'me noic jo'ne 'lachaqa' jañe'me María nataq'aen jañe'me Marta, nach'eñaua jo'ne mach'e laqaya' di'me Lázaro. 
JHN.11.2	Jañe'me María nach'añe jo'ne yiyoĝolo'te joca'li ga'me yoĝoqui da'me ualo'te q'ae'n gaa'me lapia'te joñe'me Jaliaĝanec Jesús, qama'le nataq'aen da'me daqaqa'y q'ae'n joga'me layoĝot. 
JHN.11.3	Qo'che' naq'aeta gaa'me dos 'me mach'e naqaya' telopaĝata ñe'me Jesús qaedi t'aqataĝanem:
JHN.11.3	—Jaliaĝanec, di'me anauotaĝaua uetaue da'me leleuaĝa.
JHN.11.4	Mane'e da'me Jesús domachiya, qama'le enaac:
JHN.11.4	—Jenjo' lapite'nayaĝac ja naqaena ta'le en yeleu q'aen, nach'edata da'me uetaue da'me nichoĝodenataĝanaĝac qaedi yaloĝon da'me 'loyaĝac ñe'me Lec'oĝot joñe'me Dios, da'me 'uo da'me li'yoĝodic joñe'me Dios.
JHN.11.5	Qa'ejole Jesús jalcote da'me noqopita jañe'me Marta chaqañe'me laqaya María nataq'aen ga'me Lázaro. 
JHN.11.6	Mane'e ca'li qot'aqataĝanem da'me Lázaro uetaue da'me leleuaĝa, qalaĝaja chayovida'a da'me dos jaa'me noloqo'ote da'me ueta'ñdi. 
JHN.11.7	Ca'li yem qama'le t'aqataĝanema jogaa'me lapaĝaguenataqa, enaac:
JHN.11.7	—¡Qolaq nayi, ji'iyelaĝajoĝogue di'me Judea!
JHN.11.8	Jogaa'me lapaĝaguenataqa t'aqataĝatem joñe'me:
JHN.11.8	—Paĝaguenataĝanaĝaic, ja cop'a joga'me judiopi 'me 'lachaqa't di'me dijo' aleua jetaque am yajaĝateque gaa'me qadi da'me am yala't, qama'te ¿toqoch'e jetaque yitaĝa auajoyi jodi'me?
JHN.11.9	Qama'le Jesús 'yategueta jogaa'me, enaac:
JHN.11.9	—¿Qo'li ja eja ga'me nolo' da'me yauana doce horas? Qom 'uo ga'me yeuotapiye ga'me nolo', ja chiyaqajeguem, qa'a nelotegue q'aen da'me yoqochiñe jo'ne yecoyadelegue jena'me aleua. 
JHN.11.10	Qalaĝaja qom 'uo ga'me yeuotapiye ga'me 'lalaĝa, qama'le chiyaqajeguem qa'a qaya'te yoqochiñe.
JHN.11.11	Yem da'me nenaĝategue da'me dojo' qama'le nataq'aen yapoteneuo da'me jo'ne eetac:
JHN.11.11	—Ñe'me mach'e qanauotaĝaua 'me Lázaro male t'ochetac, qalaĝaja jec'ata qaedi ñoqotoĝon.
JHN.11.12	Jogaa'me lapaĝaguenataqa enapega'ajalo:
JHN.11.12	—Jaliaĝanec, qom eja da'me t'ochetac, qama'le yemegue jo' qomle.
JHN.11.13	Qalaĝaja da'me Jesús 'yaĝatetac queda'me Lázaro joote yeleu, da'me cha'li uenate'tape jogaa'me lapaĝaguenataqa queda'me 'uo da'me 'laqatac 'yaĝatetac da'me ch'e lochaĝa ga'me jiyaĝaua. 
JHN.11.14	Qama'le Jesús 'yoqo'tegue q'aen da'me 'yaĝatema:
JHN.11.14	—Di'me Lázaro joote yeleu. 
JHN.11.15	Qalaĝaja 'noota da'me ja joue'tague di'me ua'ña, qa'a naq'aeta yataqachiñe 'noota queda'me jouaĝat ami, qaedi auep'iiya'a. Qalaĝaja, ¡jajoĝogue jec'atenaĝanaĝa!
JHN.11.16	Qama'le ñe'me Tomás, ñe'me jo'ne qoyanec da'me Uadiaĝaic, t'aqataĝanema jogaa'me napaĝaguenataqa laqaya':
JHN.11.16	—¡Nach'e ena'am qo'mi jajoĝogue, qaedi qadeleua'y!
JHN.11.17	Da'me yovita, Jesús yauana qaale joote cuatro jaa'me noloqo'ote da'me Lázaro uetaue jaga'me napa'l lae't. 
JHN.11.18	Di'me Betania yauaqa'a di'me Jerusalén, nalo'taguet tres kilómetros, 
JHN.11.19	qama'le jalcote joga'me judiopi da'me dejapichiyalo gaa'me Marta chaqañe'me María, qaedi qoloyaĝanate't queda'me 'uo da'me lajouaĝac yeleu di'me mach'e laqaya'.
JHN.11.20	Joca'li Marta yayaten da'me Jesús joote nadiiteuo, qama'le yenoĝonegue qa'aguet joñe'me, qalaĝaja jañe'me María ueta'ña ga'me 'lachaqa'. 
JHN.11.21	Marta t'aqataĝanem ñe'me Jesús:
JHN.11.21	—Jaliaĝanec, ta'le oue'ta jenjo', di'me yaqaya ja yeleu ta'le. 
JHN.11.22	Qalaĝaja jayaten nayi ñe'me Dios am yanem yema ga'me aviyaĝanaque.
JHN.11.23	Jesús 'yateguet jañe'me:
JHN.11.23	—Di'me adaqaya yitaĝa nec'alegue qomle.
JHN.11.24	Marta 'yateguet joñe'me:
JHN.11.24	—Jaja'a, eja jayaten da'me yitaĝa nec'alegue qom qo'niyelaĝachidijeguem jodia'me jo'ne joote yele'u, qom yovita ga'me nolo' jo'ne p'ategue.
JHN.11.25	Qama'le enaac ñe'me Jesús:
JHN.11.25	—Jayem naqayem jo'ne 'ñiyelaĝachidijeguem jogaa'me napa'lpi nataq'aen da'me ñec'alaĝatedegue. Gaa'me jo'ne jayem p'iida'a, mate mane'e yele'u qalaĝaja yitaĝa ñec'alaĝatedegue; 
JHN.11.26	nataq'aen ena'uaque jogaa'me jo'ne nec'aletedaye, qom jayem p'iida'a qama'le ja nale'en ta'le yele'u. ¿Qo'li a'uamaqaten nayi da'me dojo'?
JHN.11.27	Jaga'me male enaac:
JHN.11.27	—Jaja'a, Jaliaĝanec. Am jep'iya'a queda'me naqa'am jo'ne am Dios Liquiyac 'me Lec'oĝot ñe'me Dios, nach'e am jo'ne am qo'yaĝat ca'li da'me anec'achi'ña jena'me aleua.
JHN.11.28	Ca'li yem da'me nenaĝategue da'me dojo', jañe'me Marta ec qama'le yiyaĝana jañe'me laqaya María, qalaĝaja ch'e nejoĝo'tot:
JHN.11.28	—Ñe'me Paĝaguenataĝanaĝaic joote novitequena, am yiyaĝana.
JHN.11.29	Jañe'me María paja'a da'me nedotela't da'me dep'iyeya, qama'le ñijeguem, yec'ata ñe'me Jesús.
JHN.11.30	Ñe'me Jesús maliaĝa jona'li taue joga'me noic, qa'a cha'li ueta'ña ga'me jo'ne ue'ta jañe'me Marta, di'me jo'ne ua'a da'me naua'ne' jañe'me choqoñe'me Jesús. 
JHN.11.31	Joga'me judiopi jo'ne neteda'ña ga'me 'lachaqa' jañe'me María da'me loyaĝanatetedac, mane'e da'me yauata jañe'me enegue da'me ñijeguem, yenoĝonegue, qama'le nach'e ena'am ñidijeguem, quetegue, qa'a yepetetedapega ta'le dajoyi jaga'me napa'l lae't da'me noyen.
JHN.11.32	Mane'e joca'li María yovita joga'me ue'ta ñe'me Jesús, qama'le paja'a da'me yejoqoto' naa'me leliquetel jogaa'me lapia'te joñe'me qama'le enaac:
JHN.11.32	—Jaliaĝanec, ta'le oue'ta jenjo', di'me yaqaya ja yeleu ta'le.
JHN.11.33	Ca'li Jesús yauana jañe'me María da'me noyen choqoga'me judiopi jo'ne naequetedapegue', qama'le yataqachiñe let'adaic da'me nedotela't choqoda'me diviloĝol, 
JHN.11.34	qama'le yenateque jogaa'me:
JHN.11.34	—¿Jach'e ga'me na'ña jaga'me napa'l lae't jo'ne uetaue?
JHN.11.34	'Yadeteguet:
JHN.11.34	—Jaliaĝanec: auanaequena, auec'atenaĝana di'me ua'ña.
JHN.11.35	Qama'le Jesús noyen. 
JHN.11.36	Joga'me judiopi male enapega'ajalo:
JHN.11.36	—¡Auec'achiñe da'me let'adaic da'me loqopich'i!
JHN.11.37	Qalaĝaja uo'oe gaa'me jo'ne enapega't:
JHN.11.37	—Da'me dojo' jiyaĝaua jo'ne neloye q'aen ga'me qanam, ¿qo'li ja yaqanatet ta'le 'uo ga'me ee'tec ca'li di'me Lázaro qaedi ja yeleu?
JHN.11.38	Jesús yitaĝa let'adaic da'me nedotela't qama'le yec'ata jaga'me napa'l lae't, jo'ne ch'e jauac joca'li, ga'me nadiiuo napadetaye neta'uet ga'me qa'. 
JHN.11.39	Jesús enaac:
JHN.11.39	—Anaqachi na'me qa'.
JHN.11.39	Marta, jañe'me laqaya di'me yeleu, enapega joñe'me:
JHN.11.39	—Jaliaĝanec, joote ja no'en da'me laeta, qa'a joote cuatro jaa'me noloqo'ote da'me yeleu.
JHN.11.40	Jesús 'yateguet jañe'me:
JHN.11.40	—¿Qo'li ja joote am ja'aĝatem da'me qom auep'iya'a, qama'le auana qomle da'me 'lonaĝac ñe'me Dios?
JHN.11.41	Qama'le qonaqategue ga'me qa'. Ñe'me Jesús male yeloje'ma di'me piyem qama'le enaac:
JHN.11.41	—Taĝadena', am janem da'me yamaic queda'me jayem anaquiaĝana. 
JHN.11.42	Da'me jayem joote jayaten da'me nach'e eta't jayem auomachiya, qalaĝaja am ja'aĝatem da'me qaedi 'uo da'me layamaĝac jena'me jenjo' jiyaĝadipi jo'ne ueta'ñena, qaedi ja yoqolegue't da'me naqa'am da'me jayem anamaĝaquena.
JHN.11.43	Ca'li yem da'me nenaĝategue da'me dojo', qama'le netenec da'me liyaĝanaĝac:
JHN.11.43	—¡Lázaro, anenoĝonegue, oca'e na'me nojo'!
JHN.11.44	Joga'me jo'ne te'me joote yeleu male nenoĝonegue, jonaa'me loua' choqonaa'me lapia'te naĝatetayelo jogaa'me laĝanaqa'te, nataq'aen ga'me latajoĝoc lecoĝojop qoyen ga'me ualoq lae. Jesús yamaĝalo'te ga'me jiyaĝadipi:
JHN.11.44	—Auejoyelegue, anaqachi' naa'me laĝanaqa'te qama'le auomachii'ta da'me ec.
JHN.11.45	Qama'le uo'oe ca'li jalcote joga'me judiopi jo'ne dajotegue qaedi naequetedapegue' jañe'me María, ca'li yauata da'me jo'ne ya'uo ñe'me Jesús, qama'le p'iida'a joñe'me. 
JHN.11.46	Qalaĝaja uo'oe gaa'me laqaya' jo'ne eque' da'me yec'atalo joga'me fariseopi, qama'le t'aqataĝa'tape da'me ya'uo joñe'me Jesús. 
JHN.11.47	Chane'eja joga'me fariseopi choqogaa'me lejaliaĝanaqa gaa'me tamenaĝaiqui lo'ol yemata'a't yema jogaa'me najoĝola'te, qama'le dojapega't, enapega't:
JHN.11.47	—¿Jach'e ga'me jauoqo? Qa'a jojo' jiyaĝaua en di'yo't qayoĝode' gaa'me 'nanaqa. 
JHN.11.48	Qom ch'e jomachaqa'ta, qama'le ena'uaque ga'me jiyaĝadipi 'yamaqate'n qomle joñe'me. Qom naq'aeta qama'le na'taquena qomle gaa'me nejaliaĝanaqa jo'ne Roma laje' da'me nolaĝachidiñe jena'me mach'e qanetamenaĝaiqui nataq'aen da'me 'naĝa't jena'me qadayi.
JHN.11.49	Qama'le 'uo ga'me onolec jo'ne chiyaqauelo jogaa'me, lenaĝat da'me Caifás, 'me nach'eñe lejaliaĝane'j gaa'me tamenaĝaiqui lo'ol jojo'me uo'e, enapegalo jogaa'me:
JHN.11.49	—Da'me ami qaya'te auayachiñe, 
JHN.11.50	qama'le ja auenache'ta da'me mach'e qo'mi 'ñamaqatenaĝaye qom yeleu ga'me onolec jiyaĝaua qaedi qoyiyamaĝam ga'me jiyaĝadipi jo'ne noic le'ec, qama'le ja pa'l qomle yemeda gaa'me noyaqa jo'ne qat'achaqa'te laje'.
JHN.11.51	Qalaĝaja ñe'me Caifás ja mach'e lelnataĝac da'me jo'ne nenaĝategue, qa'a nach'eñe jo'ne lejaliaĝane'j jogaa'me tamenaĝaiqui lo'ol, qama'le 'yaĝatetac da'me Dios 'laqataĝanaĝac queda'me yeleu jo' qomle ñe'me Jesús qaedi yiyamaĝam gaa'me noyaqa jo'ne judiopi. 
JHN.11.52	Qalaĝaja ja nach'edata da'me yiyamaĝam ga'me judiopi, dite da'me qaedi yapotena't ena'uac jogaa'me nelagaĝa ga'me neteda'ña jo'ne Dios lec'oqo'tepi.
JHN.11.53	Chane'eja chiyoqotelegue jo'me jojo' nolo' jogaa'me lajoĝola'te ga'me judiopi male 'nachediye qaedi male qoyala't ñe'me Jesús.
JHN.11.54	Qo'che' naq'aeta ñe'me Jesús male ja nechoĝotalo joga'me judiopi jo'ne uetauelo. Nach'edata da'me ca'e di'me aleua jo'ne Judea qama'le dajoyi ga'me 'nachaqa' jo'ne yauaqa'a ga'me aleua jo'ne totapega't, di'me noic jo'ne lenaĝat da'me Efraín, qama'le nach'edi ue'ta choqogaa'me lapaĝaguenataqa.
JHN.11.55	Male nadi'ta joga'me Pascua, da'me nemaĝac jo'ne leualaĝayaĝaiqui joga'me judiopi, qama'le jalcote ga'me jiyaĝadipi jo'ne noyaqa laje' male yec'adeta di'me Jerusalén qaedi niyamaĝatetapela'ajalo. 
JHN.11.56	Qama'le qonetetaque ñe'me Jesús, nataq'aen gaa'me jiyaĝa'u jo'ne ueteda'a ga'me tamenaĝaiqui male nenatetapega't:
JHN.11.56	—¿Jach'e ga'me adelnataĝaqui? ¿Qo'li nec'ata jenjo' neualaĝayaĝac, uotaĝa ja nec'ata?
JHN.11.57	Jogaa'me lejaliaĝanaqa gaa'me tamenaĝaiqui lo'ol choqoga'me fariseopi yauote da'me 'laqata'j da'me qom 'uo ga'me yayaten ga'me ue'ta ñe'me Jesús, qama'le paja'a da'me qot'aqataĝanema jogaa'me qaedi yaqanate't ta'le yecoñe't joñe'me.
JHN.12.1	Maliaĝajoda gaa'me seis noloqo'ote qama'le yovita ga'me neualaĝayaĝaiqui jo'ne Pascua, qama'le Jesús yec'ata di'me Betania, di'me jo'ne 'lachaqa' ñe'me Lázaro, ñe'me jo'ne nec'alaĝadijeguem ca'li. 
JHN.12.2	Di'me ua'ña da'me uo'oe gaa'me yauote da'me liqui'yaĝa'j joñe'me Jesús jojo'me pi'yaq, qama'le Marta yanouelo jojo'me niqui'yaĝa't, nataq'aen ñe'me Lázaro dajotalegue ga'me niqui'yaĝala' da'me deque'tape choqoñe'me Jesús. 
JHN.12.3	María 'uo ga'me jo'ne nachetac 'me trescientos gramos ga'me yoĝoqui jo'ne jalcote da'me lajo'viyaĝac, qama'le yiyoĝolo'te naa'me lapia'te ñe'me Jesús. Da'me yoma't qama'le en daqaqa'y q'ae'n naa'me lapia'te jo'me layoĝot. Qama'le yema ga'me emec da'me yemiye ga'me laetayaĝac ga'me yoĝoqui. 
JHN.12.4	Chane'eja ñe'me Judas Iscariote, ñe'me jo'ne nach'eñe Jesús lapaĝaguenatac jo'ne taya'a da'me yaneuo joñe'me, yenat:
JHN.12.5	—¿Toqoch'e ja qoyemen jenjo' yoĝoqui jo'ne nalo'taguet trescientos denariopi qaedi qoyanema gaa'me laicaual gaa'me choĝodache?
JHN.12.6	Qalaĝaja jenjo' jo'ne nenaĝategue ñe'me Judas ja naqaeda ta'le jetaque yichoĝode'n gaa'me choĝodache, dite da'me ch'e cachaĝaic joñe'me, qama'le queda'me yelolegue qoyen ga'me noĝoiqui jo'ne lae't jana'me laicaua, qama'le jaga'me qoyachañgui joga'me noĝoiqui 'me laicaua nach'eda da'me decachiye. 
JHN.12.7	Jesús 'yateguet, enaac:
JHN.12.7	—Auomachiya'a jañe'me, qa'a yiyamaĝatetac ca'li da'me dojo' yoĝoqui qaedi qomle yovita ga'me nolo' da'me jayem qoyijeñi qama'le leuoteta. 
JHN.12.8	Gaa'me choĝodache nach'e eta't ami uetauelo, qalaĝaja da'me jayem ja nach'e eta't ami jouetauelo.
JHN.12.9	Jalcote ga'me judiopi 'me dep'iquita da'me Jesús ue'ta di'me Betania, qama'le dajotegue jodi'me, nataq'aen ja nach'edata da'me jetaque yauata ñe'me Jesús qa'a nach'e ena'am ñe'me Lázaro, ñe'me jo'ne Jesús nec'alaĝadijeguem ca'li. 
JHN.12.10	Chane'eja jogaa'me lejaliaĝanaqa jogaa'me tamenaĝaiqui lo'ol nachidiye da'me nach'e ena'am yala't ñe'me Lázaro, 
JHN.12.11	qa'a naqaeñe ñe'me yajouaĝat da'me jalcote joga'me judiopi jo'ne ca'ae gaa'me mach'e lajoĝola'te queda'me male 'yamaqate'n joñe'me Jesús.
JHN.12.12	Jalcote joga'me jiyaĝadipi 'me joote yec'adeta di'me Jerusalén qaedi uetedaue jo'me neualaĝayaĝac 'me Pascua. Jo'me nolo' laqaya domingo, da'me male qoyayaten joñe'me Jesús da'me nadi'ta, 
JHN.12.13	qama'le qonequejoĝoñe jaga'me chaic layoqote qama'le qodique'taguet joñe'me Jesús qaedi yacoteguet jogaa'me, qama'le 'nalaĝajeguem ena'uac:
JHN.12.13	—¡Qo'nonaĝachigui ñe'me Qadejaliaĝanec!
JHN.12.13	¡'Ñonaĝataĝaye ñe'me jo'ne naequena nayi!
JHN.12.13	¡Nach'eñe Lamaĝajec ñe'me Jaliaĝanec,
JHN.12.13	Joñe'me jo'ne nejaliaĝatelo'te jo' qomle jena'me Israel laje'pi!
JHN.12.14	Jesús yauana ga'me ajena qama'le nalegue joga'me, qa'a naq'aeta da'me qoyedidiñe joca'li naa'me nedii's jo'ne Dios 'laqataĝanaĝaco:
JHN.12.15	“Ena'te at'oyiyi, ami jo'ne oñita'ña jenjo' noic let'adaic jo'ne Sión;
JHN.12.15	Auec'achiñe ñe'me Adejaliaĝanequi da'me novitequena,
JHN.12.15	Da'me netalegue na'me ajena c'oĝot.”
JHN.12.16	Gaa'me lapaĝaguenataqa ñe'me Jesús maliaĝa ja yayate'n naa'me naajo' jo'ne uo'oe, qalaĝaja ca'li eque' jaa'me noloqo'ote da'me ua'a male yem da'me qo'nonaĝachigui ñe'me Jesús qama'le yemta qouenate'talo da'me yemeda naa'me naajo' jo'ne uo'oe, nach'enaua joote 'yaĝatetedac naa'me nedii's jo'ne Dios 'laqatac lae't.
JHN.12.17	Qama'le ga'me jiyaĝadipi jo'ne ueteda'ajop ñe'me Jesús joca'li nec'alaĝadijeguem ñe'me Lázaro, da'me yiyaĝaneuo joca'li uetaue jaga'me napa'l lae't, joga'me jiyaĝadipi male 'yaĝatetedac da'me jo'ne yauata ca'li. 
JHN.12.18	Qo'che' jalcote ga'me jiyaĝadipi uaqateteda'aguet ñe'me Jesús, queda'me male yayate'n jajo'me 'nanec 'me di'yoq jo'ne ya'uo ca'li. 
JHN.12.19	Qalaĝaja joga'me fariseopi male enapega't da'me nenada'ajalo:
JHN.12.19	—¡Piiya! Male anauañechigui da'me qaya'te ta'le jaqanatetaq. Auec'achiñe, ¡ena'uac quetegue joñe'me!
JHN.12.20	Ga'me jiyaĝadipi jo'ne dajotegue di'me Jerusalén da'me yema'ajalo jaa'me noloqo'ote jo'ne neualaĝayaĝaiqui, uo'oe gaa'me jo'ne griegopi. 
JHN.12.21	Jogaa'me yec'adeta ñe'me Felipe, ñe'me jo'ne Betsaida le'ec, jodi'me noic jo'ne uaue di'me aleua jo'ne Galilea, qama'le nachoĝodetot, enapega't:
JHN.12.21	—Jaliaĝanec, da'me qo'mi jetaque jauanaĝa ga'me Jesús.
JHN.12.22	Felipe ec da'me t'aqataĝanem ñe'me Andrés, qama'le joñaa'me dos da'me eque' qaedi t'aqataĝatem ñe'me Jesús. 
JHN.12.23	Chane'eja Jesús enaac:
JHN.12.23	—Nayi male na'ta da'me laloqo' da'me male qoyaloĝon da'me 'yonaĝac, queda'me mach'e jayem Jiyaĝaua Lec'oĝot. 
JHN.12.24	Ami ja'aĝatema da'me eja: jaga'me trigo jala qom ja taue jena'me aleua qaedi yeleuaue, qama'le nach'eda da'me onolec. Qalaĝaja qom yeleu, qama'le let'adaic da'me nejalayaĝac jo'ne chiyaqayi. 
JHN.12.25	Ga'me jo'ne ch'e yauotec da'me mach'e nejiyaĝauayaĝac, yejomaĝanac; qalaĝaja ga'me jo'ne ja yema'a da'me netela da'me mach'e nejiyaĝauayaĝac nayi, da'me maliaĝa uetalegue jena'me jenjo' aleua, nach'ega yiyamaĝateta't qaedi 'uo da'me 'loyaĝac jo'ne ja 'naidena'a. 
JHN.12.26	Qom 'uo ga'me jo'ne jetaque jayem t'onataĝaneuo'o, 'noota qom jayem equegue. Qama'le ga'me joue'ta da'me jayem, nach'e ena'am ue'ta ga'me jo'ne jayem lecochiya. Qom 'uo ga'me jayem lecochiya, ñe'me Taĝadena' nataq'aen 'nonaĝachichigui joga'me.
JHN.12.27	“Nayi 'uo da'me janomeguet jo'ne ja no'en, qama'le ¿jach'e jogamaĝa 'yaqatac? ¿Qo'li jenaac: «Taĝadena', auen jayem ca'e ga'me yachoĝodec jo'ne 'uo qomle»? Aja'y. Qa'a nach'eda jo'ne qoyouetaque: qo'che' ñanaequena. 
JHN.12.28	Qama'le jenaac: «Taĝadena', ¡aualoĝon da'me mach'e at'onaĝac!»”
JHN.12.28	Qanach'e paja'a qodomachiya ga'me najamaĝa jo'ne chiyaqapije'ma di'me piyem, jo'ne eetac: “Joote jaloĝon ca'li, qalaĝaja yitaĝa ji'iyelaĝalegue da'me jaloĝon qomle.”
JHN.12.29	Ga'me jiyaĝadipi jo'ne ue'ta jodi'me domachita, uo'oe gaa'me eetapega't:
JHN.12.29	—Yataqachiñe naqajo jajo'me qajoĝonaĝa.
JHN.12.29	Qalaĝaja gaa'me laqaya' eetapega't:
JHN.12.29	—Aja'y. Naqaeñe ñe'me piyem le'ec jo'ne dojapegue' joñe'me.
JHN.12.30	Qama'le Jesús t'aqataĝanema jogaa'me, enaac:
JHN.12.30	—Queda'me jayem yec'ata da'me nalimaĝa, ja yajouaĝat da'me jayem, dite da'me yajouaĝat da'me ami. 
JHN.12.31	Nayi male 'uo da'me nec'ateneguec jena'me aleua laje'pi, male qoyamaĝaye ñe'me jo'ne damaĝajoĝonac jena'me aleua chayovida'a nayi. 
JHN.12.32	Qalaĝaja qom jayem qoyanajeguem jachiyaqa'ña jena'me aleua, qama'le mach'e jayem ñauela't ena'uac.
JHN.12.33	Da'me dojo' 'yaĝatetac doqotetenaĝanec joda'me eeta qomle da'me leleuaĝa. 
JHN.12.34	Ga'me jiyaĝadipi 'yadeteguet joñe'me:
JHN.12.34	—Naa'me nedii's jo'ne Dios 'laqatac lae't 'yaĝat ñe'me Dios Liquiyac da'me nach'e eta't nec'aletaye. Chane'eja, ¿toqoch'e aueetapega ñe'me jo'ne Jiyaĝaua Lec'oĝot qoyanajeguem qomle? ¿Jach'e jogamaĝa da'me dojo' Jiyaĝaua Lec'oĝot?
JHN.12.35	Jesús 'yategueta jogaa'me:
JHN.12.35	—Maliaĝa cha'li cada'ac ami uetauelo da'me yoqochiñe. Chane'eja 'noota qom aueuoitac yatemaliaĝa ami uetauelo jenjo' yoqochiñe, qaedi ja ami 'te yepelaĝa't ga'me 'lalaĝa, qa'a ga'me yeuotapiye ga'me 'lalaĝa ja yayaten ga'me ta'ya. 
JHN.12.36	A'uamaqachiñe ñe'me jo'ne yoqochiñe yatemaliaĝa cha'li ami uetauelo, qaedi da'me ami male aueñiya'am da'me yoqochiñe.
JHN.12.36	Joca'li yem da'me 'yaĝate'tape naa'me naajo' uo'oe, qanach'e male ec ñe'me Jesús, 'nañoĝochi'ñalo joga'me jiyaĝadipi.
JHN.12.37	Temaqaedi ñe'me Jesús yauo'oe qayoĝode' naa'me 'nanaqa 'me di'yo't q'ae'n da'me dajoya'agueta jogaa'me jiyaĝa'u, qalaĝaja jogaa'me ja jetaque p'iida'a joñe'me. 
JHN.12.38	Chane'eja male yepaquichigui da'me 'laqataĝanaĝac ñe'me Isaías jo'ne Dios 'laqataĝanaĝanec joca'li, eetac:
JHN.12.38	“Jaliaĝanec, ¿jach'e jogamaĝa 'yamaqaten
JHN.12.38	da'me mach'e qat'aqataĝanaĝac?
JHN.12.38	Nataq'aen ¿Jach'e jogamaĝa yaqanatet ta'le en di'yoq
JHN.12.38	da'me lañoqotaĝanaĝac joñe'me Jaliaĝanec?”
JHN.12.39	Chane'eja joga'me jiyaĝadipi ja yaqanate't ta'le 'yamaqaten, qa'a nach'e ena'am yediñe ca'li ñe'me Isaías:
JHN.12.40	“'Laqatac ñe'me Dios, enaac: japadelo'te naa'me 'lae'te jogaa'me
JHN.12.40	qaedi ja yaqanate't ta'le yauata,
JHN.12.40	Nataq'aen da'me ja jen 'te damichiguilo naa'me lai'li,
JHN.12.40	qaedi qaya'te ta'le yayaten;
JHN.12.40	Qaedi ja jayem 'te 'niyelaĝadeta,
JHN.12.40	qama'le ja jen 'te yemedegue.”
JHN.12.41	Isaías yediñe da'me dojo' qa'a yauana da'me 'lonaĝac ñe'me Jesús, qama'le nach'eñe joñe'me Jesús jo'ne 'yaĝatetac ca'li.
JHN.12.42	Qalaĝaja chayovida'alo gaa'me judiopi lajoĝola'te uo'oe gaa'me qayoĝode' jo'ne p'iida'a joñe'me Jesús. Qalaĝaja ja nechoĝotegueta joga'me fariseopi qa'a 'uo da'me loqolanaqa' nataq'aen da'me qaedi ja qoyamaĝaye joga'me nemaĝaiqui. 
JHN.12.43	Qa'a ja en 'te p'ajaye da'me 'nonaĝac jo'ne yanem joñe'me Dios, dite da'me jo'ne chiyaqayilo jogaa'me ch'e jiyaĝa'u.
JHN.12.44	Jesús neteneque naa'me 'laqataqa da'me enaac: “Ga'me jo'ne jayem p'iya'a, ja jaldata da'me jayem p'iya'a, dite da'me nach'e ena'am p'iya'a ñe'me Taĝadena' jo'ne jayem namaĝaquena. 
JHN.12.45	Nataq'aen ga'me jo'ne jayem yauana nach'e ena'am yauana ñe'me jo'ne jayem namaĝaquena. 
JHN.12.46	Naqayem jo'ne jayem lecoyadaĝanaĝat jenjo' aleua, qama'le ñanaequena qaedi jogaa'me jo'ne jayem p'iida'a ja uedaue ga'me 'lalaĝa. 
JHN.12.47	Qalaĝaja ga'me jo'ne ch'e domachiyalo naa'me 'yaqataqa qama'te ja jayem 'te yoqo'cha, nach'ega jo'ne 'uo ga'me ne'uaĝanaguec qomle. Qalaĝaja ja naqayem ta'le je'uaĝan jo' qomle, qa'a da'me jayem male ñovitequena qaedi ñec'alaĝatedegue ga'me aleua laje'pi. 
JHN.12.48	Ga'me jo'ne ja jayem 'te 'yamaqaten nataq'aen da'me ja yoqocha'alo naa'me 'yaqataqa, joote 'uo na'me naviyaqatoqo't: naa'me 'yaqataqa jo'ne joote ñenaĝatedegue nach'enaua jo'ne mach'e naviyaqatoqo't jogaa'me, qom novita ga'me nolo' jo'ne p'ategue. 
JHN.12.49	Qa'a da'me jo'ne japaĝaguenataĝanec nale ja ch'e yelnataĝac, dite da'me chiyaqayi ñe'me Taĝadena' jo'ne jayem namaĝaquena. Nach'eñe jo'ne joote jayem yanem da'me mach'e 'yaqataĝanaĝac choqoda'me yapaĝaguenataĝanaĝac. 
JHN.12.50	Nataq'aen jayaten da'me jo'ne mach'e lamaĝajoĝonaĝac ñe'me Taĝadena', nach'eda chiyaqayi da'me qat'oyaĝac 'me ja 'naidena'a. Chane'eja naq'aeta da'me ñenaĝategue nale, japaĝaguenataĝanec da'me jo'ne jayem 'yaĝatem ñe'me Taĝadena'.”
JHN.13.1	Ca'li jona'li yovita ga'me neualaĝayaĝaiqui jo'ne Pascua, qama'le Jesús joote yayaten da'me yovida'a ga'me laloqo' da'me male ca'e jena'me aleua qaedi yec'ata ñe'me Let'a qama'le yitaĝa na'ajop. Joote yaloĝonalo da'me loqopich'i jogaa'me lapaĝaguenataqa jo'ne neteda'ña jena'me aleua, qama'le naq'aeta da'me noqopitalo jogaa'me chayovida'a qom yovita da'me loiquiaqa'. 
JHN.13.2	Ca'li pi'yaq, da'me te'me maliaĝa deque'tape, ñe'me payac male taue na'me lauel ñe'me Judas, c'oĝot ñe'me Simón Iscariote, qama'le en lelnataĝac da'me yanegue joñe'me Jesús. 
JHN.13.3	Jesús yayaten da'me chiyaqaje'ma ñe'me Dios mach'e Let'a, nach'e ena'am da'me yitaĝa 'viyelaĝaje'ma ñe'me, nataq'aen ñe'me Let'a joote yanem yema da'me lañoqotaĝanaĝac qaedi yema yaqanatet ta'le ya'uo. 
JHN.13.4	Qama'le ñijeguem, ca'e ga'me niqui'yaĝala', qama'le naqat jojo'me lapoto qama'le nejachegue ga'me ualoq jo'ne pilodaĝat yanaye jojo'me lach'oĝo. 
JHN.13.5	Yem qama'le yecodiñgui joga'me noĝop ga'me ouelae qama'le yiyo'y gaa'me lapia'te jogaa'me lapaĝaguenataqa nataq'aen da'me yaqayaĝa't, da'me ya'uo ga'me ualoĝo lae jo'ne nejatetaye.
JHN.13.6	Mane'e ca'li te'me yiyo'y naa'me lapia'te ñe'me Simón Pedro, ñe'me enaac joca'li:
JHN.13.6	—Jaliaĝanec, ¿toqoch'e jetaque aviyo'y naa'me yapia'te?
JHN.13.7	Jesús 'yateguet joñe'me:
JHN.13.7	—Nayi ja auayaten da'me jo'ne je'etetac, qalaĝaja mach'e auayaten qomle.
JHN.13.8	Qama'le Pedro 'yateguet joñe'me:
JHN.13.8	—¡Ja jetaque ñajeteguet da'me aviyo'y naa'me yapia'te!
JHN.13.8	Jesús 'yateguet:
JHN.13.8	—Qom ja jiyo'y naa'me adapia'te, qama'le ja auaqanatet ta'le jayem ademe'teguet.
JHN.13.9	Simón Pedro enaac:
JHN.13.9	—Jaliaĝanec, ¡ena'te auajamaĝat naa'me yapia'te, dite da'me nach'e ena'am naa'me youa' nataq'aen jena'me yaqaic!
JHN.13.10	Qalaĝaja Jesús 'yateguet:
JHN.13.10	—Ga'me jo'ne yemta nachi'l ja youetaque ta'le yitaĝa niyola't, yejamache naa'me lapia'te, qa'a joote yema da'me yoqovita. Qama'le da'me ami joote ami yoqovite', mate mane'e ja ademiya.
JHN.13.11	Enaac da'me ja yema ta'le yoqovita, qa'a joote yayaten ga'me jo'ne jetaque yaneuo.
JHN.13.12	Ca'li yoma't da'me yiyo'y gaa'me lapia'te, qama'le yitaĝa yaiñe joga'me lapoto, da'me yitaĝa ñiyiñe, dajoyalegue ga'me niqui'yaĝala', qama'le t'aqataĝanema jogaa'me, enaac:
JHN.13.12	—¿Qo'li male auayachiñe da'me dojo' jo'ne ami je'eteque nayi? 
JHN.13.13	Da'me ami nale jayem aviyaĝañetapec «Paĝaguenataĝanaĝaic» nataq'aen da'me aueñeetac nale «Jaliaĝanec», qama'le yataqata eja da'me naqayem. 
JHN.13.14	Chane'eja qom jayem 'me jayem Paĝaguenataĝanaĝaic nataq'aen da'me jayem Adejaliaĝanequi male jiyo'tape naa'me adapia'chidi', qama'le 'noota qom nach'e ena'ama onolqa'tape da'me ami, aviyo'y naa'me lapiachidi' naa'me adaqayadi'. 
JHN.13.15	Da'me jayem joote ami jaloĝonalo dojo' qaedi nach'e ena'am auauoyi joga'me ami je'eteque. 
JHN.13.16	Yataqata eja da'me dojo' queda'me qaya'te ta'le 'uo joga'me namaĝajec ta'le napacalegue joga'me ladipa, nataq'aen da'me qaya'te 'naqataĝanaĝanec ta'le napacalegue joga'me yamaqatac. 
JHN.13.17	Qom auayachiñe' naa'me naajo' uo'oe nataq'aen qom male a'vichi, qama'le yataqata ami made'tape qomle.
JHN.13.18	“Ja ademiya ta'le ami ja'aĝate'tape nayi, qa'a jayate'n jogaa'me jo'ne je'n yecochaĝa'u. Qalaĝaja yataqata yepaquichigui qomle da'me qoyediñe joca'li jo'ne eet'oi: «Joga'me mach'e yiqui'yaĝaua naqaega jo'ne jayem nautena jo' qomle.» 
JHN.13.19	Qama'le nayi ami ja'aĝatema jenjo' qaedi qom yovita da'me male yepaquichigui, qama'le yataqata jayem a'uamaqachiñe da'me naqayem jo'ne nach'e eta't da'me jayem 'uo. 
JHN.13.20	Male yataqata eja da'me dojo': gamachaqaega joga'me jo'ne yaconeguet joga'me yamaĝajec, nach'e ena'am jayem yaconeguet. Nataq'aen qom jayem yaconeguet, nach'e ena'am yaconeguet joñe'me jo'ne jayem namaĝaquena.”
JHN.13.21	Ca'li yomat da'me nenaĝatedegue naa'me naajo' 'laqataqa, Jesús male nomeguet joda'me yataqata ja machiñe, qa'a yajouaĝat joda'me yataqata 'yaĝatetelegue joda'me dojo':
JHN.13.21	—Yataqata eja da'me dojo': da'me 'uo ñe'me ami uetauelo jo'ne jayem yaneuo qomle.
JHN.13.22	Qama'le joñaa'me nelapega't joca'li qa'a ja yayate'n jach'e jogamaĝa tachigui dojo' 'naqatac. 
JHN.13.23	Joñe'me napaĝaguenatac jo'ne Jesús yataqata noqopita, nach'eñe ne'tajop joñe'me Jesús da'me deque'tape joca'li, 
JHN.13.24	qama'le ñe'me Simón Pedro yiyaĝaneuo qaedi denataĝan jach'e jogamaĝa joga'me qodojetapiye. 
JHN.13.25	Joñe'me male yataqata nichii'uo joñe'me Jesús, qama'le yenat:
JHN.13.25	—Jaliaĝanec, ¿jach'e jogamaĝa? 
JHN.13.26	Jesús 'yateguet:
JHN.13.26	—Jacona jenjo' pan lae, qama'le japapiaĝat qomle. Joga'me janem, male naqaega.
JHN.13.26	Male yacona jo'me pan lae, cha'li yapapiaĝat, yem qama'le yanem joñe'me Judas jo'ne c'oĝot joñe'me Simón Iscariote. 
JHN.13.27	Copa'ta taĝa joda'me yaconeguet jo'me pan lae ñe'me Judas, qama'le joñe'me Satanás taue na'me lauel. Jesús enapega joñe'me, enaac:
JHN.13.27	—Joga'me jetaque aua'uo, 'noota qom paja'a aua'uo nayi. 
JHN.13.28	Qalaĝaja jogaa'me dajotedalegue jodi'me niqui'yaĝala' yataqata ja yayate'n da'me toqoch'e nenaĝategue da'me dojo'. 
JHN.13.29	Joñe'me Judas nach'eñe yelapelegue joca'li joga'me noĝoiqui jo'ne uapiñgui jaga'me laicaua, qama'le uo'oe jogaa'me eetedapega Jesús yamaĝalegue ñe'me Judas qaedi neuoden qa'a 'uo joga'me qoyouetaque jena'me liqui'yaĝa'j. Gaa'me laqaya' 'uo da'me lelnataĝa'j da'me uotaĝa male jetaque 'uo joga'me qoyanema jogaa'me choĝodache. 
JHN.13.30	Qama'le ñe'me Judas ca'li yem da'me yaconeguet jo'me pan lae paja'a da'me ec; qaale joote pi'yaq joca'li.
JHN.13.31	Joca'li male joote ec ñe'me Judas, qama'le yitaĝa joñe'me Jesús dojapegue'to jogaa'me lapaĝaguenataqa, qama'le enaac:
JHN.13.31	—Male qoyaloĝon joda'me 'lonaĝac joñe'me Dios, yajouaĝat da'me male jayem qo'nonaĝachigui, jo'ne naqayem Jiyaĝaua Lec'oĝot. 
JHN.13.32	Chane'eja qom naqayem jo'ne jaloĝon joda'me 'lonaĝac ñe'me Dios, qama'le nataq'aen joñe'me Dios yaloĝon jo' qomle da'me mach'e 'yonaĝac.
JHN.13.33	“Ami yaqaya'olqa, cha'li cada'ac da'me maliaĝa ami jouetauelo. Qama'le yataqata jayem aueloyaque qomle, qalaĝaja nach'ena jenjo' 'yaqatac jo'ne janema gaa'me judiopi lajoĝola'te ca'li, nach'e ena'am da'me ami janema nayi: ja auaqanachichi ta'le auec'achiya joga'me jajoyi. 
JHN.13.34	Chane'eja nayi male ami janema jenjo' dalaĝaic yamaĝajoĝonaĝac: yataqata anoqopichiya'a't onolqa'tape da'me ami. Aueñe'tem da'me jayem da'me yataqata ami joqopitalo, nach'ena jenjo' auauoyi da'me anoqopichiya'a't qomle. 
JHN.13.35	Qom yataqata anoqopichiya'a't onolqa'tape da'me ami, qama'le yema ga'me jiyaĝadipi yayate'n qomle da'me yataqata ami yapaĝaguenataqa.
JHN.13.36	Qama'le joñe'me Simón Pedro yenat joñe'me Jesús:
JHN.13.36	—Jaliaĝanec, ¿jach'e joga'me auajoyi?
JHN.13.36	'Yateguet joca'li ñe'me Jesús, enaac:
JHN.13.36	—Ga'me jajoyi nayi, maliaĝa ja auaqanatet ta'le jayem oquegue, qalaĝaja qomle male cop'a qama'le yemta jayem oquegue.
JHN.13.37	Male ñe'me Pedro enaac:
JHN.13.37	—Jaliaĝanec, ¿toqoch'e ja jaqanatet ta'le am jequegue nayi? Yataqata jaqanatet da'me janegue da'me 'yoyaĝac qaedi am jequegue.
JHN.13.38	Jesús yitaĝa 'yateguet:
JHN.13.38	—¿Qo'li yataqata am eja da'me jetaque auanegue da'me at'oyaĝac qaedi jayem oquegue? Qalaĝaja qom taya'a da'me noyen ñe'me olegaĝa, qama'le joote yovida'alo qomle tres da'me a'viyelaĝalegue da'me jayem anemanec, da'me aueetapega ja jayem 'te auateton.
JHN.14.1	“Ena'te ami totelo'te, dite da'me jayem auep'iiya'a nataq'aen da'me auep'iiya'a ñe'me Dios. 
JHN.14.2	Di'me na'ña ñe'me Taĝadena' uo'oe gaa'me 'nachaqa'te jo'ne qayoĝode'. Yataqachiñe eja da'me dojo', qo'che' joote ami ja'aĝatema da'me jec qaedi jiyamaĝateta'ajalo jogaa'me mach'e at'achaqachidi'. 
JHN.14.3	Chane'eja qom yem da'me jec nataq'aen da'me jiyamaĝateta't gaa'me at'achaqachidi', qama'le yitaĝa 'ñiyelaq qaedi male ami yequiaĝa'u, qaedi ami nach'e eta't da'me oñiya'ña di'me jo'ne 'nachaqa' di'me jo'ne nach'edi 'nachaqa' jo'ne joneta'ña. 
JHN.14.4	Ami joote auayachiñe jenjo' naq'aec jo'ne ladic ñe'me jo'ne jec'ata.”
JHN.14.5	Qama'le Tomás 'yateguet joñe'me Jesús, enaac:
JHN.14.5	—Jaliaĝanec, ja jayatenaq ga'me auajoyi. ¿Toqoch'e aueetapega jayatenaq ga'me naq'aec?
JHN.14.6	Jesús 'yateguet joñe'me:
JHN.14.6	—Naqayem jo'ne naq'aec, 'me eja nataq'aen da'me nec'alaĝa. Qaya'te naq'aec laqaya ta'le qoyovida'a ñe'me Taĝadena'. 
JHN.14.7	Da'me ami joote jayem auatetoñi, qama'le nach'e ena'am auatetoñi ñe'me Taĝadena'. Chane'eja chiyoqotelegue nayi, yataqata auatetoñi joñe'me nataq'aen auec'achiñetac.
JHN.14.8	Qama'le ñe'me Felipe male enaac:
JHN.14.8	—Jaliaĝanec, qo'mi auaje'tema da'me jec'atenaq ñe'me Adet'a, qa'a nach'edata da'me jouenaqataque.
JHN.14.9	Qama'le Jesús 'yateguet joñe'me:
JHN.14.9	—Am Felipe, joote qayoĝode' jaa'me noloqo'ote da'me ami jouetauelo, qama'te ¿qo'li maliaĝa ja jayem 'te auatetoñi? Ga'me jo'ne joote jayem yateton, nach'ega joote yauana ñe'me Taĝadena'; qama'le ¿toqoch'e jayem anachoĝodeñetapecot da'me jetaque ami jaje'tema ta'le auañiya ñe'me Taĝadena'? 
JHN.14.10	¿Qo'li ja a'uamaqachiñe da'me nach'ayem jo'ne jone'tajop joñe'me Taĝadena', nataq'aen joñe'me mach'e jayem ne'tajop? Naa'me naajo' jo'ne ami ja'aĝatetapema ja naq'aeta ta'le mach'e 'yaqataqa, dite da'me 'uo ñe'me Taĝadena' jo'ne jayem ne'tajop, nach'eñe jo'ne ya'uo na'me mach'e 'lonataĝanaĝac nale. 
JHN.14.11	Ena'te jayem auoqoleguechi dite da'me jayem a'uamaqachiñe queda'me jenaac da'me jone'tajop joñe'me Taĝadena', nach'e ena'am joñe'me Taĝadena' jayem ne'tajop; qalaĝaja qom ja auaqanachichi ta'le jayem auep'iiya'a yajouaĝat da'me jenaac, qama'le maqachaĝa jayem auep'iiya'a yajouaĝat naa'me mach'e 'yonataqa. 
JHN.14.12	Eja da'me ami ja'aĝatema: ga'me jo'ne jayem p'iya'a nach'e ena'am yauo'oe naa'me 'nonataqa jo'ne joote jauo'oe, nataq'aen yitaĝa yauo'oe qomle gaa'me 'nonataqa laqaya' jo'ne yataqachiñe let'adayaqa, yajouaĝat da'me male jec'ata di'me neta'ña joñe'me Taĝadena'. 
JHN.14.13	Qom yataqachiñe jayem ademii'teguet, qama'le ami janema yema ga'me jo'ne auajelaĝañiyaque, qaedi da'me jayem jo'ne jayem Dios Lec'oĝot male jaloĝon da'me 'lonaĝac joñe'me Taĝadena'. 
JHN.14.14	Je'et qomle gamachaqaega ga'me aviyaĝañiyaque, qom yataqachiñe jayem ademii'teguet.
JHN.14.15	Yitaĝa enaac ñe'me Jesús:
JHN.14.15	—Qom yataqata jayem adoqopichiya, qama'le auoqochiya'alo naa'me yamaĝajoĝonaĝaco. 
JHN.14.16	Qama'le jajelaĝanot ñe'me Taĝadena' qaedi namaĝaquena ga'me laqaya jo'ne necochaĝaua, qaedi nach'e eta't ami uetauelo. 
JHN.14.17	Nach'eñe ñe'me Dios Lepaqal jo'ne yataqatelegue; joga'me aleua laje'pi ja yaqanate't ta'le yacoteguet, qa'a ja yauata nataq'aen da'me ja yateto'n; qalaĝaja da'me ami yataqata auatetoñi, qa'a nach'e eta't ami ue'tajopa nataq'aen da'me male ami uetauelo qomle.
JHN.14.18	“Da'me jayem ja ami 'te jeca'ae qomle, dite da'me 'ñiyelaq qomle qaedi yitaĝa ami jouetauelo. 
JHN.14.19	Qomle male ja jayem 'te yauata ga'me aleua laje'pi, qalaĝaja da'me ami qamqa'me yitaĝa jayem auañiya qomle, nataq'aen da'me adec'aletedaye qomle qa'a nach'e ena'am da'me jayem yitaĝa jec'aletaye qomle. 
JHN.14.20	Qama'le qom yovita ga'me nolo' joote auayachiñe queda'me jone'tajop joñe'me Taĝadena', nataq'aen da'me ami yataqata jayem ademii'teguet, qama'le nach'e ena'am da'me jayem ami jouetauelo. 
JHN.14.21	Joga'me jo'ne yaconegueta daa'me yamaĝajoĝonaĝaco nataq'aen da'me yoqo'chalo, qama'le nach'ega yaloĝon da'me yataqachiñe eja jayem noqopita. Qama'le ñe'me Taĝadena' noqopita ga'me jo'ne jayem noqopita, qama'le nach'e ena'am da'me jayem joqopita joga'me nataq'aen da'me ñaloĝoneguet.”
JHN.14.22	Ñe'me Judas jo'ne lenaqateua ñe'me Iscariote yenat joñe'me:
JHN.14.22	—Jaliaĝanec, ¿toqoch'e qo'mi analoĝonegueta qama'te ja analoĝonegueta jena'me jiyaĝadipi laqaya' jo'ne aleua laje'pi?
JHN.14.23	Jesús 'yateguet joñe'me:
JHN.14.23	—Ga'me jo'ne jayem noqopita, yoqocha'alo naa'me 'yaqataqa, qama'le Taĝadena' noqopita ga'me, qama'le ñe'me Taĝadena' nataq'aen jayem ñanaĝaquena qaedi jonaqa'ajop joga'me. 
JHN.14.24	Ga'me jo'ne ja jayem 'te noqopita, nach'ega jo'ne ja yoqocha'alo naa'me 'yaqataqa. Nach'ena na'me 'yaqataĝanaĝac jo'ne joote auomachiya; ja mach'e yelnataĝac, dite da'me chiyoqo'ot joñe'me Taĝadena' jo'ne jayem namaĝaquena.
JHN.14.25	“Ami ja'aĝatetapema yema naa'me naajo' queda'me cha'li ami jouetauelo; 
JHN.14.26	qalaĝaja ñe'me Necochaĝaua, ñe'me Dios Lepaqal jo'ne namaĝaquena qomle joñe'me Taĝadena', nach'eñe joote qoyanem da'me yañoqotaĝanaĝac qaedi ami yapaĝagueneque ena'uac naa'me naajo' uo'oe nataq'aen ami netouenaĝanaĝaneque yema da'me jo'ne joote ami ja'aĝatetapema.
JHN.14.27	“Ami jepotajopa da'me 'nemaĝac. 'Yemaĝac ami janema nayi, qalaĝaja da'me dojo' jo'ne ja'uo nayi, ja ena'am da'me yauotedac nale jena'me aleua laje'pi. Ena'te lichiguilo naa'me adai'lidi', uotaĝa ta'le at'oyiyi. 
JHN.14.28	Joote jayem auayachiñe da'me jec qomle, qalaĝaja yitaĝa 'ñiyelaq qomle qaedi yitaĝa ami jouetauelo. Qom yataqachiñe eja da'me jayem adoqopichiya, qama'le ami made'tapolqa da'me auayachiñe da'me jec'ata ñe'me Taĝadena', qa'a nach'eñe jo'ne jayem napacalegue. 
JHN.14.29	Jenjo' ami ja'aĝatema nayi da'me jona'li 'uo ga'me di'yoq, qaedi qom yovita da'me yepaquichigui qama'le yataqata jayem auep'iiya'a.
JHN.14.30	“Nayi male ja jalcote ta'le ami jojapegue'to, qa'a male novitequena ga'me jo'ne damaĝajoĝolegue jenjo' aleua. Te'me qaya'te ta'le lañoqotaĝanaĝac da'me jayem nejaliaĝatelegue, 
JHN.14.31	qalaĝaja 'noota ta'le naq'aeta da'me ja'uo, qaedi jenjo' aleua laje'pi yataqata yayate'n da'me joqopita ñe'me Taĝadena', qama'le ja'uo yema ga'me jo'ne jayem yamaĝalegue.
JHN.14.31	“Nayi oñiijeguem, qolaqa'e jenjo'.”
JHN.15.1	Yitaĝa enaac ñe'me Jesús:
JHN.15.1	—Naqayem jo'ne jayem uva lichidic 'me yataqatelegue, qama'le ñe'me Taĝadena' mach'e neteloqo't. 
JHN.15.2	Nach'eñe yichaĝaye yema jaga'me yepee jo'ne qaga'te jala; qalaĝaja yema jaga'me 'uo jaga'me jala, qama'le yepoloqo't qaedi let'adaic da'me nejalayaĝac. 
JHN.15.3	Da'me ami joote ami yoqovite', chiyaqayi da'me joote auacoñiyeguet da'me 'yaqataĝanaĝac. 
JHN.15.4	Nach'e eta't jayem auoqochi'taguet, qama'le nach'e ena'am da'me jayem ami joĝotetaita. Jaga'me lepee jaga'me uva lichidic ja yaqanatet ta'le mach'e ya'uo jala, qom ja yoqote'taguet jaga'me uva lamo, qama'le nach'e ena'am da'me mach'e at'oyaĝaqui: qaya'te anejalayaĝaqui qom ja nach'e eta't adaloi'ta't da'me jayem auoqochiyeguet.
JHN.15.5	“Naqayem jo'ne jayem uva lichidic, qama'le da'me ami naqa'ami jo'ne lepeel. Ga'me jo'ne nach'e eta't jayem yoqote'taguet, nataq'aen jayem da'me joqote'taguet joga'me, qama'le jalcote ga'me nejalayaĝac; qalaĝaja qom ja jayem 'te auoqochi'taguet, qama'le qaya'te auaqanachichi. 
JHN.15.6	Joga'me jo'ne ja nach'e eta't jayem yoqote'taguet, nach'ega jo'ne qoyajaĝa'ya ga'me p'aye qama'le ua'ña da'me daqaqa qama'le ena'ama gaa'me lepeel jaga'me uva lichidic nale qoyapotena't qama'le qoyachedañgui ga'me dole' qaedi yavi'j.
JHN.15.7	“Qom nach'e eta't adaloi'ta't da'me jayem auoqochiyeguet, queda'me nach'e eta't ami uetauelo naa'me 'yaqataqa, qama'le gamachaqaega aviyaĝañiyaque ami qoyanema. 
JHN.15.8	Qom jalcote da'me anejalayaĝaqui qama'le auovidiya'a da'me ami yataqatelo'te yapaĝaguenataqa: nach'eda da'me dojo' jo'ne yaloĝon da'me 'lonaĝac ñe'me Taĝadena'. 
JHN.15.9	Da'me jayem ami joqopitalo nach'e ena'am ñe'me Taĝadena' da'me jayem noqopita; da'me mach'e yoqopich'i 'noota qom nach'e eta't ami uetauelo. 
JHN.15.10	Qom auoqochiyalo naa'me yamaĝajoĝonaĝaco, da'me yoqopich'i nach'e eta't ami uetauelo, qama'le ena'am da'me jayem jo'ne joqocha'alo naa'me lamaĝajoĝonaĝaco ñe'me Taĝadena', qama'le nach'e eta't jouetaue da'me mach'e loqopich'i.
JHN.15.11	“Naq'aeta da'me ami ja'aĝatema qaedi da'me yamaic male ami uetauelo qama'le da'me mach'e adamaiqui yataqachiñe nalo'ta't. 
JHN.15.12	Jenjo' mach'e yamaĝajoĝonaĝac jo'ne ami janema nayi: queda'me jalcote da'me ami joqopitalo, 'noota qom nach'e naq'aeta da'me anoqopichiyapega't da'me ami. 
JHN.15.13	Da'me noqopich'i let'adaic jo'ne qaya'te ena'am, nach'eda da'me dojo': qom 'uo ga'me jiyaĝaua yanegue da'me 'loyaĝac qaedi nec'alaĝatedegue jogaa'me laqaya'olqa. 
JHN.15.14	Qama'le naqa'ami jo'ne ami yaqaya', qom a'vichi ga'me jo'ne ami jamaĝalo'te. 
JHN.15.15	Ja yitaĝa ami jiyaĝanaĝaneque da'me ami ñejoĝonaqa, qa'a ga'me ch'e nejoĝonec ja yayaten ga'me mach'e ye'tetac joga'me lejaliaĝanec. Ami jiyaĝanaĝaneque nayi da'me ami yaqaya', qa'a joote ami jayatenaĝanaĝaneque yema da'me jo'ne jayem 'yaĝatem ñe'me Taĝadena'. 
JHN.15.16	Ja ena'am ta'le jayem adiquiyaqui, dite da'me ami mach'e ami yiquiyaqa, qama'le ami jamaĝalo'te da'me oquiyi qaedi aueñi jalcote da'me anejalayaĝaqui, nach'aga jaga'me anejalai jo'ne ja yitaĝa pal. Qom naq'aeta qama'le ñe'me Taĝadena' ami yanema yema ga'me jo'ne aviyaĝañiyaque, jouaĝat da'me jayem auoqochi'taguet. 
JHN.15.17	Chane'eja male ami jamaĝalo'te da'me dojo': 'noota qom anoqopichiyapega't.
JHN.15.18	“Qom ga'me aleua laje'pi ami niquiya'alo, qama'le auayachiñe da'me naqayem jo'ne je'uaechiñe da'me jayem niquiyata. 
JHN.15.19	Ta'le ami ch'e aleua laje', jena'me jiyaĝadipi jo'ne aleua laje'pi ami noqopitalo, qama'le e'n ami ena'ama q'ae'n jogaa'me mach'e laqaya'. Qalaĝaja joote ami yiquiyaqa queda'me joote ami jachiyoĝotauelo joga'me ch'e aleua laje'pi. Chane'eja nach'eda jo'ne chiyaqayi da'me ami niquiya'alo, qa'a male ja ami 'te ch'e aleua laje'. 
JHN.15.20	Anetoviñetac da'me jo'ne joote ami ja'aĝatema: «Qaya'te namaĝajec ta'le napacalegue joga'me lejaliaĝanec.» Qom naqayem da'me 'uo da'me ñecanaguec, qama'le nach'e ena'am ami 'uo da'me anecanaguequi, nataq'aen qom qoyoqocha'alo naa'me 'yaqataqa qama'le nach'e ena'am qoyoqocha'alo naa'me mach'e at'aqataqadi'. 
JHN.15.21	Yema jenjo' jo'ne ami qo'yeteque chiyaqayi da'me jayem auoqochi'taguet, qa'a ja qoyateton ñe'me jo'ne jayem namaĝaquena.
JHN.15.22	“Jogaa'me te'me qaya'te ta'le laviyaĝajet, da'me ta'le ja ñanaequena da'me jojapegue'to. Qalaĝaja nayi qaya'te nichoĝodenataguec queda'me yajouaĝat jonaa'me mach'e loeco; 
JHN.15.23	ga'me jo'ne jayem niquiya'a, nach'e ena'am niquiya'a ñe'me Taĝadena'. 
JHN.15.24	Te'me qaya'te ta'le laviyaĝajet, ta'le ja jauo'oe naa'me jo'ne ja yaqanate't ta'le yauo'oe jogaa'me jiyaĝa'u laqaya'. Qalaĝaja da'me joote yauata jenjo' 'uo, qama'le jayem niquiyata nataq'aen niquiyata ñe'me Taĝadena'. 
JHN.15.25	Qalaĝaja jena'me jenjo' male 'uo nayi qaedi yepaquichiguilo naa'me nedii's jo'ne joote qoyedidiñe, da'me enaac: «Jayem niquiyata qalaĝaja ja di'yoq ga'me jayem yajouaĝatem.»
JHN.15.26	“Qalaĝaja novitequena qomle ñe'me anecochoqo't, ñe'me Dios Lepaqal jo'ne chiyoqo'ot joñe'me Taĝadena', qama'le 'yaĝatetac joñe'me jo'ne yataqatelegue. Ñamaĝaquena qomle qaedi chiyaqaue joñe'me Taĝadena' qama'le jayem 'yaĝatetac. 
JHN.15.27	Qama'le nach'e ena'am da'me naqa'ami jo'ne ami 'yaqataĝanaĝanaqa, qa'a joote jayem ovi'tajop ca'li da'me jo'ne 'uaechiñe.
JHN.16.1	“Ami ja'aĝatema naa'me naajo' uo'oe qaedi ja aĝañiñi da'me adepi'i. 
JHN.16.2	Qa'a male ami qoyamaĝadegue qomle jogaa'me tamenaĝaiqui', nataq'aen yovida'a qomle da'me 'uo ga'me ami yala't queda'me eetedapega naq'aeta da'me loequenataĝanaĝac joñe'me Dios. 
JHN.16.3	Jenjo' yauote qa'a ja yateto'n ñe'me Taĝadena' uotaĝa ta'le jayem yateto'n. 
JHN.16.4	Naq'aeta da'me ami ja'aĝatema, qaedi qom male yovita ga'me laloqo', qama'le auenache'ta da'me jayem joote ami ja'aĝatetapema.
JHN.16.4	“Jenjo' jo'ne chiyoqochiñe da'me ja ja'aĝatetac, qa'a jayem maliaĝa ami jouetauelo. 
JHN.16.5	Qalaĝaja nayi male jec qaedi jona'ajop joñe'me jo'ne jayem namaĝaquena, qama'le da'me ami qaya'te gamachaqaega jayem yenatec ga'me jo'ne jajoyi. 
JHN.16.6	Nayi lichiguilo naa'me adai'lidi' qa'a ja'aĝatetac da'me dojo' 'uo. 
JHN.16.7	Qalaĝaja ami ja'aĝatema da'me jo'ne eja: yataqachiñe 'noota da'me jec. Ta'le ja jec, qama'le ñe'me Necochaĝaua ja novitequena qama'le ja ami 'te uetauelo; qalaĝaja qom jec, qama'le ñamaĝaquena. 
JHN.16.8	Mane'e qom novi', qama'le yayatenaĝanaĝaneque jogaa'me jiyaĝa'u jo'ne aleua laje' da'me eeta jogaa'me lepatenaĝanaĝaco, nataq'aen joga'me chimadichiñe, nataq'aen da'me lec'atenaĝanaĝac joñe'me Dios. 
JHN.16.9	Qa'a nach'eda da'me mach'e lepatenaĝanaĝac: queda'me ja jayem 'te p'iida'a. 
JHN.16.10	Nataq'aen nach'ayem jo'ne jayem chimaqategue: qo'che' da'me male jec'ata ñe'me Taĝadena', qama'le ja yitaĝa jayem auañiya jo' qomle. 
JHN.16.11	Nataq'aen nach'eda da'me lec'atenaĝanaĝac ñe'me Dios: ñe'me jo'ne nejaliaĝatelegue jena'me aleua, joote 'uo da'me ne'uaĝanaguec.
JHN.16.12	“Jayem qa'a maliaĝa jalcote daa'me yapaĝaguenataĝanaĝaco laqaya' jo'ne te'me ami janema, qalaĝaja da'me ami maliaĝa ja auaqanachichi ta'le yema da'me auayachiñe. 
JHN.16.13	Qalaĝaja qom novi' ñe'me Dios Lepaqal jo'ne yataqatelegue, nach'eñe jo'ne ami yauegouelo yema naa'me naajo' jo'ne ejoda, qa'a ja 'yaĝatetac da'me mach'e 'naĝatetapela't, dite da'me 'yaĝatetac yema ga'me jo'ne domachiya, nataq'aen ami yayatenaĝanaĝaneque gaa'me uo'oe jo'ne di'yo't qomle. 
JHN.16.14	Nach'eñe ñe'me jo'ne yaloĝon da'me mach'e 'yonaĝac, qa'a yaconegueta naa'me jo'ne jayem chiyoqodayi qama'le nach'e ena'am ami yayatenaĝanaĝaneque. 
JHN.16.15	Yema ga'me loĝot joñe'me Taĝadena', nach'e ena'am mach'e yoĝot, qo'che' ja'aĝatetac ñe'me Dios Lepaqal da'me yaconegueta jogaa'me jo'ne jayem chiyoqodayi, qama'le ami yayatenaĝanaĝaneque joñe'me.
JHN.16.16	“Nayi cha'li cada'ac da'me ja jayem 'te auañiya, qalaĝaja ja cop'a da'me yitaĝa jayem auañiya qomle.”
JHN.16.17	Qama'le uo'oe gaa'me lapaĝaguenataqa jo'ne mach'e nenatetapega'ajalo:
JHN.16.17	—¿Jach'e ga'me yelo'teguet da'me dojo' jo'ne qo'mi 'yaĝatema, da'me cha'li cada'ac da'me male ja jauanaĝa, nataq'aen da'me 'uo ga'me ja cop'a da'me yitaĝa jauanaĝa? ¿Jach'e ga'me eeta yec'ata ga'me neta'ña ñe'me Let'a? 
JHN.16.18	¿Jach'e ga'me yelo'teguet da'me dojo' jo'ne «cha'li cada'ac»? Ja jayatenaq jach'e jogamaĝa eetapega.
JHN.16.19	Qalaĝaja Jesús joote yayaten da'me jetaque 'uo ga'me qoyenatec, qama'le enaac:
JHN.16.19	—Ami ja'aĝatema da'me jo'ne cha'li cada'ac da'me ja jayem 'te auañiya, qalaĝaja ja cop'a da'me yitaĝa jayem auañiya qomle. ¿Qo'li nach'ena jo'ne auenataĝañetapec da'me ami? 
JHN.16.20	Eja da'me ami ja'aĝatema: da'me ami cha'li anoyeñitac qomle nataq'aen da'me 'uo da'me adachoĝodequi, qalaĝaja joga'me aleua laje'pi cha'li 'uo da'me lamaic. Da'me ami, te'me 'uo da'me adachoĝodequi, qalaĝaja ja cop'a da'me male neleguemaĝata da'me adamaiqui. 
JHN.16.21	Qom 'uo jaga'me yauo jo'ne c'oe, male 'uo da'me lemalaqataĝanaĝac q'aen yovita ga'me mach'e laloqo', qalaĝaja qom yem da'me niyiñe ga'me notolec, qama'le ja yitaĝa uenate'ta da'me lachoĝodec, queda'me 'uo da'me lamaic da'me male 'uo ga'me c'oĝot jo'ne niyi'ña jenjo' aleua. 
JHN.16.22	Qama'le naq'aeta da'me ami, cha'li 'uo da'me adachoĝodequi nayi, qalaĝaja da'me jayem 'ñiyelaq jo' qomle qama'le yitaĝa ami jauanalo, qama'le naa'me adai'lidi' najaĝayelo da'me adamaiqui jo'ne qaya'te ta'le doĝotaĝanec.
JHN.16.23	“Qom yovita da'me dojo' qama'le ja yitaĝa jayem auenachetac. Eja da'me ami ja'aĝatema: joñe'me Taĝadena' ami yanema yema ga'me jo'ne auajelaĝañiyec jouaĝat da'me jayem ademii'teguet. 
JHN.16.24	Chayovida'a nayi da'me ami qaya'te auajelaĝañiyec jouaĝat da'me jayem ademii'teguet, qalaĝaja nayi ami ja'aĝatema da'me dojo': auajelaĝañiyec qama'le auacoñiyeguet, qaedi da'me adamaiqui male nalo'ta't.
JHN.16.25	“Ja'aĝate'tape naa'me naajo' uo'oe nataq'aen da'me uo'oe gaa'me yaloqotenaĝanaĝaiqui'; qalaĝaja yovita jo' qomle ga'me nolo' qom jen di'yoq da'me ja'aĝatetac joñe'me Taĝadena'. 
JHN.16.26	Qom yovita ga'me nolo' qama'le auajelaĝañiyot jouaĝat da'me jayem ademii'teguet; ja ja'aĝatetac ta'le nach'ayem da'me ñachoĝodenot ñe'me qaedi ami yichoĝoden, 
JHN.16.27	qa'a nach'eñe ñe'me Taĝadena' jo'ne ami noqopitalo, jouaĝat da'me jayem adoqopichiya, nataq'aen da'me a'uamaqachiñe da'me naqayem jo'ne jachiyoĝogue ñe'me Dios. 
JHN.16.28	Eja da'me joote jeca'e di'me lejaliaĝa ñe'me Taĝadena' qaedi ñec'ata jenjo' aleua, qama'le nayi jeca'e jenjo' aleua qaedi ji'iyelaĝa joñe'me.”
JHN.16.29	Chane'eja enapega't jogaa'me lapaĝaguenataqa:
JHN.16.29	—Nayi male yataqatelegue da'me a'uaĝatetac, da'me male ja auauo'oe gaa'me ch'e adaloqotenaĝanaĝaco. 
JHN.16.30	Nayi male jauanaĝa da'me auayaten yema naa'me naajo' uo'oe nataq'aen ja auouetaque ta'le 'uo ga'me ya'uo ga'me lenataĝanaĝac. Chane'eja chiyaqayi da'me dojo' nayi ja'amaqatenaq da'me auachiyaqaje'ma ñe'me Dios.
JHN.16.31	Jesús 'yategueta jogaa'me:
JHN.16.31	—Chane'eja, ¿qo'li male jayem auep'iiya'a? 
JHN.16.32	Qa'a male jayem novita da'me yaloqo', nataq'aen da'me nach'ena jenjo' nolo' da'me adelagaqai ami onolqa'tape naa'me ayiyapegue'galo, qama'le jayem aueñi onolec. Qalaĝaja ja jayem 'te onolec qa'a ñe'me Taĝadena' jayem ue'tajop. 
JHN.16.33	Joote ami ja'aĝatema yema daa'me daajo' qaedi ami uetauelo da'me 'nemaĝac da'me adaloi'ta't queda'me jayem ovi'tajop. Ga'me aleua laje'pi ami yachalo'te qomle da'me adachoĝodequi, qalaĝaja 'noota qom a'nañaĝachi qa'a da'me jayem joote ñomat ñe'me jo'ne nejaliaĝatelo'te ga'me aleua laje'pi.
JHN.17.1	Mane'e ca'li yem da'me 'yaĝatetac da'me dojo', qama'le Jesús yeloje'ma di'me piyem qama'le enaac: “Am Taĝadena', nayi male jayem novita da'me yaloqo': 'noota qom jayem a'nonaĝachichigue, qaedi nach'e ena'am da'me jayem male am 'ñonaĝachichigui. 
JHN.17.2	Qa'a naqa'am jo'ne jayem auanem da'me yañoqotaĝanaĝac qaedi ñejaliaĝatelo'te yema ga'me jiyaĝadipi, nataq'aen da'me auanema da'me 'loyaĝac jo'ne ja 'naidena'a yema jogaa'me jo'ne jayem auanema. 
JHN.17.3	Qama'le nach'eda da'me 'noyaĝac jo'ne ja 'naidena'a chiyaqayi da'me am qoyateton, da'me am onolec Dios jo'ne yataqatelegue, nataq'aen da'me jayem qoyateton, da'me jayem Jesucristo jo'ne jayem anamaĝaquena.
JHN.17.4	“Jayem joote am 'ñonaĝachichigui da'me cha'li joue'ta jena'me jenjo' aleua, nataq'aen joote jomat da'me jo'ne jayem auamaĝalo'te. 
JHN.17.5	Nayi, am Taĝadena', jayem a'nonaĝachichigue da'me am jona'ajop, qaedi yitaĝa jauana da'me jalchi'ena 'yoyaĝac jo'ne onaĝaic da'me am jone'tajop ca'li da'me cha'li jona'li 'uo jenjo' aleua.
JHN.17.6	“Jogaa'me adiquiyaqa jo'ne aleua laje', joote jen am yayate'n. Nach'egaua mach'e adalemaĝaje'te, nataq'aen da'me naqa'am jo'ne jayem auanema, qama'le joote yoqocha'alo naa'me at'aqataqa. 
JHN.17.7	Qama'le nayi yayate'n da'me yema gaa'me jo'ne jayem auanema yataqata am chiyoqodayi; 
JHN.17.8	qa'a joote ja'aĝatema naa'me 'naqataqa jo'ne jayem auanema, qama'le nach'e ena'am yaconegueta jogaa'me. Nataq'aen da'me yataqachiñe am nomeda'a da'me eja am jachiyaqayi, nataq'aen da'me ja yoqolegue't da'me naqa'am jo'ne jayem anamaĝaquena.
JHN.17.9	“Jajelaĝalo'te naa'me naajo' ac'oqo'te, qama'le ja jajelaĝalo'te ga'me ch'e aleua laje'pi, dite gaa'me jo'ne jayem auanema, qa'a nach'egaua jo'ne yataqachiñe adalemaĝaje'te. 
JHN.17.10	Yema gaa'me yalemaĝaje'te nach'e ena'am adalemaĝaje'te, nataq'aen yema adalemaĝaje'te nach'e ena'am yalemaĝaje'te, qama'le da'me mach'e 'yonaĝac qoyela'a da'me uetauelo jogaa'me.
JHN.17.11	“Jayem male ja yitaĝa joue'ta jena'me aleua, da'me cha'li jec qaedi yitaĝa am jona'ajop. Qalaĝaja naa'me naajo' qamqa'me maliaĝa ueteda'ña jena'me aleua. Am Taĝadena' jo'ne ja am 'te 'nalegue, 'noota qom auen netelalo naa'me naajo' ac'oqo'te da'me mach'e adañoqotaĝanaĝac jo'ne am chiyaqayi, nataq'aen da'me joote jayem auanem, qaedi male yataqachiñe auen nalo'ta'ajalo qama'le ena'am da'me am nataq'aen da'me jayem. 
JHN.17.12	Da'me jayem ca'li cha'li jouetauelo jogaa'me, qama'le je'euoĝonot da'me adañoqotaĝanaĝac jo'ne jayem auanem, qaedi yataqata jetelalo jogaa'me. Qama'le qaya'te ta'le yejomac, dite jo'me jo'ne jalchi'ena taya'a da'me yejomac, qaedi yepaquichigui da'me 'yaĝatetac naa'me nedii's.
JHN.17.13	“Nayi male am jec'ata, qalaĝaja ja'aĝatetac da'me dojo' da'me cha'li joue'ta jenjo' aleua, qaedi naa'me naajo' male najaĝayelo da'me namaic jo'ne yataqatelegue da'me jo'ne jayem ue'tajop. 
JHN.17.14	Joote janema naa'me at'aqataqa, qalaĝaja jenjo' aleua laje'pi niquiya'alo qa'a naa'me naajo' jo'ne jojapegue'to ja 'lachaqa't jena'me jenjo' aleua, qama'le ena'am da'me jayem ja 'yachaqa' jena'me aleua. 
JHN.17.15	Qalaĝaja ja jiyaĝanaque da'me aue'n queda'e jena'me aleua, dite da'me aueuolo'te, ena'te auaje'tema da'me ja no'en. 
JHN.17.16	Qama'le ena'am da'me jayem ja 'yachaqa' jena'me aleua, naa'me naajo' nach'e ena'am ja 'lachaqa't jena'me aleua. 
JHN.17.17	Nataq'aen aviyamaĝatetouelo da'me eja jo'ne am chiyaqayi, nach'edaua daa'me at'aqataqa jo'ne yataqata ejoda. 
JHN.17.18	Qama'le ena'am da'me jayem anamaĝalo joga'me aleua laje'pi, nayi da'me jayem nach'e ena'am jayem jamaĝalo joga'me ch'e aleua laje'pi. 
JHN.17.19	Qama'le yajouaĝat naa'me naajo' da'me jayem male ñiyamaĝatela't, qaedi nach'e ena'am niyamaĝatetedoue da'me jo'ne eja.
JHN.17.20	“Ja nach'enauate' naa'me naajo' jo'ne ñachoĝodetapelo'te, dite da'me nach'e ena'ama gaa'me jayem p'iida'a qomle domachita da'me jayem 'yaĝatetedac naa'me naajo' ac'oqo'te. 
JHN.17.21	Am ñachoĝodenot qaedi yemeda naa'me naajo' da'me nach'e eta't nalo'ta't; qama'le ena'am da'me am Taĝadena' jayem oue'tajop qama'le da'me jayem nach'e ena'am am jone'tajop, nataq'aen naa'me naajo' qo'mi ue'tajopa, qaedi joga'me aleua laje'pi ja yoqolegue't da'me naqa'am jo'ne jayem anamaĝaquena. 
JHN.17.22	Joote janema da'me 'nonaĝac 'me onaĝaic, da'me jo'ne jayem auanem ca'li, qaedi yema nalo'ta't, nach'e ena'am da'me am nataq'aen jayem yataqata qadalo'ta't, 
JHN.17.23	queda'me jayem male jouetauelo jogaa'me nataq'aen da'me am nach'e eta't jayem oue'tajop, qaedi yataqata nalo'ta't naa'me. Chane'eja qom naq'aeta qama'le yema joga'me aleua laje'pi male nomeda'a da'me jayem anamaĝaquena, nataq'aen da'me adoqopitalo naa'me, nach'e ena'am da'me yataqata jayem adoqopita.
JHN.17.24	“Am Taĝadena', naa'me naajo' jo'ne jayem auanema, da'me jayem jetaque nach'e ena'ama jayem ueteda'ajop, ga'me jo'ne jona'ña qomle, qaedi yauata da'me 'yonaĝac, nach'eda jo'ne am chiyaqayi, jouaĝat da'me jalchi'ena jayem adoqopita ca'li cha'li jona'li 'uo jena'me aleua. 
JHN.17.25	Am Taĝadena' jo'ne am yataqatelegue, joga'me aleua laje'pi ja am 'te yateto'n, qalaĝaja jayem qamqa'me am jateton qama'le naa'me naajo' male yayate'n da'me naqa'am jo'ne jayem anamaĝaquena. 
JHN.17.26	Chane'eja joote am jatetonaĝanaĝaneque nataq'aen da'me mach'e at'onaĝac nach'e ena'am da'me nach'e eta't da'me jayatenaĝanaĝa'n, qaedi da'me adoqopich'i jo'ne jayem auen ue'tajop nach'e ena'am uetauelo jonaa'me, qama'le nach'ayem da'me jouetauelo.
JHN.18.1	Mane'e joca'li yem da'me lajelaĝanaĝac, qama'le ec ñe'me Jesús choqogaa'me lapaĝaguenataqa, dajotegue joga'me lajego joga'me noĝop ladic jo'ne c'amegue 'me lenaĝat Cedrón. Qa'a naqaedi 'me ua'ña jaga'me qop'adit jo'ne taue joñe'me Jesús choqogaa'me lapaĝaguenataqa. 
JHN.18.2	Ñe'me Judas, ñe'me jo'ne jetaque yanegue joñe'me Jesús, nach'e ena'am 'yamaĝac di'me aleua, qa'a qayoĝode' da'me ueda'a q'ae'n jogaa'me lapaĝaguenataqa queda'me yemata'a'ajalo joñe'me Jesús. 
JHN.18.3	Chane'eja ñe'me Judas da'me yovidi't jalcote joga'me coicopi jo'ne lequiaĝa'upi nataq'aen uo'oe gaa'me neteloqo't joga'me tamenaĝaiqui nataq'aen gaa'me lamaĝa's joga'me tamenaĝaiqui lo'olpi choqoga'me fariseopi, jo'ne uo'oe jogaa'me 'leuoĝonaqate', nataq'aen da'me yachi'tape jogaa'me lecoyadaĝanaqatel nataq'aen gaa'me lecoyadaĝanaqate laqaya jo'ne dole'. 
JHN.18.4	Qalaĝaja ñe'me Jesús joote yayaten yema da'me lajouaĝac qoyen qomle, qama'le chiyoqotouelo jogaa'me lapaĝaguenataqa qama'le yena't joga'me coicopi:
JHN.18.4	—¿Jach'e ga'me anechetaque?
JHN.18.5	Jogaa'me 'yadeteguet:
JHN.18.5	—Ga'me Jesús jo'ne Nazaret le'ec.
JHN.18.5	Qama'le Jesús enaac:
JHN.18.5	—Naqayem.
JHN.18.5	Ñe'me Judas jo'ne jetaque yanegue joñe'me Jesús, nach'e ena'am 'uo ca'li. 
JHN.18.6	Mane'e joca'li Jesús enaac: “Naqayem”, qama'le paja'a da'me qojedegue chayovida'a najoteguet jena'me aleua. 
JHN.18.7	Joñe'me Jesús yitaĝa 'viyelaĝalegue da'me yena't jogaa'me:
JHN.18.7	—¿Jach'e ga'me anechetaque?
JHN.18.7	Qama'le jogaa'me 'viyelaĝadelegue da'me jo'ne joote nenaĝatedegue:
JHN.18.7	—Ga'me Jesús jo'ne Nazaret le'ec.
JHN.18.8	Jesús yitaĝa enaac:
JHN.18.8	—Joote ami ja'aĝatema da'me naqayem. Qom jayem anechetaque, 'noota qom auejeñeta naa'me naajo' jiyaĝa'u laqaya' qaedi eque'.
JHN.18.9	'Uo da'me dojo' 'laqatac qaedi eja da'me yepaquichigui da'me jo'ne joote 'yaĝatetac joca'li: “Am Taĝadena', jogaa'me jo'ne jayem auanema, qaya'te onolec ta'le yejomac.” 
JHN.18.10	Qama'le ñe'me Simón Pedro, jo'ne 'uo ga'me ledaĝanaĝat, male naqategue qama'le yequejoĝoye jajo'me lequetela jo'ne na'ague jena'me yayaten ga'me lalemaĝajet joñe'me lajoĝola't gaa'me tamenaĝaiqui lo'ol, nach'ega jo'ne lenaĝat da'me Malco. 
JHN.18.11	Qama'le Jesús enapega ñe'me Pedro:
JHN.18.11	—A'viyelaĝatoue ga'me lae't na'me adedaĝanaĝat. Qom ñe'me Taĝadena' jayem niyomaĝañegue jenjo' jo'ne qaya'te lamaic chem, qama'le yataqata ñiyomigui jaĝa'te.
JHN.18.12	Joga'me coicopi choqoñe'me mach'e lejaliaĝane'j nataq'aen jogaa'me neteloqo't joga'me tamenaĝaiqui male yacode'uo joñe'me Jesús qama'le yecoñe't. 
JHN.18.13	Qama'le 'uaeñe yauedeta ga'me 'lachaqa' ñe'me Anás, qa'a naqaeñe 'me li'yodo ñe'me Caifás, jo'ne lajoĝola't gaa'me tamenaĝaiqui lo'ol jojo'me uo'e. 
JHN.18.14	Nach'eñe Caifás jo'ne yapaĝagueneque joca'li jogaa'me najoĝola'te da'me 'noota ta'le naq'aeta da'me onolec ga'me jiyaĝaua yeleu qaedi nep'aĝanegueta jogaa'me noyaqa let'adayaqa.
JHN.18.15	Simón Pedro nataq'aen ga'me laqaya jo'ne napaĝaguenatac cha'li quetedapegue' joñe'me Jesús. Ga'me napaĝaguenatac laqaya jalchi'ena latetonec ñe'me Caifás, qama'le nach'e ena'am yenoĝoneuo piya'ue joñe'me Jesús da'me taue joga'me emec; 
JHN.18.16	qalaĝaja ñe'me Pedro ueta'ña ga'me p'aye ga'me jom lae. Chane'eja ga'me nalemaĝajet jo'ne natetonaĝaua ñe'me Caifás yenoĝonegue qama'le dojapegue' jaga'me jom lo'o qama'le en yenoĝoneuo ñe'me Pedro. 
JHN.18.17	Jaga'me jom lo'o yenat joñe'me Pedro:
JHN.18.17	—¿Qo'li ja am 'te lapaĝaguenatac laqaya da'me dojo' jiyaĝaua?
JHN.18.17	Pedro 'yateguet jaga'me:
JHN.18.17	—Ja naqayem.
JHN.18.18	Queda'me yataqachiñe jo'om, qama'le gaa'me nalemaĝaje'te nataq'aen jogaa'me neteloqo't joga'me tamenaĝaiqui yauote ga'me dole', qama'le nach'e uetede'edi da'me neto'tape. Ñe'me Pedro nataq'aen uetauelo jogaa'me da'me nach'e ena'am netotac.
JHN.18.19	Ñe'me lajoĝola't gaa'me tamenaĝaiqui lo'ol 'uaeñe da'me yenat joñe'me Jesús queda'me yenatetapeque jogaa'me mach'e lapaĝaguenataqa nataq'aen da'me eeta da'me mach'e lapaĝaguenataĝanaĝac. 
JHN.18.20	Jesús 'yateguet joñe'me:
JHN.18.20	—Jayem joote jojapegue'to ena'uac joga'me aleua laje'pi ja joĝochiñe da'me 'yaqatac, qama'le nach'e eta't da'me japaĝaguenataĝanouelo jogaa'me ademaĝaiqui' nataq'aen ga'me tamenaĝaiqui let'adaic, di'me jo'ne ua'ña nale yema'a't ena'uaque joga'me judiopi. Chane'eja qaya'te 'yaqatac ta'le joĝochiñe. 
JHN.18.21	¿Toqoch'e jayem auenat? Auena't jogaa'me jo'ne joote jayem domachita, qaedi naqaegaua 'me 'yaĝatetedac da'me mach'e 'yaqataĝanaĝac.
JHN.18.22	Mane'e ca'li Jesús 'yaĝatetac da'me dojo', qama'le 'uo ga'me neteloqo't joga'me tamenaĝaiqui ye'uaĝanoue ga'me latajoĝoc joñe'me Jesús, qama'le eetac da'me enapega:
JHN.18.22	—¿Qo'li naq'aeta da'me a'uateguet joñe'me lajoĝola't gaa'me tamenaĝaiqui lo'ol?
JHN.18.23	Jesús 'yateguet:
JHN.18.23	—Ta'le 'uo ga'me ja no'en jo'ne 'yaqatac, a'uaĝatetac da'me jach'e ga'me ua'ña ga'me 'yaqatac jo'ne ja no'en, qama'te da'me qom 'noota ga'me ja'aĝatetac, ¿toqoch'e jayem a'uaĝan?
JHN.18.24	Qama'le ñe'me Anás yamaq ñe'me Jesús jo'ne necoñetaejec, yamaĝa ñe'me Caifás jo'ne lajoĝola't gaa'me tamenaĝaiqui lo'ol.
JHN.18.25	Pedro ja ca'e ga'me jo'ne ueta'ña queda'me nechatetañe, ue'tajop joga'me dole' jo'ne netotapiye, qama'le yitaĝa qoyenat:
JHN.18.25	—¿Qo'li ja naqa'am jo'ne am laqaya't jogaa'me lapaĝaguenataqa da'me dojo' jiyaĝaua?
JHN.18.25	Joñe'me Pedro nemaneguet joñe'me qama'le enaac:
JHN.18.25	—Aja'y, ja naqayem.
JHN.18.26	'Uo ga'me lalemaĝajet joñe'me lajoĝola't gaa'me tamenaĝaiqui lo'ol jo'ne mach'e laqaya joga'me jiyaĝaua jo'ne Pedro yequejoĝoye jajo'me lequetela, enaac:
JHN.18.26	—¿Qo'li ja am 'te jauana ca'li oue'tajop joñe'me da'me ovita'ña jaga'me qop'adit?
JHN.18.27	Qama'le Pedro yitaĝa eetapega ja yateton joñe'me Jesús, qama'le paja'a da'me male noyen jo'me olegaĝa.
JHN.18.28	Joñe'me Jesús male qoyauega ga'me 'lachaqa' ñe'me Caifás qama'le yauedeta ga'me 'lachaqa' ñe'me jaliaĝanec jo'ne Roma le'ec. Queda'me yamta'le nete', jogaa'me judiopi lajoĝola'te ja yenoĝodoue ga'me emec jo'ne lejaliaĝaiqui ñe'me Roma le'ec, queda'me t'oida'aguet da'me qom naq'aeta qama'le 'uo ga'me lepatenaĝanaĝa'j jo'ne e'n paĝachiguilo naa'me lai'li jogaa'me, da'me qom naq'aeta qama'le ja yaqanate't ta'le yali'j ga'me niqui'yaĝanataĝanaĝac ga'me nolo' jo'ne Pascua. 
JHN.18.29	Chane'eja ñe'me Pilato yenoĝone'galo jogaa'me qaedi yena't qama'le enaac:
JHN.18.29	—¿Jach'e ga'me auajouaĝachem da'me dojo' jiyaĝaua?
JHN.18.30	Qama'le jogaa'me 'yadeteguet:
JHN.18.30	—Ta'le ja naqaeda jo'ne 'uo da'me laviyaĝajet qama'le ja am 'te jamaĝajoĝolegue.
JHN.18.31	Qama'le yitaĝa Pilato enapegalo jogaa'me judiopi lajoĝola'te:
JHN.18.31	—Ami mach'e auaviqui, qama'le auec'achiñiyec ga'me jo'ne 'yamaqaten da'me Dios lamaĝajoĝonaĝac jo'ne ami yanema joca'li.
JHN.18.31	Qalaĝaja jogaa'me 'yadeteguet joñe'me Pilato:
JHN.18.31	—Da'me qo'mi jo'ne qo'mi judiopi laje' ja qo'mi 'te qoyaje'tema ta'le 'uo ga'me jalataq.
JHN.18.32	Chane'eja yepaquichigui da'me 'laqatac joñe'me Jesús joca'li da'me joote 'yaĝatetac da'me eeta qomle da'me leleuaĝa. 
JHN.18.33	Qama'le Pilato yitaĝa yenoĝoneuo taue ga'me lejaliaĝaiqui qama'le yiyaĝana joñe'me Jesús qaedi yenat:
JHN.18.33	—¿Qo'li naqa'am jo'ne am lejaliaĝane'j joga'me judiopi?
JHN.18.34	Jesús 'yateguet joñe'me Pilato:
JHN.18.34	—Da'me dojo' jo'ne auenataĝanec, ¿qo'li mach'e adelnataĝac, uotaĝa ga'me jiyaĝaua laqaya am 'yaĝatem?
JHN.18.35	'Yateguet joñe'me Pilato:
JHN.18.35	—¿Qo'li aueetapega da'me jayem judío le'ec? Gaa'me jo'ne mach'e at'achaqa' laje' nataq'aen jogaa'me lajoĝola'te gaa'me tamenaĝaiqui lo'ol, nach'egaua jo'ne am yadegue qaedi jayem am yamaĝadelegue. ¿Jach'e ga'me aua'uo jo'ne am yajouaĝat?
JHN.18.36	Jesús 'yateguet joñe'me Pilato:
JHN.18.36	—Da'me mach'e yejaliaĝa ja ua'ña jenjo' aleua. Ta'le naq'aeta ua'ña jenjo' aleua da'me yejaliaĝa, qama'le gaa'me yalemaĝajetpi deloiqui'tape qaedi ja jayem 'te yadegue jogaa'me judiopi lajoĝola'te. Qalaĝaja queda'me ja naqaena ta'le ua'ña jenjo'.
JHN.18.37	Qama'le Pilato yenatec da'me dojo':
JHN.18.37	—Chane'eja, ¿qo'li ja naq'aeta da'me naqa'am jo'ne am nejaliaĝanec?
JHN.18.37	Jesús 'yateguet joñe'me Pilato:
JHN.18.37	—Naq'aeta da'me anenaĝategue: jayem nejaliaĝanec. Da'me jayem ñiyiñe queda'me ñec'ata jenjo' aleua qaedi ja'aĝatetac da'me jo'ne eja, qama'le ena'uaque jogaa'me 'yamaqate'n da'me eja, nach'egaua jayem naquiaĝata.
JHN.18.38	Joñe'me Pilato enaac:
JHN.18.38	—¿Jach'e ga'me eja?
JHN.18.38	Mane'e ca'li yem da'me lenataĝanaĝac, qama'le Pilato yitaĝa yenoĝonegue dojapegue'to joga'me judiopi qama'le enaac:
JHN.18.38	—Jenjo' jiyaĝaua ja jauana da'me ta'le 'uo ga'me laviyaĝajet. 
JHN.18.39	Qalaĝaja queda'me 'uo da'me auanaiya'ac jo'ne adoequi da'me qoyejoye nale ga'me necoñetaejec qom cha'li 'uo da'me nemaĝac ga'me nolo' jo'ne Pascua, qama'le ¿qo'li a'uamaqachiñe da'me jejoye ñe'me lejaliaĝane'j joga'me judiopi?
JHN.18.40	Qalaĝaja joga'me jiyaĝadipi yitaĝa ena'uac da'me 'nalaĝajeguem:
JHN.18.40	—¡Ena'te na'me nojo' judiopi lejaliaĝane'j, dite ga'me Barrabás 'me auejoye!
JHN.18.40	Qama'le ñe'me Barrabás nach'eñe jo'ne lataĝanaĝaic joca'li.
JHN.19.1	Ñe'me Pilato male yaconeuo'o ñe'me Jesús, qama'le damaĝajoĝolegue qaedi qoye'uaĝan. 
JHN.19.2	Jogaa'me coico laje' yipaĝa't jaga'me yaĝat qaedi yanedaye ga'me laqaic joñe'me Jesús, nataq'aen da'me yaidiñe q'aen ga'me lapoto jo'ne tomaĝadaic da'me 'loyaĝac. 
JHN.19.3	Ca'li yem da'me dojo', qama'le yec'atede'uo joñe'me, qama'le enapega'ajalo:
JHN.19.3	—¡Am jep'iyenaq, am judiopi lejaliaĝane'j!
JHN.19.3	Qama'le ye'uaĝadoue na'me latajoĝoc joñe'me.
JHN.19.4	Ñe'me Pilato yitaĝa yenoĝonegue, qama'le t'aqataĝanema ga'me judiopi, enaac:
JHN.19.4	—Auec'achiñe jenjo' jo'ne ami ñauegalo, qaedi auayachiñe da'me qaya'te loec ta'le jauana.
JHN.19.5	Qama'le yenoĝonaqatenegue ñe'me Jesús, maliaĝa netaye na'me laqaic jaga'me noqop'a jo'ne yaĝat nataq'aen yaiñe ga'me lapoto jo'ne 'loyaĝac da'me tomaĝadaic. Ñe'me Pilato enaac:
JHN.19.5	—¡Auec'achiñe jena'me jiyaĝaua!
JHN.19.6	Mane'e ca'li yauata jogaa'me lajoĝola'te gaa'me tamenaĝaiqui lo'ol choqogaa'me neteloqo't ga'me tamenaĝaiqui, qama'le ena'uac da'me niyaĝadijeguem, enapega'ajalo:
JHN.19.6	—¡Auep'eñiyajeguem joda'me! ¡Auep'eñiyajeguem!
JHN.19.6	Ñe'me Pilato enaac:
JHN.19.6	—Da'me ami mach'e auaviqui qaedi auep'eñiyajeguem, qa'a da'me jayem ja jauana ga'me laviyaĝajet joñe'me.
JHN.19.7	Jogaa'me judiopi lajoĝola'te 'yadeteguet joñe'me Pilato:
JHN.19.7	—Da'me qo'mi 'uo da'me qo'mi qoyanema joca'li jo'ne lamaĝajoĝonaĝac ñe'me Dios, qama'le chiyaqayi da'me dojo', 'noota ta'le qoyalat, qa'a eetapela't yataqachiñe Dios Lec'oĝot.
JHN.19.8	Mane'e da'me domachiya da'me dojo', ñe'me Pilato ma'ejama'le 'uo da'me loqolanaĝa. 
JHN.19.9	Qama'le yitaĝa yenoĝonoue ga'me lejaliaĝaiqui qama'le yitaĝa yenat joñe'me Jesús:
JHN.19.9	—Am, ¿jach'e ga'me auachiyoĝogue?
JHN.19.9	Qalaĝaja ñe'me Jesús ja 'yateguet. 
JHN.19.10	Qama'le Pilato enaac:
JHN.19.10	—¿Toqoch'e ja jayem 'te a'uateguet? ¿Qo'li ja auayaten da'me 'uo da'me yañoqotaĝanaĝac qaedi am jep'enajeguem, uotaĝa qaedi am jejoye?
JHN.19.11	Qama'le Jesús male 'yateguet joñe'me Pilato:
JHN.19.11	—Ñe'me Dios jo'ne na'ague di'me piyem, nach'eñe jo'ne am yanem da'me adañoqotaĝanaĝac qaedi jayem anejaliaĝatelegue. Chane'eja ga'me jo'ne jayem yaneuo, nach'ega jo'ne yaguegue da'me laviyaĝajet jo'ne yajouaĝat, ja ena'am da'me am.
JHN.19.12	Ua'a qanach'e ñe'me Pilato te'me yelaque ga'me ladic da'me yejoye ñe'me Jesús, qalaĝaja joga'me judiopi yitaĝa nalaĝadijeguem, enapega'ajalo:
JHN.19.12	—¡Qom auejoye da'me qama'le ja am 'te nauotaĝaua ñe'me Roma laje' lejaliaĝane'j jo'ne César, qa'a gamachaqaega jo'ne eetapela't nejaliaĝanec, nach'ega jo'ne lauteua ñe'me César!
JHN.19.13	Ca'li ñe'me Pilato domachiya da'me dojo', qama'le yenoĝonaqatenegue ñe'me Jesús qama'le ñichi'ña di'me c'atenaĝanaĝaiqui, di'me 'nachaqa' jo'ne lenaĝat da'me Gabatá, nach'eda da'me hebreo 'laqatac jo'ne yeloteguet «di'me naq'aec jo'ne qa'.» 
JHN.19.14	Nach'ejo jo'me nolo' jo'ne yauaqa'a ga'me Pascua, ca'li male laeñi jo'me nolo', qama'le ñe'me Pilato enapegalo joga'me judiopi:
JHN.19.14	—¡Jenjo' jena'me adejaliaĝanequi!
JHN.19.15	Qalaĝaja joga'me jiyaĝadipi yitaĝa nalaĝadijeguem, enapega'ajalo:
JHN.19.15	—¡Aualachi! ¡¡Aualachi!! ¡¡Auep'eñiyajeguem!!
JHN.19.15	Pilato yitaĝa denataĝan:
JHN.19.15	—¿Qo'li naq'aeta da'me ami jetaque jep'enajeguem jenjo' adejaliaĝanequi?
JHN.19.15	Qama'le jogaa'me lajoĝola'te jogaa'me tamenaĝaiqui lo'ol 'yadeteguet joñe'me:
JHN.19.15	—¡Qo'mi qaya'te qadejaliaĝanec laqaya, nach'eñeta ñe'me César!
JHN.19.16	Chane'eja ñe'me Pilato male yanegue ñe'me Jesús qaedi qoyep'edajeguem. Qama'le jogaa'me coico laje' male yaue'j ñe'me Jesús, 
JHN.19.17	jo'ne qoyen yachi jaga'me sodoso da'me qoyauega ga'me aleua lae jo'ne lenaĝat da'me Gólgota, da'me hebreo 'laqatac jo'ne yelo'teguet da'me «Naqaic lep'inec 'lachaqa'.» 
JHN.19.18	Qama'le naqaedi di'me ua'ña da'me qoyep'enajeguem, choqogaa'me dojolqa jiyaĝa'u laqaya' jo'ne na'ñalo qoyen naa'me lael joñe'me Jesús, qama'le ñe'me Jesús uañgui laeñi qoyen jogaa'me dos jiyaĝa'u. 
JHN.19.19	Pilato ya'uo ga'me ledaĝanaĝala' jo'ne yachalegue ga'me lediijec jo'ne eetac: «Jesús Nazaret le'ec, Lejaliaĝane'j joga'me judiopi», nataq'aen da'me damaĝajoĝolegue qaedi qoyanaye jaga'me sodoso. 
JHN.19.20	Gaa'me nedii's jo'ne qoyedidiñe mach'e hebreo 'laqataqa nataq'aen gaa'me Roma laje' 'laqataqa choqogaa'me griegopi 'laqataqa. Qama'le qayoĝode' joga'me judiopi jo'ne yec'ate'n jogaa'me nedii's, qa'a ga'me jo'ne ua'ña da'me qoyep'enajeguem ñe'me Jesús nach'edi jo'ne yauaqa'a joga'me noic. 
JHN.19.21	Qalaĝaja jogaa'me lajoĝola'te jogaa'me tamenaĝaiqui lo'ol eedapega joñe'me Pilato:
JHN.19.21	—Ena'te auediñe da'me «lejaliaĝane'j joga'me judiopi», dite da'me auediñe da'me «eetapela't judiopi lejaliaĝane'j.»
JHN.19.22	Qama'le joñe'me Pilato 'yategueta jogaa'me:
JHN.19.22	—Naa'me jo'ne joote jedidiñe, nach'enaua naa'me yedii's jo'ne ami jepotajopa.
JHN.19.23	Chane'eja da'me yem da'me qoyep'enajeguem joñe'me Jesús qama'le jogaa'me coico laje' yaconalo jogaa'me louo qama'le necolaĝachidiye, e'n cuatro naa'me laliaqa, onolqa'tape gaa'me coico laje' ua'ajopa joga'me ualoq lae. Nataq'aen yacota jaga'me lapoto, qalaĝaja queda'me yedapega't jo'ne qaya'te 'netec ga'me p'ajeguem nataq'aen joga'me noĝonec jo'ne ch'e yemañe ga'me onolec ualoq, 
JHN.19.24	jogaa'me coico laje' male nenatetapega'ajalo:
JHN.19.24	—Ena'te jecolaĝataqapiye, dite da'me ñalitaĝaye, qaedi ga'me jo'ne tachigui qama'le nach'ega jo'ne en loĝot.
JHN.19.24	Chane'eja naq'aeta da'me yepaquichiguilo naa'me nedii's jo'ne Dios 'laqataqa 'me eet'oi:
JHN.19.24	“Qoyaĝachilo gaa'me yeuo,
JHN.19.24	Qama'le qonalitelegue jaga'me yapoto.”
JHN.19.24	Qama'le naq'aeta da'me yauote ca'li gaa'me coico laje'.
JHN.19.25	Nataq'aen da'me uo'oe gaa'me yauo' ueteda'ajop jaga'me nesodoso ñe'me Jesús, nach'añe jañe'me María mach'e lat'e, nataq'aen jañe'me laqaya jaga'me lat'e chaqañe'me María jo'ne loua ñe'me Cleofás nataq'aen jañe'me María jo'ne Magdala laje. 
JHN.19.26	Mane'e ca'li Jesús yela'a jañe'me lat'e nataq'aen ñe'me lapaĝaguenatac jo'ne naequetapegue', joñe'me jo'ne yataqata nauotaĝaua, qama'le t'aqataĝanem jañe'me lat'e, enaac:
JHN.19.26	—Chidena', dojo' qomle da'me ac'oĝot.
JHN.19.27	Yem qama'le t'aqataĝanem ñe'me lapaĝaguenatac, enaac:
JHN.19.27	—Jadojo' qomle jada'me adat'e.
JHN.19.27	Nachiyaqa'ña da'me dojo' qama'le ñe'me lapaĝaguenatac yaconeguet jañe'me da'me yaue'uo ga'me 'lachaqa' qaedi lecochiya.
JHN.19.28	Ca'li yenoĝonegue da'me dojo', qama'le Jesús yayaten da'me joote yem ena'uac da'me chiyaqayilo jonaa'me Dios 'laqataqa, nataq'aen da'me qaedi eja da'me yepaquichigui naa'me nedii's jo'ne 'yaĝatetedac da'me dojo', qama'le enaac:
JHN.19.28	—Jelinquip.
JHN.19.29	Qama'le 'uo jaga'me yomaĝaiqui jo'ne jaqachigui ga'me lataĝa jo'ne chem. Qama'le qoyejomiñegue ga'me uool jo'ne qoyanaye jaga'me lepee jaga'me hisopo qaedi qoyaje'mec ga'me nedegaĝat joñe'me Jesús da'me qoyen nec'ouoq. 
JHN.19.30	Joñe'me Jesús da'me yem da'me niyomigui jo'me lataĝa, qama'le enaac:
JHN.19.30	—¡Male yema yepaquichiguilo nayi!
JHN.19.30	Male naĝañi na'me laqaic, qama'le 'yiyelaĝatot ñe'me Dios ñe'me lepaqal.
JHN.19.31	Qama'le nach'ejo jo'me nolo' jo'ne yauaqa'a ga'me Pascua, qama'le jogaa'me judiopi lajoĝola'te ja jetaque ta'le nach'e eta't netayelo jogaa'me sodosol gaa'me napa'che ga'me nolo' jo'ne niyamaqatac, queda'me naloja'a jojo'me nolo' jo'ne p'ajaye qoyen da'me qo'nonaĝachichigui. Chane'eja yiyaĝade'uo ñe'me Pilato qaedi damaĝajoĝolegue da'me qoyenoĝo'n naa'me lichil lep'inaqa jogaa'me jiyaĝa'u jo'ne qoyep'enajeguem, qaedi paja'a da'me yele'u qama'le qoye'n ca'ae jogaa'me neteda'ña gaa'me lapa'che. 
JHN.19.32	Chane'eja jogaa'me coico laje' yec'atalo jogaa'me qaedi yenoĝo'n ga'me lichil lep'inaqa ga'me onolec choqoga'me laqaya jo'ne davi'teguet ñe'me Jesús da'me qoyep'enajeguem. 
JHN.19.33	Qalaĝaja da'me male yec'adeta ñe'me Jesús, qama'le yauata da'me joote yeleu. Chane'eja ja yenoĝo'n naa'me lichil, 
JHN.19.34	dite da'me 'uo ga'me jo'ne onolec jogaa'me coico laje' 'me yejoguec jaga'me miyoĝo, yejoyi'uo jo'me lae joñe'me Jesús, qama'le paja'a da'me naliñi jaga'me letauo' choqojo'me noĝop.
JHN.19.35	Joñe'me jo'ne yauana da'me dojo', nach'ayem jo'ne ja'aĝatetac, qama'le da'me mach'e 'yaqataĝanaĝac yataqachiñe eja. Nach'e ena'am jayaten da'me jo'ne ja'aĝatetac yataqachiñe eja, qaedi nach'e ena'am da'me ami yataqachiñe auep'iiya'a. 
JHN.19.36	Qama'le uo'oe daa'me daajo' jo'ne di'yo't qaedi yepaquichigui da'me 'yaĝatetac daa'me nedii's joca'li jo'ne eetac:
JHN.19.36	“Gaa'me lep'inaqa, qaya'te 'uo ga'me qoyenoĝon.”
JHN.19.37	Nataq'aen ga'me nediijec laqaya jo'ne eetac:
JHN.19.37	“Qonauachigui ga'me jo'ne qoyejoc.”
JHN.19.38	Ca'li yem da'me dojo', qama'le ñe'me José jo'ne Arimatea le'ec nachoĝodenot ñe'me Pilato qaedi yachi ga'me lapat joñe'me Jesús da'me jetaque yijeñi joñe'me. Qa'a joñe'me José p'iya'a ca'li ñe'me Jesús, qalaĝaja ja nechoĝotela't da'me quetapegue' joñe'me, queda'me t'oiyalo jogaa'me judiopi lajoĝola'te. Qama'le Pilato yaje'tem da'me yachi ga'me lapat ñe'me Jesús, qama'le paja'a da'me ec ñe'me José qaedi male yijeñi joñe'me. 
JHN.19.39	Nach'e ena'am ñe'me Nicodemo, ñe'me jo'ne 'uo ca'li jo'me pi'yaq yec'ata joñe'me Jesús qaedi dojapegue', qama'le yovidaĝachet ga'me treinta kilos ga'me yoĝoqui jo'ne jama da'me laetayaĝac, yaleeguet ga'me li'i jaga'me epaq jo'ne lenaĝat da'me mirra, nataq'aen ga'me aloe. 
JHN.19.40	Chane'eja José nataq'aen Nicodemo yacota ca'li ga'me lapat joñe'me Jesús, qama'le lecoĝotec ga'me nanaĝat jo'ne qoyojomiñegue ga'me yoĝoqui, qa'a naq'aeta da'me jo'ne quetede'egue 'me en 'loyaĝa'j joga'me judiopi nale yijediñi joga'me yeleu. 
JHN.19.41	Di'me jo'ne ua'ña ca'li qoyep'enajeguem joñe'me Jesús 'uo jaga'me nanaĝanaĝaiqui nataq'aen jaga'me napa'l lae't jo'ne na'ña jaga'me jo'ne dalaĝai nataq'aen da'me maliaĝa qaya'te ta'le qoyachaue. 
JHN.19.42	Chane'eja nach'aga jo'ne qoyachaue ga'me lapat joñe'me Jesús, qa'a qoyoqo'ta jaga'me napa'l lae't, nataq'aen da'me male yovida'a ga'me nolo' jo'ne Pascua, ga'me jo'ne yataqachiñe 'nonaĝachidegue joga'me judiopi.
JHN.20.1	Joca'li ne'teta jo'me nolo' jo'ne domingo, queda'me joote yenoĝonegue jo'me nolo' jo'ne niyamaqatac, qama'le María jo'ne Magdala laje dajoyi jaga'me napa'l lae't, qama'le yauana ga'me qa' jo'ne lapadenaĝat joga'me nadiiuo da'me joote qonaqat. 
JHN.20.2	Mane'e da'me yauana da'me dojo' qama'le paja'a ec, naqalegoq da'me yec'ata ga'me ue'ta joñe'me Simón Pedro nataq'aen ñe'me lapaĝaguenatac laqaya, joñe'me jo'ne nauotaĝaua ñe'me Jesús, qama'le t'aqataĝanema joñaa'me, enaac:
JHN.20.2	—Qonaqat ga'me lapat ñe'me Qadejaliaĝanec, chiyaqaue jaga'me napa'l lae't, qama'le ja jayatenaq ga'me qoyacha'ña.
JHN.20.3	Ñe'me Pedro choqoñe'me lapaĝaguenatac laqaya yenoĝodegue qama'le dajotegue jaga'me napa'l lae't. 
JHN.20.4	Joñe'me Pedro choqoñe'me laqaya nalo'ta'ajalo da'me naqalego', qalaĝaja joñe'me laqaya yaguegue da'me naloĝojaĝac, napacalegue ñe'me Pedro. Chane'eja nach'eñe jo'ne 'uaechiñe da'me yovida'ya jaga'me napa'l lae't. 
JHN.20.5	Qama'le cha'li ñiyiñejop da'me yec'atenoue jaga'me napa'l lae't, qama'le yauana ga'me ueta'ña jogaa'me nanaqa'te, qalaĝaja ja yenoĝoneuo. 
JHN.20.6	Ca'li male yovida'a ñe'me Simón Pedro, qama'le nach'eñe jo'ne leuotaue da'me taue jaga'me napa'l lae't, qama'le yauana ga'me ueteda'ña jogaa'me nanaqa'te. 
JHN.20.7	Nach'e ena'am yauana ga'me ualoq lae jo'ne qolecoĝoye jo'me laqaic ca'li joñe'me Jesús, da'me ja uetauelo jaa'me laqaya', dite da'me neyoqotaya di'me ueta'ña. 
JHN.20.8	Qama'le nach'e ena'am yenoĝoneuo joñe'me lapaĝaguenatac laqaya, ñe'me jo'ne 'uaute'ga joca'li jaga'me napa'l lae't, qama'le nataq'aen yauana yema ga'me 'uo joca'li da'me male yenoĝoneuo jaga'me lae't qoyen joñe'me Jesús, qama'le yemta da'me yataqachiñe p'iya'a. 
JHN.20.9	Qa'a maliaĝa ja yayate'n naa'me nedii's jo'ne 'yaĝatetedac da'me 'niyelaĝajeguem joñe'me Jesús. 
JHN.20.10	Qama'le yitaĝa 'viyelaĝadeta joga'me ueteda'a jogaa'me lapaĝaguenataqa laqaya'.
JHN.20.11	Qama'le jañe'me María ueta'ña ga'me lae jo'ne p'aye jaga'me napa'l lae't, da'me noyetac, qama'le cha'li naĝañi qaedi yec'aten joga'me p'auo jaga'me napa'l lae't. 
JHN.20.12	Qama'le yauanalo jogaa'me piyem laje' jo'ne dojolqa jo'ne pagaĝayaqa naa'me leuo, da'me neteda'ña di'me ua'ña ca'li jo'me lapat joñe'me Jesús. Onolec jo'me ueta'ña di'me najaĝanaqa', nataq'aen jo'me laqaya ueta'ña di'me ueda'ña jaa'me lapia'te. 
JHN.20.13	Qama'le jogaa'me piyem laje' yena't jañe'me yauo:
JHN.20.13	—¿Toqoch'e anoyetac?
JHN.20.13	Jañe'me 'yategueta jogaa'me:
JHN.20.13	—Yajouaĝat da'me qoyachi jo'me Yejaliaĝanec, qama'le ja jayaten ga'me qoyacha'ña.
JHN.20.14	Mane'e ca'li nenaĝategue da'me dojo', qama'le nejouoĝoñe, qama'le yauana joñe'me Jesús jo'ne nechate'tajop, qalaĝaja ja yayaten da'me naqaeñe joñe'me Jesús. 
JHN.20.15	Qama'le Jesús yenat jañe'me:
JHN.20.15	—¿Toqoch'e anoyetac? ¿Jach'e ga'me anetetaque?
JHN.20.15	Qama'le jañe'me yepetapega da'me naqaena na'me neteloqo't jaga'me nanaĝanaĝaiqui. Chane'eja 'yateguet, enaac:
JHN.20.15	—Qom naqa'am jo'ne auedoye di'me, qama'le jayem a'uaĝatem ga'me auacha'ña, qaedi jajoyi nayi.
JHN.20.16	Qama'le ñe'me Jesús enaac:
JHN.20.16	—¡María!
JHN.20.16	Qama'le yitaĝa nejouoĝoñe jañe'me, dajoya'aguet joñe'me, qama'le en da'me hebreo 'laqatac da'me enaac:
JHN.20.16	—¡Raboni! (jo'ne yelo'teguet da'me “am paĝaguenataĝanaĝaic.”)
JHN.20.17	Jesús male 'yateguet jañe'me, enaac:
JHN.20.17	—Ena'te jayem anauequetañe, qa'a maliaĝa jona'li jec'ata joñe'me Taĝadena' qaedi jona'ajop qomle. Qalaĝaja da'me am, 'noota qom oc qaedi a'uaqataĝanema jogaa'me yaqaya'olqa queda'me male jec qaedi jona'ajop joñe'me Taĝadena' jo'ne nach'e ena'am mach'e Adet'ai, joñe'me jo'ne Ñedios nataq'aen da'me mach'e Anedios.
JHN.20.18	Chane'eja jañe'me María male ec, yec'atalo jogaa'me napaĝaguenataqa qama'le t'aqataĝanema queda'me joote yauana joñe'me Jaliaĝanec, nach'e ena'am 'yaĝatema daa'me 'laqataqa joñe'me.
JHN.20.19	Mane'e ca'li yovita jo'me pi'yaq, jo'me nolo' jo'ne domingo, qama'le jogaa'me napaĝaguenataqa joote yemeda'uet ga'me emec. Yataqata napadichigui joca'li joga'me najom qa'a 'uo da'me loqolanaqa' jogaa'me, t'oiyapegalo joga'me judiopi. Qalaĝaja ñe'me Jesús yenoĝoneua'alo, uañe laeñi jogaa'me qama'le yep'iye'n, enaac:
JHN.20.19	—¡'Nemaĝac ami uetauelo!
JHN.20.20	Mane'e da'me yem da'me nenaĝategue, qama'le yaloĝonalo naa'me loua' nataq'aen ga'me lae. Qama'le yataqachiñe made'tapolqa jogaa'me napaĝaguenataqa queda'me yitaĝa yauata joñe'me Jaliaĝanec. 
JHN.20.21	Qama'le Jesús yitaĝa enaac:
JHN.20.21	—¡'Nemaĝac ami uetauelo! Queda'me jayem namaĝaquena ca'li joñe'me Taĝadena', qama'le nach'e ena'am da'me jayem male ami jama'.
JHN.20.22	Qama'le yepetetouelo jogaa'me, qama'le enaac:
JHN.20.22	—¡Auacoñiyeguet joñe'me Dios Lepaqal! 
JHN.20.23	Qama'le qom auapalaĝachi' naa'me loeco ga'me jiyaĝaua, qama'le naa'me loeco yataqata qoyapalaĝa't, Dios ja yitaĝa yauanalo naa'me. Qalaĝaja qom ja auapalaĝachi', qama'le ja qoyapalaĝa't naa'me loeco joga'me, Dios maliaĝa yauanalo.
JHN.20.24	Joñe'me Tomás jo'ne lenaĝat qoyen da'me Uadiaĝaic, ñe'me jo'ne uetauelo ca'li jogaa'me doce jo'ne lapaĝaguenataqa joñe'me Jesús, nach'eñe jo'ne qaya joca'li da'me novi' joñe'me Jesús. 
JHN.20.25	Chane'eja jogaa'me napaĝaguenataqa laqaya' t'aqataĝatem joñe'me, enapega't:
JHN.20.25	—¡Qo'mi joote jauanaĝa jo'me Qadejaliaĝanec!
JHN.20.25	Qalaĝaja Tomás 'yategueta jogaa'me:
JHN.20.25	—Qom ja jec'ate'n jogaa'me loua' qaedi jauanalo naa'me yedidiñe jo'ne liideuo gaa'me clavos, uotaĝa da'me ja jejetoue janjo' yiyaĝata ga'me liiuo jo'me clavo, nataq'aen da'me ja jejetoue na'me youaq ga'me lae, qama'le jayem ja jaqanatet ta'le jep'iya'a.
JHN.20.26	Qama'le joca'li yenoĝodegue jaa'me ocho noloqo'ote, jogaa'me napaĝaguenataqa yitaĝa nalo'ta't da'me yema'a'ajalo, netedaue ga'me emec, qama'le nach'e ena'am 'uo ñe'me Tomás. Yataqata napadichigui ga'me najom joca'li, qalaĝaja ñe'me Jesús yitaĝa yenoĝoneua'alo jogaa'me, qama'le yitaĝa yep'iye'n da'me uañe laeñi jogaa'me, enaac:
JHN.20.26	—¡'Nemaĝac ami uetauelo!
JHN.20.27	Mane'e ca'li yem da'me nenaĝategue, qama'le enapega joñe'me Tomás, enaac:
JHN.20.27	—Auec'ate'n naa'me youa' qama'le auejetoue jana'me adiaĝata jenjo' liiuo jo'me clavo, nataq'aen auejetoue na'me adouaq jenjo' yae, jo'ne liiuo jajo'me miyoĝo. Ena'te auoqoleguet, ¡dite da'me auep'iya'a!
JHN.20.28	Qama'le joñe'me Tomás 'yateguet joñe'me:
JHN.20.28	—¡Am Yejaliaĝanec jo'ne am Ñedios!
JHN.20.29	Ñe'me Jesús 'yateguet joñe'me, enaac:
JHN.20.29	—Nayi da'me jayem auep'iya'a qa'a jayem auana. Qalaĝaja ¡yataqachiñe made'tapolqa jogaa'me jo'ne jayem p'iida'a mate mane'e ja jayem 'te yauata!
JHN.20.30	Ca'li Jesús maliaĝa uetauelo jogaa'me lapaĝaguenataqa qama'le yauo'oe jogaa'me qayoĝode' jo'ne 'nanaqa laqaya', nach'egaua jo'ne ja qoyedidiñe, qama'le ja uedaye janjo' nede. 
JHN.20.31	Qalaĝaja naa'me naajo' 'naqataqa male qoyedidiñe qaedi a'uamaqachiñe joñe'me Jesús da'me nach'eñe jo'ne Dios Liquiyac, nataq'aen da'me yataqachiñe Lec'oĝot joñe'me Dios. Chane'eja qom auep'iiya'a joñe'me qama'le 'uo da'me adec'alaĝaqui jo'ne chiyaqayi joñe'me.
JHN.21.1	Mane'e joca'li yem da'me dojo', qama'le Jesús yitaĝa naloĝonegueta jogaa'me lapaĝaguenataqa, ua'ña di'me lae jaga'me qa'em lat'edai jo'ne yauaqa'a di'me noic jo'ne Tiberias, qama'le naq'aeta da'me 'uo joca'li: 
JHN.21.2	'uo ñe'me Simón Pedro, nataq'aen Tomás jo'ne lenaĝat qoyen da'me Uadiaĝaic, nataq'aen Natanael jo'ne 'lachaqa' di'me noic jo'ne Caná jo'ne uaue di'me aleua Galilea, nataq'aen jogaa'me lec'oqo'te ñe'me Zebedeo, choqogaa'me dojolqa jo'ne lapaĝaguenataqa laqaya' joñe'me. 
JHN.21.3	Qama'le ñe'me Simón Pedro enaac joca'li:
JHN.21.3	—Nayi da'me jec, ji'yaco.
JHN.21.3	Qama'le jogaa'me 'yadeteguet joñe'me:
JHN.21.3	—Da'me qo'mi nach'e ena'am qolaq, am qolaĝague.
JHN.21.3	Qama'le yenoĝodegue joca'li, queda'me nedañgui jaga'me nelicota, qama'le yema jo'me pi'yaq da'me di'yaco'tape, qalaĝaja qaya'te ta'le loĝone'j ga'me niyaq. 
JHN.21.4	Mane'e ca'li yamta'le 'yoĝoñi, qama'le Jesús yitaĝa naloĝon ueta'ña ga'me lae jaga'me qa'em lat'edai, qalaĝaja jogaa'me lapaĝaguenataqa ja yayate'n, ja eetedapega ta'le naqaeñe joñe'me Jesús. 
JHN.21.5	Ñe'me Jesús yena't jogaa'me:
JHN.21.5	—Jega, ami yaqaya'olqa, ¿qo'li qaya'te adoĝonequi?
JHN.21.5	Qama'le 'yadeteguet:
JHN.21.5	—¡Qaya!
JHN.21.6	Qama'le Jesús enaac:
JHN.21.6	—Auajaqa'ña na'me licota loec jana'me anajelaĝai, qaedi 'uo ga'me adoĝonequi.
JHN.21.6	Qama'le naqaeda da'me etede'ec joca'li, qama'le ua'ña da'me ja yaqanate't ta'le navidijeguem jaga'me najelaĝai queda'me jalcote joga'me niyaqapi jo'ne loĝonaqa. 
JHN.21.7	Chane'eja ñe'me napaĝaguenatac jo'ne yataqata nauotaĝaua joñe'me Jesús t'aqataĝanem joñe'me Pedro, enaac:
JHN.21.7	—¡Naqaeñe ñe'me Qadejaliaĝanec!
JHN.21.7	Mane'e da'me domachiya ñe'me Simón Pedro da'me naqaeñe joñe'me Jaliaĝanec, qampaja'a da'me nejachegue jaga'me lapoto, da'me qaya'te louo laqaya ta'le yatañe, qama'le tañgui joga'me noĝop. 
JHN.21.8	Ja qaya'a ga'me loogue, uotaĝa cien metros di'me ua'ña, qama'le jogaa'me napaĝaguenataqa laqaya' male yovideda'ata ga'me loogue da'me netedañgui jaga'me licota, qoyauequetata jaga'me jelaĝai jo'ne uañgui ga'me niyaqapi. 
JHN.21.9	Mane'e ca'li nenochidi'ña jena'me aleua, qama'le yauata joga'me dole' jo'ne edetañgui, choqoga'me niyaq jo'ne uetañgui nataq'aen jaga'me pan. 
JHN.21.10	Qama'le joñe'me Jesús t'aqataĝanema jogaa'me, enaac:
JHN.21.10	—Anedoyiquena ga'me niyaq, ga'me jo'ne yemta anaqachijeguem.
JHN.21.11	Chane'eja ñe'me Simón Pedro yitaĝa nañgui jaga'me licota qama'le yedaĝatata joga'me loogue jaga'me jelaĝai najaĝaye ga'me niyaqapi jo'ne let'adaicpi. Ga'me niyaqapi nalo'taguet ciento cincuenta y tres: te'me jalcote ga'me niyaqapi qalaĝaja ja qoyip'iaĝachigui jaga'me jelaĝai. 
JHN.21.12	Qama'le Jesús enaac:
JHN.21.12	—Auanaeyiquena qaedi cha'li aueque'eyi.
JHN.21.12	Qalaĝaja jogaa'me lapaĝaguenataqa qaya'te ta'le 'uo ga'me onolec jo'ne yañoĝot da'me yenat joñe'me da'me jach'e jogamaĝa, qa'a joote yayate'n da'me nach'eñe joñe'me Jaliaĝanec. 
JHN.21.13	Ñe'me Jesús yacona jaga'me pan da'me yec'atalo jogaa'me qaedi yanouelo; yem qama'le nach'e ena'am da'me yanouelo joga'me niyaq.
JHN.21.14	Chane'eja male tres da'me naloĝonegueta jogaa'me lapaĝaguenataqa joñe'me Jesús ca'li joote 'niyelaĝajeguem.
JHN.21.15	Ca'li yem da'me niqui'yaĝac, qama'le Jesús yenat ñe'me Simón Pedro:
JHN.21.15	—Simón jo'ne am lec'oĝot ñe'me Juan, ¿qo'li yataqachiñe jayem adoqopita, da'me ja ena'ama naa'me naajo' adaqaya'?
JHN.21.15	Pedro 'yateguet joñe'me:
JHN.21.15	—Jaja'a, Jaliaĝanec, joote auayaten da'me am jauotec.
JHN.21.15	Qama'le Jesús enaac:
JHN.21.15	—Qama'le 'noota qom adetelalo naa'me yoqo'te, jo'ne ena'am ta'le yelopi 'naĝanaĝate lec'oqote.
JHN.21.16	Qama'le yitaĝa 'viyelaĝalegue da'me yenat:
JHN.21.16	—Simón jo'ne am lec'oĝot ñe'me Juan, ¿qo'li jayem adoqopita?
JHN.21.16	Ñe'me Pedro 'yateguet joñe'me:
JHN.21.16	—Jaja'a, Jaliaĝanec, joote auayaten da'me am jauotec.
JHN.21.16	Qama'le Jesús enaac:
JHN.21.16	—'Noota qom adetelalo naa'me yoqotel, jo'ne ena'am ta'le yelopi 'naĝanaĝatel.
JHN.21.17	Male tres da'me yenat:
JHN.21.17	—Simón jo'ne am lec'oĝot ñe'me Juan, ¿qo'li jayem auauotec?
JHN.21.17	Ñe'me Pedro male ja matac qa'a tres da'me qoyenatetapec da'me eeta da'me yataqachiñe noqopita joñe'me Jesús, qama'le yitaĝa 'yateguet:
JHN.21.17	—Jaliaĝanec, joote auayaten ena'uac: auayaten da'me am jauotec.
JHN.21.17	Ñe'me Jesús male enaac:
JHN.21.17	—Adetelalo naa'me yoqotel jo'ne ena'am ta'le yelopi 'naĝanaĝatel. 
JHN.21.18	Am ja'aĝatem da'me eja: da'me chiyoqotelegue da'me am nejoqolec, mach'e ane'tela't da'me auaidiñe jogaa'me adeuo qaedi auajoyi ga'me jo'ne a'uamaqaten. Qalaĝaja qom male am 'yaĝaicachigui, qama'le am qoyeladelegue da'me nacoloĝodegue naa'me adoua' qaedi ga'me jiyaĝaua laqaya am yanayelo ga'me adeuo, qama'le am yauegue qom'te ga'me jo'ne ja jetaque auajoyi.
JHN.21.19	Da'me 'yaĝatem da'me dojo', ñe'me Jesús yayatenaĝanaĝanec ñe'me Pedro da'me eeta qomle da'me leleuaĝa jo'ne chiyaqayi da'me qo'nonaĝachigui ñe'me Dios. Ca'li yem da'me jo'ne 'yaĝatem qama'le uaqata joñe'me, enaac:
JHN.21.19	—¡Jayem oquegue!
JHN.21.20	Mane'e da'me nejelec ñe'me Pedro, qama'le yauana ñe'me napaĝaguenatac laqaya jo'ne yataqachiñe nauotaĝaua ñe'me Jesús, nach'eñe jo'ne ue'ta lae ñe'me Jesús joca'li 'uo jo'me niqui'yaĝac ca'li pi'yaq qama'le 'uo da'me lenataĝanaĝac ca'li: “Jaliaĝanec, ¿jach'e ga'me jo'ne am yaneuo qomle?” 
JHN.21.21	Mane'e joca'li Pedro yauana, qama'le yenatec joñe'me Jesús:
JHN.21.21	—Jaliaĝanec, qama'le da'me dojo', ¿jach'e jogamaĝa eeta qomle?
JHN.21.22	Jesús 'yateguet joñe'me:
JHN.21.22	—Qom jepaquetapega ta'le nec'aletaye chayovida'a qom yitaĝa 'ñiyelaq, qama'le ¿toqoch'e auepaquetapega ta'le auayaten? Da'me am, nach'edata da'me adema'a da'me jayem oquegue.
JHN.21.23	Jena'me jenjo' 'laqatac qodomachiya'at jogaa'me laqaya'olqa queda'me uotaĝa ja yitaĝa yeleu da'me dojo' napaĝaguenatac, qalaĝaja ñe'me Jesús ja eetac da'me ja yeleu ga'me lapaĝaguenatac, dite da'me naq'aeta da'me eetac ca'li: “Qom jepaquetapega ta'le nec'aletaye chayovida'a qom yitaĝa 'ñiyelaq, qama'le ¿toqoch'e auepaquetapega ta'le auayaten?”
JHN.21.24	Nach'ayem napaĝaguenatac jo'ne jechoĝo't naa'me naajo' uo'oe, qama'le naa'me naajo' jedidiñe. Nataq'aen jayatenaq queda'me yataqata eja da'me dojo' jo'ne joote qoyediñe.
JHN.21.25	Nataq'aen uo'oe qayoĝode' jogaa'me 'nanaqa laqaya' jo'ne e'n di'yo't ñe'me Jesús. Qalaĝaja ta'le onolqa'tape qoyedidiñe, jeetapega yema jena'me aleua ja nalodelegue gaa'me nedel jo'ne qoyachalo'te da'me qoyediñe.
ACT.1.1	Am yaqaya Teófilo, ga'me 'uaeñe ñejenaĝac jo'ne jediñe, ja'aĝatetac ca'li ena'uaque gaa'me 'lonataqa nataq'aen lapaĝaguenataĝanaĝaco ñe'me Jesús, chiyoqochiñe ca'li yemta da'me t'onataĝan 
ACT.1.2	chayovida'a jo'me nolo' ca'li male qoyauegue di'me piyem. Ca'li maliaĝa 'uo qama'le yanema daa'me lamaĝajoĝonaĝaco jo'ne chiyaqayi q'aen ñe'me Dios Lepaqal gaa'me lamaĝa's jo'ne joote 'yatetelo'te. 
ACT.1.3	Nach'egaua jo'ne yitaĝa dajoya'agueta ñe'me Jesús ca'li yoĝo'yi da'me leleuaĝa, nach'eda yataqachiñe en di'yoq jo'ne laloqotenaĝanaĝac queda'me maliaĝa nec'aletaye. Nalo'taguet cuarenta gaa'me noloqo'ote da'me cha'li yec'atetedac jogaa'me nataq'aen 'yaĝatetapema da'me lejaliaĝa joñe'me Dios.
ACT.1.4	Ca'li maliaĝa uetauelo gaa'me lamaĝa's, ñe'me Jesús uaqatalo jogaa'me, enaac:
ACT.1.4	—Ena'te oquiya'e di'me Jerusalén, dite da'me cha'li auachiya'a ga'me jo'ne joote ami ja'aĝatapema, 'me jetaque ami yanema ñe'me Taĝadena'. 
ACT.1.5	Yataqachiñe eja queda'me Juan dachilaĝanataĝanec ga'me noĝop; qalaĝaja ja cop'a qama'le ami qonachilaĝaneque joñe'me Dios Lepaqal jo'ne ja 'nalegue.
ACT.1.6	Jogaa'me jo'ne yema'a't ca'li ueteda'ajop ñe'me Jesús yachimaĝadeta joñe'me:
ACT.1.6	—Jaliaĝanec, ¿qo'li male adalemoqot da'me aue'et dojo' nejaliaĝa jo'ne qoyanem ga'me israelpi?
ACT.1.7	Jesús 'yategueta jogaa'me:
ACT.1.7	—Ja naqa'ami da'me ami qoyayatenaĝanaĝaneque ga'me nolo'; nach'eñeta ñe'me Taĝadena' jo'ne yayaten qom laloqo' q'aen qama'le ye'et ga'me mach'e loequenataĝanaĝac. 
ACT.1.8	Qalaĝaja, qom ñe'me Dios Lepaqal ami neda'ñalo, qama'le auacoñiyeguet qomle da'me adañoqotaĝanaĝaqui, nataq'aen jayem a'uaĝachetac, a'uaqataĝañetapema ga'me Jerusalén laje'pi, nataq'aen ena'uaque gaa'me neda'ña di'me Judea nataq'aen di'me Samaria, chayovida'alo gaa'me lael jena'me aleua jo'ne yataqachiñe qayada'aguelo.
ACT.1.9	Nenaĝategue da'me dojo', ca'li cha'li yelotedo'ot, qanach'e Jesús ec, qoyauegue di'me piyem, qama'le 'uo ga'me piyem lo'oc jo'ne yapadelegue qama'le ja yitaĝa yauata. 
ACT.1.10	Nataq'aen ca'li cha'li yelotedaje'mec di'me piyem, yec'atetedac ca'li ñe'me Jesús da'me tatajeguem, qanach'e uo'oe dojolqa gaa'me jiyaĝa'u jo'ne di'yo't yatedañe ga'me leuo jo'ne yapaga't nechate'tajopa jogaa'me 
ACT.1.11	qama'le enapega't jogaa'me:
ACT.1.11	—Ami Galilea laje'pi, ¿toqoch'e anechachetañe aueloyitaje'mec jodi'me piyem? Jojo' nach'ejo jo'me Jesús jo'ne ami uetauelo nataq'aen queda'me qoyauegue di'me piyem, yitaĝa 'niyelaq qomle nach'e naq'aeta da'me auañiya da'me ec dajoyi da'me daja'.
ACT.1.12	Chane'eja 'viyelaĝadeta di'me Jerusalén jogaa'me Jesús lamaĝa's chiyoqoda'a di'me qajoĝonaĝa jo'ne lenaĝat Olivo Lichidijat, nach'ega jo'ne nalo'taguet ta'le paja'a 'viyelaq ga'me yec'ata. 
ACT.1.13	Ca'li joote yovideta di'me noic qama'le yec'adidije'ma ga'me emec p'ajeguem jo'ne nach'ega uetedaue jogaa'me: 'uo ñe'me Pedro, Juan, Santiago, Andrés, Felipe, Tomás, Bartolomé, Mateo, Santiago c'oĝot ñe'me Alfeo, Simón jo'ne celote, nataq'aen Judas jo'ne c'oĝot ñe'me Santiago. 
ACT.1.14	Ena'uaque jogaa'me nach'e eta't yema'ajalo nale qaedi netame'n, nach'e ena'am uo'oe gaa'me yauo', jañe'me María jo'ne lat'e ñe'me Jesús choqogaa'me lanoqolqa.
ACT.1.15	'Uo ga'me ua'a ca'li yenoĝodegue gaa'me noloqo'ote, Pedro ñijeguem ca'li uañe laeñi jogaa'me laqaya'olqa jo'ne yema'a't, nach'egaua nalo'taguet ciento veinte ga'me jiyaĝadipi, qama'le enaac: 
ACT.1.16	“Ami yaqaya'olqa, 'uo ca'li da'me youetaque ta'le yepaque'teguelo ena'uac ga'me jo'ne Dios Lepaqal yayatenaĝanaĝanec di'me David, joote yechoĝotetac daa'me nedii's jo'ne 'yaĝatetedac di'me Judas, nach'edi qodajolegue ca'li male qoyecoñe' ñe'me Jesús. 
ACT.1.17	Judas nach'edi jo'ne qo'mi chiyaqauelo, nataq'aen uetaue ca'li da'me dojo' qat'onataĝanaĝac.”
ACT.1.18	(Judas yaconeguet ca'li jaga'me laicaua jo'ne qoyejetenec da'me nechiyoĝojoĝoc, qama'le ecot ga'me 'naleua; ua'edi yejoquichiñe ga'me laqaic da'me 'naqañe, choqoda'me nelagaĝa gaa'me piyoĝo's da'me depoqoye. 
ACT.1.19	Ca'li gaa'me jo'ne neda'ña di'me Jerusalén nomeda'a da'me dojo', qama'le e'n lenaĝat di'me aleua Acéldama, da'me mach'e 'laqata'j jo'ne yelo'teguet: “Aleua jo'ne netauo' 'lachaqa'.”)
ACT.1.20	“Qa'a uo'oe gaa'me nedii's jo'ne joote 'yaĝatetedac di'me Judas, 'me uedaye nede jo'ne lenaĝat Nalacpi, enaac:
ACT.1.20	«'Noota qom ga'me 'lachaqa' taya da'me aleua jo'ne totapega't,
ACT.1.20	nataq'aen qaya'te en 'lachaqa'.»
ACT.1.20	Ua'edi enaac:
ACT.1.20	«'Noota qom jiyaĝaua laqaya
ACT.1.20	ye'et ga'me jo'ne te'me qoyen 'lonataqa.»
ACT.1.21	“Uo'oe gaa'me qadaqaya' jenjo' jo'ne qo'mi quetapegue'to yemeda jaajo' noloqo'ote ca'li ñe'me Qadejaliaĝanec Jesús cha'li qo'mi uetauelo, 
ACT.1.22	chiyoqo'teguet ca'li Juan nachilaĝan chayovida'a ca'li qoyauegue di'me piyem. Chane'eja youetaque da'me onolec ga'me chiyaqauelo jogaa'me ta'le qo'mi uaĝayeta, qaedi da'me qadalo'ta't nach'e ena'am dechoqotaĝatapec queda'me Jesús joote 'niyelaĝajeguem.”
ACT.1.23	Chane'eja dojolqa gaa'me jo'ne qo'yaĝatedeuo: ñe'me José, qoyiyaĝanaĝatapec Barsabás, nach'e ena'am qoyiyaĝanaĝatapec Yataqatelegue, nataq'aen Matías. 
ACT.1.24	Qama'le eetojo' da'me netamenaĝa'j: “Am Jaliaĝanec, am jo'ne auateto'n ena'uaque naa'me qadai'li, qo'mi aualoĝonalo naa'me naajo' dojolqa, jach'e jogamaĝa auacotelegue, 
ACT.1.25	qaedi yaconeguet dojo' 'lonata'j naa'me namaĝa's, nach'eda dojo' Judas yaĝan ca'li yejomac qaedi dajoyi ga'me jo'ne joote qoyeloĝonaĝa'tegue ne'uaĝanaqa'.”
ACT.1.26	Chane'eja yauote ca'li ga'me nalitaĝa'j qaedi yayate'n ga'me tachigui, qama'le tachigui ñe'me Matías, qama'le nach'ega jojo' nolo' da'me qoyapetenegueta gaa'me once jo'ne Jesús lamaĝa's.
ACT.2.1	Ca'li yovita da'me qo'nonaĝachigui di'me nolo' jo'ne Pentecostés ena'uaque joga'me p'etaqadaiquipi cha'li nach'ega ga'me ueteda'a da'me yema'a't. 
ACT.2.2	Qampaja'a qaale, 'uo ga'me 'noĝoyaĝac jo'ne chiyoĝogue di'me piyem, ena'am ga'me layat qom vichaĝaguet, yema en t'oqo ga'me emec jo'ne uetedaue jogaa'me. 
ACT.2.3	Qama'le ena'uaque jogaa'me, onolqa'tape netelo'te naa'me laqai'go ga'me dole' 'me ena'am ga'me nachaĝat. 
ACT.2.4	Qama'le yemeda jogaa'me yataqachiñe najaqachiguilo ñe'me Dios Lepaqal, nataq'aen paja'a yadenaĝa't gaa'me 'naqataqa laqaya', nach'e naq'aeta ga'me Dios Lepaqal yamaĝalo'te ta'le 'yaĝatetedac.
ACT.2.5	Uo'oe ga'me judiopi jo'ne neda'ña di'me Jerusalén, chiyoĝoguelo yemeda naa'me ale'u lael, nach'egaua jo'ne nach'e eta't 'nonaĝachidegue joñe'me Dios. 
ACT.2.6	Ga'me jiyaĝadipi yema'a't ca'li domachita da'me nalimaĝa, nataq'aen ja yayate'n ga'me lelnataĝa'j, qa'a onolqa'tape jogaa'me domachiyalo gaa'me p'etaqadayaqa da'me 'yaĝate'tape naa'me mach'e 'laqataqa. 
ACT.2.7	Yataqachiñe jalcote da'me yoqochetem jogaa'me, qama'le nenatetapega't:
ACT.2.7	—¡Cha'li auec'achiñe da'me dojo'! ¿Qo'li ja 'lachaqa't di'me Galilea naa'me naajo' jo'ne doje'tape? 
ACT.2.8	Qama'te ¿toqoch'e jomachaĝalo gaa'me qat'aqataqa da'me yadenaĝa't? 
ACT.2.9	Ga'me jiyaĝadipi ueteda'a jenjo' chiyoqoda'alo di'me Partia, di'me Media, di'me Elam, di'me Mesopotamia, di'me Judea, di'me Capadocia, di'me Ponto, nataq'aen yema ga'me aleua di'me Asia, 
ACT.2.10	di'me Frigia nataq'aen di'me Panfilia nataq'aen di'me Egipto nataq'aen ena'uaque gaa'me ale'u di'me Libia yauoqoda'a di'me noic jo'ne Cirene. Nach'e ena'am 'uo ga'me jiyaĝadipi jo'ne Roma laje' jo'ne neteda'ña jena'me jenjo'; 
ACT.2.11	uo'oe gaa'me yataqachiñe judiopi jo'ne 'lachaqa't jena'me jenjo' nataq'aen gaa'me laqaya' ch'e tadoue ga'me lepe'e' jena'me judiopi. Nach'e ena'ama uo'oe gaa'me chiyoqoda'a di'me Creta nataq'aen Arabia. Qama'le ¡jomachaĝalo gaa'me mach'e qat'aqataqa da'me yadenaĝa't: 'yaĝate'tape joda'me p'ajodaye 'lonataqa joñe'me Dios!
ACT.2.12	Ena'uaque jalcote da'me yoqochetem da'me dojo', nataq'aen ja yayate'n ga'me lelnataĝa'j; qama'le nenatetapega't:
ACT.2.12	—¿Jach'e ga'me yelo'teguet yema naa'me naajo'?
ACT.2.13	Qalaĝaja uo'oe gaa'me ch'e de'uenaĝa'tape, enapega't:
ACT.2.13	—¡Jouaĝat da'me ch'e taĝayaqa naa'me!
ACT.2.14	Chane'eja Pedro nechachiñe ca'li choqogaa'me once namaĝa's laqaya', qama'le netenec ga'me 'laqatac, enaac: “Ami judiopi, nataq'aen ena'uaque ami jo'ne oñita'ña jenjo' Jerusalén, 'noota qom yataqachiñe anaquiaĝañiya ga'me jo'ne ami ja'aĝatema, qaedi auayachiñe ga'me yelo'teguet da'me dojo'. 
ACT.2.15	Naajo' jiyaĝa'u jo'ne auepíchitapega da'me taĝayaqa, ja naq'aeta da'me dojo' queda'me maliaĝa ne'teta. 
ACT.2.16	Naq'aeta taĝa da'me dojo', dite da'me nayi da'me 'uo jo'ne auañiya nach'eda 'yaĝatetac ca'li di'me Dios 'laqataĝanaĝanec Joel, ca'li enaac:
ACT.2.17	«Ñe'me Dios 'yaĝatetac gaa'me uo'oe qomle,
ACT.2.17	Gaa'me noloqo'ote jo'ne p'atedegue:
ACT.2.17	Jeyala'aque ñe'me Yepaqal ena'uaque ga'me jiyaĝadipi;
ACT.2.17	Qama'le jogaa'me ac'oqo'tolqa
ACT.2.17	Nataq'aen ac'oqoteldi' 'yaĝa'tape qomle
ACT.2.17	Daa'me mach'e 'yaqataĝanaĝaco,
ACT.2.17	Nataq'aen ga'me joĝodipi 'uo da'me lauanaĝanaĝa'j
ACT.2.17	Nataq'aen joga'me 'yaĝaicachidipi male uo'oe qomle
ACT.2.17	Daa'me lichoĝonaĝaco.
ACT.2.18	Nach'e ena'ama gaa'me yalemaĝaje'te
ACT.2.18	Nataq'aen gaa'me yalemaĝajetel
ACT.2.18	Jeyala'aque qom'te gaa'me noloqo'ote ñe'me Yepaqal,
ACT.2.18	Qama'le 'yaĝate'tape daa'me mach'e 'yaqataĝanaĝaco.
ACT.2.19	Yataqachiñe 'uo da'me li'yoĝodi'j gaa'me jaloĝo'n qom'te,
ACT.2.19	Jaga'me netauo', ga'me dole' chaqaga'me nemala',
ACT.2.19	'Me uedalegue di'me piyem,
ACT.2.19	Jo'ne nalalegue jena'me aleua.
ACT.2.20	Taya napidiyi qomle jañe'me ajeua,
ACT.2.20	Nataq'aen ñe'me auoĝoic taya netauo',
ACT.2.20	Qom maliaĝa ja yovita ga'me nolo'
ACT.2.20	Jo'ne lovidaĝaiqui ñe'me Jaliaĝanec,
ACT.2.20	Nolo' jo'ne p'ajaye nataq'aen 'yoĝodaq.
ACT.2.21	Nataq'aen ena'uaque gaa'me
ACT.2.21	Jo'ne yiyaĝatedaque ñe'me Jaliaĝanec,
ACT.2.21	Yaqanate't ta'le tadoue da'me qonec'alaĝatedegue.»
ACT.2.22	“Chane'eja, ami jo'ne israelpi, yataqachiñe anaquiaĝañiya da'me ami ja'aĝatema: queda'me joote auayachiñe jo'ne Dios ami yaloĝonalo ca'li da'me lañoqotaĝanaĝac ñe'me Jesús jo'ne Nazaret le'ec, nach'eñe en na'yalo da'me yaloĝo'n gaa'me p'ajodaye li'yoĝodico, gaa'me lañoqotaĝanaĝaco nataq'aen 'nanaqa jo'ne yauo'oe. 
ACT.2.23	Qama'le Jesús, jo'ne qoyaneuo ca'li queda'me nach'eda joote yaqataĝañi ñe'me Dios jo'ne ya'uo da'me 'lonataĝanaĝac, ami aualachi, auep'eñiyajeguem auaviquelo'te gaa'me jiyaĝa'u jo'ne ja 'noe'n. 
ACT.2.24	Qalaĝaja Dios 'niyelaĝachijeguem, yachiyoĝotaue da'me leco'yaĝac da'me leleuaĝa, qa'a da'me neleuaĝa ja yaqanatet ta'le nale'en nomat. 
ACT.2.25	Qa'a ñe'me David 'yaĝatetac ca'li ñe'me Jesús, eet'oi:
ACT.2.25	«Jauana ñe'me Jaliaĝanec da'me jayem dajo'taguet;
ACT.2.25	Qa'a nach'e eta't jayem ue'tajop,
ACT.2.25	Qaedi qaya'te gamachaqaega jayem yedaĝat.
ACT.2.26	Qo'che' machiñe jena'me yeuel,
ACT.2.26	Nataq'aen jena'me yachaĝat yataqachiñe 'uo da'me lamaic;
ACT.2.26	Chayovida'a da'me ñejiyaĝauayaĝac
ACT.2.26	'Nomateguejop da'me leuataqataĝanaĝac,
ACT.2.27	Qa'a ja auaje'tem ta'le nale'en jouetaue jaga'me napa'l lae't,
ACT.2.27	Uotaĝa ta'le auaje'tem da'me chayovida'a ja no'en da'me yapat,
ACT.2.27	Jayem jo'ne adalemaĝajet 'me ja 'nalegue.
ACT.2.28	Jayem auatetonaĝanec da'me ladic dojo' 'noyaĝac
ACT.2.28	Nataq'aen jayem auen jaqachigui da'me yamaic
ACT.2.28	Queda'me jayem oue'tajop.»
ACT.2.29	“Ami yaqaya'olqa, cha'li jayem auomachiyi'ya da'me ami ja'aqataĝanema queda'me yeleu ca'li di'me jachiyojoĝoguet David choqoda'me qoyijeñi, nataq'aen ga'me napa'l lae't maliaĝa qo'mi uetauelo. 
ACT.2.30	Qalaĝaja David mach'e Dios 'laqataĝanaĝanec, nataq'aen yayaten da'me Dios 'naĝateguet ga'me 'laqatac jo'ne yanem queda'me 'uo qomle chiyaqaue ga'me c'oqo'tepi jo'ne nañgui jaga'me nejaliaĝaiqui. 
ACT.2.31	Chane'eja queda'me joote 'uaeñe yauana da'me 'niyelaĝajeguem ñe'me Dios Liquiyac, David 'yaĝatetac da'me dojo' queda'me ja nale'en uetaue jaga'me napa'l lae't ñe'me Dios Liquiyac uotaĝa ta'le nec'oechiñe ga'me lapat. 
ACT.2.32	Chane'eja nach'eñe ñe'me Jesús da'me Dios 'niyelaĝachijeguem, qama'le ena'uaque qo'mi jechoĝotaqatac da'me dojo'. 
ACT.2.33	Qama'le Dios yana'ña di'me yayaten, nataq'aen yi'yoĝoden, nataq'aen yanem ñe'me Lepaqal 'me ja 'nalegue jo'ne joote 'yaĝatetapem ca'li. Qama'le ñe'me nach'eñe chiyoqo'tot da'me qo'mi yeyala'aque: dojo' nach'eda auañiya nataq'aen auomachiya nayi. 
ACT.2.34	Qa'a ja naqaedi di'me David ta'le yec'adije'ma di'me piyem, queda'me nach'edi enaac:
ACT.2.34	«Joñe'me Jaliaĝanec dojapegue' ñe'me Yejaliaĝanec:
ACT.2.34	Ona'ña jena'me jayaten,
ACT.2.35	Chayovida'a qom jen auapeta'ñelo
ACT.2.35	Ena'uaque gaa'me adaute'udi'.»
ACT.2.36	“Chane'eja auayachiñe jo' da'me dojo', ami Israel c'oqo'tepi, queda'me nach'eñe Jesús jo'ne auep'eñiyajeguem, Dios yejaliaĝat nataq'aen en Liquiyac.”
ACT.2.37	Mane'e ca'li domachita da'me dojo' ga'me jiyaĝadipi, qama'le yoqoche' naa'me lai'li, nataq'aen yachimaĝadeta ñe'me Pedro nataq'aen gaa'me namaĝa's laqaya':
ACT.2.37	—Ami qadaqaya', ¿jach'e ga'me jauoqo nayi?
ACT.2.38	Pedro 'yategueta jogaa'me:
ACT.2.38	—A'niyelaqaeyot joñe'me Dios, nataq'aen onolqa'tape ami auacoñiyeguet da'me nachilaĝanataĝanaĝac jo'ne en di'yoq da'me auep'iiya'a joñe'me Jesucristo, qaedi Dios yapalaĝa't jodaa'me adoecodi', qama'le nach'eda naq'aeta ami qoyanema joñe'me Dios Lepaqal jo'ne ja 'nalegue. 
ACT.2.39	Qa'a dojo' 'yaĝatetac ca'li ñe'me Dios, queda'me mach'e adoĝochi nataq'aen gaa'me ac'oqo'chedi', choqoga'me jiyaĝadipi jo'ne qaya'aguelo; dojo' mach'e yelo'teguet qaedi ua'ajopa ena'uaque jogaa'me jo'ne jetaque yiyaĝanalo ñe'me Qadejaliaĝanec Dios.
ACT.2.40	Qama'le queda'me yitaĝa yauo'oe gaa'me 'laqataqa laqaya', Pedro dojapegue'to jogaa'me nataq'aen noqotetapegalo, enaac:
ACT.2.40	—¡Anaqaloĝochiyeguet da'me ne'uaĝanague'j qomle jena'me jenjo' jiyaĝadipi jo'ne ja no'en!
ACT.2.41	Chane'eja naq'aeta, gaa'me jo'ne yoqochideta da'me 'laqataĝanaĝac qonachilaĝa'n ca'li; qama'le jojo' nolo' uoja'aegaua tres mil jiyaĝadipi da'me nichidegue ga'me p'etaqadaiquipi. 
ACT.2.42	Nataq'aen yataqachiñe 'nañaĝatela'ajalo ca'li da'me yiyamaĝa't da'me lapaĝaguenataĝanaĝa'j jogaa'me Jesús lamaĝa's nataq'aen en lecochaĝanaĝa't ga'me yauata; nataq'aen yema'a't nale yauo'oe gaa'me netamenaĝaco, nataq'aen necolaĝachidiye ga'me pan.
ACT.2.43	Ena'uaque jalcote da'me qoyoqoch'em jouaĝa't gaa'me p'ajodaye lañoqotaĝanaĝaco 'me qoyauanalo nataq'aen 'nanaqa jo'ne Dios yauo'oe 'me en na'yalo gaa'me namaĝa's. 
ACT.2.44	Ena'uaque joga'me p'etaqadaiquipi yataqachiñe nalo'ta't da'me lelnataĝa'j nataq'aen mach'egaua da'me e'n lecochaĝanaĝa't yema gaa'me jo'ne yauata: 
ACT.2.45	yeme'n gaa'me 'nale'u nataq'aen ga'me yauata, qama'le gaa'me 'uo da'me louenaĝanaĝa'j qonecolaĝate'talo jaga'me laicaua. 
ACT.2.46	Yemeda gaa'me noloqo'ote yec'adeta ga'me tamenaĝaiqui let'adaic qaedi yema'a't, nataq'aen onolec ga'me 'nachaqa' ueda'a nale neuachidigui ga'me pan, 'uo da'me lamai'j nale dajotedaye ga'me yali'j nataq'aen ja diyachiyaqayaqa naa'me lai'li. 
ACT.2.47	'Nonaĝachidegue ñe'me Dios nataq'aen qonedo'teneque jogaa'me; nataq'aen yemeda naa'me noloqo'ote en nichiquetaye ga'me napetenegueta joga'me p'etaqadaiquipi ñe'me Jaliaĝanec, gaa'me jo'ne naqaegaua yiyaĝanalo ñe'me, qaedi qonec'alaĝatedegue.
ACT.3.1	'Uo jo'me nolo', Pedro nataq'aen Juan yec'adeta ga'me tamenaĝaiqui let'adaic da'me yovita da'me laloqo' nale gaa'me tamenaĝaco nale javit. 
ACT.3.2	Ca'li yovideta ga'me, 'uo ñe'me jiyaĝaua jo'ne ja t'añegue chiyoqo'teguet ga'me yemta niyiñe. Yemeda gaa'me noloqo'ote qoyaneta'ña lae ga'me tamenaĝaiqui najom lenaĝat Onaĝaic, qaedi nale yenoĝoneuo ga'me jiyaĝadipi qama'le dajelaĝataque nachetaqate. 
ACT.3.3	Ca'li ñe'me choĝolaĝaic yauana ñe'me Pedro nataq'aen Juan da'me yamta'le tadoue ga'me tamenaĝaiqui, qama'le yajela'y ñe'me. 
ACT.3.4	Chane'eja Pedro nataq'aen Juan yelochidegue ca'li ga'me qama'le Pedro enaac:
ACT.3.4	—Qo'mi auec'ate'n.
ACT.3.5	Qama'le ñe'me jiyaĝaua yataqachiñe naquiaĝañi, yepetapega da'me 'uo ga'me yate'm. 
ACT.3.6	Qalaĝaja Pedro enaac:
ACT.3.6	—Qaga'te ñaicaua, qalaĝaja ga'me jo'ne jayem ue'tajop am janem. Ñe'me Jesucristo 'me Nazaret le'ec joote jayem yanem da'me lañoqotaĝanaĝac qaedi am jenapega nayi: ¡oñijeguem nataq'aen auapiyeñi!
ACT.3.7	Nenaĝategue dojo', Pedro yacona ga'me louaq yayaten qama'le yañijeguem, chane'eja paja'a yachimadidiñe gaa'me lapia'te nataq'aen gaa'me liquiyoquenal. 
ACT.3.8	Joñe'me choĝolaĝaic nenodijeguem ca'li ñijeguem qama'le paja'a yeuotac; yem qama'le nach'e ena'am yenoĝoneuo ñe'me ja t'añegue da'me tadoue ga'me tamenaĝaiqui, yeuotapiye't, uenotetac nataq'aen 'nonaĝachigui ñe'me Dios. 
ACT.3.9	Qama'le ena'uaque gaa'me yauata da'me yeuotac nataq'aen 'nonaĝachigui ñe'me Dios, 
ACT.3.10	yataqachiñe najaqachiguilo da'me yoqochetedapeguem nataq'aen t'oidapega ga'me 'uo ca'li jo'ne yauata, queda'me yateto'n ñe'me jiyaĝaua nataq'aen yayate'n queda'me nach'eñe ñichiñe nale ue'ta ga'me tamenaĝaiqui ga'me jom 'me lenaĝat Onaĝaic qaedi dajelaĝataque nachetaqate.
ACT.3.11	Joñe'me choĝolaĝaic jo'ne qoyen yemegue ja yaĝanegue ñe'me Pedro nataq'aen Juan. Ena'uaque ga'me jiyaĝadipi yoqocheja'am qama'le naqalegoqo'tague ga'me chalataqa' 'me lenaĝat Salomón, jo'ne ueteda'a gaa'me. 
ACT.3.12	Pedro ca'li yauana da'me dojo' qama'le enaac: “Ami Israel c'oqo'tepi, ¿toqoch'e auoqochetapeguem da'me dojo'? ¿Toqoch'e qo'mi auelochiguilo? Qa'a ja mach'e qo'mi da'me jenaĝa yemegue jenjo' jiyaĝaua; ja jaqanatetaq ta'le je'etaĝac da'me male yeuotac da'me jedoĝolegue ga'me mach'e qadañoqotaĝanaĝac uotaĝa ga'me qadepi'iyaĝac.
ACT.3.13	“Ñe'me Nedios di'me Abraham, di'me Isaac, di'me Jacob, ñe'me Nedios dia'me jachiyojoĝogueta 'me qadet'al, nach'eñe yanem da'me yataqachiñe p'ajaye li'yoĝodic ñe'me lalemaĝajet Jesús. Nach'eñe jo'ne auemiñeyouelo gaa'me jaliaĝanaqa nataq'aen nach'eñe jo'ne a'uotañetac nataq'aen anemañetapec ca'li jetaque yejoye ñe'me Pilato. 
ACT.3.14	Naqaeda toqo' da'me aviyaĝañe'uo da'me qoyejoye ñe'me jo'ne ja 'nalegue nataq'aen chimaqachiñe, qama'te aviyaĝañe'uo da'me qoyejoye ñe'me jo'ne lataĝanaĝaic. 
ACT.3.15	Qama'le naqaeda da'me aualachi ñe'me jo'ne chiyaqayi da'me yataqachiñe qat'oyaĝac. Qalaĝaja Dios chiyoĝotauelo ga'me napa'lpi, qama'le nach'eda dojo' jechoĝotaqatac. 
ACT.3.16	Da'me nepe'e 'me chiyaqayi da'me lañoqotaĝanaĝac ñe'me Jesús, nach'eda jo'ne yitaĝa ya'uo 'lañaĝac jenjo' jiyaĝaua jo'ne auañiya nataq'aen auatetoñi. Da'me dojo' nepe'e nach'eda jo'ne chiyaqayi da'me Jesús yataqachiñe en yemegue, nach'eda da'me jo'ne auañetelegue.
ACT.3.17	“Eja, ami yaqaya'olqa, joote jayaten queda'me ami nataq'aen gaa'me adejaliaĝanaqadi' aualachi ca'li ñe'me Jesús, auauoyi da'me dojo' qalaĝaja ja auayachiñe ga'me jo'ne a'vichiyec joñe'me. 
ACT.3.18	Qalaĝaja naq'aeta ga'me qo'yetec qa'a Dios en yepaquichigui ga'me jo'ne joote 'yaĝatetac jo'ne en na'yalo gaa'me 'laqataĝanaĝanaqa: jo'ne 'noota da'me yeleu ñe'me Liquiyac. 
ACT.3.19	Chane'eja, a'niyelaqaeya ñe'me Qadejaliaĝanec Dios nataq'aen auep'iiya'a ñe'me, qaedi yapalaĝa't jodaa'me adoecodi', 
ACT.3.20	qama'le ñe'me Jaliaĝanec ami loyaĝanate'tape nataq'aen ami namaĝalo qomle ñe'me Jesús, jo'ne nach'eñe joca'li yemta joote 'yatetelegue queda'me nach'eñe Liquiyac jo'ne ami yanema. 
ACT.3.21	Mate mane'e nayi Jesucristo cha'li ue'ta di'me piyem chayovida'a qom Dios yiyamaĝate'tape ena'uaque gaa'me uo'oe, nach'e naq'aeta ga'me 'laqatac jo'ne en na'yalo gaa'me 'laqataĝanaĝanaqa jo'ne ja 'nalo'te jo'ne chiyoqoteda'aguet gaa'me noloqo'ote jo'ne 'uaechidiñe.
ACT.3.22	“Moisés t'aqataĝatapema dia'me jachiyojoĝogueta: «Joñe'me Qadejaliaĝanec Dios ya'uo qomle ga'me ami chiyaqauelo 'laqataĝanaĝanec ena'am da'me jayem. Auoqochiiya ena'uac ga'me jo'ne ami 'yaĝatema, 
ACT.3.23	qa'a ga'me ja yoqo'cha ñe'me Dios 'laqataĝanaĝanec qoyijaĝaye qama'le qoyapalaĝat.» 
ACT.3.24	Qama'le ena'uaque dia'me Dios 'laqataĝanaĝanaqa chiyoqotedelegue di'me Samuel nach'e dajo'tague, nach'e ena'am 'yaĝate'tape gaa'me uo'oe naa'me naajo' noloqo'ote. 
ACT.3.25	Ga'me jo'ne Dios 'laqataĝanaĝanaqa 'yaĝatetedac ca'li, queda'me jetaque ami 'yetema, nach'ena ami qoyanema; nach'e ena'am ami ua'ajopa da'me jo'ne Dios necoñetegueta dia'me auachiyoĝoita. Qa'a Dios yanem da'me 'laqatac di'me Abraham: «Yema ga'me jiyaĝadipi ñetamelo'te qomle jouaĝat ga'me ac'oqo'tepi.» 
ACT.3.26	Qama'le ca'li Dios chiyoĝotauelo dia'me napa'lpi ñe'me C'oĝot, 'uaeñe da'me ami namaĝalo qaedi ami netamelo'te, da'me male onolqa'tape aĝañidiñi da'me at'onataqadi' jo'ne ja 'noe'n.”
ACT.4.1	Ca'li Pedro nataq'aen Juan maliaĝa t'aqataĝatapema ga'me jiyaĝadipi, novi't ga'me tamenaĝaiqui lo'olpi nataq'aen ga'me lejaliaĝanec ga'me tamenaĝaiqui lo'olpi choqogaa'me saduceopi. 
ACT.4.2	Dalemata'tape jogaa'me qa'a Pedro nataq'aen Juan 'yaĝate'tape ñe'me Jesús da'me yapaĝaguetapeque ga'me jiyaĝadipi da'me 'niyelaĝadijeguem jo' qomle dia'me joote yele'u. 
ACT.4.3	Qama'le qoyecoñe't jogaa'me nataq'aen queda'me joote javit, qoyanedaue jaga'me coñetaĝanaĝaiqui, chayovida'a ga'me nete' laqaya. 
ACT.4.4	Qalaĝaja qayoĝode' gaa'me jo'ne domachita ga'me napaĝaguenataĝanaĝac, qama'le p'iida'a; qama'le ga'me tachi'ña liñi ga'me p'etaqadaiquipi, nach'egauate' gaa'me le'emdipi da'me qonaloqote'n, yamta'le yovida'a da'me cinco mil.
ACT.4.5	Ca'li male yovidaue ga'me nolo', di'me Jerusalén yema'a't jogaa'me judiopi lejaliaĝanaqa, joga'me 'yaĝaicachidipi nataq'aen joga'me judiopi napaĝaguenoqo'tpi. 
ACT.4.6	Nach'e ena'am 'uo ñe'me Anás jo'ne lejaliaĝane'j ga'me tamenaĝaiqui lo'olpi, choqoñe'me Caifás, Alejandro nataq'aen ena'uaque gaa'me lequiaĝa'u jogaa'me lejaliaĝanaqa ga'me tamenaĝaiqui lo'olpi. 
ACT.4.7	Jogaa'me damaĝajoĝodelegue da'me qoyauedeuo ñe'me Pedro nataq'aen Juan, qama'le qoyachedañgui laeñi jogaa'me da'me qoyenate'tape:
ACT.4.7	—¿Jach'e ga'me lañoqotaĝanaĝac da'me dojo', uotaĝa jach'e ga'me lenaĝat ga'me ami yamaĝalo'te ga'me a'vichetac?
ACT.4.8	Chane'eja Pedro 'yategueta jogaa'me, najaqachigui ñe'me Dios Lepaqal, enaac:
ACT.4.8	—Ami lejaliaĝanaqa ga'me noic nataq'aen 'yaĝaicachidipi: 
ACT.4.9	nayi da'me qo'mi auenachetapeque ga'me jo'ne onaĝaic qo'yetec jenjo' leuaĝaic, qaedi auayachiñe ga'me eeta da'me qoyen yemegue. 
ACT.4.10	Chane'eja, ena'uaque ami jechoĝotaqateque nataq'aen ena'uaque ga'me israelpi, queda'me dojo' jiyaĝaua 'me ami dajo'tegueta, nach'eda da'me lañoqotaĝanaĝac ñe'me Jesucristo jo'ne en yemegue q'aen, nach'eñe ñe'me Jesús jo'ne Nazaret le'ec, ñe'me jo'ne auep'eñiyajeguem ca'li, qalaĝaja ñe'me Dios yitaĝa 'niyelaĝachijeguem joñe'me. 
ACT.4.11	Joñe'me Jesús nach'eñe ena'am ta'le qa' jo'ne a'uotañi ca'li, da'me ami jo'ne onataĝanaĝayaqa, qalaĝaja male qoyen qa' 'me t'añiyapeguet ga'me emec. 
ACT.4.12	Qaya'te laqaya jo'ne chiyaqayi da'me nec'alaĝa, qa'a yema jena'me aleua Dios ja qo'mi 'te yanema ga'me jiyaĝaua laqaya jo'ne jachiyojoĝotaĝaye da'me qadec'alegue.
ACT.4.13	Ca'li gaa'me jaliaĝanaqa yauata da'me 'lañaĝa'j ñe'me Pedro nataq'aen Juan da'me doje'y qama'le yetade'n queda'me ja ch'e yatenaĝanaĝayaqa jogaa'me, qama'le qoyoqoche'ema nataq'aen male qoyateto'n da'me nach'egaua lapaĝaguenataqa ñe'me Jesús. 
ACT.4.14	Nach'e ena'am da'me 'uo ñe'me jo'ne qoyen yemegue jo'ne uetauelo jogaa'me, qama'le ja yaqanate't ta'le 'uo ga'me 'laqata'j ta'le qonautenalo. 
ACT.4.15	Chane'eja qoyamaĝadegue jogaa'me, qama'le mach'egaua necotayapega't. 
ACT.4.16	Enapega't:
ACT.4.16	—¿Jach'e ga'me jenaqa'teque jaajo' jiyaĝa'u? Qa'a yema ga'me jiyaĝadipi jo'ne neda'ña di'me Jerusalén yayate'n chiyaqayilo da'me dojo' nañoqotaĝanaĝac jo'ne yauote, qama'le ja jaqanatetaq ta'le ñemanaqatapec. 
ACT.4.17	Qalaĝaja da'me qaedi jenjo' jo'ne qo'yaĝatetac ja nach'e ta'taqueda da'me qo'yaĝatetapi'ñgui, qama'le cha'li jauoqo lachoĝode'j jogaa'me, qaedi chiyoqotelegue nayi da'me ja yitaĝa 'yaĝatetedac da'me lenaĝat ñe'me Jesús.
ACT.4.18	Chane'eja yitaĝa qoyiyaĝanalo qaedi ja yitaĝa dapaĝaguenataĝatec da'me lenaĝat ñe'me Jesús. 
ACT.4.19	Qalaĝaja Pedro nataq'aen Juan 'yategueta:
ACT.4.19	—Aueñetapela't chimaqachiñe joona ta'le ja je'etaq ga'me jo'ne qo'mi yamaĝalo'te ñe'me Dios, ta'le jauoqo ga'me jo'ne auepaquitapega. 
ACT.4.20	Qo'mi ja jaqanatetaq ta'le jaĝanajoĝoye da'me ja'aĝataqatac ga'me jo'ne jauanaqachigui nataq'aen jomachaĝa.
ACT.4.21	Gaa'me jaliaĝanaqa yauote lachoĝode'j jogaa'me, qalaĝaja yitaĝa yaje'tema da'me eque'. Ja yauata da'me chiyaqayi ta'le qoya'uo da'me ne'uaĝanague'j, qa'a ena'uaque ga'me jiyaĝadipi 'nonaĝachigui joñe'me Dios jouaĝat ga'me 'uo ca'li qoyauana. 
ACT.4.22	Ñe'me jiyaĝaua jo'ne en yemegue da'me nañoqotaĝanaĝac joote yauanalo cuarenta ga'me ne'uoidi.
ACT.4.23	Pedro nataq'aen Juan, joote qoyajetedegue ca'li eque', yec'atalo gaa'me laqaya'olqa qaedi yema'a't, qama'le 'yaĝatetapema ena'uaque ga'me jo'ne 'yeteque gaa'me lejaliaĝanaqa ga'me tamenaĝaiqui lo'olpi nataq'aen ga'me 'yaĝaicachidipi ca'li yanema da'me qoyanem 'laqata'j. 
ACT.4.24	Ca'li domachita da'me dojo', ena'uaque jogaa'me netametedapecot ñe'me Dios, enapega't: “Am Qadejaliaĝanec, am jo'ne aue'et ca'li di'me piyem nataq'aen jena'me aleua, ga'me noĝop nataq'aen ena'uaque jogaa'me uo'oe, 
ACT.4.25	nataq'aen queda'me auen na'ya ñe'me Adepaqal jo'ne ja 'nalegue da'me auen doje di'me qadet'a David, jo'ne adalemaĝajet, ca'li auenaac:
ACT.4.25	«¿Toqoch'e ja neyemaĝa gaa'me noyaqa?
ACT.4.25	¿Toqoch'e ye't gaa'me lelnataĝaco jo'ne qaya'te chiyaqayilo?
ACT.4.26	Jogaa'me yodapecache 'me nejaliaĝatelo'te naa'me ale'u nejoĝona't
ACT.4.26	Qaedi deloiquitedapegue' ñe'me Dios
ACT.4.26	Nataq'aen ñe'me c'oĝot jo'ne Liquiyac.»
ACT.4.27	“Qa'a yataqata eja ñe'me Herodes choqoñe'me Poncio Pilato nataq'aen ga'me israelpi nataq'aen ga'me jiyaĝadipi jo'ne ja 'lachaqa'tena da'me yema nauteta ñe'me ja 'nalegue adalemaĝajet mach'e Jesús, nach'eñe jo'ne a'uatetelegue da'me auen Adiquiyac. 
ACT.4.28	Nach'e naq'aeta da'me dojo' yauote ca'li qa'a joote nach'eda a'uaeñi a'uetec da'me at'onataĝanaĝac jo'ne male yepaquetelegue. 
ACT.4.29	Nayi, am Jaliaĝanec, auec'aten da'me qoyen qadachoĝodec nataq'aen queda'me qo'mi adamaĝa's, qama'le qo'mi auanema da'me qaya'te qadoqolanaĝa da'me ja'aqataĝanaqatac. 
ACT.4.30	'Noota qom aualoĝon da'me adañoqotaĝanaĝac da'me jenaĝa yemedegue ga'me leuaĝaiquipi nataq'aen 'nanaqa jo'ne qoyoqochetapeguema queda'me joote qo'mi qoyanema da'me lañoqotaĝanaĝac ñe'me ja 'nalegue adalemaĝajet Jesús.”
ACT.4.31	Ca'li yem da'me netamenaĝa'j, qama'le yema deda ga'me ueteda'a da'me yema'a't; qama'le ena'uaque jogaa'me male najaqachiguilo ñe'me Dios Lepaqal 'me ja 'nalegue, qama'le 'uo da'me 'lañaĝa'j da'me 'yaĝa'tape jodaa'me Dios 'laqataqa.
ACT.4.32	Ena'uaque joga'me p'etaqadaiquipi jo'ne jalcote nach'ega nale ga'me nometeguet nataq'aen lelnataĝa'j. Qaya'te gamachaqaega eetapega mach'e loĝot ga'me jo'ne te'me yauana, dite da'me nach'e ena'am loĝo't gaa'me jiyaĝa'u laqaya'. 
ACT.4.33	Jogaa'me napaĝaguenataqa 'uo da'me 'lañaĝa'j da'me dapaĝaguenataĝatapec da'me 'liyelaĝajoĝoc ñe'me Jaliaĝanec Jesús, qama'le jalcote da'me Dios yichoĝode'n ena'uaque jogaa'me. 
ACT.4.34	Jogaa'me qaya'te gamachaqaega ta'le 'uo da'me louenaĝanaĝac, qa'a gaa'me jo'ne uo'oe gaa'me 'nale'u nataq'aen 'lachaqa'te, yeme'n jogaa'me, qama'le jaga'me laicaua 
ACT.4.35	qoyen yelodelegue nale gaa'me napaĝaguenataqa, qaedi mach'e 'yatetedac da'me naloqochichilo ga'me maliaĝa 'uo da'me louenaĝanaĝa'j. 
ACT.4.36	Nach'eda da'me eeta ca'li ñe'me lecochaĝaua' gaa'me tamenaĝaiqui lo'ol jo'ne lenaĝat José, mach'e yataqachiñe 'lachaqa' jaga'me nepe jo'ne Chipre, qama'le jogaa'me namaĝa's e'n lenaĝat laqaya Bernabé (jo'ne yelo'teguet: “C'oĝot da'me noyaĝanataĝanaĝac.”) 
ACT.4.37	Jenjo' jiyaĝaua 'uo ga'me 'naleua, qama'le yemen nataq'aen yanema jaga'me laicaua jogaa'me namaĝa's.
ACT.5.1	Qalaĝaja 'uo ñe'me onolec, lenaĝat Ananías, naloteguet jañe'me loua Safira, da'me yeme'n ga'me 'naleua'. 
ACT.5.2	Jenjo' jiyaĝaua, jo'ne naloteguet ga'me lelnataĝac jaga'me loua, navidiñe jaga'me lae 'uo nauedela't jaga'me laicaua qama'le jaga'me lae yanema joga'me Jesús lamaĝa's. 
ACT.5.3	Pedro enaac:
ACT.5.3	—Ananías, ¿toqoch'e auajeta ta'le Satanás am nomat nataq'aen am 'yetec da'me auoqovin ñe'me Dios Lepaqal jo'ne ja 'nalegue, da'me auen colaĝaye jaga'me lajo'vi ga'me a'naleua? 
ACT.5.4	¿Jeele ja adoĝot joona jogamaĝa aleua? Nataq'aen queda'me auemen, ¿qo'li ja adoqote jagamaĝa laicaua? ¿Toqoch'e naq'aeta ga'me adelnataĝac qama'le aua'uo dojo'? Ja auoqovi'n gaa'me ch'e jiyaĝa'u dite ñe'me Dios.
ACT.5.5	Ca'li domachiya dojo', Ananías 'naqañe qama'le yeleu. Qama'le ena'uaque gaa'me jo'ne yauachigui yataqachiñe najaqachiguilo da'me loqolanaqa't. 
ACT.5.6	Chane'eja uo'oe gaa'me nejo' jo'ne yec'adeta lecoĝodiñe ga'me lapat qama'le yedodegue qaedi yijediñi.
ACT.5.7	Yenoĝodegue ca'li ga'me tres horas da'me yenoĝoneuo jañe'me loua di'me Ananías, ja yayaten ga'me 'uo ca'li. 
ACT.5.8	Pedro yachimaĝata jañe'me:
ACT.5.8	—Jayem a'uaĝatem, ¿qo'li yepaquichigui jañe'me lajo'vi jo'ne qo'mi a'uaĝatapema da'me auemeñi ga'me a'naleuai?
ACT.5.8	Jaga'me 'yateguet:
ACT.5.8	—Jaja'a, naqaeñe lajo'vi.
ACT.5.9	Pedro enaac:
ACT.5.9	—¿Toqoch'e mach'e ami da'me anayachiñeya't qaedi auapiyeñi ñe'me Jaliaĝanec Lepaqal? Na'cha'aeta na'me yedodegue di'me adoua qaedi yijediñi qama'le nayi da'me am, nach'e ena'am yedodegue qomle.
ACT.5.10	Uayaloqota't taĝa Safira 'naqañe da'me yeleu ga'me nechateta'ña ñe'me Pedro. Ca'li yenoĝodeuo gaa'me nejo', qama'le yejomedalegue da'me joote yeleu, nach'e ena'am yedodegue yacheda'ña lae di'me loua da'me yijediñi. 
ACT.5.11	Qama'le ena'uaque ga'me nepi'iyaĝa'upi, nataq'aen ena'uaque gaa'me jo'ne nometedelegue da'me dojo', yataqachiñe najaqachiguilo da'me loqolanaqa't ca'li.
ACT.5.12	Na'yalo qoyen da'me yauo'oe gaa'me qayoĝode' 'nanaqa nataq'aen nañoqotaĝanaĝaco jo'ne qoyaloĝonalo ga'me jiyaĝadipi; nataq'aen ena'uaque jogaa'me yemeda'a nale ga'me Salomón najom. 
ACT.5.13	Qalaĝaja gaa'me jiyaĝa'u laqaya' qaya'te gamachaqaega ta'le ch'e lichiquetelegue da'me davitapegueta, mate mane'e yema ga'me noic jalcote da'me qoyen p'ajodaye. 
ACT.5.14	Nataq'aen nichiquetaye ga'me jiyaĝadipi, gaa'me jiyaĝa'u choqogaa'me yauo', jo'ne p'iida'a ñe'me Jaliaĝanec. 
ACT.5.15	Qoyedode'ga ga'me leuaĝaiquipi da'me loqoeyaĝac, qoyachetalo'te ga'me lela'te nataq'aen 'lochaĝala'te qaedi da'me Pedro tae'di qama'le uotaĝa ch'e lepaqal ga'me tatelo'te jogaa'me. 
ACT.5.16	Choqogaa'me noyaqolqa jo'ne ñeje'gue di'me Jerusalén qayoĝode' gaa'me jiyaĝa'u jo'ne yec'adeta yache'tape gaa'me leuaĝayaqa nataq'aen jiyaĝa'u jo'ne yeloiquiaĝa'tape ñe'me payac lepaqal jo'ne ja no'en; qama'le ena'uaque jogaa'me qoye'n yemedegue.
ACT.5.17	Ñe'me tamenaĝaiqui lo'olpi lejaliaĝanec nataq'aen jogaa'me uetedaue da'me 'loyaĝa'j joga'me saduceopi jo'ne ueteda'ajop joñe'me yataqachiñe najaqachiguilo da'me lep'aguenataĝanaĝa'j, 
ACT.5.18	qama'le yecoñe't jogaa'me namaĝa's qaedi qoyanedaue jaga'me coñetaĝanaĝaiqui jogaa'me. 
ACT.5.19	Qalaĝaja 'uo ñe'me piyem le'ec jo'ne chiyaqaje'ma ñe'me Jaliaĝanec, ca'li pi'yaq 'youatedegue gaa'me najo'mi jaga'me coñetaĝanaĝaiqui, qama'le yauedegue, enaac: 
ACT.5.20	“Jamoyi, qama'le anechachiñi da'me auec'achiya ga'me tamenaĝaiqui, a'uaĝachetapema ena'uaque daa'me noyaqa da'me dojo' 'naqataĝanaĝac jo'ne chiyaqayi da'me 'noyaĝac.” 
ACT.5.21	Queda'me naq'aeta da'me domachita, ca'li ne'teta ga'me nolo' laqaya, tadoue ga'me tamenaĝaiqui qama'le paja'a dapaĝaguenataĝa'n.
ACT.5.21	Chane'eja ñe'me lejaliaĝane'j ga'me tamenaĝaiqui lo'olpi nataq'aen jogaa'me ueteda'ajop ñe'me yiyaĝanalo yema ga'me 'yaĝaicachidipi jo'ne israelpi qaedi yec'adeta ga'me dajoya't gaa'me p'ajodaye jiyaĝa'u, qama'le qodelataĝanalo gaa'me namaĝa's jo'ne netedaue jaga'me coñetaĝanaĝaiqui. 
ACT.5.22	Qalaĝaja ca'li gaa'me coico laje' yovideta jaga'me coñetaĝanaĝaiqui, ja qoyauanalo. Chane'eja ga'me 'laqataĝanaĝa'j da'me 'viyela', 
ACT.5.23	enapega't:
ACT.5.23	—Jauanaĝa jaga'me coñetaĝanaĝaiqui da'me yataqachiñe nedo'ta't da'me napadichiguilo gaa'me jo'mi, nataq'aen gaa'me vitaĝayaqa p'adegue uetaue'ta gaa'me jo'mi; qalaĝaja ca'li jo'ouataĝaye, qaya'te gamachaqaega jauanaĝa ga'me p'auo.
ACT.5.24	Mane'e ca'li domachita, ñe'me lejaliaĝanec ga'me vitaĝayaqa ga'me tamenaĝaiqui nataq'aen joga'me tamenaĝaiqui lo'olpi nenatetapega't da'me jach'e jogamaĝa 'uo qomle ga'me dajo'tague da'me dojo'. 
ACT.5.25	Qanach'ega ua'a ca'li 'uo ga'me yovidauo, jo'ne eet'oi:
ACT.5.25	—Jogaa'me jo'ne auañetedaue jaga'me coñetaĝanaĝaiqui, uetedaue nayi ga'me tamenaĝaiqui yapaĝague'tape ga'me jiyaĝadipi.
ACT.5.26	Joñe'me lejaliaĝane'j ga'me vitaĝaiquipi, nach'e ena'am gaa'me vitaĝayaqa, yitaĝa dajoyilo ca'li qaedi nauedeuo; qalaĝaja ja yauaĝalo'te jogaa'me, qa'a t'oidapega ga'me jiyaĝadipi ta'le qoyijaĝaque ga'me qadipi. 
ACT.5.27	Ca'li yovi't, qama'le qoyaue'ualo gaa'me jiyaĝa'u p'ajodaye 'me dajo'ta't, ñe'me lejaliaĝane'j ga'me tamenaĝaiqui lo'olpi, eetojo':
ACT.5.28	—Qo'mi yataqachiñe ja qaualajaĝa'ta da'me ami je'elataqatapeguema da'me yitaĝa auapaĝagueñitapec ñe'me jiyaĝaua. Qama'le ¿jach'e ga'me auauoyi? Yataqachiñe aueñi yema'ña da'me dojo' adapaĝaguenataĝanaĝaqui jena'me jenjo' Jerusalén, choqoda'me uoja'eda nayi jetaque qo'mi qoyep'aĝalo'te dojo' leleuaĝa di'me jiyaĝaua.
ACT.5.29	Pedro nataq'aen gaa'me namaĝa's laqaya' 'yadeteguet:
ACT.5.29	—Mach'e qa'nelopaguec da'me je'etaq ga'me qo'mi yamaĝalo'te ñe'me Dios jo'ne ja yiyamaĝaden ga'me jiyaĝadipi. 
ACT.5.30	Ñe'me Nedios dia'me qadet'al nach'eñe 'niyelaĝachijeguem ñe'me Jesús, nach'eñe jo'ne aualachi ca'li auachiyalegue jaga'me sodoso da'me aueñi netaĝatañe. 
ACT.5.31	Dios yañijeguem qama'le yana'ña na'me yayaten, qama'le en najoĝola' nataq'aen nec'alaĝaiqui qaedi ga'me Israel c'oqo'tepi 'viyelaĝadeta ñe'me Dios qama'le yacoteguet da'me qoyapalaĝa't daa'me loeco. 
ACT.5.32	Nach'eda dojo' qo'mi aqataĝanaĝayaqa, qama'le nach'e ena'am ñe'me Lepaqal ja 'nalegue, jo'ne Dios yanema ga'me jo'ne yoqochideta joñe'me.
ACT.5.33	Ca'li domachita da'me dojo', qama'le dalemata'y nataq'aen jetaque yala't jogaa'me. 
ACT.5.34	Qalaĝaja 'uo ñe'me jiyaĝaua jo'ne uetauelo ga'me p'ajodaye jo'ne fariseo, lenaĝat Gamaliel, jo'ne nach'e ena'am uetauelo ga'me judiopi napaĝaguenoqo'tpi, jenjo' jo'ne yema ga'me noic yataqachiñe qouatec'a. Jenjo' jiyaĝaua ñechachiñe ca'li qama'le damaĝajoĝolegue da'me cha'li qoyen p'adegue gaa'me namaĝa's. 
ACT.5.35	Yem qama'le enapegalo gaa'me jaliaĝanaqa laqaya':
ACT.5.35	—Ami Israel c'oqo'tepi, 'noota qom achiya'aguet ga'me jo'ne a'vichiyeque naa'me naajo' jiyaĝa'u. 
ACT.5.36	Qa'a ja copaja'a quelqaya ñijeguem di'me Teudas, eetapela't jiyaĝaua jo'ne 'uo da'me yaqanatet, qama'le uo'oe ga'me cuatrocientos jo'ne quetedapegue'. Qalaĝaja di'me qoyalat ca'li, nataq'aen gaa'me lauegaqataqa nelagaĝa, qama'le ua'a ca'li yema yenoĝonegue. 
ACT.5.37	Ca'li cop'a da'me dojo', noloqo'ote ca'li qoya'uo ga'me nedela't ga'me jiyaĝadipi, ñijeguem di'me Judas Galilea le'ec, qama'le yaqanateta da'me uo'oe gaa'me lauegaqataqa; qalaĝaja nach'e ena'am qoyalat, qama'le ena'uaque ga'me nelagaĝa gaa'me lauegaqataqa. 
ACT.5.38	Qo'che' ami ñoqoteteneque da'me aĝañi'tape naa'me naajo' jiyaĝa'u nataq'aen ena'te aualequechiñe' jogaa'me. Qa'a qom jenjo' 'nonataĝanaĝac mach'e loequiaĝa'j gaa'me jiyaĝa'u qama'le yenoĝonegue; 
ACT.5.39	qalaĝaja qom loequenataĝanaĝac ñe'me Dios qama'le ja auaqanachichi ta'le anomachi. Achiya'aguet da'me dojo', qa'a ja auayachiñe da'me ma'te aueloquitapegue' jodamaĝa ñe'me Dios.
ACT.5.39	Qama'le jogaa'me yoqochideta. 
ACT.5.40	Chane'eja qoyiyaĝane'galo gaa'me namaĝa's, qoye'uaĝa'n nataq'aen qoyecochaĝateque ta'le quetedalegue da'me lañoqotaĝanaĝac ñe'me Jesús; yem qama'le qoyejodegue. 
ACT.5.41	Jogaa'me Jesús lamaĝa's yenoĝodegue, queda'ae ga'me ueteda'a gaa'me jaliaĝanaqa, yataqachiñe made'tape queda'me Dios yaje'tem da'me qoya'uo lachoĝode'j qa'a yajouaĝat da'me lenaĝat ñe'me Jesús. 
ACT.5.42	Yemeda jaa'me noloqo'ote dapaĝaguenataĝa'tape nataq'aen 'yaĝatetedac da'me onaĝaic 'laqataĝanaĝac ñe'me Jesús mach'e Dios Liquiyac, nale uetedaue ga'me tamenaĝaiqui nataq'aen nale ueteda'a gaa'me 'nachaqa'te.
ACT.6.1	Jaa'me jaajo' noloqo'ote, queda'me nichiquetaye ga'me jiyaĝadipi jo'ne p'etaqadaiquipi, qama'le gaa'me jo'ne yadenaĝa't daa'me griego 'laqataqa male necotayapegue'to gaa'me jo'ne yadenaĝa't daa'me hebreo 'laqataqa, eetedapega queda'me ja yataqachiñe qoyeloja'agueta gaa'me p'ail jo'ne griega lajel nale 'uo ga'me qolecochaĝanegueta jo'ne nalochiguilo gaa'me noloqo'ote. 
ACT.6.2	Qama'le jogaa'me doce namaĝa's yemata'a'ajalo ena'uaque ga'me p'etaqadaiquipi, qama'le yanema da'me 'laqata'j:
ACT.6.2	—Ja 'noota ta'le janaĝajoĝoñe da'me ja'aĝataqatac da'me dojo' 'laqataĝanaĝac ñe'me Dios qaedi ma'te qadema'a da'me jeloĝolegue da'me qolecochiyalo gaa'me p'ail. 
ACT.6.3	Chane'eja, ami yaqaya'olqa, aueloyapiye gaa'me siete jiyaĝa'u jo'ne qoyateto'n queda'me najaqachiguilo ñe'me Dios Lepaqal nataq'aen yatenaĝanaĝayaqa, qaedi jenaĝa yelodelegue da'me dojo' 'nonataĝanaĝac. 
ACT.6.4	Qama'le da'me qo'mi qamqa'me qolaqatalegue da'me qanetamenaĝac nataq'aen jechoĝotaqatac da'me 'naqataĝanaĝac jo'ne chiyoĝogue ñe'me Dios.
ACT.6.5	Ena'uaque jogaa'me niyamaĝadidiye da'me dojo', qama'le qo'yatetelegue ñe'me Esteban, jiyaĝaua jo'ne yataqatelegue da'me lepe'e nataq'aen najaqachigui ñe'me Dios Lepaqal jo'ne ja 'nalegue, choqoñe'me Felipe, ga'me Prócoro, ga'me Nicanor, ga'me Timón, ga'me Pármenas nataq'aen ñe'me Nicolás nach'eñe Antioquía le'ec jo'ne joca'li uetaue da'me lepe'e' ga'me judiopi. 
ACT.6.6	Qama'le qoyauegalo gaa'me namaĝa's jogaa'me, qaedi yachalo'te naa'me loua' da'me netamelo'te. 
ACT.6.7	Joda'me 'laqataĝanaĝac ñe'me Dios nichiquetaye da'me qo'yaĝatetac, qama'le ga'me p'etaqadaiquipi jo'ne Jerusalén laje'pi jalcote da'me nichiquetaye, chayovida'alo qayoĝode' ga'me judiopi tamenaĝaiqui lo'olpi yacoteguet da'me 'naqataĝanaĝac.
ACT.6.8	Esteban, najaqachigui da'me 'lañaĝac nataq'aen da'me liyalaqataĝanaĝac ñe'me Dios, yauo'oe ga'me nañoqotaĝanaĝaco jo'ne qoyoqoye'ema nataq'aen 'nanaqa 'me yaloĝotapegalo ga'me noic. 
ACT.6.9	Uo'oe gaa'me jo'ne chiyoqodaue ga'me judiopi nemaĝaiqui lenaĝat «Jogaa'me qoyejodegue», nach'e ena'ama gaa'me chiyoqoda'a di'me Cirene, di'me Alejandría, di'me Cilicia nataq'aen di'me Asia, paja'a necotedapegue' ca'li ñe'me Esteban; 
ACT.6.10	qalaĝaja ja yaqanate't ta'le nichateda'aguet, qa'a daa'me 'laqataqa 'uo da'me layatenaĝanaĝa'j jo'ne yanema ñe'me Dios Lepaqal jo'ne ja 'nalegue. 
ACT.6.11	Uo'oe gaa'me qoyejete'n qaedi yachimaĝachidiñe gaa'me 'laqataqa jo'ne eetedapega domachiyalo gaa'me 'laqataqa jo'ne ye'uetedac ñe'me Moisés nataq'aen ñe'me Dios. 
ACT.6.12	Qama'le naq'aeta da'me dojo' yauote da'me ja en 'te niyamaĝa q'ae'n ga'me jiyaĝadipi, joga'me 'yaĝaicachidipi nataq'aen ga'me judiopi napaĝaguenoqo'tpi; qama'le necodidiye ñe'me Esteban, da'me yaue'j da'me qoyen yec'ata ga'me lemaĝaiqui gaa'me p'ajodaye. 
ACT.6.13	Choqoda'me qoyauo'oe gaa'me choqotaĝanaĝayaqa jo'ne pecayaqa, jo'ne eetojo' ga'me 'laqata'j:
ACT.6.13	—Jenjo' jiyaĝaua ja yaĝadiñi gaa'me 'laqataqa jo'ne nautetedapega ga'me ja 'nalegue tamenaĝaiqui nataq'aen nautenalo daa'me Dios lamaĝajoĝonaĝaco. 
ACT.6.14	Jomachaĝa da'me 'yaĝatetac ga'me Jesús Nazaret le'ec, da'me enaac nejoyiñe qomle ga'me tamenaĝaiqui, nataq'aen da'me janaqa'ac qat'oyaĝac jo'ne Moisés qo'mi yepotanegueta yadalaĝat qomle.
ACT.6.15	Gaa'me jaliaĝanaqa nataq'aen ena'uaque ga'me ueteda'a ga'me ñechidiñe, ca'li yec'ate'n ñe'me Esteban qama'le yauata da'me latajoĝoc ena'am ga'me piyem le'ec.
ACT.7.1	Ñe'me lejaliaĝane'j ga'me tamenaĝaiqui lo'olpi yachimaĝata ñe'me Esteban qom yataqachiñe eja da'me qo'yaĝatetac ñe'me, 
ACT.7.2	qama'le ñe'me 'yateguet: “Ami yaqaya'olqa, nataq'aen net'alpi, cha'li jayem anaquiaĝañiya: ñe'me Qanedios jo'ne 'uo da'me 'lonaĝa naloĝoneguet ñe'me Abraham jo'ne mach'e jachiyojoĝoguet ca'li ue'ta di'me Mesopotamia, ca'li tatalegue da'me yec'ata di'me Harán qaedi na'ña, 
ACT.7.3	qama'le yanem da'me 'laqatac: «Oca'e jena'me a'naleua nataq'aen gaa'me adaqaya'olqa, qama'le auec'ata ga'me aleua jo'ne am jaloĝona qomle.» 
ACT.7.4	Chane'eja Abraham ca'e ca'li di'me Caldea qaedi yec'ata di'me Harán, ca'li let'a joote yeleu qama'le Dios novidaĝa'teta ñe'me Abraham jena'me jenjo' aleua, jo'ne mach'e at'achaqadi' nayi. 
ACT.7.5	Qalaĝaja qaya'te yanem jo'ne en loĝot joga'me; uotaĝa ga'me ua'a ta'le nechachi'ña. Qalaĝaja eja 'yaĝatem queda'me yanem qomle, qaedi qom yoĝo'yi da'me leleuaĝa qama'le nach'egaua ga'me c'oqo'tepi (mate mane'e jaajo' noloqo'ote ca'li Abraham maliaĝa qaya'te c'oqo'tepi.) 
ACT.7.6	Uoja'eda, Dios 'yaĝatem gaa'me c'oqo'tepi queda'me neda'ña qomle ga'me aleua da'me ena'am ta'le ch'e uoĝoyaqa, nataq'aen da'me qoyen nelataqa qomle nalo'taguet cuatrocientos 'uoidi da'me qoya'uo lachoĝode'j. 
ACT.7.7	Qalaĝaja Dios 'uo da'me 'yaĝatem: «Mach'e jayem ja'uo ne'uaĝanague'j ga'me jiyaĝadipi jo'ne en le'uaqa, nataq'aen qom'che joga'me queda'e ga'me aleua qama'le jayem t'onataĝade'uo jenjo' aleua qama'le jayem t'onataĝade'uo.» 
ACT.7.8	Ca'li nayate'ne' da'me 'naĝateguet, qama'le Abraham Dios yamaĝalegue da'me nichaĝajoĝonaĝac. Qo'che' ñe'me c'oĝot Isaac, ca'li yenoĝodegue ocho gaa'me noloqo'ote da'me niyiñe, qama'le Abraham ya'uo ga'me 'nanaĝat jo'ne nichaĝajoĝonaĝac. Nach'e ena'am 'yetec Isaac ga'me c'oĝot Jacob, qama'le Jacob nach'e ena'am 'yeteque gaa'me c'oqo'te jo'ne nach'egaua let'al gaa'me doce najoĝola'te ga'me israelpi.
ACT.7.9	“Naajo' Jacob c'oqo'tepi, nach'enaua jachoyojoĝogueta 'me qadet'al, jo'ne lanoqole'j José yep'ague'n ca'li, qama'le yeme'n qaedi qoyauegue di'me Egipto. Qalaĝaja Dios ue'tajop ca'li ñe'me José, 
ACT.7.10	yachiyoĝotauelo gaa'me lachitataico nataq'aen lachoĝodeco, yanem da'me layatenaĝanaĝac, nataq'aen ñe'me Egipto laje'pi lejaliaĝane'j en noqopita, lejaliaqa' di'me Egipto, nach'eñe yanem da'me nejaliaĝatelegue di'me Egipto nataq'aen yema gaa'me 'lachaqa' ñe'me jaliaĝanec.
ACT.7.11	“Chane'eja 'uo ca'li ga'me noqouaĝa nataq'aen jalcote ga'me nachitataic ena'uaque Egipto laje' nataq'aen Canaán, qama'le dia'me qadet'al qaya'te yali'j ca'li. 
ACT.7.12	Qalaĝaja ca'li Jacob noma'a da'me Egipto 'uo ga'me niqui'yaĝat qama'le yamaĝategue da'me daja' gaa'me c'oqo'te, nach'egaua mach'e jachiyojoĝogueta jo'ne qadet'al. Jenjo' 'uaechiñe leuoĝo'j jo'ne yauote ca'li. 
ACT.7.13	Ca'li yitaĝa yauote ga'me leuoĝo'j da'me 'viyela' qama'le José natetonegueta gaa'me lachoqolqa, qama'le naq'aeta ñe'me Egipto laje'pi lejaliaĝane'j nometelegue da'me José neqomyaĝac ca'li. 
ACT.7.14	Ca'li yem da'me dojo' qama'le José damaĝajoĝolegue da'me qaedi let'a Jacob nataq'aen ena'uaque ga'me mach'e layi, jo'ne nalo'taguet setenta y cinco ga'me jiyaĝadipi, qoyen yec'adeta di'me Egipto. 
ACT.7.15	Qama'le naq'aeta da'me dojo' ca'li Jacob dajoyi di'me Egipto qaedi na'ña; nataq'aen ua'ña da'me yeleu, choqoda'me nach'e ena'am ueda'ña dia'me qadet'al. 
ACT.7.16	Nataq'aen qoyeditegue di'me Siquem da'me qoyachedaue jaga'me napa'l lae't jo'ne Abraham neuodenaĝat ca'li tayet jaga'me naicaua, 'me chiyoĝoto'oto ga'me Hamor c'oqo'te di'me Siquem.
ACT.7.17	“Qalaĝaja ca'li yauaqa'alo gaa'me noloqo'ote da'me male yepaque'teguelo ena'uaque ga'me Dios 'yaĝatema Abraham jo'ne 'naĝateguet ca'li, ga'me jiyaĝadipi jo'ne israelpi jalcote nichitaye ca'li ue'ta di'me Egipto; 
ACT.7.18	qama'le nach'e ua'a ca'li 'uo ga'me dalaĝaic jaliaĝanec jo'ne nejaliaĝatelegue di'me Egipto, nach'ega jo'ne ja yateton ca'li ñe'me José qa'a joote cop'a da'me qaya. 
ACT.7.19	Jenjo' jaliaĝanec yoqovin ca'li ga'me qadayi, qama'le 'yeteque da'me ja no'en dia'me qadet'al; qoyamaĝalo'te da'me qaedi yegue'm naa'me c'oqo'te nataq'aen yaje'tema da'me qoyala't gaa'me yemta niyidiñe. 
ACT.7.20	Jaajo' noloqo'ote Moisés niyiñe. Nach'eñe notolec yataqachiñe p'ajaye da'me 'lonaĝa, qama'le ga'me let'al neteleta nalo'taguet tres gaa'me auoĝoyaqa. 
ACT.7.21	Mane'e ca'li yovita jo'me laloqo' da'me yegue'm qama'le jañe'me c'oqote ñe'me Egipto laje'pi lejaliaĝane'j yacona ca'li qama'le netela ena'am ta'le yataqachiñe c'oĝot. 
ACT.7.22	Qama'le naq'aeta da'me dojo', Moisés qoyapaĝagueneguet jodaa'me layatenaĝanaĝaco joga'me Egipto laje'pi, qama'le nach'eñe jiyaĝaua jo'ne di'yaĝalo gaa'me 'laqataqa nataq'aen gaa'me 'lonataqa.
ACT.7.23	“Ca'li yauanalo cuarenta ne'uoidi, Moisés nomeguet da'me jetaque dejapichiyalo ga'me israelpi, jo'ne nach'egaua mach'e layi. 
ACT.7.24	Qalaĝaja ca'li yauana ga'me Egipto le'ec da'me ja no'en ga'me 'yetec ga'me mach'e laqaya, qama'le yec'ata qaedi de'uolegue, qama'le yalat ga'me Egipto le'ec. 
ACT.7.25	Qa'a Moisés yepetetapega da'me yayate'n qomle joga'me layi jo'ne israelpi, queda'me nach'eñe ñe'me Dios en na'ya da'me qaedi qoyejodegue; qalaĝaja joga'me ja yetadetedac da'me dojo'. 
ACT.7.26	Ca'li nolo' laqaya, Moisés yejomalo'te gaa'me deloquitapega't jo'ne Israel laje', qama'le jetaque yecochaĝada't, enaac: «Ami mach'e naqaya'; ¿toqoch'e mach'e ami da'me ja no'en da'me auauoyi?» 
ACT.7.27	Chane'eja ga'me jo'ne ja no'en da'me 'yetec ga'me naigaĝaua yamaĝañe ñe'me Moisés, nataq'aen enapega: «¿Jach'e ga'me en am qadejaliaĝanec nataq'aen qanec'atenoqo't? 
ACT.7.28	¿Qo'li jetaque jayem aualat, ena'am da'me aualat jecaet di'me Egipto le'ec?» 
ACT.7.29	Ca'li domachiya da'me dojo', Moisés dajooyi qama'le dajoyi di'me aleua jo'ne Madián. Qama'le ena'am ga'me ch'e 'uoĝoyaic da'me ue'ta ga'me, qama'le yauanalo gaa'me dojolqa c'oqo'te.
ACT.7.30	“Ca'li yenoĝodegue gaa'me cuarenta 'uoidi da'me ue'tague ga'me aleua totapega't, yauaqa'a ga'me qajoĝonaĝa jo'ne Sinaí, qama'le 'uo ga'me piyem le'ec naloĝoneguet jo'ne dole', ena'am ta'le edetañgui jaga'me epaq. 
ACT.7.31	Moisés yoqoch'em ca'li yauana da'me dojo', qama'le ca'li yec'ata da'me jetaque yataqachiñe yec'aten, domachiya da'me lejamaĝa ñe'me Jaliaĝanec enaac: 
ACT.7.32	«Mach'e jayem Nedios jodia'me adet'aldi' 'me auachiyoĝoguet. Jayem Abraham Nedios, nataq'aen Isaac nataq'aen Jacob.» Moisés paja'a yeviloĝolaqatet da'me loqolanaĝa, qama'le ja lichiquetelegue da'me ta'le ch'e yec'aten. 
ACT.7.33	Chane'eja ñe'me Jaliaĝanec yanem da'me 'laqatac: «Anaqa't naa'me adapela'te, qa'a ja 'nalegue jena'me jenjo' oue'ta. 
ACT.7.34	Yataqachiñe di'yoqochigui jauana da'me lachoĝodec ga'me yalaqapi jo'ne ue'ta di'me Egipto. Joote jomachiya da'me lachitataic, qama'le ñenochiñe qaedi ñec'alaĝatedegue. Chane'eja oc qomle, da'me am jamaĝague di'me Egipto.»
ACT.7.35	“Mate mane'e jogaa'me ja yacoteguet ñe'me Moisés nataq'aen eedapega ca'li: «¿Jach'e ga'me en am qadejaliaĝanec nataq'aen qanec'atenoqo't?», Dios yamaq ca'li ena'am ga'me jaliaĝanec nataq'aen dec'alaqataĝanac, nach'eñe ñe'me piyem le'ec ca'li naloĝoneguet ena'am ta'le yavic jaga'me yaĝat. 
ACT.7.36	Qama'le Moisés ec ca'li nach'eñe jo'ne chiyoĝotauelo qadet'alpi di'me Egipto, ca'li yem da'me yaloĝo'n gaa'me nañoqotaĝanaĝaco jo'ne p'ajodaye ca'li ue'ta di'me Egipto, nataq'aen ca'li ua'a ga'me noĝop let'a jo'ne lenaĝat da'me Noĝop Tomaĝadaic, nataq'aen ga'me cuarenta 'uoidi ca'li ue'ta ga'me aleua totapega't. 
ACT.7.37	Jenjo' nach'ena Moisés jo'ne 'yaĝatema ga'me israelpi: «Dios ya'uo qomle da'me 'uo ga'me ami chiyaqauelo jo'ne 'laqataĝanaĝanec, ena'am da'me jayem.» 
ACT.7.38	Nataq'aen ca'li Moisés yema'ña ga'me aleua jo'ne totapega't nach'e Moisés p'ayapeguet ca'li ga'me piyem le'ec jo'ne naloĝoneguet di'me qajoĝonaĝa jo'ne Sinaí nataq'aen dia'me qadet'al; nach'eñe qoyanema gaa'me 'naqataqa jo'ne chiyaqauelo da'me 'noyaĝac qaedi qo'mi yaqauaqatenouelo.
ACT.7.39	“Qalaĝaja dia'me qadet'al ja jetaque yoqochideta, dite da'me 'yotatedac, nataq'aen jetaque 'viyelaĝadeta di'me Egipto. 
ACT.7.40	Aarón qo'enapega ca'li: «Auauo'oe gaa'me jep'iyaqalo qaedi qo'mi yauequete', qa'a ja jayatenaq ñe'me Moisés ga'me eeta jo'ne qo'mi yachiyoĝoteda'a di'me Egipto.» 
ACT.7.41	Chane'eja ye't jaga'me nequi'i jo'ne p'iida'a, ena'am ga'me uaca c'oĝot, qama'le yala't gaa'me yejidi qaedi qoyanoto da'me e'n lajaqaje'j nataq'aen yauote ga'me niqui'yaĝac jo'ne 'nonaĝachidegue ga'me p'iida'a jo'ne mach'egaua 'lonata'j ca'li. 
ACT.7.42	Jouaĝat da'me dojo', Dios ja uetauelo jogaa'me qama'le yaje'tema da'me netametapecoto ga'me uaqachiñi jo'ne piyem laje', qa'a nach'e naq'aeta Dios 'laqataĝanaĝanaqa ledii's jo'ne enaac:
ACT.7.42	«Ami israelpi, ¿Qo'li naqaeda da'me jayem auañem ga'me adajaqajequi jo'ne aviquiyoue,
ACT.7.42	ca'li ovi'ta ga'me aleua totapega't nalo'taguet cuarenta 'uoidi?
ACT.7.43	Ja naq'aeta da'me dojo',
ACT.7.43	dite da'me auañeya'ña di'me chalataqa ja 'nalegue ga'me auep'iiya'a Moloc
ACT.7.43	nataq'aen ga'me uaqachiñi ñe'me auep'iiya'a Refán,
ACT.7.43	ch'e lequi'il gaa'me qop'iyapegalo
ACT.7.43	jo'ne mach'e ami a'vichi' qaedi a'nonaĝachiguilo.
ACT.7.43	Qo'che' nayi ami jaje'tema da'me ami qo'yodetapegue'to
ACT.7.43	chayovida'a anapaquiyalegue di'me Babilonia.»
ACT.7.44	“Nach'e naq'aeta dia'me qadet'al 'uo ga'me jo'ne ch'e qoyen lomachaĝaiqui da'me 'naĝategueta ñe'me Dios ga'me aleua totapega't, da'me 'netague joga'me nach'eda da'me Dios yamaĝalegue ca'li ñe'me Moisés, da'me yanem da'me 'laqatac qaedi yepagaqate'tegue ga'me 'loyaĝac ga'me yauana joca'li. 
ACT.7.45	Nach'eda dojo' ua'ajopa dia'me qadet'al jo'ne jachiyojoĝogueta, qama'le jogaa'me jo'ne quetedapegue' ñe'me Josué yachi'y ca'li deuodaĝatec ga'me aleua jo'ne 'lachaqa't ga'me jiyaĝadipi laqaya', jo'ne Dios yamaĝadegue ca'li en queda'ae ga'me ladi'j jogaa'me. Nach'ega ue'ta chayovida'a gaa'me noloqo'ote ca'li novi' ñe'me David. 
ACT.7.46	Qama'le jenjo' Dios yanem da'me liyalaqataĝanaĝac, chane'eja yiyaĝanaque 'lachaqa't ga'me Jacob c'oqo'tepi; 
ACT.7.47	qalaĝaja nach'eñe Salomón ye'et ca'li ga'me tamenaĝaiqui t'adaic jo'ne Dios loĝot. 
ACT.7.48	Mate mane'e Dios ja netaue ga'me tamenaĝaiqui jo'ne jiyaĝaua 'lonatac. Nach'e naq'aeta da'me Dios 'laqataĝanaĝanec 'laqatac:
ACT.7.49	«Da'me daja' piyem mach'e yejaliaqa'
ACT.7.49	nataq'aen jena'me aleua mach'e yapiaĝala'.
ACT.7.49	¿Jach'e jogamaĝa eeta da'me 'loyaĝac ga'me emec
ACT.7.49	jo'ne jayem a'vichiyem?»
ACT.7.49	Naq'aeta da'me 'laqatac ñe'me Jaliaĝanec:
ACT.7.49	«¿Jach'e jogamaĝa 'yachaqa' da'me 'ñomategue,
ACT.7.50	queda'me mach'e jayem 'yonataqa ena'uaque gaa'me uo'oe?»
ACT.7.51	“Qalaĝaja ami, nach'eda da'me ja damichiguilo naa'me adai'lidi' nataq'aen naa'me adequetela lacodi' choqonaa'me adai'lidi' chiyoĝo's. Nach'eda da'me anauchiñetapega ñe'me Dios Lepaqal jo'ne ja 'nalegue, yataqachiñe auañiya'ama dia'me adet'aldi'. 
ACT.7.52	¿Jach'e jogamaĝa Dios 'laqataĝanaĝanec jo'ne maqachaĝa ja ja no'en da'me 'yetedec dia'me adet'aldi'? Jodia'me yala't gaa'me jo'ne te'me 'yaĝatetapema da'me lovidaĝac ñe'me jo'ne chimaqachiñe, qama'le nayi queda'me jenjo' jo'ne chimaqachiñe joote novi', qama'te mach'e ami da'me ap'aelegue qama'le aualachi ca'li. 
ACT.7.53	Nach'eñaua ñaa'me piyem laje' jo'ne ami yanema daa'me Dios lamaĝajoĝonaĝaco, qama'te ja auoqochiyalo.”
ACT.7.54	Ca'li domachiyalo naa'me naajo', qama'le de'uoya'ape nataq'aen yejeda'ajalo naa'me lodaitel da'me yauaĝadelegue ñe'me Esteban. 
ACT.7.55	Qalaĝaja ñe'me, najaqachigui ñe'me Dios Lepaqal, yeloje'mec di'me piyem qama'le yauana da'me 'lonaĝac joñe'me Dios, nataq'aen Jesús nechateta'ña ga'me p'aye yayaten ñe'me Dios. 
ACT.7.56	Chane'eja enaac:
ACT.7.56	—¡Auec'achiñe! ¡Jauana di'me piyem da'me 'nouatetaye nataq'aen ñe'me Jiyaĝaua Lec'oĝot jo'ne nechateta'ña yayaten ñe'me Dios!
ACT.7.57	Qalaĝaja jogaa'me yapadiñelo naa'me lequetela laco, nataq'aen 'yalaĝadelegue da'me yec'adeta ñe'me. 
ACT.7.58	Qoyachiyoĝotaue ga'me noic da'me qoyaueguegue qama'le qoyajaĝaque ga'me qadipi; gaa'me jo'ne eetapela'ajalo choqotaĝanaĝayaqa jo'ne nauteta di'me, yepotateguet ga'me leuo qaedi netelalo ñe'me nejoq lenaĝat Saulo.
ACT.7.59	Mate mane'e da'me qoyajaĝaque ga'me qadipi, Esteban enaac ca'li netamen: “Jaliaĝanec Jesús, ¡auaconeguet jena'me yepaqal!” 
ACT.7.60	Yem qama'le yejoidiñe naa'me leliquetel, netenec ga'me 'laqatac: “¡Am Jaliaĝanec, ena'te aueloyi qomle da'me lajouaĝaje't jena'me jiyaĝadipi!”
ACT.7.60	Da'me joote nenaĝategue da'me dojo', qama'le yeleu.
ACT.8.1	Saulo nechatetañe yec'atetac da'me Esteban leleuaĝa. Nach'ejo jojo' nolo', ga'me p'etaqadaiquipi yataqachiñe jalcote da'me necanague'j di'me Jerusalén. Ena'uaque jo'me qamaĝaya't gaa'me namaĝa's, nelagaĝatedelegue di'me aleua Judea nataq'aen Samaria. 
ACT.8.2	Uo'oe gaa'me jiyaĝa'u jo'ne choĝodenataĝanaĝayaqa yijediñi Esteban nataq'aen noyetedapelegue joga'me. 
ACT.8.3	Saulo qamqa'me yema'a da'me yecaa'tape jogaa'me p'etaqadaiquipi, nataq'aen quetayilo ga'me emaqapi, nauegapeguegue ga'me jiyaĝadipi nataq'aen yauodipi qaedi yamaĝauelo ga'me coñetaĝanaĝaiqui.
ACT.8.4	Qalaĝaja gaa'me jo'ne chiyoqodaue di'me Jerusalén da'me eque', ena'uaque naa'me tayapegue'galo 'yaĝatetedac da'me onaĝaic 'naqataĝanaĝac. 
ACT.8.5	Felipe, jo'ne chiyaqauelo jogaa'me, dajoyi di'me laeñi ga'me noic jo'ne Samaria, qama'le paja'a da'me 'yaĝatetac ñe'me Cristo. 
ACT.8.6	Ga'me jiyaĝadipi yema'a't nale, nataq'aen ena'uaque jogaa'me naquiaĝatedapega ga'me jo'ne Felipe nenaĝategue, qa'a yauanalo gaa'me 'nanaqa jo'ne p'ajodaye jo'ne yauo'oe ñe'me. 
ACT.8.7	Qama'le qoyen yemedegue ca'li qayoĝode' gaa'me jiyaĝa'u jo'ne netayelo ga'me nepaqa'li jo'ne ja 'noe'n, qama'le ga'me nepaqa'li chiyaqauelo jogaa'me 'nalaqatedapejeguem; nataq'aen qayoĝode' gaa'me choĝolaĝayaqa jogaa'me ja daconaĝanapiye'ajalo qoyen yemedegue ca'li. 
ACT.8.8	Nach'eda dojo' chiyaqayi da'me jalcote da'me made'tapolqa ga'me jiyaĝadipi jo'ne na'ña ga'me noic.
ACT.8.9	Qalaĝaja 'uo ca'li ñe'me 'lachaqaidi lenaĝat Simón, jo'ne joote joca'li da'me 'yetetac da'me napinec nataq'aen jo'ne yoqovi'tape ca'li ga'me jiyaĝadipi di'me Samaria, eetapela't jiyaĝaua jo'ne p'ajaye. 
ACT.8.10	Ena'uaque, chiyoqo'tegueta gaa'me najodolqa chayovida'alo gaa'me 'yaĝayaqa, yataqachiñe naquiaĝateta nataq'aen enapega't: “Jenjo' nach'ena qoyenaqatetapec «Da'me lañoqotaĝanaĝac p'ajaye ñe'me Dios.»”
ACT.8.11	Qama'le yoqochideta, qa'a da'me napinec yoqovi'n jogaa'me chiyoqo'teguet gaa'me copa'alo noloqo'ote, 
ACT.8.12	qalaĝaja ca'li male yacoteguet da'me onaĝaic 'naqataĝanaĝac jo'ne Felipe 'yaĝatetac, da'me lejaliaĝa ñe'me Dios nataq'aen Jesucristo, qama'le ga'me jiyaĝadipi nataq'aen yauodipi yacoteguet da'me nachilaĝanataĝanaĝac. 
ACT.8.13	Qama'le chayovida'a mach'eñe Simón p'iya'a, qama'le qonachilaĝan, qama'le paja'a naequetapegue' ñe'me Felipe, yoqochetapeguema gaa'me p'ajodaye nañoqotaĝanaĝaco nataq'aen 'nanaqa jo'ne yauanalo.
ACT.8.14	Ca'li gaa'me namaĝa's jo'ne ueteda'a di'me Jerusalén yanoma'alo jogaa'me Samaria laje' queda'me yacoteguet da'me 'naqataĝanaĝac 'me chiyoĝogue ñe'me Dios, qama'le yamaĝategue da'me daja' ñe'me Pedro nataq'aen Juan. 
ACT.8.15	Mane'e da'me yovi't, netamelo'te ga'me p'etaqadaiquipi di'me Samaria, qaedi yacoteguet ñe'me Dios Lepaqal jo'ne ja 'nalegue. 
ACT.8.16	Qa'a maliaĝa qaya'te yaconeguet ñe'me Dios Lepaqal jogaa'me; jaldata da'me yacoteguet da'me nachilaĝanataĝanaĝac queda'me lenaĝat ñe'me Jaliaĝanec Jesús. 
ACT.8.17	Chane'eja Pedro nataq'aen Juan yachalo'te naa'me loua' da'me netamelo'te, qama'le naq'aeta da'me yacoteguet ñe'me Dios Lepaqal.
ACT.8.18	Ñe'me Simón, mane'e da'me yauana ñe'me Dios Lepaqal da'me novi' ca'li jogaa'me namaĝa's netamelo'te ga'me jiyaĝadipi, qama'le jetaque dejetenaĝanot jaga'me naicaua, 
ACT.8.19	qama'le enaac:
ACT.8.19	—Nach'e ena'am jayem auañem dojo' nañoqotaĝanaĝac, qaedi gamachaqaega jo'ne ñetamelegue nach'e ena'am yaconeguet ñe'me Dios Lepaqal ja 'nalegue.
ACT.8.20	Chane'eja Pedro 'yateguet:
ACT.8.20	—¡'Noota qom jaga'me anaicaua am qoyemeguet, yajouaĝat da'me jetaque auen tayí jaga'me anaicaua ga'me jo'ne yeyala'ac ñe'me Dios! 
ACT.8.21	Am qa'a ja am 'te tachigui ta'le adiyamaqa'teguet ta'le auaconeguet, qa'a na'me adauel jo'ne yauan ñe'me Dios ja chimaqachiñe. 
ACT.8.22	Aueguem da'me dojo' ja no'en jo'ne am ue'tajop, nataq'aen anachoĝodenot ñe'me Dios qaedi yapalaĝat dojo' adoec queda'me naq'aeta da'me adelnataĝac. 
ACT.8.23	Qa'a jauana da'me yataqachiñe qaya'te lamaic na'me adauel nataq'aen am yecoñe' da'me ja no'en.
ACT.8.24	Simón 'yateguet:
ACT.8.24	—Anetameñi, jayem aualoĝoñilegue ñe'me Jaliaĝanec, qaedi ja jayem 'te yedalegue dojo' jo'ne jayem a'uaĝachetapem.
ACT.8.25	Ca'li yem da'me 'naĝatetapela'ajalo nataq'aen yechoĝote'tape daa'me 'laqataqa ñe'me Jaliaĝanec, jogaa'me namaĝa's 'yaĝatetedac da'me onaĝaic 'naqataĝanaĝac jogaa'me qayoĝode' noyaqolqa di'me Samaria, qama'le 'viyelaĝadeta di'me Jerusalén.
ACT.8.26	Ca'li yoĝo'yi da'me dojo', 'uo ñe'me piyem le'ec jo'ne chiyoĝogue ñe'me Jaliaĝanec t'aqataĝanem ñe'me Felipe: “Oñijeguem qama'le auajoyi jena'me chaje'ma, ga'me naq'aec jo'ne chiyoqotelegue di'me Jerusalén yelo'tegue di'me Gaza.” Jenjo' naq'aec tatelegue ga'me aleua jo'ne totapega't. 
ACT.8.27	Felipe ñijeguem ca'li qama'le ec; ga'me naq'aec, uada'aguet ñe'me jiyaĝaua jo'ne Etiopía le'ec, nach'eñe jo'ne p'ajaye jaliaĝanec, yelapelegue jaga'me naicaua jañe'me jaliaĝana jo'ne Etiopía laje, joñe'me dajoyi Jerusalén qaedi 'nonaĝachigui ñe'me Dios. 
ACT.8.28	Qama'le dajoya'ague ga'me 'naleua da'me 'viyelaq, netañgui jaga'me leuoĝoqui nataq'aen yec'ate'tape gaa'me ledii's ñe'me Isaías mach'e Dios 'laqataĝanaĝanec.
ACT.8.29	Joñe'me Dios Lepaqal 'taqataĝanem ñe'me Felipe: “Jamo, auec'ata janjo' nae't.” 
ACT.8.30	Ca'li Felipe yec'ata, domachiya ñe'me Etiopía le'ec da'me dojetapelegue jaga'me Isaías lediije. Chane'eja yachimaĝata:
ACT.8.30	—¿Qo'li auayaten ga'me jo'ne auojetapelegue?
ACT.8.31	Ñe'me Etiopía le'ec 'yateguet:
ACT.8.31	—¿Teua'atoqo' jayaten queda'me qaya'te gamachaqaega jo'ne jayem noqotenec?
ACT.8.31	Qama'le nepoda ñe'me Felipe qaedi nañgui jaga'me lae't qama'le ñichiñe joñe'me. 
ACT.8.32	Ga'me 'naqatac jo'ne yec'atetac eet'oi:
ACT.8.32	“Ena'am jaga'me 'naĝanaĝate da'me qoyauega ga'me nalataqa',
ACT.8.32	ena'am ga'me 'naĝanaĝate c'oĝot nale dajo'tagueta
ACT.8.32	ga'me jo'ne naqa't ga'me layoĝot,
ACT.8.32	taqaeue'ta 'youachigui ga'me nedegaĝat ñe'me.
ACT.8.33	Da'me lachoĝodec qoyen yataqata qaya'te ga'me ch'e yotauan.
ACT.8.33	¿Jach'e jogamaĝa 'yaĝatetac ga'me lolelaĝaiquipi?
ACT.8.33	Qa'a qoyapalaĝatelequena da'me 'loyaĝac.”
ACT.8.34	Joñe'me jaliaĝanec etiope yachimaĝata ñe'me Felipe:
ACT.8.34	—Jayem avichoĝoden, nataq'aen jayem a'uaĝatem, ¿jach'e ga'me taya q'aen da'me 'yaĝatetac ñe'me Dios 'laqataĝanaĝanec: mach'ega uotaĝa ga'me jiyaĝaua laqaya?
ACT.8.35	Chane'eja Felipe, 'yatelegue da'me yachiyoĝotetelegue ga'me nedii's jo'ne joote yec'atetac ñe'me etiope, 'yaĝatetac da'me onaĝaic 'naqataĝanaĝac jo'ne 'yaĝatetac ñe'me Jesús. 
ACT.8.36+ACT.8.37	Ca'li copa'ta qama'le yovideta ga'me jo'ne 'uo ga'me noĝop, ñe'me jaliaĝanec enaac:
ACT.8.36+ACT.8.37	—'Uo jena'me noĝop jenjo'; ¿qo'li 'uo jogamaĝa qalaqa't ta'le jayem qonachilaĝan?
ACT.8.38	Chane'eja damaĝajoĝolegue da'me qaedi qoyañiñe jaga'me leuoĝoqui, nenochidiñe jogaa'me nataq'aen yec'adeta ga'me noĝop, qama'le Felipe nachilaĝan ñe'me jaliaĝanec jo'ne Etiopía le'ec. 
ACT.8.39	Ca'li queda'ae ga'me noĝop jogaa'me, qama'le ñe'me Jaliaĝanec Lepaqal paja'a da'me yauec ñe'me Felipe. Chane'eja ñe'me Etiopía le'ec ja yitaĝa yauana, qalaĝaja yataqachiñe najaqachigui da'me lamaic ga'me ladic. 
ACT.8.40	Qama'le Felipe ue'ta di'me Azoto, qama'le quetayilo gaa'me noyaqolqa, 'yaĝatetac da'me onaĝaic 'naqataĝanaĝac, chayovida'a yovita di'me Cesarea.
ACT.9.1	Saulo maliaĝa yema'eguet da'me ya'uo lachoĝode'j ga'me p'etaqadaiquipi nataq'aen yala't jogaa'me. Chane'eja dajoya'aguet ñe'me p'ajaye lejaliaĝane'j joga'me tamenaĝaiqui lo'olpi, 
ACT.9.2	qama'le yiyaĝanaque da'me qoya'uo jaga'me nediije jo'ne lajoĝolate da'me ya'uo da'me dojo' qaedi yec'atalo gaa'me nemaĝaiqui' di'me Damasco, da'me yecaa'tape gaa'me jo'ne quetegue da'me dalaĝaic nadic, ga'me jiyaĝadipi nataq'aen ga'me yauodipi, qaedi yaueta di'me Jerusalén qaedi qoyecoñe't. 
ACT.9.3	Qalaĝaja ca'li ua'a ga'me yauaqa'a di'me noic Damasco, 'uo da'me edañgui jo'ne chiyoĝogue di'me piyem jo'ne yecoyadelegue ñe'me. 
ACT.9.4	Qama'le Saulo 'naqañe, nataq'aen domachiya ga'me nejamaĝa jo'ne enaac: “Saulo, Saulo, ¿toqoch'e jayem auecaatac?”
ACT.9.5	Saulo yachimaĝata ñe'me: “¿Jach'e am, Jaliaĝanec?” Ga'me nejamaĝa 'yateguet: “Mach'e jayem Jesús, nach'eñe jo'ne auecaatac. 
ACT.9.6	Oñijeguem qama'le auec'ata ga'me noic, nach'edi ua'a da'me am qo'yaĝatem ga'me aua'uo qomle.”
ACT.9.7	Jogaa'me jo'ne lequiaĝa'u ñe'me Saulo jalcote t'oi'y ca'li, qa'a domachita ga'me nejamaĝa qalaĝaja qaya'te gamachaqaega ta'le yauata. 
ACT.9.8	Yem qama'le Saulo ñijeguem, chiyaqalegue ga'me aleua; qalaĝaja ca'li jetaque neloye, qama'te ja yauanac. Chane'eja qoyacona ga'me louaq, qama'le qoyauega di'me Damasco. 
ACT.9.9	Qama'le nach'ega ue'ta nalo'taguet tres gaa'me noloqo'ote, da'me ja dauanaĝanac, qaya'te yalic nataq'aen qaya'te niyomigui.
ACT.9.10	'Uo ñe'me na'ña di'me Damasco jo'ne p'etaqadaic lenaĝat Ananías, nach'eñe jo'ne qoyen taue ga'me 'lochaĝa da'me naloĝoneguet ñe'me Jaliaĝanec, qama'le enaac da'me yanem 'laqatac: “¡Ananías!” Joñe'me 'yateguet: “Jaja'a, Jaliaĝanec, jayem 'uo.”
ACT.9.11	Joñe'me Jaliaĝanec enaac: “Oñijeguem qama'le auec'ata di'me noqoyaĝac 'me lenaĝat Qoyayaten, qama'le ga'me 'lachaqa' ñe'me Judas auenataĝanaque ñe'me jiyaĝaua jo'ne chiyoĝogue di'me Tarso lenaĝat Saulo. Netametac nayi, 
ACT.9.12	qama'le da'me lichoĝonaĝac yauana ñe'me jiyaĝaua lenaĝat Ananías jo'ne yenoĝoneuo'o qama'le yachalo'te naa'me loua' joñe'me qaedi yaqanatet da'me yitaĝa yauanac.”
ACT.9.13	Ca'li domachiya da'me dojo', qama'le Ananías enaac: “Jaliaĝanec, qayoĝode' gaa'me 'yaĝatetedac ñe'me jiyaĝaua nataq'aen ena'uaque gaa'me ja 'noe'n jo'ne 'yeteque ga'me neda'ña di'me Jerusalén jo'ne mach'e ac'oqo'tepi. 
ACT.9.14	Qama'le nayi nec'ata jena'me jenjo', jo'ne uo'oe gaa'me lajoĝolatel, 'me lediijel ga'me lejaliaĝanaqa ga'me tamenaĝaiqui lo'olpi, qaedi qo'mi yecoñe't, ena'uaque qo'mi jo'ne ja'aĝataqatac da'me adenaĝat.”
ACT.9.15	Qalaĝaja ñe'me Jaliaĝanec enaac: “Oc, qa'a nach'eñe ja'atelegue ñe'me jiyaĝaua qaedi jayem 'yaĝate'tapema ena'uaque ga'me jiyaĝadipi jo'ne uetedalegue jena'me aleua, choqoga'me lejaliaĝanaqa nataq'aen nach'e ena'ama ga'me israelpi. 
ACT.9.16	Qa'a jaloĝona qomle queda'me jalcote da'me lachoĝodec qa'a jouaĝat da'me yenaĝat.”
ACT.9.17	Chane'eja Ananías yec'ata ga'me 'nachaqa' jo'ne ue'ta ñe'me Saulo. Mane'e da'me yenoĝoneuo, qama'le yachalo'te loua' joñe'me nataq'aen enaac:
ACT.9.17	—Am yaqaya Saulo, ñe'me Jaliaĝanec Jesús, ñe'me jo'ne am naloĝoneguet jena'me adadic jo'ne auanaquetapegue' jayem namaĝaquena qaedi yitaĝa auanac nataq'aen am najaqachigui ñe'me Dios Lepaqal jo'ne ja 'nalegue.
ACT.9.18	Qanach'e paja'a ena'am ta'le liyo ga'me ualo'te gaa'me 'lae'te ñe'me Saulo qama'le yauanac. Chane'eja ñijeguem ca'li qama'le qonachilaĝan. 
ACT.9.19	Yem qama'le deque'e nataq'aen 'uo da'me 'lañaĝac, qama'le cha'li uo'oe gaa'me noloqo'ote da'me uetauelo ga'me p'etaqadaiquipi jo'ne neda'ña di'me Damasco.
ACT.9.20	Ua'edi Saulo t'aqataĝatapegouelo ga'me nemaĝaiqui' queda'me Jesús nach'eñe c'oĝot ñe'me Dios. 
ACT.9.21	Ena'uaque gaa'me jo'ne domachita ca'li yataqachiñe yoqochetem ca'li, nataq'aen enapega't:
ACT.9.21	—¿Qo'li ja naqaena jena'me yecaa'tape gaa'me jo'ne 'yaĝatetedac ñe'me Jesús 'me ueteda'a di'me Jerusalén? ¿Qo'li ja nach'ena jo'ne nec'ata jena'me jenjo' qaedi yaue'j nataq'aen yanouelo gaa'me lejaliaĝanaqa ga'me tamenaĝaiqui lo'olpi?
ACT.9.22	Qalaĝaja Saulo netenec da'me lojaĝac, nataq'aen en naqalanapiye'ajalo ga'me judiopi jo'ne neda'ña di'me Damasco, yaloĝotapegalo queda'me Jesús mach'e Dios Liquiyac.
ACT.9.23	Qayoĝode' gaa'me noloqo'ote yenoĝodegue, joga'me judiopi nayatena't ca'li qaedi yala't ñe'me Saulo, 
ACT.9.24	qalaĝaja ñe'me nometelegue. Noloqo'ote nataq'aen pi'yaĝadi yeuatetedaque ga'me najom ga'me noic, qaedi yala't, 
ACT.9.25	qalaĝaja gaa'me lapaĝaguenataqa yanedañgui jaga'me paqataje jo'ne lat'edai qama'le nenotaĝadiñe ca'li pi'yaq tadi'ña q'aen ga'me 'noĝonec jo'ne equejop ga'me noic.
ACT.9.26	Ca'li Saulo yovita di'me Jerusalén, jetaque uaĝayeta ga'me p'etaqadaiquipi, qalaĝaja ena'uaque t'oidapega, qa'a yoqolegue't da'me nach'e ena'am p'etaqadaic joñe'me. 
ACT.9.27	Qalaĝaja, Bernabé yaueuo qama'le yaloĝonegueta gaa'me namaĝa's. 'Yaĝatema da'me Saulo yauana ñe'me Jaliaĝanec ga'me ladic, qama'le ñe'me Jaliaĝanec dojapegue' ñe'me, nataq'aen queda'me Saulo yataqachiñe ja yalajaĝa'ta da'me 'yaĝatetac ñe'me Jaliaĝanec ca'li ue'ta di'me Damasco. 
ACT.9.28	Chane'eja Saulo nach'e ua'a di'me Jerusalén, qama'le uetauelo jogaa'me. 'Uo da'me 'lañaĝac da'me 'yaĝatetac ñe'me Jaliaĝanec, 
ACT.9.29	t'aqataĝatapema nataq'aen necotetapegue'to ga'me judiopi jo'ne yadenaĝa't ga'me griego 'laqatac, qalaĝaja naajo' jetaque yala't. 
ACT.9.30	Ca'li gaa'me laqaya'olqa yetade'tape joga'me, yeuetegue ñe'me Saulo di'me Cesarea, qama'le chiyaqa'ña da'me qoyamaĝague di'me Tarso.
ACT.9.31	Chane'eja gaa'me uetedaue ga'me 'naqataĝanaĝac 'me dalaĝaic, yema di'me aleua Judea, Galilea nataq'aen Samaria, 'uo da'me 'lamaĝa'j nataq'aen naqaloĝodetajeguem da'me lepe'e. Yataqatelo'te t'onataĝade'uo ñe'me Jaliaĝanec, nataq'aen queda'me qolecochaĝanaĝanegueta ñe'me Dios Lepaqal jo'ne ja 'nalegue nach'e eta't nichiquetaye ga'me p'etaqadaiquipi.
ACT.9.32	Pedro, ya'uo leuoĝoc jo'ne dejapichiyalo gaa'me laqaya'olqa, nach'e ena'am dec'atenaĝanalo gaa'me ja 'nalo'te jo'ne neda'ña ga'me noicolec jo'ne Lida. 
ACT.9.33	Nach'edi ua'a da'me yauana ñe'me jiyaĝaua jo'ne lenaĝat Eneas, jo'ne chiyoqo'tegueta ocho gaa'me 'uoidi da'me uetalegue ga'me lela', choĝolaĝaic. 
ACT.9.34	Pedro enaac:
ACT.9.34	—Eneas, ¡Jesucristo en am yemegue q'aen! ¡Oñijeguem qama'le aue'et na'me at'ochaĝala'!
ACT.9.34	Eneas paja'a ñijeguem ca'li. 
ACT.9.35	Qama'le ena'uaque gaa'me jo'ne neda'ña di'me Lida nataq'aen Sarón yauata ca'li ñijeguem, qama'le p'iida'a ñe'me Jaliaĝanec.
ACT.9.36	Jaa'me jaajo' noloqo'ote ga'me noic jo'ne Jope na'ña jañe'me p'etaqadai lenaĝat Tabitá, jo'ne griego 'laqatac yelo'teguet Dorcas. Janjo' yauo yema da'me nejiyaĝauayaĝac 'yetetac da'me 'noota nataq'aen lecochiyalo gaa'me 'uo da'me louenaĝanaĝa'j. 
ACT.9.37	Qama'le jojo' nolo', Dorcas yeleuac qama'le yeleu. Nataq'aen queda'me qoyiyo ga'me lapat, qama'le qoyachaue ga'me emec jo'ne qayaje'mec. 
ACT.9.38	Jope yauoqo'teguet di'me Lida, nach'edi ue'ta ñe'me Pedro; qama'le ga'me p'etaqadaiquipi queda'me nometedelegue da'me ue'ta ga'me qama'le damaĝajoĝodelo'te da'me daja' dojolqa jiyaĝa'u qaedi t'aqataĝatem: “Auanac, ena'te auayaloĝoden da'me anec'ata di'me Jope.”
ACT.9.39	Qama'le Pedro equeguelo jogaa'me. Ca'li yovi't, qama'le qoyauega ga'me emec jo'ne uetaue ga'me napat; qama'le ena'uaque ga'me p'ail noye'tape, quedajop ñe'me Pedro nataq'aen yaloĝo'tape naa'me neuoĝoil choqonaa'me lapo'ote jo'ne Dorcas 'ye't ca'li maliaĝa nec'aletaye. 
ACT.9.40	Pedro yenoĝonaqatedegue jogaa'me, qama'le yejoidiñe naa'me leliquetel, qama'le netamen; yem qama'le yelo'ta jaga'me leuaĝai, enaac:
ACT.9.40	—¡Tabitá, oñijeguem!
ACT.9.40	Jaga'me neloye qama'le ca'li Pedro yauana, male ñiyiñe. 
ACT.9.41	Yacona ga'me louaq qama'le yañijeguem; yem qama'le yiyaĝanalo ga'me p'etaqadaiquipi choqoga'me p'ailpi, qama'le yaloĝonouelo da'me nec'aletaye jaga'me. 
ACT.9.42	Joca'li yayate'n da'me dojo' yema naa'me neta'ña di'me noic Jope, qama'le yataqata jalcote naa'me p'iida'a ñe'me Qadejaliaĝanec. 
ACT.9.43	Pedro cha'li ua'a ga'me noic qayoĝode' gaa'me noloqo'ote, da'me ue'ta ga'me 'lachaqa' ñe'me 'yetac ga'me jiyac lo'oc lenaĝat Simón.
ACT.10.1	Di'me noic jo'ne Cesarea na'ña ñe'me jiyaĝaua jo'ne lenaĝat Cornelio, lajoĝola' ga'me coicopi jo'ne qoyenaqateneque ga'me Italia Laje'pi. 
ACT.10.2	Nach'eñe ñe'me jiyaĝaua jo'ne choĝodenataĝanaĝaic joca'li, jo'ne nalo'ta'ajalo gaa'me mach'e 'lachaqadiaĝa'u da'me 'nonaĝachidegue joñe'me Dios. Nataq'aen jalcote jaga'me naicaua yanegue qaedi lecochaĝanaĝanegueta joga'me judiopi nataq'aen nach'e eta't netametapecot joñe'me Dios. 
ACT.10.3	'Uo joga'me nolo' ca'li, qalaqach'ele dajeñe jañe'me ajeua, qama'le 'uo ga'me lauanaĝanaĝac: yataqachiñe di'yoqochigui da'me yauana ñe'me piyem le'ec jo'ne lamaĝajec ñe'me Dios da'me yec'ata ga'me jo'ne ue'ta ñe'me qama'le enaac:
ACT.10.3	—¡Cornelio!
ACT.10.4	Cornelio yelo'ta ñe'me piyem le'ec nataq'aen t'oiyapega, qama'le yena't:
ACT.10.4	—¿Jach'ega, jaliaĝanec?
ACT.10.4	Joñe'me piyem le'ec enaac:
ACT.10.4	—Dios naquiaĝatapegalo daa'me anetamenaĝaco joote ueteda'ajop ñe'me Dios, nataq'aen yauanalo gaa'me jo'ne auauo'oe da'me qaedi alecochiyalo gaa'me jo'ne 'uo da'me louenaĝanaĝa'j. 
ACT.10.5	Chane'eja auamaĝalo qomle gaa'me adamaĝa's di'me noic jo'ne Jope qaedi e'n naequena ñe'me jiyaĝaua jo'ne lenaĝat Simón, nataq'aen da'me qoyateton da'me Pedro. 
ACT.10.6	Joñe'me ue'ta nayi di'me 'lachaqa' ñe'me nach'e ena'am Simón, jiyac lo'oc lo'o 'me na'ña jo'me loogue ga'me noĝop let'a.
ACT.10.7	Ca'li ec jo'me piyem le'ec jo'ne dojetapegue', Cornelio yiyaĝanalo dojolqa lamaĝa's choqoga'me coico le'ec jo'ne yataqachiñe p'etaqadaic nataq'aen nach'eñe jo'ne p'iya'a. 
ACT.10.8	Ca'li yem da'me yema 'yaĝatema, qama'le yamaĝalo di'me Jope.
ACT.10.9	Ca'li nete', qalaqach'ele nolo' joga, mane'e ca'li cha'li ueteda'ague ga'me naq'aec jo'ne yauaqa'a di'me Jope, Pedro yec'adije'ma ga'me p'ajeguem ga'me emec qaedi netamen. 
ACT.10.10	Yoqouat ca'li qama'le jetaque deque'e, qalaĝaja ca'li cha'li qo'yetetac ga'me yalic, qama'le 'uo ga'me lauanaĝanaĝac: 
ACT.10.11	yauana queda'me 'nouategue di'me piyem nataq'aen queda'me najeje'ña jena'me aleua ga'me ena'am ta'le ualoq jo'ne qoyecoñe't naa'me laliaqa da'me qonenotaĝañe. 
ACT.10.12	Ga'me ualoq 'uo ca'li ga'me yodapecache yejidipi jo'ne cuatro naa'me lapia'te, nataq'aen joga'me naqaledelegue jena'me aleua choqoga'me mayodipi. 
ACT.10.13	Nataq'aen domachiya ga'me nejamaĝa jo'ne enaac:
ACT.10.13	—Oñijeguem Pedro, aualataĝan nataq'aen aueque'e.
ACT.10.14	Pedro 'yateguet:
ACT.10.14	—Aja'y, Jaliaĝanec; qa'a gamachaqaega ja no'en uotaĝa paĝachigui; ja jauana ta'le jalic.
ACT.10.15	Ga'me nejamaĝa yitaĝa dojapegue', qama'le enaac:
ACT.10.15	—Ga'me jo'ne Dios joote yiyamaĝatetac, ena'te aueetapega paĝachigui.
ACT.10.16	Dojo' tres 'viyelaĝalegue ca'li, qama'le yem ga'me ualoq yitaĝa 'viyelaĝaje'ma di'me piyem. 
ACT.10.17	Pedro diyachitapiye't uenate'ta queda'me jach'e jogamaĝa yelo'teguet joga'me lauanaĝanaĝac, ca'li yovideta ga'me 'nachaqa' gaa'me jiyaĝa'u jo'ne Cornelio lamaĝa's, jo'ne nataĝatedaque ca'li ga'me na'ña ñe'me Simón. 
ACT.10.18	Ca'li yovi't, yiyaĝadetapegueuo qom ue'ta di'me 'nachaqa' ga'me Simón, nach'eñe jo'ne lenaĝat laqaya Pedro.
ACT.10.19	Qama'le ca'li Pedro maliaĝa uenatetapega da'me yauana, joñe'me Dios Lepaqal dojapegue':
ACT.10.19	—Pega, trejolqa jiyaĝa'u am netetedaque. 
ACT.10.20	Oñijeguem, anenochiñe nataq'aen ja auoqolegue't da'me oqueguelo, qa'a jayem da'me ñamaĝatequena.
ACT.10.21	Pedro nenochiñe ca'li, qama'le t'aqataĝanema gaa'me jiyaĝa'u:
ACT.10.21	—Naqayem jo'ne aueloyitaque; ¿jach'e ga'me ami yeuoĝo'n?
ACT.10.22	Jogaa'me 'yadeteguet:
ACT.10.22	—Jachiyajaqa'a ñe'me coico le'ec lajoĝola' Cornelio, jiyaĝaua jo'ne chimaqachiñe, jo'ne 'nonaĝachigui ñe'me Dios nataq'aen nach'eñe jo'ne ena'uaque ga'me judiopi 'yamaqate'n nataq'aen noqopideta. 'Uo jo'me piyem le'ec jo'ne chiyoĝogue ñe'me Dios t'aqataĝanem qaedi am niyaĝana, qaedi auec'ata di'me 'lachaqa' qaedi naquiaĝana ga'me jo'ne a'uaĝatem.
ACT.10.23	Chane'eja Pedro yenoĝonaqatedeuo jogaa'me qama'le nach'e uede'edi ca'li jo'me pi'yaq. Ca'li 'yoĝoñi, Pedro equeguelo jogaa'me, nataq'aen uo'oe gaa'me quetegue lepi'iyaĝa'u jo'ne 'lachaqa't di'me Jope.
ACT.10.24	Ca'li nolo' laqaya yovideta di'me Cesarea, nach'edi ua'a da'me Cornelio yauatetapiye choqogaa'me lama'y jo'ne laqaya' nataq'aen gaa'me yataqachiñe naigaĝa'u, jo'ne nach'egaua nepoda'y. 
ACT.10.25	Ca'li Pedro yovita ga'me 'nachaqa', Cornelio ca'aguet da'me yelo'oguet, qama'le yejoidiñe naa'me leliquetel da'me dajoya'aguet joñe'me qaedi 'nonaĝachigui. 
ACT.10.26	Qalaĝaja Pedro yañijeguem, dojapegue':
ACT.10.26	—Anechachiñi, qa'a nach'e ena'am jayem jiyaĝaua, am jena'am.
ACT.10.27	Ca'li cha'li dojetapegue' joñe'me, yenoĝoneuo qama'le jalcote ga'me jiyaĝadipi yejomaue da'me yema'a't. 
ACT.10.28	Pedro enaac:
ACT.10.28	—Da'me ami auayachiñe ga'me judiopi lepe'e' queda'me ja qoyaje'tem ga'me ja 'lachaqaena ta'le dojapegue' uotaĝa taue ga'me 'lachaqa'. Qalaĝaja Dios jayem yapaĝaguenec queda'me ja jetaque jen 'te aĝanataĝanaĝaic uotaĝa jen paĝachigui gamachaqaega. 
ACT.10.29	Qo'che', mane'e da'me jayem qot'aqataĝanem, qama'le ja ja'uo 'te yaqalaic da'me ñanaequena. Chane'eja jetaque jayaten queda'me toqoch'e jayem aviyaĝana.
ACT.10.30	Cornelio 'yateguet:
ACT.10.30	—Yenoĝodegue jaajo' cuatro noloqo'ote, qalaqach'ele naq'aeta jañe'me ajeua, joue'ta jenjo' 'yachaqa', tachi'ña tres ga'me javit jo'ne laloqoedi nale jauo'oe gaa'me ñetamenaĝaco, ca'li 'uo ñe'me jiyaĝaua jo'ne jayem naloĝoneguet yatedañe ga'me louo jo'ne 'uo da'me lauaqayaĝa'j. 
ACT.10.31	Qama'le jayem t'aqataĝanem, enaac: «Cornelio, Dios naquiaĝatapegalo daa'me anetamenaĝaco joote ueteda'ajop ñe'me Dios, nataq'aen yauanalo gaa'me jo'ne auauo'oe da'me qaedi alecochiyalo gaa'me jo'ne 'uo da'me louenaĝanaĝa'j. 
ACT.10.32	Chane'eja auamaĝalo qomle gaa'me adamaĝa's di'me noic jo'ne Jope qaedi e'n naequena ñe'me jiyaĝaua jo'ne lenaĝat Simón, nataq'aen da'me qoyateton da'me Pedro. Joñe'me ue'ta nayi di'me 'lachaqa' ñe'me nach'e ena'am Simón, jiyac lo'oc lo'o 'me na'ña jo'me loogue ga'me noĝop let'a.» 
ACT.10.33	Chane'eja ja jayaloĝoden da'me am jelataĝanegue, nataq'aen yataqachiñe 'uo da'me adichoĝodenataĝanaĝac da'me auanaequena. Chane'eja qo'mi uetauelo ñe'me Dios da'me jouaqa'ta jena'me jenjo', nataq'aen jetaque ñaquiaĝanaĝa yema ga'me jo'ne am 'yelopec ñe'me Jaliaĝanec qaedi qo'mi a'uaĝatema.
ACT.10.34	Chane'eja Pedro paja'a doje ca'li, qama'le enaac:
ACT.10.34	—Nayi male jayaten queda'me Dios ja en 'te yaqa'a ga'me jiyaĝaua nataq'aen ga'me laqaya, 
ACT.10.35	dite da'me gamachaqaega jena'me aleua yaconeguet ga'me jo'ne p'iya'a nataq'aen yauote da'me 'noota. 
ACT.10.36	Dios dojapegue'to ca'li jogaa'me israelpi c'oĝo'tepi, yechoĝotetapema da'me 'naqataĝanaĝac jo'ne 'nemaĝac 'me chiyaqayi ñe'me Jesucristo, mach'e Lejaliaĝane'j yema ga'me jiyaĝadipi. 
ACT.10.37	Ami yataqachiñe auayachiñe ga'me 'uo ca'li yema di'me aleua jo'ne judiopi 'lachaqa', choyoqochi'ña di'me Galilea ca'li joote yoĝo'yi da'me Juan 'yaĝatetac da'me youetaque da'me qonachilaĝan. 
ACT.10.38	Auayachiñe queda'me Dios en nejaqachigui da'me lañoqotaĝanaĝac nataq'aen ñe'me Lepaqal 'me yanem ñe'me Jesús jo'ne Nazaret le'ec, nataq'aen queda'me Jesús ya'uo da'me 'noota ca'li, nataq'aen en yemedegue ga'me jiyaĝadipi ena'uaque ga'me jo'ne 'uo da'me lachoĝode'j 'me yepataqatedañe da'me lañoqotaĝanaĝac ñe'me payac. Dojo' yaqanatet da'me ya'uo qa'a ue'tajop joñe'me Dios. 
ACT.10.39	“Qama'le qo'mi mach'e choqotaĝanaĝayaqa ena'uaque jodaa'me yauo'oe ca'li ñe'me Jesús ca'li ue'ta di'me Judea nataq'aen Jerusalén. Yem qama'le qoyalat ca'li, qoyanetaye jaga'me sodoso. 
ACT.10.40	Qalaĝaja tres noloqo'ote ca'li qama'le Dios 'niyelaĝachijeguem, choqoda'me 'yetem da'me qaedi qo'mi naloĝonegueta. 
ACT.10.41	Ja yema naloĝonegueta gaa'me noyaqa, dite qo'mi, jo'ne nach'e qo'mi liquiyaqa jo'ne e'n 'uaediñe qaedi choĝotaĝanaĝayaqa. Qo'mi ñeuanaqa'ta'y joñe'me da'me jeque'yaq nataq'aen da'me ñiyomaq ca'li joote 'niyelaĝajeguem. 
ACT.10.42	Nataq'aen ñe'me qo'mi yamaĝalo'te da'me qaedi ja'aqataĝanaĝama gaa'me noyaqa da'me Dios nach'eñe en nec'atenoqo't ga'me nec'aletedaye nataq'aen ga'me napa'l. 
ACT.10.43	Ena'uaque dia'me Dios 'laqataĝanaĝanaqa joote 'yaĝatetedac ca'li ñe'me Jesús, nataq'aen joote 'yaĝate'tape gaa'me jo'ne p'iida'a ñe'me Jesús queda'me joñe'me nach'eñe yapalaĝa't jodaa'me loeco.”
ACT.10.44	Maliaĝa dojetac ñe'me Pedro ca'li ñe'me Dios Lepaqal nenochi'ñalo ena'uaque gaa'me jo'ne naquiaĝatedapega da'me 'naqataĝanaĝac. 
ACT.10.45	Qama'le jogaa'me p'etaqadayaqa jo'ne uetedaje'mec da'me judiopi lepe'e jo'ne naequetedapegue' ñe'me Pedro ca'li novi't, yataqachiñe yoqochetem queda'me nataq'aen qoyanema ñe'me Dios Lepaqal jogaa'me jo'ne ja judiopi, 
ACT.10.46	qa'a domachiyalo da'me yadenaĝa't gaa'me 'naqataqa jo'ne 'yoda'alo qama'le 'nonaĝachidegue joñe'me Dios. 
ACT.10.47	Chane'eja Pedro enaac:
ACT.10.47	—¿Jeele qoyaqanatet ta'le ja qonajenegueta da'me nach'e ena'am qonachilaĝa'n naajo' jiyaĝa'u jo'ne male yacoteguet ñe'me Dios Lepaqal, nach'e naq'aeta da'me qo'mi?
ACT.10.48	Chane'eja damaĝajoĝolegue da'me qaedi qonachilaĝa'n jogaa'me, qodachilaĝanaĝana da'me lenaĝat joñe'me Jesucristo. Ca'li yem qama'le nachoĝodetot ñe'me Pedro qaedi cha'li uo'oe gaa'me noloqo'ote da'me uetauelo jogaa'me.
ACT.11.1	Jogaa'me namaĝa's nataq'aen jogaa'me laqaya'olqa jo'ne ueteda'a di'me Judea domachitedapega da'me 'naqataĝanaĝac queda'me nach'e ena'ama joga'me ja judiopi yacoteguet da'me napaĝaguenataĝanaĝac jo'ne chiyoĝogue ñe'me Dios. 
ACT.11.2	Qalaĝaja ca'li Pedro 'viyelaĝague di'me Jerusalén, qo'enapega ca'li gaa'me p'etaqadayaqa jo'ne naquetedaje'me' da'me judiopi lepe'e. 
ACT.11.3	Yachimaĝadeta joñe'me:
ACT.11.3	—¿Toqoch'e auejapichiyalo joga'me jo'ne ja judiopi, nataq'aen aneuanaĝa'u joga'me?
ACT.11.4	Chane'eja Pedro yachiyoĝotetelegue ga'me 'uaechiñe ga'me 'uo joca'li da'me 'yaĝatema, enaac:
ACT.11.5	—Jayem joue'ta di'me noic jo'ne Jope, qama'le mane'e ca'li cha'li ñetametac qama'le 'uo da'me yauanaĝanaĝac: ena'am ga'me ualoĝo t'adaic ga'me jauana jo'ne qoyecoñe't ga'me laliaqa da'me najejeñe chiyoĝogue di'me piyem chayovida'a yovita di'me joue'ta. 
ACT.11.6	Jec'atenaĝana qaedi jauana ga'me jo'ne uetaye, qama'le jauanalo ga'me yodapecache yejidipi jo'ne cuatro naa'me lapia'te, ga'me yejidipi jo'ne chaqayaqa let'al, ga'me naqaledelegue jena'me aleua, choqoga'me uayo'tape. 
ACT.11.7	Qama'le jomachiya ga'me nejamaĝa, jo'ne jayem enapega: «Oñijeguem, Pedro; aualataĝan qama'le aueque'e.» 
ACT.11.8	Ja'ateguet: «Aja'y, Jaliaĝanec, qa'a qaya'te ua'a ta'le jalic ga'me ja no'en uotaĝa paĝachigui.» 
ACT.11.9	Chane'eja ga'me lejamaĝa di'me piyem yitaĝa jayem dojapegue', enaac: «Ga'me jo'ne Dios en yoqovita, ena'te auenapega ja no'en.» 
ACT.11.10	Dojo' tres da'me 'viyelaĝalegue, yem qama'le yema yitaĝa 'viyelaĝaje'ma di'me piyem. 
ACT.11.11	“Qanach'ega ua'a da'me, tres ga'me namaĝa's chiyoqoda'a di'me Cesarea jayem netetedaque yovideta ga'me 'nachaqa' jo'ne jouaqataue. 
ACT.11.12	Joñe'me Dios Lepaqal jayem yamaĝalegue queda'me jequeguelo jogaa'me, da'me ja joqoleguet. Nataq'aen nach'e ena'am jayem quetegue naajo' seis qadaqaya'olqa. Ena'uaque qo'mi jenoĝonaĝague ga'me 'lemec ñe'me jiyaĝaua, 
ACT.11.13	jo'ne qo'mi 'yaĝatema da'me eeta ca'li 'uo ga'me yauana jo'ne piyem le'ec 'me ue'ta di'me 'lachaqa', da'me nechatelegue qama'le yanem da'me 'laqatac ca'li: «Auamaĝalo qomle gaa'me adamaĝa's di'me noic jo'ne Jope qaedi e'n naequena ga'me Simón jo'ne nach'e ena'am qoyateton da'me Pedro; 
ACT.11.14	ñe'me am 'yaĝatem qomle da'me eeta da'me qaedi adec'alegue, am nataq'aen ena'uaque ga'me mach'e ac'oqo'tepi.» 
ACT.11.15	Chane'eja ca'li ja'aqataĝatac, qama'le nac ñe'me Dios Lepaqal da'me ta'ñgueta yema ga'me jiyaĝadipi, ena'am da'me eeta ca'li yemta qo'mi qota'ñgueta. 
ACT.11.16	“Chane'eja ñetouena da'me jo'ne 'laqatac ca'li ñe'me Jaliaĝanec: «Eja da'me Juan dachilaĝanataĝañgui ga'me noĝop, qalaĝaja ami qamqa'me ami qonachilaĝaneque joñe'me Dios Lepaqal 'me ja 'nalegue.» 
ACT.11.17	Chane'eja, qom Dios nach'e ena'am yanema jogaa'me nach'e naq'aeta da'me qo'mi yanema jo'ne joote jep'iyaqa ñe'me Jaliaĝanec Jesucristo, ¿jach'e jogamaĝa jayem ta'le ñauaneguet ñe'me Dios?”
ACT.11.18	Ca'li domachita da'me dojo' jogaa'me laqaya'olqa jo'ne ueteda'a di'me Jerusalén, qama'le 'nemaĝadiñe nataq'aen 'nonaĝachidegue joñe'me Dios, enapega't:
ACT.11.18	—¡Chane'eja nach'e ena'ama ga'me ja judiopi queda'me Dios ya'uo ledaqa't qaedi 'niyelaĝadetot joñe'me nataq'aen yaqanate't ta'le yacoteguet da'me 'loyaĝa'j jo'ne ja 'naidena'a!
ACT.11.19	Ca'li yoĝo'yi da'me leleuaĝa di'me Esteban qama'le yataqata qoyecaa'tape joga'me p'etaqadaiquipi, chiyaqayi da'me dojo' uo'oe gaa'me yapiyetegue di'me Fenicia, Chipre nataq'aen Antioquía. Nach'edi ueda'a da'me t'aqataĝatapema joga'me judiopi da'me 'naqataĝanaĝac jo'ne onaĝaic, qalaĝaja ja naq'aeta ga'me 'yeteque jogaa'me jiyaĝa'u laqaya'. 
ACT.11.20	Taqaeue'ta, uo'oe gaa'me p'etaqadayaqa Chipre laje' nataq'aen Cirene yovideta di'me noic jo'ne Antioquía qama'le nach'e ena'ama t'aqataĝatapema ga'me jo'ne ja judiopi, yapaĝaguetapeque daa'me onaĝayaqa 'me 'yaĝatetedac ñe'me Jesús, mach'e Jaliaĝanec. 
ACT.11.21	Joda'me lañoqotaĝanaĝac ñe'me Jaliaĝanec uetauelo jogaa'me, qama'le naq'aeta da'me qayoĝode' gaa'me jo'ne yaĝadegue ga'me toye's lepe'eco qama'le p'iida'a ñe'me Jaliaĝanec.
ACT.11.22	Joga'me p'etaqadaiquipi jo'ne maliaĝa ueteda'a di'me Jerusalén, ca'li yayatetedelegue da'me dojo' nep'iquinataĝanaĝac, qama'le yamaĝategue di'me Antioquía ñe'me Bernabé. 
ACT.11.23	Ca'li yovita, Bernabé yauana da'me lichoĝodenataĝanaĝac ñe'me Dios jo'ne uetauelo jogaa'me, qama'le jalcote da'me lamaic ñe'me. Noqoteteneque jogaa'me queda'me yataqachiñe yachimaĝachichidiñe naa'me lai'li da'me quetegue ñe'me Jaliaĝanec. 
ACT.11.24	Qa'a ñe'me Bernabé yataqachiñe onaĝaicaloec ca'li, nejaqachigui ñe'me Dios Lepaqal nataq'aen da'me lepe'e. Qama'le naq'aeta da'me jalcote ga'me jiyaĝadipi quetegue ñe'me Jaliaĝanec.
ACT.11.25	Yem da'me dojo', Bernabé dajoyi di'me Tarso, qaedi yelaque ñe'me Saulo, 
ACT.11.26	qama'le ca'li yauana, yauega di'me Antioquía. Nach'edi ueda'a da'me uetauelo joga'me p'etaqadaiquipi, nalo'taguet onolec uo'e, yapaĝague'tape ga'me jiyaĝadipi. Nach'edi Antioquía ua'a da'me 'uaechiñe qoyenaqateneque «Cristo laje'» jogaa'me jo'ne quetegue ñe'me Cristo.
ACT.11.27	Jaa'me jaajo' noloqo'ote, uo'oe gaa'me Dios 'laqataĝanaĝanaqa jo'ne chiyoqoda'ña di'me Jerusalén da'me yec'adeta di'me Antioquía. 
ACT.11.28	Qama'le 'uo ga'me lenaĝat Ágabo, nechachiñe ca'li, nataq'aen da'me yojaĝanaĝan ñe'me Dios Lepaqal, 'yaĝatetac da'me 'uo qomle ga'me noqouaĝa yema jena'me aleua, nach'eda yepaque'tegue ca'li gaa'me noloqo'ote da'me lejaliaĝa ñe'me Claudio. 
ACT.11.29	Chane'eja joga'me p'etaqadaiquipi 'me neteda'ña di'me Antioquía 'uo da'me lelnataĝa'j da'me yamaĝalo da'me lecochaĝa'j jogaa'me laqaya'olqa 'me neda'ña di'me Judea, jogaa'me mach'e yayate'n ga'me yaqanate't ta'le yadegue. 
ACT.11.30	Naq'aeta da'me yauote, qama'le qoyen yelodelegue ñe'me Bernabé nataq'aen Saulo yamaĝalo jaga'me lajaqaje' joga'me 'yaĝaicachidipi jo'ne neda'ña di'me Judea.
ACT.12.1	Jaa'me jaajo' noloqo'ote, ñe'me jaliaĝanec Herodes ya'uo necanague'j gaa'me p'etaqadayaqa. 
ACT.12.2	Damaĝajoĝolegue da'me qoyalatec ga'me daĝanaĝat di'me Santiago, jodi'me lanoqolec ñe'me Juan; 
ACT.12.3	qama'le da'me yauana da'me dojo' queda'me 'yamaqate'n joga'me judiopi, nach'e ena'am damaĝajoĝolegue qaedi qoyecoñe' ñe'me Pedro. Dojo' 'uo ca'li gaa'me noloqo'ote nale qo'nonaĝachigui da'me qoyalic jaga'me pan jo'ne qaya'te lale'gue. 
ACT.12.4	Ca'li yem da'me qoyecoñe', Herodes yamaĝaue jaga'me coñetaĝanaĝaiqui ñe'me Pedro, jo'ne ua'a da'me dieciséis gaa'me coico laje' qoye'n cuatro da'me uaĝayapega't qaedi yiviteda'a. Lelnataĝac da'me yaloĝonouelo ga'me jiyaĝadipi da'me yem ga'me nolo' jo'ne Pascua. 
ACT.12.5	Chane'eja Pedro netaue jaga'me coñetaĝanaĝaiqui, yataqachiñe qoyeviteta, qalaĝaja joga'me p'etaqadaiquipi ja yaĝadiñi da'me netametedapecot ñe'me Dios, nachoĝodetedalegue ñe'me.
ACT.12.6	Nach'ejo jo'me pi'yaq ca'li ga'me nete' da'me Herodes jetaque yaloĝonouelo ga'me jiyaĝadipi, Pedro t'ochetac uetauelo jogaa'me vitaĝayaqa, nalochiguilo naa'me loua' gaa'me qoyetaĝanaqa'te 'me laicaual, qaale gaa'me coico laje' laqaya' ueteda'uet ga'me coñetaĝanaĝaiqui najom da'me yeviteteda'a. 
ACT.12.7	Qanach'e di'yoĝoma ñe'me lamaĝajec ñe'me Jaliaĝanec jo'ne piyem le'ec, qama'le jaga'me coñetaĝanaĝaiqui yema yoqochiñe. Ñe'me piyem le'ec yepotauo'o ga'me lae ñe'me Pedro, noqotoĝon ca'li ñe'me, qama'le enaac: “¡Paja'a oñijeguem!” Paja'a ga'me netayelo naa'me loua' ñe'me Pedro 'naqadañe, 
ACT.12.8	qama'le ñe'me piyem le'ec enaac: “Auaidiñe naa'me adeuo nataq'aen adapela'te.” Pedro naq'aeta da'me ya'uo, qama'le ñe'me piyem le'ec yitaĝa enaac: “Auaiñe na'me adapoto qama'le jayem oquegue.”
ACT.12.9	Pedro peta'uo ñe'me piyem le'ec, ja yayaten ta'le eja ga'me jo'ne piyem le'ec 'yetec, dite da'me eetapega yauana ga'me jo'ne qoyaloĝona. 
ACT.12.10	Qalaĝaja leuotalo'te gaa'me 'uaediñe vitaĝayaqa, yem gaa'me p'atedegue, qama'le ca'li yovideda'ya ga'me jom jo'ne laicaua 'me p'ateguet ga'me, qama'le ga'me jom mach'ega da'me 'nouategue, yenoĝodegue, ca'li napaquedalegue ga'me onolec noqoyaĝac, ñe'me piyem le'ec male yejamaĝat.
ACT.12.11	Chane'eja Pedro yayaten, qama'le enaac: “Nayi male yataqachiñe jayaten ñe'me Jaliaĝanec queda'me namaĝaquena jo'me piyem le'ec qaedi jayem yejoye nataq'aen jayem lochaqatenalegue yema ga'me jo'ne Herodes nataq'aen yema ga'me judiopi jetaque jayem qo'yetec.” 
ACT.12.12	Mane'e da'me yetaden da'me dojo', Pedro yec'ata di'me María 'lachaqa', nach'añe lat'e ñe'me Juan lenaĝat laqaya Marcos, qayoĝode' gaa'me jiyaĝa'u ueteda'a jo'ne yema'a't da'me netame'tape. 
ACT.12.13	Yetouoqotape'uo ga'me jom 'me p'ayet ga'me noqoyaĝac, qama'le 'uo jaga'me namaĝaje jo'ne lenaĝat Rode yenoĝonegue qaedi dec'atenaĝane'ga ga'me. 
ACT.12.14	Ca'li yateto'n naa'me 'laqataqa ñe'me Pedro, qama'le queda'me yataqachiñe t'adaic da'me lamaic jaga'me qama'le ja 'youateguet ga'me jom, dite da'me naqalegaqauo da'me yechoĝot da'me Pedro dajo'taguet ga'me jom. 
ACT.12.15	Jogaa'me eedapega:
ACT.12.15	—¡Am jalaĝai!
ACT.12.15	Qalaĝaja jaga'me yachimaĝadejañe da'me yataqachiñe eja. Jogaa'me enapega't:
ACT.12.15	—Ja naqaeñe, dite ñe'me lepaqal.
ACT.12.16	Qalaĝaja Pedro ja yaĝañi da'me yetouoqotape'uo ga'me jom. Chane'eja ca'li 'youatedegue qama'le yauata nataq'aen yoqochetem ca'li. 
ACT.12.17	Qalaĝaja ñe'me Pedro nodegue ga'me louaq qaedi 'yemadete', qama'le 'yaĝatema ga'me 'yetec ñe'me Jaliaĝanec da'me yachiyoĝotaue jaga'me coñetaĝanaĝaiqui, nataq'aen enaac:
ACT.12.17	—A'uaĝachiyem da'me dojo' ga'me Santiago, nataq'aen gaa'me qadaqaya'olqa laqaya'.
ACT.12.17	Yem qama'le yenoĝonegue nataq'aen dajoyi ga'me aleua laqaya.
ACT.12.18	Ca'li joote nete', qama'le mach'egaua gaa'me coico laje' da'me ja niyamaĝatapega't, qa'a ja yayate'n ga'me eeta ca'li ñe'me Pedro. 
ACT.12.19	Herodes damaĝajoĝolegue da'me nemitaguec, qalaĝaja queda'me ja yaqanatet da'me yauana, qama'le yepoleguelo'te gaa'me vitaĝayaqa nataq'aen damaĝajoĝolo'te da'me qaedi qoyala't. Yenoĝonegue da'me dojo', Herodes ca'e di'me Judea qama'le dajoyi qaedi na'ña di'me Cesarea.
ACT.12.20	Herodes dalematatapegalo ca'li gaa'me 'lachaqa't di'me Tiro nataq'aen Sidón, qama'le jogaa'me nejoĝona't qaedi yec'adeta joñe'me. Qama'le queda'me nañoĝodeta da'me niyamaĝadenegueta ñe'me Blasto, jo'ne p'ajaye lecochaĝaua ñe'me jaliaĝanec Herodes, qama'le nach'eñe qochiyoĝotayi da'me qoyiyaĝanaque da'me 'lemaĝac, qa'a di'me Tiro nataq'aen Sidón chiyaqapi'ña da'me leuoyaĝac di'me 'naleua ñe'me jaliaĝanec. 
ACT.12.21	Qama'le 'uo jo'me nolo' qoyeque'ta, Herodes yaidiñe gaa'me leuo jo'ne lajaliaĝaqui', qama'le nañgui jaga'me neje'onaĝaiqui jo'ne lejaliaĝaiqui da'me ya'uo ga'me lojaĝac. 
ACT.12.22	Chane'eja ga'me jiyaĝadipi paja'a niyaĝajeguem:
ACT.12.22	—¡Jenjo' jo'ne doje ja ch'e jiyaĝaua, dite da'me nach'eñe dios!
ACT.12.23	Qanach'ega ua'a da'me 'uo ga'me piyem le'ec jo'ne Jaliaĝanec lamaĝajec 'yetec ñe'me Herodes da'me 'uo ga'me lapite'nayaĝac, qa'a jouaĝat da'me ja 'nonaĝachigui joñe'me Dios, qama'le qoche'l yalic ca'li yeleu.
ACT.12.24	Qalaĝaja da'me 'laqataĝanaĝac ñe'me Dios nichiquetaye nataq'aen qot'aqataĝatapema gaa'me ale'u lael.
ACT.12.25	Ca'li Bernabé nataq'aen Saulo yoma't ga'me 'lonata'j di'me Jerusalén, qama'le 'viyelaĝategue di'me Antioquía. Nataq'aen yauegueta ñe'me Juan jo'ne nach'e ena'am qoyateto'n da'me Marcos.
ACT.13.1	Joga'me p'etaqadaiquipi jo'ne neda'ña di'me Antioquía uo'oe ca'li gaa'me Dios 'laqataĝanaĝanaqa nataq'aen paĝaguenataĝanaĝayaqa. Nach'eñe Bernabé, Simón (jo'ne nach'e ena'am qoyenaqatetapec ñe'me Ledaĝaic), Lucio jo'ne Cirene le'ec, Menahem (jo'ne naquetaje'me' ca'li ñe'me Herodes, nach'eñe jo'ne nejaliaĝatelegue di'me Galilea) nataq'aen Saulo. 
ACT.13.2	'Uo jo'me nolo' ca'li cha'li yema'a't, 'nonaĝachidegue ñe'me Jaliaĝanec nataq'aen noqouaqatela'ajalo, qama'le ñe'me Dios Lepaqal t'aqataĝanema jogaa'me, enaac: “Aviyochiya'a ñe'me Bernabé nataq'aen Saulo qa'a 'uo ga'me jen 'lonata'j: qo'che' jiyaĝanalo.”
ACT.13.3	Chane'eja ca'li yem da'me netame'tape nataq'aen noqouaqatetapela'ajalo, nataq'aen qoyachalo'te naa'me noua' qama'le qoyep'iye'n da'me eque'.
ACT.13.4	Yem da'me dojo' qama'le ñe'me Dios Lepaqal yama' ñe'me Bernabé nataq'aen Saulo, qama'le dajotegue di'me Seleucia, qama'le nach'edi ua'a da'me nedañgui jaga'me licota jo'ne dajoyi di'me Chipre. 
ACT.13.5	Ca'li yovideta ga'me napi'ña jana'me licota di'me Salamina, paja'a da'me 'yaĝatetedac da'me 'laqataĝanaĝac ñe'me Dios, uetauelo gaa'me lemaĝaiqui' jogaa'me judiopi. Ñe'me Juan nach'e ena'am quetauelo jogaa'me, lecochitapegalo.
ACT.13.6	Yema jaga'me nepole quedalegue ca'li qama'le yovideta di'me Pafos, ua'a da'me 'uo ñe'me yejomedalegue pi'yoĝonaq judío lenaĝat Barjesús, eetapela't Dios 'laqataĝanaĝanec. 
ACT.13.7	Jenjo' pi'yoĝonaq ue'tajop ca'li ñe'me jaliaĝanec Sergio Paulo, jiyaĝaua jo'ne yatenaĝanaĝaic ca'li. Ñe'me jaliaĝanec damaĝajoĝona ca'li ñe'me Bernabé nataq'aen Saulo, qa'a jetaque domachiya da'me 'laqataĝanaĝac ñe'me Dios. 
ACT.13.8	Qalaĝaja ñe'me pi'yoĝonaq jo'ne lenaĝat laqaya 'me griego 'laqatac da'me Elimas yataqata nauatapegueta ca'li, jetaque da'me ja 'yamaqaten ñe'me nejaliaĝanec qaedi ja p'iya'a. 
ACT.13.9	Chane'eja Saulo, nach'e ena'am lenaĝat Pablo, najaqachigui ñe'me Dios Lepaqal, yataqachiñe yelochigui 
ACT.13.10	qama'le enapega, enaac:
ACT.13.10	—¡Am qovinaĝanaĝaic, am ja no'en jo'ne payac c'oĝot nataq'aen anautenalo ena'uaque gaa'me jo'ne 'noota! ¿Toqoch'e ja aĝañi da'me auajáĝañi' gaa'me chimadetedegue ladico ñe'me Jaliaĝanec? 
ACT.13.11	Nayi ñe'me Jaliaĝanec 'uo ga'me am 'yetec: nataq'aen am qanam nayi, nataq'aen uo'oe gaa'me noloqo'ote da'me cha'li ja auana ga'me ajeua lauaq.
ACT.13.11	Qampaja'a qaale Elimas 'uo da'me laqamaĝac, qama'le yepotetaque ga'me jo'ne yacona ga'me louaq qaedi yauec qa'a yataqachiñe qanam. 
ACT.13.12	Ca'li yauana da'me dojo', ñe'me jaliaĝanec p'iya'a, yoqoch'em da'me napaĝaguenataĝanaĝac jo'ne 'yaĝatetac ñe'me Jaliaĝanec.
ACT.13.13	Pablo nataq'aen jogaa'me lecochaĝa'u nedañgui jaga'me licota di'me Pafos qama'le dajotegue di'me Perge, mach'e aleua jo'ne Panfilia. Qalaĝaja Juan ca'ae qama'le 'viyelaĝa di'me Jerusalén. 
ACT.13.14	Chiyoqoda'ña di'me Perge da'me taida'a di'me Antioquía jo'ne uaue di'me aleua Pisidia. Nach'edi jo'me nolo' jo'ne niyamaqatac, tadoue ga'me nemaĝaiqui qama'le ñidiñe. 
ACT.13.15	Ca'li yem da'me qodojelo'te gaa'me nedii's jo'ne lamaĝajoĝonaĝaco ñe'me Dios nataq'aen ledii's gaa'me Dios 'laqataĝanaĝanaqa, qama'le jogaa'me lejaliaĝanaqa ga'me nemaĝaiqui dojapegue'to jogaa'me, enapega't:
ACT.13.15	—Ami qadaqaya'olqa, qom 'uo ga'me jetaque anenaĝachiyegue qaedi a'uañaqachichi' jena'me jiyaĝadipi, qama'le anenaĝachiyegue nayi.
ACT.13.16	Chane'eja Pablo ñijeguem, nodegue ga'me louaq da'me en tochiñe, enaac:
ACT.13.16	—Ami jo'ne Israel laje', jayem anaquiaĝañiya, nataq'aen ami jo'ne ja at'achaqadiyena jo'ne adoqopichiya ñe'me Dios. 
ACT.13.17	Joñe'me Nedios ga'me noic jo'ne israelpi 'yatetelo'te ca'li dia'me qadet'alpi; qama'le en nichiquetaye ga'me noic, mate mane'e jogaa'me neteda'ña ga'me ja 'lachaqa't mach'e aleua jo'ne Egipto, qama'le ua'edi, da'me lañoqotaĝanaĝac naqategue ca'li yachiyoĝota'ña di'me aleua. 
ACT.13.18	Nalo'taguet cuarenta gaa'me 'uoidi da'me Dios neualaĝaetapegue'to ga'me aleua jo'ne totapega't, 
ACT.13.19	qama'le yapalaĝa't siete noyaqapi di'me aleua Canaán, qaedi ga'me 'naleua yanema dia'me qadet'alpi. 
ACT.13.20	Yema da'me dojo' nalo'taguet cuatrocientos cincuenta 'uoidi.
ACT.13.20	“Yem qama'le yauo'oe gaa'me lajoĝola'te, chayovida'alo gaa'me nenoloqo'ote ñe'me Dios 'laqataĝanaĝanec Samuel. 
ACT.13.21	Chane'eja jogaa'me yiyaĝadetapecot qaedi 'uo ga'me lejaliaĝane'j jo'ne nejaliaĝatelo'te, qama'le Dios yanema ñe'me Saul qaedi lejaliaĝane'j, c'oĝot di'me Quis, jo'ne lapidipi dia'me Benjamín c'oqo'tepi, nalo'taguet cuarenta gaa'me 'uoidi. 
ACT.13.22	Ua'edi Dios en ca'e ga'me 'lonatac ñe'me Saul, qama'le yanem da'me lejaliaĝa di'me David, ua'a ca'li enaac: «Jauana queda'me David jo'ne Jesé c'oĝot nach'ena jiyaĝaua jo'ne jayem 'yamaqaten nataq'aen nach'e eta't yeviteta't da'me ya'uo ga'me jo'ne ja'amaqaten.» 
ACT.13.23	Ga'me chiyaqayi ñe'me David mach'e Jesús, nach'ena Dios Lamaĝajec qaedi nec'alaĝatedegue ga'me israelpi, naq'aeta da'me joote yaqataĝañi da'me 'laqatac ca'li. 
ACT.13.24	Ca'li yauaqa'a da'me Jesús naequena, Juan 'yaĝatetac da'me 'naqataĝanaĝac ena'uaque gaa'me noyaqa di'me Israel, 'yaĝatetapema queda'me 'noota ta'le 'viyelaĝadetot joñe'me Dios nataq'aen qaedi qonachilaĝa'n. 
ACT.13.25	Qama'le ca'li Juan yauoqotalegue da'me loiquiaqa'yaĝac da'me nejiyaĝauayaĝac, enaac: «Ja naqayem ga'me jo'ne auepíchitapega; qalaĝaja qom yem da'me jayem qama'le 'uo ñe'me novi' nach'eñe ja jaqanatet ta'le ja'uo yaedenataĝanac qaedi jejodegue gaa'me lapela'te leque'te.»
ACT.13.26	“Ami yaqaya'olqa jo'ne Abraham c'oqo'tepi, nataq'aen ami jo'ne ja at'achaqadiyena nataq'aen jo'ne at'oiyapega joñe'me Dios: jenjo' qo'yaĝatetac 'me nec'alaĝa mach'e qo'mi nelo'talo. 
ACT.13.27	Qa'a gaa'me jo'ne neda'ña di'me Jerusalén nataq'aen gaa'me lejaliaĝanaqa ja yatetoteguet ñe'me Jesús, uotaĝa ta'le yayate'n gaa'me 'laqataqa dia'me Dios 'laqataĝanaĝanaqa jo'ne qoyec'ate'n nale uedaue gaa'me lemaĝaiqui yemeda gaa'me noloqo'ote 'me niyamaqataqa. Qama'le naq'aeta da'me mach'egaua, ca'li yala't ñe'me Jesús, qama'le yepaquichiguilo gaa'me jo'ne joote qo'yaĝate'tape. 
ACT.13.28	Mate mane'e ja yauata ga'me yajouaĝat jo'ne chiyaqayi q'aen da'me qoyalat, qama'te yiyaĝatot ca'li ñe'me Pilato qaedi damaĝajoĝolegue da'me qoyalat. 
ACT.13.29	Ua'edi, ca'li yem yema ga'me jo'ne qo'yetec, ga'me jo'ne qoyediñe joca'li 'me 'yaĝatetac joñe'me, qama'le qoyachiyoĝotalegue jaga'me sodoso, qama'le qoyijeñi. 
ACT.13.30	Qalaĝaja Dios yitaĝa 'niyelaĝachijeguem. 
ACT.13.31	Chane'eja, qayoĝode' gaa'me noloqo'ote da'me naloĝotapegueta gaa'me lapaĝaguenataqa ñe'me Jesús, nach'egaua jo'ne naequetedapegue' ca'li ga'me leuoĝoc da'me yec'ata di'me Jerusalén, chiyoĝogue di'me Galilea; qama'le nayi nach'egaua choqotaĝanaĝayaqa jo'ne 'yaĝatetapema ñe'me Jesús ga'me noyaqapi.
ACT.13.32	“Chane'eja qo'mi male ami ja'aĝataĝama da'me dojo' onaĝaic 'naqataĝanaĝac: da'me jo'ne Dios yaqataĝanoto ca'li dia'me qadet'al, 
ACT.13.33	qama'le nayi joote yepaquichigui, qaedi qo'mi jo'ne qo'mi nec'oqo'tepi male jauanaĝa. Dojo' nach'eda ya'uo ca'li 'niyelaĝachijeguem ñe'me Jesús, nach'e naq'aeta ga'me jo'ne qoyediñe ca'li 'me uedaye jaga'me nede jo'ne lenaĝat Nalacpi, ga'me nalac dos, eet'oi: «Mach'e am jo'ne am yalec, qama'le nayi am janem da'me yalequiyaĝac.» 
ACT.13.34	Dios joote 'yaĝatetac ca'li queda'me ja nec'oechiñe ga'me lapat, ca'li eet'oi gaa'me nedii's: «Jepaque'teguelo jauo'oe gaa'me ja 'nalo'te nataq'aen yataqatelo'te naa'me 'yaqataqa 'me jaqataĝaneque ca'li di'me David.» 
ACT.13.35	Qo'che' ga'me nede ledaĝat laqaya enaac: «Ja auajeta ta'le nec'oechiñe ga'me lapat ñe'me ja 'nalegue adalemaĝajet.» 
ACT.13.36	Chane'eja, da'me eja queda'me David yelo'ogue ga'me mach'e layi, nach'e naq'aeta da'me jo'ne Dios yamaĝalegue. Yem qama'le yeleu, qoyacha'ajopa dia'me let'al nataq'aen queda'me nec'oechiñe ga'me lapat. 
ACT.13.37	Qalaĝaja ga'me lapat ñe'me jo'ne Dios 'niyelaĝachijeguem qamqa'me ja nec'oechiñe. 
ACT.13.38	Chane'eja, ami yaqaya'olqa, 'noota qom auayachiñe da'me dojo': chiyaqayi joñe'me Jesucristo, male ami qo'yaĝatema da'me ladic da'me qoyapalaĝa't naa'me noeco. 
ACT.13.39	Qa'a ena'uaque ami jo'ne ja auaqanachichi ta'le auachiyoĝochiyaye da'me namaĝajoĝonaĝac jo'ne chiyoqo'ot ñe'me Moisés da'me qoyapalaĝa't jogaa'me adoecodi', nayi ami yachimaĝachichidiñe queda'me nach'eñe ñe'me Jesús jo'ne chiyaqayi da'me male qoyapalaĝa't daa'me loeco ena'uaque gaa'me jo'ne p'iida'a. 
ACT.13.40	Chane'eja 'noota qom auec'achiñe, qaedi ja ami 'te tachiguilo ga'me jo'ne 'yaĝatetedac ca'li dia'me Dios 'laqataĝanaĝanaqa, eet'oi:
ACT.13.41	«Auec'achiñe, ami jo'ne otanaĝanaĝaiquipi,
ACT.13.41	auoqochetapeguem nataq'aen ami pa'l qomle,
ACT.13.41	qa'a 'uo ga'me ja'uo nayi naa'me noloqo'ote jo'ne ovitauelo,
ACT.13.41	gaa'me 'yonataqa jo'ne ja a'uamaqachiñe
ACT.13.41	qom 'uo gamachaqaega ami t'aqataĝanema.»”
ACT.13.42	Ca'li Pablo nataq'aen gaa'me naequetedapegue' yenoĝodegue ga'me nemaĝaiqui, qopaquetapegue'to qaedi ga'me nolo' laqaya 'me niyamaqatac da'me yitaĝa nach'e ena'am 'yaĝatetapema naa'me naajo' uo'oe jogaa'me. 
ACT.13.43	Ca'li joote yataqachiñe yem ga'me yema'a't jo'ne qoyachaue ga'me nemaĝaiqui, jalcote ga'me judiopi nataq'aen joga'me jo'ne tadoue ga'me judiopi lepe'e quetegue ñe'me Pablo nataq'aen Bernabé. Qama'le noqotetapegalo jogaa'me qaedi 'nañaĝatela'ajalo da'me quetedalegue da'me joote yacoteguet 'me chiyaqayi da'me lichoĝodenataĝanaĝac ñe'me Dios.
ACT.13.44	Yenoĝodegue gaa'me noloqo'ote, qama'le yovita ga'me nolo' 'me niyamaqatac, yamta'le yema ga'me noic da'me yema'a't qaedi qonaquiaĝana da'me 'naqataĝanaĝac 'me 'yaĝatetac ñe'me Jaliaĝanec. 
ACT.13.45	Qalaĝaja joga'me judiopi, ca'li yauata ga'me jiyaĝadipi, qama'le yataqachiñe nejaĝayelo da'me lep'aguenataĝanaĝa'j. Chane'eja paja'a en ja 'noe'n q'ae'n gaa'me 'laqataqa da'me yejouetedac ñe'me Pablo. 
ACT.13.46	Qama'le Pablo nataq'aen Bernabé 'uo da'me 'lañaĝa'j da'me doje'tape, 'yategueta:
ACT.13.46	—Qo'mi qoyanema da'me qa'nelopaguec qaedi ja'aĝataqatac da'me Dios lep'iquenataĝanaĝac a'uaviñe ami jo'ne judiopi. Qalaĝaja queda'me a'uoitapeguet, nataq'aen ja auacoñiyeguet da'me at'oyaĝaqui 'me ja 'naidena'a qomle, male jec'ataĝalo nayi gaa'me jo'ne ja judiopi. 
ACT.13.47	Qa'a naq'aeta da'me qo'mi yamaĝalo'te ñe'me Jaliaĝanec, enaac:
ACT.13.47	«Am jene'tem lecoyadaĝanaqate na'me noyaqapi,
ACT.13.47	qaedi aueda'alo da'me yec'alaqataĝanaĝac
ACT.13.47	chayovida'alo gaa'me loiquiaqa'te jena'me aleua.»
ACT.13.48	Ga'me jo'ne ja judiopi, ca'li domachita da'me dojo' male made'tapolqa nataq'aen paja'a 'yaĝatetedac da'me 'laqataĝanaĝac ñe'me Jaliaĝanec yataqachiñe 'noota, qama'le p'iida'a ena'uaque jogaa'me jo'ne joote qoyen tachiguilo da'me 'loyaĝa'j jo'ne ja 'naidena'a qomle. 
ACT.13.49	Chane'eja qoyapaĝaguetapeque da'me 'laqataĝanaĝac ñe'me Jaliaĝanec yema di'me dijo' aleua. 
ACT.13.50	Qalaĝaja joga'me judiopi dojapegue'to gaa'me yauo' jo'ne choĝodenataĝanaĝail nataq'aen 'uo da'me li'yoĝodi'j choqogaa'me jiyaĝa'u jo'ne p'ajodaye 'me neteda'ña ga'me noic, qama'le qoyachelo'te jogaa'me qaedi paja'a qonautenalo ñe'me Pablo nataq'aen Bernabé, qaedi qoyen queda'e ga'me aleua. 
ACT.13.51	Chane'eja ñaa'me yichiyoĝolo'te naa'me lapia'te, 'lane'j jo'ne yelo'teguet da'me ja yitaĝa t'aqataĝanema qomle joga'me jiyaĝadipi. Yem qama'le dajotegue di'me noic Iconio. 
ACT.13.52	Qalaĝaja joga'me p'etaqadaiquipi yataqachiñe jalcote da'me lamai'j nataq'aen najaqachiguilo ñe'me Dios Lepaqal.
ACT.14.1	Da'me male ueteda'a di'me Iconio, Pablo nataq'aen Bernabé tadoue ga'me judiopi lemaĝaiqui' naq'aeta da'me naeda'ac, qama'le gaa'me 'laqataqa qayoĝode' gaa'me en 'ñemaĝadeta da'me p'iida'a, ga'me judiopi choqogaa'me ja judiopi. 
ACT.14.2	Qalaĝaja joga'me judiopi jo'ne ja p'iida'a en nautenaĝanegueta ga'me ja judiopi jogaa'me qadaqaya'olqa. 
ACT.14.3	Qalaĝaja gaa'me namaĝa's cha'li qayoĝode' gaa'me noloqo'ote copa'alo da'me uetede'edi, nataq'aen ñe'me Jaliaĝanec 'yañaqate'tape jogaa'me da'me t'aqataĝa'tape. Qama'le ñe'me Jaliaĝanec nach'eñe jo'ne yachimaĝachidiñe gaa'me 'laqataqa jogaa'me nale 'yaĝatetedac da'me lichoĝodenataĝanaĝac joñe'me Dios, qama'le yanema jogaa'me qaedi chiyaqayilo da'me yauo'oe gaa'me 'lanaqa nataq'aen lañoqotaĝanaĝaco. 
ACT.14.4	Qalaĝaja ga'me jiyaĝadipi colaĝaye ca'li ga'me noic, uo'oe ga'me yotaua'n ga'me judiopi nataq'aen laqaya' yotaua'n gaa'me namaĝa's. 
ACT.14.5	Chane'eja joga'me judiopi nataq'aen ga'me ja judiopi nayatena't ca'li qama'le da'me jetaque nalo'ta't choqogaa'me jaliaĝanaqa da'me jetaque ja no'en da'me qo'yeteque nataq'aen jetaque qoyijaĝaque ga'me qadipi. 
ACT.14.6	Qalaĝaja Pablo nataq'aen Bernabé, ca'li yayate'n da'me dojo', qama'le dajodegue, yec'adeta di'me Listra nataq'aen Derbe, noyaqa jo'ne neda'ña di'me Licaonia, nataq'aen yema di'me aleua ga'me nedalegue, 
ACT.14.7	jo'ne ueda'a da'me nach'e ena'am 'yaĝatetedac da'me onaĝaic 'naqataĝanaĝac.
ACT.14.8	Di'me Listra 'uo ñe'me jiyaĝaua jo'ne ja yaqanatet ta'le piyiñe. Qaya'te ua'a da'me yeuotac, qa'a chiyoqo'taguet da'me niyiñe da'me ja t'añegue. Dojo' jiyaĝaua ñichiñe ca'li, 
ACT.14.9	naquiaĝatapega ga'me Pablo 'yaĝatetac, qama'le Pablo yec'ateja ñe'me nataq'aen yauana queda'me jalcote da'me lepe'e nalo'taguet ta'le qoyen yemegue q'aen. 
ACT.14.10	Chane'eja netenec ga'me 'laqatac, enaac:
ACT.14.10	—¡Oñijeguem qama'le auachimaĝachidiñe naa'me adapia'te!
ACT.14.10	Joñe'me jiyaĝaua nenodijeguem ca'li nechachiñe, qama'le paja'a yeuotac. 
ACT.14.11	Ca'li qoyauana ga'me jo'ne Pablo ya'uo, ga'me jiyaĝadipi paja'a niyaĝatapejeguem gaa'me mach'e 'laqataqa di'me Licaonia:
ACT.14.11	—¡Naqaenaua naa'me qop'iyapegalo ena'am gaa'me jiyaĝa'u jo'ne qo'mi nenochi'ñalo!
ACT.14.12	Qama'le Bernabé qoyen nenaĝachigui ga'me dios Zeus, nataq'aen Pablo qoyen nenaĝachigui ga'me dios Hermes, qa'a naqaeñe ñe'me t'aqataĝanac. 
ACT.14.13	Ñe'me netamenaĝaiqui lo'o ga'me Zeus, netamenaĝaiqui jo'ne na'ña ga'me qotayape'uo ga'me noic, yedodeuo ga'me uaca c'oqo'te nataq'aen 'yoĝodaqa'te jo'ne la'uo; qama'le ñe'me nataq'aen ga'me jiyaĝadipi jetaque qoyanema ga'me najaqajec 'me qoyigoue. 
ACT.14.14	Qalaĝaja ca'li Bernabé nataq'aen Pablo yetade'n, qama'le yecolaĝata'elo naa'me leuo tauelo ga'me jiyaĝadipi nataq'aen niyaĝatedapejeguem:
ACT.14.15	—¿Toqoch'e naq'aeta da'me auauoyi? Nach'e ena'am qo'mi jiyaĝa'u, ami jenaqa'ama. Qo'che' ñanaĝaequena qaedi ami ja'aĝataĝama da'me onaĝaic 'naqataĝanaĝac, nataq'aen qaedi aĝañidiñi naa'me naajo' uo'oe jo'ne qaya'te gamachaqaega chiyoqodayi, qama'le a'viyelaqaiyot joñe'me Dios jo'ne nec'aletaye, jo'ne ye'et di'me piyem, jena'me aleua, ga'me noĝop let'adaic nataq'aen ena'uaque gaa'me jo'ne uo'oe. 
ACT.14.16	Mate mane'e gaa'me 'uaechidiñe noloqo'ote Dios yajeta joca'li da'me onolqa'tape equegue ga'me mach'e paquetapegue', 
ACT.14.17	ja nañaĝanañi da'me yaloĝonalo ga'me 'noota jo'ne ya'uo, naqaeñe joñe'me; qa'a nach'eñe qo'mi namaĝalo ga'me uotep nataq'aen onaĝaic qadanec, nataq'aen nach'eñe jo'ne qo'mi yanema ga'me qadapoguec qaedi jeque'yaqatac nataq'aen qo'mi made'tape.
ACT.14.18	Qalaĝaja mate mane'e ena'uaque naa'me naajo' 'yaĝa'tape, yataqachiñe ja yaqanate't ta'le nauateguet ga'me jiyaĝadipi da'me yanegue ga'me lajaqajec da'me yanoto jogaa'me.
ACT.14.19	Qanach'e ua'a da'me yovi't ga'me judiopi chiyoqoda'a di'me Antioquía nataq'aen Iconio, jo'ne 'ñemaĝachidiñe ga'me lelnataĝa'j ga'me jiyaĝadipi. Chane'eja qoyijaĝac ga'me qadipi ñe'me Pablo qama'le yepetedapega da'me joote yeleu, qoyauegue'ga ga'me p'aye di'me noic. 
ACT.14.20	Qalaĝaja ca'li ga'me p'etaqadaiquipi quedejop ñe'me Pablo, ñe'me ñijeguem ca'li, qama'le yitaĝa taue ga'me noic. Nete' laqaya qama'le ec, lequiaĝaua ñe'me Bernabé da'me dajotegue di'me Derbe.
ACT.14.21	Ca'li joote 'yaĝatetedac da'me onaĝaic 'naqataĝanaĝac di'me Derbe, ua'a da'me jalcote ga'me naqachidiñe jo'ne t'amaqatenaĝa'n, qama'le 'viyelaĝadeta di'me Listra, di'me Iconio nataq'aen di'me Antioquía. 
ACT.14.22	Naa'me naajo' ale'u 'yañaqate'tape joga'me p'etaqadaiquipi nataq'aen 'yelopetapeque da'me 'nañaĝatela'ajalo da'me quetedalegue da'me lepe'e', qama'le yaqateque jogaa'me da'me qoyouetaque da'me naje'tegueta ga'me yodapecache 'me lachitataico, qaedi yaqanate't ta'le tadoue da'me Dios lejaliaĝa. 
ACT.14.23	Nataq'aen yauo'oe gaa'me lajoĝola'te ga'me p'etaqadaiquipi. Ca'li yoma't da'me netamenaĝa'j nataq'aen da'me noqouaqatetapela'ajalo, qama'le qoyaloĝolo'te ñe'me Jaliaĝanec, jo'ne male p'iida'a.
ACT.14.24	Tade'ga di'me aleua jo'ne Pisidia, qama'le yovideta di'me Panfilia. 
ACT.14.25	'Yaĝatetedac da'me 'naqataĝanaĝac di'me Perge, qama'le taida'ague di'me Atalía; 
ACT.14.26	chiyoqoda'ña da'me nedañgui jaga'me licota qaedi yec'adeta di'me Antioquía, nach'edi noic ueda'a ca'li qoyaloĝolo'te da'me Dios lichoĝodenataĝanaĝac queda'me qoyanema ga'me 'lonata'j jo'ne nayi joote yoma't. 
ACT.14.27	Ca'li yovideta di'me Antioquía, yemata'a'ajalo gaa'me jo'ne 'uo da'me lepe'e' qama'le 'yaĝatetapema ena'uaque gaa'me p'ajodaye uo'oe 'me Dios 'yetaĝanaĝaneque ca'li jogaa'me, nataq'aen da'me eeta ca'li ñe'me Jaliaĝanec ya'uo ladiideuo joga'me jo'ne ja judiopi, nach'e ena'am jogaa'me p'iida'a. 
ACT.14.28	Qama'le Pablo nataq'aen Bernabé cha'li qayoĝode' gaa'me noloqo'ote da'me uetauelo joga'me p'etaqadaiquipi.
ACT.15.1	Jaa'me jaajo' noloqo'ote, uo'oe gaa'me jo'ne chiyoqoda'a di'me Judea jo'ne yapaĝague'tape gaa'me qadaqaya'olqa: “Qom ja auacoñiyeguet da'me nichaĝajoĝonaĝac nach'e naq'aeta da'me damaĝajoĝolegue ca'li ñe'me Moisés, qama'le ja auaqanachichi ta'le adec'aliyegue.” 
ACT.15.2	Pablo nataq'aen Bernabé yataqachiñe jalcote da'me necotayapegue'to jogaa'me, qama'le qopacapega ta'le Pablo nataq'aen Bernabé choqogaa'me laqaya' jogaa'me, qaedi yec'adeta di'me Jerusalén da'me qonecotayapiye da'me 'uo jogaa'me namaĝa's choqogaa'me 'yaĝaicachidipi 'me neteda'ña di'me noic.
ACT.15.3	Chane'eja lamaĝa's ca'li ga'me p'etaqadaiquipi jo'ne Antioquía laje', mane'e da'me tadelegue di'me aleua jo'ne Fenicia nataq'aen Samaria 'yaĝatetedac da'me eeta ca'li ga'me ja judiopi queda'me yaĝadegue joda'me toye's lepe'eco qaedi quetegue ñe'me Dios. Chane'eja ena'uaque jogaa'me qadaqaya'olqa jalcote made'tapolqa ca'li domachita da'me dojo' 'naqataĝanaĝac.
ACT.15.4	Ca'li Pablo nataq'aen Bernabé yovideta di'me Jerusalén, jogaa'me p'etaqadayaqa yelo'ogueta jogaa'me nataq'aen jogaa'me namaĝa's choqogaa'me 'yaĝaicachidi, qama'le t'aqataĝanema jogaa'me yema ga'me jo'ne Dios 'yetaĝanaĝaneque jogaa'me. 
ACT.15.5	Qalaĝaja uo'oe gaa'me fariseopi jo'ne 'uo da'me lepe'e' ca'li, ñidijeguem qama'le enapega't:
ACT.15.5	—Joga'me p'etaqadaiquipi jo'ne ja judiopi yataqachiñe youetedaque ta'le yacoteguet da'me nichaĝajoĝonaĝac, nataq'aen qoyamaĝalo'te da'me male yoqocha'alo daa'me Dios lamaĝajoĝonaĝaco jo'ne chiyoqodo'ot ñe'me Moisés.
ACT.15.6	Chane'eja yema'a'ajalo gaa'me namaĝa's choqogaa'me 'yaĝaicachidi qaedi qoyelaque ga'me lajoĝoc da'me dojo' 'uo ca'li. 
ACT.15.7	Ca'li jalcote da'me necotaĝa'j qama'le Pedro ñijeguem nataq'aen enaac:
ACT.15.7	—Ami yaqaya'olqa, ami joote auayachiñe queda'me ja cop'a jaa'me jaajo' noloqo'ote queda'me Dios 'yatetelo'te gaa'me jo'ne ja judiopi qaedi qo'yaĝatema da'me onaĝaic 'naqataĝanaĝac, qaedi jogaa'me p'iida'a joñe'me Dios. 
ACT.15.8	Qama'le Dios, jo'ne yateton na'me nauel, yaloĝonalo queda'me yaconegueta jogaa'me ca'li yanema joñe'me Lepaqal 'me ja 'nalegue, nach'e naq'aeta ca'li da'me qo'mi. 
ACT.15.9	Dios ja qo'mi 'te ye'tema da'me qaedi qo'mi yodapecache jogaa'me nataq'aen qo'mi, qa'a nach'e ena'am yoqovite' q'ae'n da'me lepe'e' naa'me lai'li. 
ACT.15.10	Chane'eja, ¿toqoch'e auapiyeñi ñe'me Dios? Qa'a auemichitalo'te naa'me naajo' p'etaqadaiqui ga'me li'yacochi'j jo'ne ja jañoĝotaq ta'le jachoĝojoq da'me qo'mi, nach'e naq'aeta joca'li dia'me qadet'al ja yaqanate't ta'le yachi'y. 
ACT.15.11	Ja 'noota da'me dojo', qa'a ja'amaqatenaq da'me qadec'alegue nach'edata da'me chiyaqayi da'me lichoĝodenataĝanaĝac ñe'me Qadejaliaĝanec Jesús, qama'le nach'e ena'ama jogaa'me ja judiopi.
ACT.15.12	Ena'uaque 'nemaĝadiñe jogaa'me nataq'aen naquiaĝata ñe'me Pablo nataq'aen Bernabé da'me 'yaĝa'tape gaa'me 'nanaqa choqogaa'me nañoqotaĝanaĝaco jo'ne Dios 'yetaĝanaĝaneque jogaa'me da'me tauelo q'ae'n joga'me ja judiopi. 
ACT.15.13	Ca'li yoma't da'me lojaĝa'j, ñe'me Santiago enaac:
ACT.15.13	—Ami yaqaya'olqa, cha'li jayem anaquiaĝañiya: 
ACT.15.14	Simón qo'mi 'yaĝatetapema da'me eeta queda'me yemta nayi Dios yotaua'n joga'me ja judiopi, nataq'aen 'yatetelo'te joga'me noic jo'ne mach'e c'oqo'tepi. 
ACT.15.15	Dojo' nach'eda yedidiñe ca'li gaa'me Dios 'laqataĝanaĝanaqa, jo'ne naq'aeta ga'me qoyediñe, eet'oi:
ACT.15.16	«Qom yem da'me dojo' qama'le 'ñiyelaq,
ACT.15.16	qama'le ñedijeguem ga'me 'uaqatañe 'me 'lachaqa' di'me David;
ACT.15.16	ñedijeguem ga'me ueta'ñdi
ACT.15.16	nataq'aen yitaĝa jañijeguem,
ACT.15.17	qaedi joga'me jiyaĝadipi yelodaque ñe'me Jaliaĝanec
ACT.15.17	nataq'aen yema jena'me jiyaĝadipi
ACT.15.17	jo'ne joote jiyota'alo qaedi je'n yalemaĝajetpi.
ACT.15.18	Ñe'me Jaliaĝanec, jo'ne qo'mi yatetonaĝatetapeque
ACT.15.18	naa'me naajo' uo'oe
ACT.15.18	chiyoqo'tagueta gaa'me noloqo'ote jo'ne 'uaechidiñe,
ACT.15.18	yauo'oe ca'li daa'me 'laqataqa.»
ACT.15.19	“Chane'eja yiyamaĝaden da'me ena'te auachiyalo'te ga'me li'yacochi'j jo'ne ja youetedaque ga'me ja judiopi, dite da'me yaĝadiñi ga'me toye's lepe'eco qaedi male quetegue ñe'me Dios. 
ACT.15.20	Jaldata da'me jedenaqatenaĝalo jaga'me qadediije qaedi queda'e yema ga'me jo'ne t'aĝanataĝa'n nale jouaĝat ga'me qop'iyapegalo, 'noota ta'le t'oida'aguet ga'me nonáĝaco jo'ne ja qoyajeta nataq'aen 'noota ta'le ja yali'j ga'me lapat ga'me jiyac jo'ne ouaĝaic uotaĝa jaga'me tauo'. 
ACT.15.21	Qa'a chiyoqo'tegueta gaa'me noloqo'ote jo'ne 'uaechidiñe uo'oe gaa'me noyaqa jo'ne joote qoyapaĝaguetapeque daa'me namaĝajoĝonaĝaco jo'ne chiyoqodo'ot ñe'me Moisés, 'me nach'edaua qoyec'ate'n nale gaa'me noloqo'ote jo'ne niyamaqataqa.”
ACT.15.22	Jogaa'me namaĝa's nataq'aen jogaa'me 'yaĝaicachidi, choqoga'me ena'uaque ga'me p'etaqadaiquipi, 'yamaqate'n ta'le uo'oe gaa'me yiyaĝanalo 'me chiyaqauelo jogaa'me qaedi qoyamaĝata di'me Antioquía, qoyapetenouelo ñe'me Pablo nataq'aen Bernabé. Chane'eja qoyiyaĝana ñe'me Judas, jo'ne nach'e ena'am lenaĝat Barsabás, nataq'aen Silas, jiyaĝa'u jo'ne di'yaĝalo jogaa'me qadaqaya'olqa, 
ACT.15.23	qama'le jogaa'me qoyamaĝaguelo jana'me janjo' nediije:
ACT.15.23	“Qo'mi jo'ne namaĝa's nataq'aen 'yaĝaicachidi mach'e adaqayadi'; qadamaic ami janemaĝama, ami qadaqaya'olqa jo'ne ja judiopi, nataq'aen 'me oñiya'ña di'me Antioquía, nataq'aen di'me aleua Siria choqodi'me Cilicia.
ACT.15.24	“Qo'mi jayatenaq queda'me uo'oe gaa'me chiyoda'ña jena'me jenjo' jo'ne ja yachitedac da'me qadamaĝajoĝonaĝac, nataq'aen queda'me yeloiquiaĝa'ape jogaa'me 'laqataqa, nataq'aen queda'me ja ami 'te yataĝalo'te q'ae'n. 
ACT.15.25	Qo'che' qadalo'ta't da'me qadelnataĝac, queda'me jenaqatapega 'noota ta'le uo'oe gaa'me jiyaĝanaĝanalo jo'ne qo'mi chiyaqauelo qaedi ami dec'atenaĝaneguelo nataq'aen naajo' qadaqaya'olqa jo'ne jauotaĝaque Bernabé choqoñe'me Pablo, 
ACT.15.26	nach'enaua jo'ne yeuomaĝatedapegoue da'me nejiyaĝauayaĝa'j joga'me 'uo da'me lichi'j, qa'a yajouaĝat ñe'me mach'e Qadejaliaĝanec Jesucristo. 
ACT.15.27	Chane'eja ami jamaĝajaĝalo ñe'me Judas nataq'aen Silas: naajo' yataqachiñe ami dojetapegue'to qomle qaedi ami noqoteteneque ena'uaque naa'me naajo' qat'aqataqa. 
ACT.15.28	Qa'a 'noota q'aen ñe'me Dios Lepaqal 'me ja 'nalegue nataq'aen qo'mi, da'me ja ami 'te jachaqalo'te gamachaqaega adi'yaqui niyaqa'alo naa'me naajo' uo'oe jo'ne auoviñetaque ta'le aĝañidiñi: 
ACT.15.29	ena'te yitaĝa aualiqui ga'me lapat ga'me jiyac jo'ne qoyanegue nataq'aen qoyigoue da'me qoyanot ga'me qop'iyapegalo, 'noota qom ena'te aualiqui ga'me jiyac jo'ne ch'e qoyechiyoqot, ena'te aualiqui jaga'me tauo' nataq'aen achiya'agueta gaa'me 'nonáĝaco jo'ne ja qoyajete'. Qom nataq'aeta aviyamaĝachi' naa'me naajo', nach'eda chimaqachiñe ga'me at'onataqui.
ACT.15.29	Qadet'a ami ue'tajopa.”
ACT.15.30	Chane'eja, ca'li yem qama'le jogaa'me qoyep'iye'tape da'me yec'adeta di'me Antioquía. Ca'li joote yovi't, qama'le yemata'a't ga'me p'etaqadaiquipi da'me yanema jaga'me nediije. 
ACT.15.31	Ca'li yec'ate'n jogaa'me qadaqaya'olqa qama'le jalcote made'tapolqa, qa'a qoloyaĝanate'tape jogaa'me. 
ACT.15.32	Qama'le queda'me Judas nataq'aen Silas nach'e ena'ama Dios 'laqataĝanaĝanaqa, gaa'me 'laqataqa jalcote da'me loyaĝa'tape nataq'aen 'yañaqate'tape jogaa'me qadaqaya'olqa. 
ACT.15.33	Ca'li joote yenoĝodegue qayoĝode' gaa'me noloqo'ote, jogaa'me qadaqaya'olqa jo'ne 'lachaqa'tedi yep'iye'tape jogaa'me namaĝa's, yachetalo'te da'me 'lemaĝa'j qaedi 'viyelaĝadeta ga'me chiyoqoda'a. 
ACT.15.34+ACT.15.35	Qalaĝaja Pablo nataq'aen Bernabé nach'e ueda'a di'me Antioquía, nataq'aen gaa'me laqaya' 'me qayoĝode' quetedalegue da'me napaĝaguenataĝanaĝac nataq'aen 'yaĝatetedac da'me onaĝaic 'laqataĝanaĝac ñe'me Jaliaĝanec.
ACT.15.36	Ca'li uo'oe gaa'me noloqo'ote jo'ne yenoĝodegue, Pablo dojapegue' ñe'me Bernabé, enaac:
ACT.15.36	—Yitaĝa jejapichaĝalo jogaa'me qadaqaya'olqa ena'uaque gaa'me noyaqa jo'ne joote ja'aqataĝanaqatapema da'me 'laqataĝanaĝac ñe'me Jaliaĝanec, qaedi jayatenaq ga'me eete'.
ACT.15.37	Bernabé jetaque lequiaĝaua ñe'me Juan, jo'ne nach'e ena'am lenaĝat Marcos; 
ACT.15.38	qalaĝaja Pablo ja eetapega 'noota ta'le qoyauec, qa'a Marcos joote ca'ae ca'li ueda'a di'me Panfilia qama'le ja quetauelo jogaa'me da'me 'lonataĝanaĝa'j. 
ACT.15.39	Yataqachiñe eja da'me ja niyamaĝadidiye ca'li qama'le nañoĝodeta da'me qolaĝayelo: Bernabé lequiaĝaua ñe'me Marcos qama'le nedañgui jaga'me licota yec'adeta di'me Chipre, 
ACT.15.40	qaale Pablo, da'me mach'e ya'uo, yelotelegue ñe'me Silas qama'le jogaa'me qadaqaya'olqa qoyaloĝolo'te da'me lichoĝodenataĝanaĝac ñe'me Jaliaĝanec, eque' ca'li. 
ACT.15.41	Qama'le tadelegue di'me Siria nataq'aen Cilicia, 'yañaqate'tape jogaa'me qadaqaya'olqa yema gaa'me noyaqa.
ACT.16.1	Pablo yovita di'me Derbe nataq'aen Listra, nach'edi ua'a da'me uada'aguet ñe'me p'etaqadaic lenaĝat Timoteo, c'oĝot jañe'me yauo judía nataq'aen let'a ga'me griego, 
ACT.16.2	qama'le jogaa'me qadaqaya'olqa 'me Listra laje' nataq'aen di'me Iconio, ena'uaque 'nonaĝachidegue ñe'me. 
ACT.16.3	Pablo 'yamaqaten ta'le Timoteo equegue, qalaĝaja 'uaeñe da'me qoya'uo nichaĝajec jo'ne 'nanaĝajet, qaedi ja eetedapega qoye'ue'tape ga'me judiopi jo'ne 'lachaqa't di'me aleua, qa'a ena'uaque yateto'n ñe'me Timoteo let'a da'me griego. 
ACT.16.4	Qama'le yema gaa'me noyaqolqa jo'ne yec'atapegalo, 'yaĝatetapema jogaa'me qadaqaya'olqa jodaa'me loqotenaĝanaĝaco jogaa'me namaĝa's nataq'aen jogaa'me 'yaĝaicachidi 'me neteda'ña di'me Jerusalén. 
ACT.16.5	Chane'eja joga'me p'etaqadaiquipi qo'yañaqate'tapeque da'me lepe'e', qama'le liñi ga'me p'etaqadaiquipi onolqa'tape noloqo'ote nichiquetedaye.
ACT.16.6	Qama'le ñe'me Dios Lepaqal ja yajeta ta'le qo'yaĝatetac da'me 'naqataĝanaĝac di'me aleua jo'ne Asia. Chane'eja male leuotedalegue di'me aleua jo'ne Frigia nataq'aen Galacia, 
ACT.16.7	qama'le yamta'le yenoĝodoue di'me aleua lenaĝat Misia, nach'edi ueda'a da'me uenateteda'a ta'le yec'adeta di'me aleua jo'ne Bitinia, qalaĝaja ñe'me Jesús Lepaqal ja yaje'tema. 
ACT.16.8	Chane'eja leuotedalegue di'me Misia, qama'le yec'adeta ga'me napi'ña jaga'me licota di'me Tróade. 
ACT.16.9	Nach'edi Pablo ua'a da'me 'uo ga'me naloĝonaĝat jo'ne 'lochaĝa; yauana ga'me jiyaĝaua jo'ne ue'ta di'me Macedonia, 'me nec'atetañe nachoĝodetapecot: “Anec'ata jena'me Macedonia qama'le qo'mi alecochiyalo.” 
ACT.16.10	Ca'li Pablo 'uo da'me dojo' lauanaĝanaĝac qama'le paja'a da'me 'netaqatac qaedi jec'ataĝa di'me Macedonia, qa'a yataqata jayatenaq queda'me eja Dios qo'mi yiyaĝatapegalo qaedi nach'edi ua'a da'me ja'aĝataqatac da'me onaĝaic 'naqataĝanaĝac.
ACT.16.11	Jonaqañgui jaga'me licota di'me Tróade, qama'le jeloqo'ta jaga'me nepe jo'ne Samotracia qama'le jenoĝonaĝaue. Ga'me nete' laqaya qama'le jovitaĝa di'me Neápolis. 
ACT.16.12	Nach'edi jachiyojoĝo'ña da'me jec'otaĝa di'me noic let'adaic Filipos, nach'ega jo'ne 'noĝodijeguem ca'li ga'me Roma laje'pi, nataq'aen nach'ega noic jo'ne yataqachiñe p'ajaye di'me aleua 'me Macedonia. Nach'edi uo'oe gaa'me noloqo'ote da'me jouaqa'ta. 
ACT.16.13	Jo'me nolo' jo'ne niyamaqatac jaĝa'ya ga'me p'aye ga'me noic, jec'ataĝa ga'me ñache jo'ne jenaqatapega ua'a da'me 'uo ga'me netamenaqa't joga'me judiopi. Jonaĝañi qama'le ja'aĝataĝama da'me 'naqataĝanaĝac jogaa'me yauo' jo'ne yema'a't ca'li. 
ACT.16.14	'Uo jaga'me lenaĝat Lidia; nach'aga jo'ne 'lachaqa' di'me Tiatira nataq'aen yemanac ga'me ualoq jo'ne yataqata no'en 'me yemalaqalegue da'me 'loyaĝac. Janjo' yauo jo'ne 'nonaĝachigui joñe'me Dios nataq'aen jo'ne naquiaĝan ca'li, joñe'me Jaliaĝanec yataqachiñe yedaĝat ca'li qama'le naquiaĝatelegue ga'me jo'ne Pablo 'yaĝatetac. 
ACT.16.15	Qonachilaĝan ca'li nataq'aen ena'uaque gaa'me jo'ne mach'e laqaya'. Ca'li yem qama'le qo'mi nachoĝodenoto:
ACT.16.15	—Qom aueñetapega queda'me yataqachiñe jep'iya'a ñe'me Jaliaĝanec, qama'le jayem anec'achiya qaedi oviya'a di'me 'yachaqa'.
ACT.16.15	Qama'le qo'mi paquetapegue'to qaedi jouaqa'tedi.
ACT.16.16	Qama'te ua'edi, ca'li jec'otaĝa ga'me tamenaqa' qama'le jauanaĝa jaga'me q'añole 'me uetaye ga'me nepaqal jo'ne deuoqotaĝanac. Mach'e nelata ca'li jaga'me jo'ne yechoĝot nale da'me leuoqotaĝanaĝac jalcote jaga'me naicaua jo'ne yanema gaa'me ladi'p. 
ACT.16.17	Janjo' q'añole quetapegue' ca'li ñe'me Pablo nataq'aen qo'mi, qama'le niyaĝatapejeguem:
ACT.16.17	—¡Naajo' jiyaĝa'u mach'e 'lonataĝanaĝanaqa ñe'me Dios jo'ne p'ajaye, nataq'aen ami 'yaĝatetapema da'me nec'alaĝa ladic!
ACT.16.18	Qayoĝode' gaa'me noloqo'ote da'me ya'uo da'me dojo', chayovida'a Pablo male ja mayiñe q'aen, naqanateta da'me 'viyelaĝaguet qama'le enapega ñe'me nepaqal jo'ne uetaye:
ACT.16.18	—Jaconeguet da'me lañoqotaĝanaĝac ñe'me Jesucristo qama'le am jamaĝalegue qaedi oca'e jana'me.
ACT.16.18	Qanach'e ua'a da'me paja'a yenoĝonegue ñe'me nepaqal.
ACT.16.19	Qalaĝaja gaa'me ladi'p ca'li yauata queda'me male ja naqachidiñe jaga'me laicaua jo'ne chiyoĝotedayi jaga'me, qama'le yacota ñe'me Pablo nataq'aen ñe'me Silas qama'le qoyaue'ualo jogaa'me jaliaĝanaqa joga'me p'ajodaye ga'me noic. 
ACT.16.20	Qoyajoĝoguena'agueta jogaa'me nec'atenoqo't ga'me jiyaĝadipi, enapega't:
ACT.16.20	—Naajo' jiyaĝa'u e'n ja yataĝalegue jena'me jenjo' noic, 
ACT.16.21	nataq'aen dapaĝaguenataĝatec ga'me 'noyaĝac jo'ne qo'mi ja jaqanatetaq ta'le jajenaqata qaedi qoye'et, qa'a qo'mi Roma laje'.
ACT.16.22	Chane'eja ga'me jiyaĝadipi ñidijeguem ca'li da'me qonautenalo jogaa'me, qama'le jogaa'me c'atenaĝanaĝayaqa damaĝajoĝodelegue ca'li qaedi qoyaleuaĝa'taelo da'me qoye'uaĝaneque ga'me epaq. 
ACT.16.23	Ca'li joote yem da'me jalcote da'me qoye'uaĝa'n, qama'le qoyamaĝadoue jaga'me coñetaĝanaĝaiqui, nataq'aen qouaqatelegue ga'me vitaĝaic qaedi yataqachiñe ja yalajaĝa'ta da'me letelaĝa. 
ACT.16.24	Ca'li domachiya da'me 'nelopaguec, ñe'me vitaĝaic yamaĝauelo ga'me yataqachiñe 'naltapiye jaga'me coñetaĝanaĝaiqui nataq'aen en laqapenaĝajet ga'me epaq jogaa'me lapia'te.
ACT.16.25	Qalaĝaja ca'li yedete'eguet joga'me pi'yaĝa laeñi, ca'li Pablo nataq'aen Silas cha'li netame'tape choqoda'me t'onaĝa'tape, 'nonachidegue joñe'me Dios, qama'le jogaa'me necoñetae's laqaya' naquiaĝatapegalo ca'li. 
ACT.16.26	Qama'le paja'a novi' ga'me nedaĝa jo'ne yataqachiñe yadiochigui ga'me p'añe jaga'me coñetaĝanaĝaiqui. Qanach'ega ua'a da'me yema 'nouategue gaa'me najo'mi, nataq'aen ena'uaque jogaa'me necoñetae's ñedegue gaa'me leque'te. 
ACT.16.27	Mane'e ca'li ga'me vitaĝaic neloye, qama'le yauana queda'me 'nouatetedaye gaa'me najo'mi jaga'me coñetaĝanaĝaiqui, qanach'e naueguegue ga'me ledaĝanaĝat queda'me jetaque nalatela't, qa'a yepetapega da'me yema dajoyi gaa'me necoñetae's. 
ACT.16.28	Qalaĝaja Pablo niyaĝajeguem ca'li, enaac:
ACT.16.28	—¡Ena'te analatela't, qa'a maliaĝa jouaqa'ta jenjo'!
ACT.16.29	Chane'eja ga'me vitaĝaic yiyaĝanaque ga'me coyadaĝanaqate, naqalegoq ca'li qama'le yenoĝoneuo. Yataqata diviloĝo'taguet da'me loqolanaĝa, qama'le yejoidiñe naa'me leliquetel da'me yauana ñe'me Pablo nataq'aen Silas. 
ACT.16.30	Yenoĝonaqatedegue qama'le yachimaĝatalo jogaa'me:
ACT.16.30	—Ami jaliaĝanaqa, ¿jach'e ga'me ja'uo qaedi jec'alegue?
ACT.16.31	Jogaa'me 'yadeteguet:
ACT.16.31	—Auep'iya'a ñe'me Jaliaĝanec Jesús qama'le anec'alegue, da'me am choqogaa'me jo'ne neteda'ña ga'me at'achaqa'.
ACT.16.32	Chane'eja 'yaĝatetapema da'me 'laqataĝanaĝac ñe'me Jaliaĝanec, ñe'me choqogaa'me jo'ne ueteda'a ga'me 'lachaqa'. 
ACT.16.33	Qanach'ega ua'a ca'li ga'me pi'yaq, ñe'me coñetaĝanaĝaiqui lo'o male yiyo'y ga'me yec'o'n jo'ne yedidiñe jogaa'me. Yem qama'le ñe'me nataq'aen gaa'me jo'ne ueteda'a ga'me 'lachaqa' qonachilaĝa'n ca'li. 
ACT.16.34	Yauegalo ca'li ga'me 'lachaqa' nataq'aen yanema ga'me yali'j, qama'le ñe'me choqogaa'me laqaya' yataqachiñe made'tapolqa ca'li queda'me male p'iida'a ñe'me Dios.
ACT.16.35	Ca'li nete' gaa'me c'atenaĝanaĝayaqa uo'oe gaa'me lamaĝa's jo'ne vitaĝayaqa 'me qoyamaĝata ñe'me coñetaĝanaĝaiqui lo'o qoyamaĝalo'te da'me qaedi yejoye ñe'me Pablo nataq'aen Silas. 
ACT.16.36	Ñe'me coñetaĝanaĝaiqui lo'o t'aqataĝanem ñe'me Pablo, enaac:
ACT.16.36	—Jogaa'me c'atenaĝanaĝayaqa jayem yamaĝadelegue qaedi ami jejodegue; chane'eja machiñe nayi da'me male oquiyi.
ACT.16.37	Qalaĝaja Pablo enapegalo jogaa'me vitaĝayaqa, enaac:
ACT.16.37	—Qo'mi jo'ne yataqachiñe qo'mi Roma laje', qama'te qo'mi qoye'uaĝa'n ca'li yema ga'me jiyaĝadipi qo'mi yauanalo, ja 'uaeñe ta'le qo'mi qoyachimaĝatalo, nataq'aen qo'mi qoyamaĝadoue jaga'me coñetaĝanaĝaiqui. Qama'te nayi, ¿qo'li jetaque qo'mi 'yoĝochidiñe da'me qo'mi yejodegue? ¡Ja naq'aeta! Dite da'me mach'egaua na'tequena qaedi qo'mi yejodegue.
ACT.16.38	Jogaa'me vitaĝayaqa yayatenaĝanaĝaneque da'me dojo' jogaa'me c'atenaĝanaĝayaqa, qama'le t'oi'y ca'li yayate'n nach'egaua jo'ne Roma laje'. 
ACT.16.39	Chane'eja eque' ca'li gaa'me c'atenaĝanaĝayaqa, qaedi nachoĝodenot ñe'me Pablo nataq'aen Silas, qama'le naqatedegue jogaa'me nataq'aen nachoĝodenoto qaedi queda'e ga'me noic. 
ACT.16.40	Mane'e ca'li yenoĝodegue jaga'me coñetaĝanaĝaiqui, Pablo nataq'aen Silas yec'adeta ga'me 'lachaqa' jañe'me Lidia, nataq'aen da'me yauanalo jogaa'me laqaya'olqa, choqoda'me 'yañaqate'tape, qama'le eque'.
ACT.17.1	Ga'me leuoĝo'j, Pablo nataq'aen Silas tadelegue di'me Anfípolis nataq'aen Apolonia, ua'edi yovideta di'me Tesalónica, nach'edi ua'a joga'me judiopi 'uo ga'me lemaĝaiqui'. 
ACT.17.2	Pablo, queda'me mach'e naya'ac, yec'ata ga'me nemaĝaiqui, qama'le yemeda gaa'me noloqo'ote niyamaqataqa, nalo'taguet tres gaa'me semanas da'me necotetapegue'to jogaa'me, yachiyoĝotetelo'te nale gaa'me nedii's. 
ACT.17.3	Noqotetapeque jogaa'me ñe'me Dios Liquiyac queda'me taya'a da'me yeleu, nataq'aen queda'me yoĝo'yi da'me leleuaĝa male 'niyelaĝajeguem. T'aqataĝatapema jogaa'me, enaac:
ACT.17.3	—Nach'eñe Jesús jo'ne ami ja'aĝatetapema, nach'eñe Dios Liquiyac.
ACT.17.4	Uo'oe ga'me judiopi jo'ne p'iida'a qama'le uaĝayeta' ñe'me Pablo nataq'aen Silas. Nach'e ena'am jalcote ga'me griegopi p'iida'a, jo'ne jalchi'ena 'nonaĝachidegue joñe'me Dios, nataq'aen qayoĝode' gaa'me yauo' jo'ne p'ajodaye. 
ACT.17.5	Qalaĝaja dojo' chiyaqayi queda'me 'uo da'me lep'aguenataĝanaĝa'j ga'me judiopi jo'ne ja p'iida'a, nataq'aen queda'me yemata'a't gaa'me jiyaĝa'u qaleuaĝayaqa jo'ne ch'e quedapegue' nale gaa'me naq'aeco qaedi ja en 'te niyamaĝa nataq'aen 'ñemaĝachidiñe noic. Choqoda'me yauaĝadelegue ga'me 'lachaqa' ñe'me Jasón, yelotedaque ñe'me Pablo nataq'aen Silas qaedi qoyauedegue nataq'aen qoyanouelo ga'me jiyaĝadipi; 
ACT.17.6	qalaĝaja queda'me ja qoyauanalo ta'le uetede'edi, qama'le yauequetedac ñe'me Jasón nataq'aen gaa'me jiyaĝa'u laqaya' da'me qoyajoĝona'agueta gaa'me jaliaĝanaqa di'me noic, niyaĝatedapejeguem:
ACT.17.6	—¡Naajo' jiyaĝa'u jo'ne yema jena'me aleua da'me 'ñemaĝachidiñe, nach'e ena'am nec'adeta jena'me jenjo', 
ACT.17.7	qama'le da'me Jasón yelo'ogueta da'me neteda'ña di'me 'lachaqa'! ¡Yemeda naajo' ja tayiyalo gaa'me 'laqataqa ñe'me jaliaĝanec jo'ne Roma le'ec, qa'a eetedapega 'uo ñe'me jaliaĝanec laqaya jo'ne mach'e Jesús!
ACT.17.8	Ca'li domachita da'me dojo' jogaa'me jaliaĝanaqa, ga'me jiyaĝadipi nataq'aen gaa'me jaliaĝanaqa ja machidiñe q'ae'n ca'li. 
ACT.17.9	Qalaĝaja Jasón nataq'aen jogaa'me laqaya' 'naĝategueta jogaa'me qama'le qoyejodegue.
ACT.17.10	Joote pi'yaq, jogaa'me qadaqaya'olqa yepaquetedapega ta'le Pablo nataq'aen Silas paja'a eque', yec'adeta di'me Berea. Mane'e ca'li yovideta, qama'le yec'adeta ga'me lemaĝaiqui' joga'me judiopi. 
ACT.17.11	Naajo' judiopi jo'ne yataqachiñe onaĝaic ga'me letadenataĝanaĝa'j ja ena'ama gaa'me neda'ña di'me Tesalónica, yataqachiñe 'uo da'me lamaic ta'le yacoteguet da'me 'naqataĝanaĝac, qama'le noloqo'ote, noloqo'ote napaĝaguenalo daa'me nedii's qaedi yayaten qom yataqachiñe eja ga'me jo'ne Dios 'yaĝatetac. 
ACT.17.12	Qama'le naq'aeta da'me jalcote gaa'me p'iida'a, nataq'aen jalcote gaa'me griegopi 'me p'iida'a, gaa'me yauo' nataq'aen gaa'me le'mi. 
ACT.17.13	Qalaĝaja ca'li gaa'me judiopi jo'ne 'lachaqa't di'me Tesalónica nomeda'a queda'me nach'e ena'am 'yaĝatetac da'me Dios 'laqataĝanaĝac di'me Berea qama'le tategue da'me daja', qama'le paja'a en jalilegue ga'me jiyaĝadipi nataq'aen 'ñemaĝachidiñe. 
ACT.17.14	Qalaĝaja gaa'me qadaqaya'olqa yauote da'me qaedi Pablo ja neyaloĝoden da'me ca'e ga'me noic, dajoyi ga'me loogue. Silas nataq'aen Timoteo qamqa'me cha'li ueteda'a di'me Berea. 
ACT.17.15	Jogaa'me jo'ne naequetedapegue' ñe'me Pablo quetegue ñe'me chayovida'a di'me Atenas. Ca'li yem da'me qonoqotenalo qama'le 'viyelaĝadeta ñe'me Silas qaedi qom qaya'te qalaq qama'le paja'a uaĝayeta jogaa'me.
ACT.17.16	Mane'e ca'li Pablo cha'li yeuatetapiye ñe'me Silas nataq'aen Timoteo, yataqachiñe nejalichiñe ga'me lauel da'me yauana da'me yema ga'me noic ga'me qop'iyapegalo nale. 
ACT.17.17	Qo'che' ñe'me Pablo nataq'aen jogaa'me p'iida'a ñe'me Dios necotayapegue'to nale ga'me judiopi nale uetedaue ga'me nemaĝaiqui', nataq'aen yemeda naa'me noloqo'ote choqoga'me uaĝayeta 'uo da'me necotaĝa'j nale ueda'a ga'me noic laeñi jo'ne nocoegaĝac. 
ACT.17.18	Nach'e ena'am uo'oe gaa'me yatenaĝanaĝayaqa jo'ne epicureopi choqogaa'me estoicopi, paja'a necotedapegue' ñe'me. Uo'oe gaa'me enapega't:
ACT.17.18	—¿Jach'e ga'me 'yaĝatetac dojo' jaĝaic?
ACT.17.18	Nataq'aen laqaya' enapega't:
ACT.17.18	—Ena'am ta'le aqataĝanaĝaic gaa'me qop'iyapegalo jo'ne chiyoqodayi.
ACT.17.18	Naq'aeta da'me 'laqata'j qa'a Pablo 'yaĝatetac da'me onaĝaic 'naqataĝanaĝac 'me 'yaĝatetac ñe'me Jesús nataq'aen queda'me 'niyelaĝajeguem ca'li. 
ACT.17.19	Chane'eja qoyauega ga'me Areópago, qama'le qoyachimaĝata:
ACT.17.19	—¿Qo'li 'noota ta'le jayatenaq queda'me jach'e ga'me eeta da'me dojo' dalaĝaic napaĝaguenataĝanaĝac jo'ne a'uaĝatetac? 
ACT.17.20	Qa'a qo'mi a'uaĝatema ga'me uo'oe jo'ne yoĝoja'alo, qama'le jetaque jayatenaq jach'e jogamaĝa yelo'tegueta naajo'.
ACT.17.21	Yajouaĝat da'me ena'uaque joga'me Atenas laje' nataq'aen jogaa'me chiyoqodayi joga'me neda'ña ga'me, nach'edata da'me yemeda'eguet da'me naquiaĝategueta nataq'aen 'yaĝate'tape gaa'me p'atedegue nep'iquinataĝanaĝaco.
ACT.17.22	Pablo ñijeguem ca'li uañe laeñi ga'me Areópago, qama'le enaac: “Ami jo'ne Atenas laje', yema ga'me jo'ne jauana, yataqachiñe ami jiyaĝadipi jo'ne p'etaqadaiquipi. 
ACT.17.23	Qa'a da'me jec'ate'n naa'me oviyapi'ñalo nale auauoyi gaa'me ademaĝacodi', jauana ga'me c'atoĝonaĝala' jo'ne ualegue ga'me qoyediñe, naajo' 'naqataqa: «Tamenaqa' da'me qonetamenot ga'me dios jo'ne ja qoyateton.» Chane'eja, ga'me anetameñetapecot 'me ja auatetoñi, nach'eda ñanaequena qaedi ami ja'aĝatema.
ACT.17.24	“Joñe'me Dios jo'ne ye'et jena'me jenjo' aleua nataq'aen ena'uaque gaa'me uo'oe mach'e 'lonataqa ñe'me, nach'eñe Jaliaĝanec di'me piyem choqona'me aleua. Ja netaue ga'me tamenaĝaiqui jo'ne 'lonata'j gaa'me jiyaĝa'u, 
ACT.17.25	ja youetaque ta'le gamachaqaega 'uo ga'me ye'tem ñe'me, qa'a ñe'me nach'eñe jo'ne ena'uaque qo'mi yanema da'me qat'oyaĝac, ga'me layat nataq'aen uoja'aegaua laqaya.
ACT.17.26	“Da'me onolec jiyaĝaua en chiyaqayi yema ga'me noyaqapi, qaedi nedalegue yema jena'me aleua; nataq'aen joote yanetayelo gaa'me noloqo'ote nataq'aen ga'me aleua jo'ne 'noota ta'le neda'ña, 
ACT.17.27	qaedi yelodaque ñe'me Dios, qama'le uotaĝa ena'am ta'le 'uo ga'me auepochiya'aguet da'me auañiya, mate mane'e eja da'me Dios ja qaya'a ga'me ue'ta onolqa'tape qo'mi. 
ACT.17.28	Qa'a ñe'me Dios qadec'aletayejop, jedaqatac nataq'aen da'me qo'mi uo'oe; nach'e ena'am da'me uo'oe gaa'me dedaĝa'tape nale da'me ami uetauelo jo'ne enapega'ajalo: «Qo'mi lolelaĝayaqa ñe'me Dios.» 
ACT.17.29	Chane'eja queda'me qo'mi lolelaĝaiquipi ñe'me Dios, 'noota qom ja jenaĝa qadelnataĝac da'me Dios ena'ama gaa'me nequi'il jo'ne yaqasele'j, laicaual uotaĝa qa' lael jo'ne qochiyoĝotedayi da'me lelnataĝa'j gaa'me ch'e jiyaĝa'u. 
ACT.17.30	Qalaĝaja Dios ja yeloyelo gaa'me noloqo'ote ca'li cha'li qaya'te letadenataĝanaĝa'j ga'me jiyaĝadipi, qalaĝaja nayi yamaĝalo'te ena'uaque ga'me jiyaĝadipi qaedi 'niyelaĝadetot joñe'me ena'uaque gaa'me ale'u lael. 
ACT.17.31	Qa'a Dios 'uo qomle ga'me nolo' jo'ne yelotelegue da'me ya'uo da'me chimaqachiñe nemitaguec yema jena'me aleua, yachiyoĝotetelegue ñe'me onolec jiyaĝaua jo'ne 'yatetelegue joñe'me; nach'eñe yaloĝonalo ena'uaque jogaa'me da'me 'niyelaĝachijeguem yachiyoĝotauelo joga'me napa'lpi.”
ACT.17.32	Ca'li domachita da'me dojo' 'liyelaĝajoĝo'j gaa'me jo'ne joote yele'u, uo'oe gaa'me jo'ne ye'ue'tape nataq'aen laqaya' enapega't:
ACT.17.32	—Mach'e am jomachaĝa qomle yitaĝa a'uaĝat.
ACT.17.33	Chane'eja Pablo ca'ae jogaa'me. 
ACT.17.34	Qalaĝaja uo'oe gaa'me quetegue nataq'aen p'iida'a. 'Uo ñe'me Dionisio jo'ne uetauelo jogaa'me, nach'eñe napotenaĝa'u gaa'me dajoya'a't di'me Areópago, nach'e ena'am 'uo jañe'me yauo lenaĝat Dámaris, nataq'aen uo'oe gaa'me laqaya'.
ACT.18.1	Ca'li yem da'me dojo', Pablo ca'e di'me Atenas qama'le yec'ata di'me Corinto. 
ACT.18.2	Nach'edi ua'a da'me uada'aguet ñe'me judío 'me lenaĝat Aquila jo'ne 'lachaqa' di'me aleua jo'ne Ponto. Ja cop'a ca'li Aquila nataq'aen jañe'me loua Priscila novi't chiyoĝotegue di'me Italia, nach'edi 'viyelaĝategue ca'li qa'a ñe'me jaliaĝanec Claudio damaĝajoĝolegue ca'li da'me qaedi ena'uaque ga'me judiopi queda'ae di'me Roma. Pablo yec'atalo ca'li, dejapichiyalo qama'le 
ACT.18.3	queda'me nach'e ena'am ga'me jo'ne yayate'n 'me 'lonata'j jo'ne nach'ena ye't ga'me ualoq 'me machaĝaqui qama'le uetauelo jogaa'me qaedi t'onataĝa'n. 
ACT.18.4	Qama'le nalochigui naa'me noloqo'ote 'me niyamaqataqa, Pablo yec'ata nale ga'me judiopi lemaĝaiqui', ua'a nale dojetac, jetaque yepaquetapega da'me 'ñemaĝachidiñe ga'me judiopi nataq'aen ga'me ja judiopi.
ACT.18.5	Ca'li Silas nataq'aen Timoteo yovi't chiyoqoda'a di'me Macedonia, Pablo yataqachiñe yema'eguet da'me 'yaĝatetac da'me 'naqataĝanaĝac nataq'aen yechoĝotetapema joga'me judiopi queda'me Jesús mach'e Dios Liquiyac. 
ACT.18.6	Qalaĝaja jogaa'me paja'a nalo'ta't da'me qonauteneguet nataq'aen queda'me qoye'uetac; chane'eja Pablo nechiyoĝodiñe ga'me leuo en 'lanec da'me licoqotaĝanaĝac, nataq'aen enaac:
ACT.18.6	—Da'me mach'e ami anajouaĝachiyoue da'me mach'e adejomaĝaqui; ja naqayem ta'le ami jajouaĝa't. Qama'le chiyoqotelegue nayi da'me male jec'atalo ga'me jo'ne ja judiopi.
ACT.18.7	Ca'e ga'me nemaĝaiqui qama'le yec'ata di'me 'lachaqa' ñe'me jiyaĝaua lenaĝat Ticio Justo, jo'ne jalchi'ena 'nonaĝachigui ñe'me Dios nataq'aen queda'me lejec ga'me judiopi lemaĝaiqui. 
ACT.18.8	Choqoñe'me Crispo 'me yelolegue ga'me nemaĝaiqui p'iya'a ñe'me Jaliaĝanec, nataq'aen yemeda ga'me mach'e c'oqo'tepi. Nataq'aen nach'e ena'am qayoĝode' gaa'me Corinto laje', ca'li domachita da'me 'naqataĝanaĝac, p'iida'a qama'le qonachilaĝa'n. 
ACT.18.9	'Uo jo'me pi'yaq, ñe'me Jaliaĝanec taue da'me 'lochaĝa ñe'me Pablo qama'le enaac: “Ena'te ado'e; oquetalegue da'me a'uaĝatetac dojo' 'naqataĝanaĝac nataq'aen ena'te at'emaĝañe. 
ACT.18.10	Qa'a am joue'tajop nataq'aen qaya'te gamachaqaega ta'le 'uo ga'me am 'yetec qaedi am 'naĝat, qa'a ga'me yalaqapi jena'me jenjo' noic yataqachiñe jalcote.” 
ACT.18.11	Chane'eja Pablo onolec ga'me uo'e da'me ue'ta di'me Corinto, yapaĝaguetapeque jogaa'me da'me 'laqataĝanaĝac ñe'me Dios.
ACT.18.12	Qalaĝaja gaa'me noloqo'ote ca'li ñe'me Galión nejaliaĝatelegue di'me Acaya, joga'me judiopi yema'a't ca'li da'me nauteteguet ñe'me Pablo; yeuede'uo ga'me nojaĝaiqui 
ACT.18.13	qama'le qot'aqataĝanem ñe'me jaliaĝanec:
ACT.18.13	—Jenjo' jiyaĝaua 'yetetac da'me 'ñemaĝachiñe ga'me jiyaĝadipi da'me qaedi 'noota da'me qo'nonaĝachigui ñe'me Dios, qalaĝaja nach'eda eeta da'me nauteteguet ga'me mach'e qadamaĝajoĝonaĝac.
ACT.18.14	Pablo te'me 'uo ga'me nenaĝategue, ca'li Galión enapegalo joga'me judiopi:
ACT.18.14	—Ami judiopi, ta'le qodojapiye gamachaqaega nenoĝonataguec daa'me yamaĝajoĝonaĝaco uotaĝa ga'me nalataĝanaĝac 'me lama'aja, qama'le ami ñeualaĝae'to joga da'me ami ñaquiaĝanalo. 
ACT.18.15	Qalaĝaja queda'me qodojeye ga'me ch'e 'naqatac, ga'me ch'e nenaĝat nataq'aen namaĝajoĝonaĝaco jo'ne ami chiyaqayilo, 'noota qom mach'e ami da'me a'vichiye, qa'a ja jetaque jalequete'n naa'me naajo' jo'ne uo'oe.
ACT.18.16	Qama'le en queda'e ga'me nojaĝaiqui. 
ACT.18.17	Chane'eja ena'uaque qoyaconalo ñe'me Sóstenes, ñe'me yelolegue ga'me judiopi lemaĝaiqui', qama'le nach'edi ua'a da'me qoye'uaĝan dajoya'a ga'me nojaĝaiqui. Qalaĝaja Galión ja uenate'ta da'me dojo'.
ACT.18.18	Pablo cha'li maliaĝa qayoĝode' gaa'me noloqo'ote da'me ue'ta di'me Corinto. Yem qama'le yep'iye'tape gaa'me qadaqaya'olqa, qama'le nach'e ena'am ñe'me Priscila choqoñe'me Aquila, nedañgui jaga'me licota qaedi yec'adeta di'me aleua jo'ne Siria. Di'me Cencreas, ca'li yamta'le nañgui licota qama'le Pablo nemadelegue ga'me laqaic, qaedi yepaquichigui ga'me 'laqatac jo'ne joote 'yaeñi ca'li. 
ACT.18.19	Ca'li yovideta di'me Éfeso, Pablo yaĝadegue ñe'me Priscila nataq'aen Aquila qama'le yec'ata ga'me nemaĝaiqui, ua'a da'me t'aqataĝatapema ga'me judiopi jo'ne yema'a't ca'li. 
ACT.18.20	Jogaa'me nachoĝodetedapecot qaedi qayoĝode' gaa'me noloqo'ote da'me cha'li ue'tedi, qalaĝaja ja 'yamaqaten, 
ACT.18.21	dite da'me yep'iye'tape jogaa'me, qama'le enaac:
ACT.18.21	Qom naq'aeta da'me lelnataĝac ñe'me Dios, qama'le yitaĝa 'ñiyelaq qaedi ami jejapichiyalo.
ACT.18.21	Yem qama'le Pablo nañgui jaga'me licota da'me dajoyi di'me Éfeso. 
ACT.18.22	Ca'li yovita di'me Cesarea, yec'ata di'me Jerusalén qaedi yep'iye'n joga'me p'etaqadaiquipi; yem qama'le taya'ague di'me Antioquía.
ACT.18.23	Mane'e ca'li uo'oe gaa'me noloqo'ote 'me yenoĝodegue, yitaĝa ec ñe'me Pablo qaedi onolqa'tape quetayelo gaa'me noyaqa di'me Galacia nataq'aen Frigia, 'yañaqate'tape ena'uaque joga'me p'etaqadaiquipi.
ACT.18.24	Jaa'me jaajo' noloqo'ote yovita di'me Éfeso ñe'me judío lenaĝat Apolo, jo'ne 'lachaqa' di'me noic let'adaic lenaĝat Alejandría, jo'ne yataqachiñe yayataĝade'teguelo nataq'aen yataqachiñe yayate'n daa'me 'uaediñe nedii's joca'li. 
ACT.18.25	Joote qoyapaĝaguenec da'me ladic ñe'me Jaliaĝanec, nataq'aen yataqachiñe 'uo da'me 'lañaĝac da'me di'yoqo'tegue q'aen dapaĝaguenataĝatapec ñe'me Jaliaĝanec Jesús, mate mane'e da'me nachilaĝanataĝanaĝac nach'edata da'me yayaten da'me lapaĝaguenataĝanaĝac ñe'me Juan. 
ACT.18.26	Apolo yataqachiñe yaloĝon da'me 'laqataĝanaĝac ga'me judiopi ca'li uetaue ga'me lemaĝaiqui'; qalaĝaja ca'li domachita jañe'me Priscila nataq'aen Aquila, cha'li yauedegue ca'li da'me yataqachiñe noqotetedapec da'me ladic ñe'me Dios. 
ACT.18.27	Ca'li Apolo jetaque taya'ague di'me aleua Acaya, jogaa'me qadaqaya'olqa yate'm da'me lecochaĝa'j, nataq'aen yauote jaga'me lediije' qaedi yedenaqatenalo ga'me p'etaqadaiquipi da'me daja', qaedi qoyelo'ogueta joga'me. Chane'eja ca'li Apolo yovita di'me Acaya, yataqachiñe lecochiyalo gaa'me jo'ne p'iida'a ca'li, jouaĝat da'me lichoĝodenataĝanaĝac ñe'me Dios. 
ACT.18.28	Qa'a ena'uaque jogaa'me domachita da'me yataqata yapaĝaguetapeque ga'me judiopi ga'me chimadichidiñe 'me ja yaqanate't ta'le nematedapec, nataq'aen yachiyoĝotetelo'te nale gaa'me nedii's da'me yaloĝotac queda'me Jesús nach'eñe ñe'me Dios Liquiyac.
ACT.19.1	Mane'e ca'li cha'li ue'ta di'me Corinto ñe'me Apolo, Pablo talegue ga'me aleua jo'ne uo'oe gaa'me qajoĝona'a qama'le yovita di'me Éfeso, ua'a da'me yauanalo gaa'me qayoĝode' jo'ne p'etaqadayaqa. 
ACT.19.2	Yachimaĝatalo jogaa'me:
ACT.19.2	—¿Qo'li joote auacoñiyeguet ñe'me Dios Lepaqal 'me ja 'nalegue ca'li male ami p'etaqadayaqa?
ACT.19.2	Jogaa'me 'yadeteguet:
ACT.19.2	—Ja ch'e jomachaĝa ca'li ta'le qo'yaĝatetac ñe'me Dios Lepaqal 'me ja 'nalegue.
ACT.19.3	Qama'le Pablo yitaĝa yachimaĝatalo jogaa'me, enaac:
ACT.19.3	—Chane'eja, ¿jach'e ga'me lachilaĝanataĝanaĝac jo'ne auacoñiyeguet joca'li?
ACT.19.3	Jogaa'me 'yadeteguet:
ACT.19.3	—Da'me lachilaĝanataĝanaĝac ñe'me Juan, nach'eda.
ACT.19.4	Chane'eja Pablo enaac:
ACT.19.4	—Eja, Juan nachilaĝa'tape gaa'me jo'ne 'niyelaĝadetot joñe'me Dios, qalaĝaja 'yaĝatetapema da'me qaedi p'iida'a ñe'me jo'ne najoyalegue ñe'me, nach'eda yelo'teguet ñe'me Jesús.
ACT.19.5	Ca'li domachita da'me dojo', qonachilaĝa'n ca'li queda'me 'yamaqate'n ñe'me Jesús mach'e Lejaliaĝane'j. 
ACT.19.6	Qama'le ca'li Pablo yachalo'te naa'me loua' jogaa'me, nach'e ena'ama novida'ñalo ñe'me Dios Lepaqal, qama'le nenaĝatedegue gaa'me 'naqataqa laqaya', nataq'aen 'yaĝa'tape gaa'me chiyoqodijeguem 'me Dios 'laqataqa. 
ACT.19.7	Jogaa'me nalo'taguet doce gaa'me le'mi.
ACT.19.8	Nalo'taguet tres gaa'me auoĝoyaqa, Pablo yec'atapega ga'me nemaĝaiqui, ua'a nale 'yaĝatetac da'me 'naqataĝanaĝac, qaya'te gamachaqaega loqolanaĝa, qama'le t'aqataĝatac nataq'aen jetaque 'ñemaĝachidiñe ga'me jiyaĝadipi da'me lejaliaĝa ñe'me Dios. 
ACT.19.9	Qalaĝaja uo'oe gaa'me nechiyojoĝotela'ajalo, ja jetaque p'iida'a, dite da'me yaloĝonalo naa'me 'laqataqa ga'me jiyaĝadipi da'me 'yotatedac da'me dalaĝaic nadiquiyaĝac. Chane'eja Pablo ca'ae jogaa'me qama'le yauegalo joga'me p'etaqadaiquipi ga'me lapaĝaguenataĝanaĝaiqui ñe'me Tirano. Nach'ega ua'a da'me yemeda noloqo'ote dojetac, 
ACT.19.10	chane'eja naq'aeta da'me ya'uo, nalo'tagueta dos gaa'me 'uoidi, nach'eda eeta da'me ena'uaque gaa'me jo'ne neda'ña di'me aleua jo'ne Asia, ga'me judiopi nataq'aen ga'me ja judiopi domachita da'me 'laqataĝanaĝac ñe'me Jaliaĝanec. 
ACT.19.11	Qama'le Dios yauo'oe gaa'me p'ajodaye 'me lañoqotaĝanaĝaco 'me ye'tem ñe'me Pablo, 
ACT.19.12	qama'le chayovida'a ga'me lapoto lae uotaĝa ga'me louo jo'ne yeyeda'aguet da'me 'loyaĝac nach'egaua qoyaue'ualo ga'me leuaĝaiquipi, qama'le jogaa'me yemedegue, qaya ga'me lapite'nadi, nataq'aen ga'me nepaqa'li ca'ae nale jogaa'me.
ACT.19.13	Qalaĝaja uo'oe gaa'me judiopi jo'ne quetapegue'to gaa'me naq'aeco yamaĝadegue gaa'me yachiyoĝotauelo ga'me jiyaĝadipi nepaqa'li ja 'noe'n, da'me jetaque t'onataĝata qaedi mach'e yiyamaĝatem da'me lenaĝat ñe'me Jaliaĝanec Jesús; chane'eja eet'oi nale enapegalo gaa'me nepaqa'li: “¡Queda'me lenaĝat ñe'me Jesús, jo'ne nach'eñe Pablo 'yaĝatetac, ami jamaĝalo'te qaedi auenoĝoñeguigui!”
ACT.19.14	Dojo' nach'eda yauote ca'li gaa'me siete c'oqo'te ñe'me judío lenaĝat Esceva, jo'ne nach'eñe lejaliaĝanec ca'li ga'me tamenaĝaiqui lo'olpi. 
ACT.19.15	Qalaĝaja 'uo ga'me ua'a ca'li 'uo ñe'me nepaqal jo'ne qaleuaĝaic, 'yategueta jogaa'me: “Jateton ñe'me Jesús, nataq'aen jayaten ñe'me Pablo; qalaĝaja, ¿jach'e ami?”
ACT.19.16	Qanach'e paja'a ñe'me jiyaĝaua jo'ne uetaye ga'me nepaqal 'me ja no'en najouelo ca'li jogaa'me qama'le yataqachiñe ja no'en da'me 'yeteque chayovida'a dajodegue jale'taguelo nataq'aen jalcote gaa'me yedidiñe naa'me loje' da'me quedeuo. 
ACT.19.17	Ena'uaque gaa'me jo'ne neda'ña di'me Éfeso, judiopi choqoga'me ja judiopi nomeda'a, qama'le jalcote da'me loqolanaqa't. Nach'eda eeta da'me nichiquetaye da'me natetonaguec da'me lenaĝat ñe'me Jaliaĝanec Jesús.
ACT.19.18	Nach'e ena'am qayoĝode' gaa'me jo'ne p'iida'a yovidetapiye't qama'le yechoĝotetapegouelo ga'me jiyaĝadipi yema ga'me ja no'en 'me 'lonataqa joca'li, 
ACT.19.19	nataq'aen ena'uaque gaa'me jo'ne napaĝaguetapegalo da'me napineco yedodeuo gaa'me ledel, qama'le ena'uaque qonauachiguilo da'me yigouelo. Ca'li qonaloqoten da'me lajo'viyaĝac ga'me nedepi, nalo'taguet cincuenta mil jaga'me laicauapi. 
ACT.19.20	Chane'eja da'me 'laqataĝanaĝac ñe'me Jaliaĝanec nichiquetaye ca'li nataq'aen yaloĝotac da'me lañoqotaĝanaĝac.
ACT.19.21	Mane'e da'me ena'uaque yenoĝodegue naa'me naajo' uo'oe, Pablo lelnataĝac da'me dejapichiya di'me Macedonia nataq'aen Acaya, qama'le queta da'me leuoĝoc chayovida'a Jerusalén. Uoja'eda nenaĝategue queda'me qom yem da'me yec'ata di'me Jerusalén nach'e ena'am dajoyi di'me Roma. 
ACT.19.22	Chane'eja ye'uauaĝate' daa'me dojolqa 'me lecochaĝa'u di'me Macedonia, Timoteo nataq'aen Erasto, ñe'me qamqa'me cha'li uo'oe gaa'me noloqo'ote da'me ue'ta di'me Asia.
ACT.19.23	Jaa'me jaajo' noloqo'ote 'uo ga'me cotaĝac di'me Éfeso yajouaĝat da'me dojo' dalaĝaic nadiquiyaĝac. 
ACT.19.24	'Uo ñe'me dajouaqataĝan 'me lenaĝat Demetrio, 'me netoqo't ga'me laicaua. Dojo' jiyaĝaua ye't nale gaa'me nequi'il 'me laicaual jo'ne qoyadenaĝa't ga'me netamenaĝaiqui jañe'me qop'iyapega Artemisa, nataq'aen en jalcote ga'me lajo'viyaĝa'j gaa'me jo'ne t'onataĝade'uo joñe'me. 
ACT.19.25	Chane'eja ñe'me yemata'a't ena'uaque jogaa'me, choqogaa'me laqaya' jo'ne ena'am ga'me 'lonataĝanaĝa'j, qama'le enaac:
ACT.19.25	—Ami yaqaya'olqa, yataqachiñe auayachiñe queda'me dojo' qanachic mach'e chiyaqayi da'me dojo' qat'onataĝanaĝac. 
ACT.19.26	Qalaĝaja queda'me joote auañiya nataq'aen auomachiiya, ñejo' jo'ne Pablo male 'yaĝate'tape gaa'me qop'iyapegalo jo'ne ch'e jiyaĝaua 'lonataqa, da'me ja eja ta'le naqaegaua qop'iya'alo. Qama'le naq'aeta da'me yaqanatet ta'le nejeuoĝochidiñe ga'me jiyaĝadipi, ja nach'enata jena'me jenjo' Éfeso dite da'me yamta'le yema jena'me aleua jo'ne Asia. 
ACT.19.27	Da'me dojo' yataqachiñe 'uo da'me lichic, qa'a da'me qademenaĝanaĝac uotaĝa taya'a da'me ne'uela't, chayovida'a ñe'me tamenaĝaiqui jaga'me p'ajaye qonetamenapecot Artemisa, nach'e ena'am qaya da'me li'yoĝodic qomle. Qama'le naq'aeta da'me qo'yotatac da'me 'lonaĝa jana'me janjo' qonetamenapecot jo'ne yema ga'me aleua jo'ne Asia qo'nonaĝachigui nataq'aen yema jena'me aleua.
ACT.19.28	Ca'li domachita da'me dojo', yataqachiñe dalemata'y nataq'aen niyaĝatedapejeguem: “¡Yataqachiñe p'ajaye jañe'me Artemisa!”
ACT.19.29	Chane'eja 'uo ca'li ga'me ja niyamaĝa yema ga'me noic. Qama'le qoyauaĝalegue ñe'me Gayo choqoñe'me Aristarco, dojolqa jiyaĝa'u jo'ne chiyoqoda'ña di'me Macedonia 'me naequetedapegue' ñe'me Pablo, nach'e ena'am qoyaueque'tape ga'me chayovida'a gaa'me neualaĝayaqa'. 
ACT.19.30	Pablo jetaque yenoĝoneuo ga'me qaedi dojapegue' ga'me jiyaĝadipi, qalaĝaja gaa'me p'etaqadayaqa ja yaje'n ca'li. 
ACT.19.31	Nach'e ena'am gaa'me jaliaĝanaqa di'me Asia uo'oe gaa'me natetonaĝa'u ñe'me Pablo jo'ne yamaĝata ga'me 'laqata'j qaedi 'noota ta'le ja yalequeten joga'me. 
ACT.19.32	Qama'le ga'me nemaĝac yataqata 'uo da'me 'nalaĝac, yodapecache naa'me qo'yalaqatalegue, qa'a ga'me jiyaĝadipi yataqata ja niyamaĝa. Qama'le yataqata jalcote gaa'me yalequetauo, qalaĝaja ja yayate'n ga'me 'uo 'me qoya'uo jo'me nemaĝac. 
ACT.19.33	Qalaĝaja uo'oe gaa'me 'me 'yaĝadetem da'me eeta da'me nemaĝac ñe'me Alejandro, qama'le naqaeñe qoyamaqauo qaedi dajoya'agueta yema ga'me jiyaĝadipi. Qanach'e ñe'me yajeguem na'me louaq da'me qaedi 'nemaĝadiñe q'ae'n ga'me jiyaĝadipi, qama'le jetaque 'yaĝate'tape ga'me judiopi da'me ja lajouaĝaje't da'me dojo'. 
ACT.19.34	Qalaĝaja joca'li qoyayaten da'me nach'e ena'am judío le'ec joñe'me, qama'le ga'me jiyaĝadipi yitaĝa 'yalaqa'tape, chayovida'alo gaa'me dos horas da'me 'yalaqa'tape, enaac:
ACT.19.34	—¡Yataqata let'adaic da'me li'yoĝodic jañe'me Artemisa mach'e qadat'e, da'me qo'mi jo'ne jonaqata'ña jena'me Éfeso!
ACT.19.35	Ñe'me jiyaĝaua jo'ne dojac ga'me noic, ca'li maqachaĝa yaqanatet da'me en 'nemaĝañe ga'me jiyaĝadipi, enaac:
ACT.19.35	—Ami Éfeso laje'pi, yema ga'me jiyaĝadipi yayate'n queda'me jenjo' noic mach'e yelolegue da'me qaedi netela ga'me netamenaĝaiqui jaga'me p'ajaye qonetamenapecot Artemisa nataq'aen ga'me lequi'i jaga'me jo'ne chiyaqaje'ma di'me piyem. 
ACT.19.36	Qama'le queda'me qaya'te yaqanatet ta'le netatapec da'me dojo', 'noota qom at'emaqaeñe nataq'aen ena'te 'uo gamachaqaega auauoyi qom ja yataqachiñe auenache'ta. 
ACT.19.37	Qa'a naajo' jiyaĝa'u jo'ne ami anaviquiquena ja naqaeda ta'le 'naĝa't ga'me tamenaĝaiqui uotaĝa en ja 'noe'n naa'me 'laqataqa ta'le yachalo'te jañe'me jep'iyaqa. 
ACT.19.38	Ta'le Demetrio nataq'aen jogaa'me lecochaĝa'u joñe'me 'uo ga'me ja yiyamaĝadetec gamachaqaega, uo'oe gaa'me jo'ne yelodelegue ga'me jiyaĝadipi nataq'aen jogaa'me jo'ne yachimaĝachidiñe nale ga'me 'uo; 'noota ta'le naqaegaua dojapegue'to gaa'me jaliaĝanaqa qama'le onolqa'tape de'uolegue ga'me chimaqachiñe 'lonatac. 
ACT.19.39	Nataq'aen qom 'uo gamachaqaega aviyaĝañiyaque, qama'le 'noota ta'le qoya'uo ga'me yema'a't jo'ne qonayachiñgui. 
ACT.19.40	Ga'me 'uo jenjo' nolo' qo'mi yajouaĝa't qomle da'me qo'mi qo'enapegalo petaĝaiquipi, qa'a qaya'te gamachaqaega eja ta'le chiyaqayi jo'ne jaloĝonaq, qom qo'mi qoyenateque ga'me yajouaĝat jenjo' ja niyamaĝa.
ACT.19.40	Yem da'me nenaĝategue da'me dojo', qama'le ca'ae ga'me jiyaĝadipi.
ACT.20.1	Mane'e ca'li maqachaĝa yem ga'me nalimaĝa, Pablo yiyaĝanalo ga'me p'etaqadaiquipi qaedi uo'oe gaa'me yanema jo'ne loqotenaĝanaĝaco. Yem qama'le yep'iye'tape jogaa'me, yec'ata di'me Macedonia. 
ACT.20.2	Dejapichiyalo ena'uaque gaa'me 'nachaqa'te nataq'aen gaa'me 'laqataqa 'yañaqate'tape jogaa'me qadaqaya'olqa; ua'edi yovida'a di'me Grecia. 
ACT.20.3	Ua'a ca'li tres gaa'me auoĝoyaqa da'me ue'ta. Ca'li yamta'le nañgui jaga'me licota qaedi dajoyi di'me Siria, qanach'e nometelegue joga'me judiopi queda'me nejoĝoñegue qaedi yala't ñe'me. Chane'eja talegue ga'me 'lañaĝa da'me 'viyelaq, yitaĝa talegue di'me Macedonia. 
ACT.20.4	Equegue ñe'me Sópatro, Berea le'ec, c'oĝot ñe'me Pirro, nataq'aen Aristarco choqoñe'me Segundo, Tesalónica le'ec, Gayo jo'ne Derbe le'ec, Timoteo, nach'e ena'am Tíquico nataq'aen Trófimo, jo'ne 'lachaqa't di'me aleua Asia. 
ACT.20.5	Naajo' qadaqaya'olqa 'uaute' ca'li qama'le qo'mi yeuatetapiye di'me Tróade. 
ACT.20.6	Da'me qo'mi, ca'li yenoĝodegue gaa'me noloqo'ote nale qoyalic jaga'me pan 'me qaya'te lale'gue, jonaqañgui jaga'me licota da'me jachiyojoqo'ña di'me Filipos, yenoĝodegue jaa'me cinco noloqo'ote qama'le jovidaqalo'te di'me Tróade, ua'a da'me jouaqa'ta siete gaa'me noloqo'ote.
ACT.20.7	Nolo' 'uaechiñe ga'me semana qadema'a't qaedi jecolaĝataĝaye ga'me pan, qama'le Pablo dojetapegue'to ca'li ga'me p'etaqadaiquipi. Queda'me jetaque yeuotac ga'me nete' laqaya qama'le nichiyaĝategue ga'me 'laqataĝanaĝac chayovida'a laeñi ga'me pi'yaq. 
ACT.20.8	Da'me qadema'a't jouaqataue ga'me emec jo'ne p'ajeguem qayaje'mec, jalcote gaa'me coyadaĝanaqatel jo'ne edetañguilo; 
ACT.20.9	qama'te 'uo ñe'me nejoq jo'ne lenaĝat Eutico netaue ca'li jaga'me ventana. Queda'me Pablo jalote ga'me lojaĝac, natot da'me 'lochaĝa ñe'me nejoq, ua'edi yataqachiñe qaya'ña da'me t'ocheja, 'naqañe chiyaqalegue ga'me emec jo'ne p'ajeguem; qama'le joote yeleu ca'li qoyañijeguem. 
ACT.20.10	Chane'eja Pablo nenochiñe, qama'le qapalec, nataq'aen yanema da'me 'laqatac jogaa'me qadaqaya'olqa, enaac:
ACT.20.10	—Ena'te at'oyiyi; maliaĝa nec'aletaye.
ACT.20.11	Yem qama'le Pablo yitaĝa 'viyelaĝajeguem, yecolaĝatapiye ga'me pan, yalic qama'le yitaĝa t'aqataĝatac chayovida'a jo'me nete'. Yem qama'le ec. 
ACT.20.12	Mane'e ga'me nejoqolec nec'aletaye da'me qoyauega ga'me 'lachaqa', qama'le dojo' qayoĝode' gaa'me 'yañaqate'tape.
ACT.20.13	'Ñañaĝataĝala't da'me qo'mi qama'le jonaqañgui jaga'me licota da'me jec'otaĝa di'me Aso qaedi ñaconaqa'ña ñe'me Pablo, naq'aeta da'me joote qadelnataĝac, qa'a ñe'me jetaque ta'ya ga'me 'lañaĝa. 
ACT.20.14	Ca'li jauadaĝaguet da'me jouaqa'a di'me Aso, qama'le nañgui jaga'me licota da'me qo'mi equeguelo qama'le jec'otaĝa di'me Mitilene. 
ACT.20.15	Jachiyajaqa'ña di'me, qama'le ga'me nete' jaĝa'ya ga'me dajoya'ya di'me Quío, yenoĝonegue jo'me onolec nolo' qama'le jovitaĝa di'me napi'ña jana'me licota jo'ne Samos. Ca'li yitaĝa 'uo jo'me nolo' da'me qadeuoĝoc qama'le jovita di'me Mileto. 
ACT.20.16	Naq'aeta da'me qadeuoĝoc qa'a Pablo ja jetaque yaloĝoja ue'ta di'me Asia, ja jetaque yec'ata di'me Éfeso, qa'a jetaque paja'a yovita di'me Jerusalén, qom yataqata yaqanatet, qaedi ua'a di'me qom nolo' jo'ne Pentecostés.
ACT.20.17	Ue'ta di'me Mileto, Pablo yiyaĝanalo ga'me 'yaĝaicachidipi jo'ne p'etaqadaiquipi di'me Éfeso. 
ACT.20.18	Ca'li yovi't qama'le enaac:
ACT.20.18	—Da'me ami auayachiñe da'me eeta da'me 'yoyaĝac, chiyoqotelegue jo'me nolo' 'uaechiñe ca'li ñovita jena'me aleua jo'ne Asia. 
ACT.20.19	Yemeda naa'me noloqo'ote da'me jo'onataĝatape'uo ñe'me Jaliaĝanec yemalegue q'aen jena'me yeuel, jalcote jaga'me yachi' nataq'aen qayoĝode' gaa'me ñapiyenagueco 'me jouetauelo jo'ne jetaque jayem 'yedetec joga'me judiopi. 
ACT.20.20	Qalaĝaja qaya'te gamachaqaega ga'me jo'ne chiyaqayi da'me adiyamaĝaqui ta'le ja ami 'te ja'aĝatema, jaloĝonalo ena'uaque da'me ami japaĝague'tape nataq'aen da'me joue'talo naa'me at'achaqachidi'. 
ACT.20.21	Ga'me judiopi nataq'aen ga'me ja judiopi ja'aqataĝanema queda'me 'noota ta'le 'viyelaĝadetot joñe'me Dios nataq'aen 'noota ta'le p'iida'a ñe'me Qadejaliaĝanec Jesús. 
ACT.20.22	Qama'le nayi jajoyi di'me Jerusalén, jepaquetelegue jouaĝat ñe'me Dios Lepaqal, ja jayaten ga'me jayem yeuatetaque qom jovita di'me. 
ACT.20.23	Nach'edata da'me jayaten queda'me yemeda gaa'me noyaqa jo'ne jec'atapegalo, ñe'me Dios Lepaqal jo'ne ja 'nalegue jayem 'yaĝatem queda'me jayem yeuatetaque da'me ñecoñetaguec nataq'aen jalcote da'me yachoĝodec qomle. 
ACT.20.24	Qalaĝaja jayem qaya'te jen chiyaqayi da'me ta'le jen diyachigui jena'me yeuel qa'a jouaĝat da'me 'yoyaĝac, nach'eda eeta da'me taya'ague da'me yeloiquiaĝac nataq'aen jepaquetelegue da'me 'yonataĝanaĝac jo'ne jayem yanem ñe'me Jaliaĝanec, queda'me qaedi ja'aĝatetac da'me onaĝaic 'naqataĝanaĝac jo'ne 'yaĝat da'me lichoĝodenataĝanaĝac ñe'me Dios.
ACT.20.25	“Qama'le nayi jachimaĝadejañe queda'me gamachaqaega ami, gaa'me jo'ne jayatenaĝaneque da'me lejaliaĝa ñe'me Dios, ja yitaĝa jayem yauata. 
ACT.20.26	Qo'che' nayi jetaque ami ja'aĝatema queda'me ja janomeguet ga'me yaviyaĝajet 'me ami chiyaqayilo, 
ACT.20.27	qa'a joote ami jechoĝotetapema ena'uac ga'me jetaque ye'et ñe'me Dios, qaya'te gamachaqaega ta'le ami joĝotetapiñejopa. 
ACT.20.28	Chane'eja 'noota qom a'vicheta't adechiliyalo ena'uaque ga'me p'etaqadaiquipi, nach'eda jo'ne Dios Lepaqal ami e'n 'naĝanaĝate neuatoqo'tpi qaedi adechiliyalo ena'uaque ga'me Dios lec'oqo'tepi jo'ne nach'eñe en lajo'vi jaga'me letauo' ñe'me mach'e lec'oĝot da'me ecot. 
ACT.20.29	Jayaten queda'me qom male jec qama'le novi't qomle ga'me jiyaĝa'u laqaya' jo'ne ena'ama gaa'me uaĝayaĝa poliodi' jo'ne chaqayaqa let'al, jetaque yapalaĝa't qomle ga'me Dios c'oqo'tepi. 
ACT.20.30	Chayovida'a mach'e ami uo'oe qomle gaa'me 'ñedijeguem qama'le dapaĝaguenataĝatec daa'me loqovinaĝanaĝaco qaedi ga'me p'etaqadaiquipi male qodiguelo. 
ACT.20.31	'Noota qom a'vicheta't; anetoviñe'teque jaa'me tres 'uoidi, noloqo'ote nataq'aen pi'yaĝadi uo'oe ga'me yachi' da'me ja ñañaĝanañi da'me onolqa'tape ami ñoqotetapeque.
ACT.20.32	“Nayi, ami yaqaya'olqa, ami jepotanouelo da'me letelaĝac ñe'me Dios qaedi auacoñiyeguet da'me 'laqataĝanaĝac jo'ne 'yaĝatetac da'me mach'e lichoĝodenataĝanaĝac. 'Uo da'me lañoqotaĝanaĝac ñe'me qaedi en nichiquetajeguem da'me adepi'i nataq'aen ami yanema yema ga'me jo'ne joote 'yaĝatema gaa'me ja 'nalo'te 'me c'oqo'tepi. 
ACT.20.33	Qaya'te jepaquetaque qaedi mach'e yoĝot uotaĝa laicaua uotaĝa loĝot gamachaqaega; 
ACT.20.34	dite da'me yataqachiñe auayachiñe da'me eeta ca'li naa'me youa' t'onataĝa'n qaedi ñaqachiñe ga'me jo'ne jouetaque nataq'aen gaa'me jo'ne jayem ueteda'ajop. 
ACT.20.35	Nach'e eta't ami japaĝagueneque queda'me 'noota qom naq'aeta da'me a'uonataĝañi, qaedi auaqanachichi ta'le alecochiiyalo gaa'me jo'ne 'uo da'me louenaĝanaĝa'j. Anetoviñetapega gaa'me 'laqataqa ca'li ñe'me Jaliaĝanec Jesús: «P'ajaye namaic da'me 'uo ga'me qoyanegue, ja ena'am da'me 'uo ga'me qonauela't.»”
ACT.20.36	Ca'li yem da'me nenaĝategue da'me dojo', Pablo yejoidiñe naa'me leliquetel nataq'aen ena'uaque jogaa'me qama'le netame'n. 
ACT.20.37	Noye'tape jogaa'me qama'le qapaletedapec nataq'aen nec'ouoqotedac ñe'me Pablo. 
ACT.20.38	Qama'le yataqachiñe jalcote da'me totelo'te, qa'a joote 'yaĝatema queda'me ja yitaĝa yauata. Yem qama'le quetegue chayovida'a jaga'me licota.
ACT.21.1	Ca'li male qolaqa'ae gaa'me qadaqaya'olqa, jonaqañgui jaga'me licota qama'le jeloqo'ta di'me Cos, qama'le ga'me nete' laqaya jovitaĝa di'me Rodas, qama'le jachiyajaqa'ña da'me jec'otaĝa di'me Pátara. 
ACT.21.2	Di'me Pátara jauadaĝaguet jaga'me licota jo'ne taya'ague di'me Fenicia, qama'le nach'aga jonaqañgui. 
ACT.21.3	Mane'e ca'li qolaqata qama'le jelaqa'ta jaga'me nepe jo'ne Chipre, qama'le yeuotaqalegue jaĝa'ya ga'me 'nemaq, chayovida'a Siria. Qama'le queda'me jaga'me licota jetaque limichiñe ga'me li'yac di'me Tiro, nach'e jouaqa'edi. 
ACT.21.4	Jauanaĝalo ga'me p'etaqadaiquipi, qama'le jouaqatauelo jogaa'me siete jaa'me noloqo'ote. Joñe'me Dios Lepaqal yayatenaĝanaĝa'n ca'li jogaa'me, qama'le t'aqataĝatem ñe'me Pablo queda'me 'noota ta'le ja yec'ata di'me Jerusalén. 
ACT.21.5	Qalaĝaja yitaĝa qolaq ca'li male yenoĝodegue jaa'me siete noloqo'ote. Ena'uaque gaa'me jiyaĝa'u, gaa'me ñoqolqapi, nataq'aen gaa'me yauo' qo'mi qonaequetapegue'to chayovida'a jovidaĝa'ya ga'me p'aye di'me noic, qama'le jouaqa'edi ga'me noĝop lae da'me jejogaĝadiñe naa'me qadeliquetel qama'le ñetamenaq. 
ACT.21.6	Ca'li yem da'me ñep'iyenaqatapega't qama'le jonaqañgui jaga'me licota, qama'le jogaa'me 'viyelaĝalo gaa'me 'lachaqa'te.
ACT.21.7	Chane'eja jachiyoĝojoqochi'ña di'me Tiro qama'le jomataq da'me qadeuoĝoc da'me qolaqatañgui ga'me noĝop ca'li jec'otaĝa di'me Tolemaida, ua'a da'me jep'iyenaqa'tape jogaa'me qadaqaya'olqa nataq'aen onolec jo'me nolo' da'me jouaqatauelo jogaa'me. 
ACT.21.8	Yitaĝa qolaq ca'li ga'me nete' laqaya qama'le jovitaĝa di'me Cesarea. Jec'otaĝa di'me 'lachaqa' ñe'me Felipe jo'ne paĝaguenataĝanaĝaic, nach'eñe uetauelo gaa'me siete lecochaĝa'u jogaa'me Jesús lamaĝa's, qama'le jouaqa'ajop ñe'me. 
ACT.21.9	Ñe'me Felipe uo'oe gaa'me cuatro c'oqotel 'me jamaĝail, jo'ne Dios 'laqataĝanaĝanal gaa'me ca'li. 
ACT.21.10	Male qayoĝode' gaa'me noloqo'ote da'me jouaqa'tedi, ca'li novi' ga'me chiyaqa'a di'me Judea jo'ne Dios 'laqataĝanaĝanec lenaĝat Ágabo. 
ACT.21.11	Mane'e da'me qo'mi yovitalo, naqat ga'me najataĝaiqui ñe'me Pablo, qama'le yecoñetec ñe'me naa'me loua' nataq'aen naa'me lapia'te, qama'le enaac:
ACT.21.11	—Joñe'me Dios Lepaqal 'yaĝatetac joga'me judiopi jo'ne 'lachaqa't di'me Jerusalén queda'me naq'aeta da'me yecoñe't qomle ga'me loĝot jena'me jataĝaiqui, qama'le qoyanouelo qomle ga'me jiyaĝadipi jo'ne ja 'lachaqa'tena.
ACT.21.12	Ca'li domachiya da'me dojo', qo'mi nataq'aen ga'me Cesarea laje'pi ñachoĝodenaqatapecot ñe'me Pablo qaedi ja yec'ata di'me Jerusalén. 
ACT.21.13	Qalaĝaja Pablo 'yategueta:
ACT.21.13	—¿Toqoch'e anoyeñitac nataq'aen jayem a'vichiyec da'me jayem totelegue? Jayem joote ñiyamaĝateta't ja nach'edata da'me jayem qoyecoñe' dite da'me nach'e ena'am jeleu qom joue'ta di'me Jerusalén, qa'a jajouem ñe'me Jaliaĝanec Jesús.
ACT.21.14	Qalaĝaja queda'me Pablo ja qo'mi 'te naquiaĝanalo qama'le janaĝajoĝoñe, jenaqaac:
ACT.21.14	—'Noota qom am qo'yetec da'me loequenataĝanaĝac ñe'me Jaliaĝanec.
ACT.21.15	Ca'li yem da'me dojo', 'ñetaqatac ca'li, qama'le jec'otaĝa di'me Jerusalén. 
ACT.21.16	Qama'le qo'mi equeguelo gaa'me p'etaqadayaqa jo'ne 'lachaqa't di'me Cesarea, nach'egaua qo'mi yauegalo ga'me 'lachaqa' ñe'me jiyaĝaua jo'ne Chipre le'ec lenaĝat Mnasón, jo'ne jalchi'ena p'etaqadaic nataq'aen qo'mi yanema ga'me qadomachaĝaiqui.
ACT.21.17	Ca'li jovitaĝa di'me Jerusalén, jogaa'me qadaqaya'olqa jalcote made'tapolqa ca'li yauanalo. 
ACT.21.18	Ga'me nete' laqaya qolaĝague ñe'me Pablo da'me dejapichiya ñe'me Santiago, qama'le nach'e ena'am ue'tajopa gaa'me 'yaĝaicachidi. 
ACT.21.19	Pablo yep'iye'tape jogaa'me, yem qama'le yipaĝachiñe da'me 'yaĝa'tape gaa'me uo'oe jo'ne Dios en na'yalo ga'me ja judiopi. 
ACT.21.20	Ca'li domachita, 'nonaĝachidegue ñe'me Dios, eet'oi ga'me 'laqataqa jo'ne yate'm ñe'me Pablo:
ACT.21.20	—Jaja'a, am qadaqaya, joote auayate'n ga'me judiopi queda'me yataqachiñe ja nejataĝaic ga'me joote p'iida'a, qama'le ena'uaque joga'me yepaquetedapegue' da'me youetaque ta'le qodique'teguelo daa'me namaĝajoĝonaĝaco jo'ne chiyoqodo'ot ñe'me Moisés. 
ACT.21.21	Nataq'aen qot'aqataĝanema jogaa'me queda'me ena'uaque joga'me judiopi jo'ne neta'ñalo naa'me ja 'lachaqa'te, auapaĝaguetapeque da'me qaedi nematec daa'me daajo' namaĝajoĝonaĝaco, nataq'aen a'uaqataĝanema jogaa'me qaedi ja yajede'tem da'me 'nanec jo'ne nichaĝajoĝonaĝac gaa'me lec'oqo'te' uotaĝa ta'le quetegue da'me qat'oyaĝac 'me janaqa'ac. 
ACT.21.22	Chane'eja, ¿jach'e ga'me eeta da'me dojo'? Qa'a ja joqoleguetaq queda'me yataqata am qoyayaten qomle queda'me joote auanaequena. 
ACT.21.23	Chane'eja 'noota ta'le aua'uo da'me dojo': uo'oe gaa'me cuatro jiyaĝa'u jo'ne qo'mi uetauelo, jo'ne jetaque yepaquichidiye ga'me 'laqata'j 'me yane'm ñe'me Dios ca'li. 
ACT.21.24	Aquiaĝa'u jogaa'me, nataq'aen ouetauelo jogaa'me da'me aniyola't, choqoda'me auejeten jaga'me nep'ia', qaedi jogaa'me yaqanate't ta'le nejote'j na'me layoĝo't. Naq'aeta da'me ena'uaque yauata queda'me ja eja da'me jo'ne am qo'yaĝatetac, dite da'me nach'e ena'am am auoqocha'alo jodaa'me namaĝajoĝonaĝaco. 
ACT.21.25	Qama'le ga'me ja judiopi jo'ne p'iida'a, joote jedenaqatenaĝalo gaa'me qadedii's jo'ne qadelnataĝac: 'noota ta'le ja yali'j ga'me lapat jo'ne joote qoyanoto gaa'me qop'iyapegalo, uotaĝa tauo', uotaĝa lapat ga'me jiyac jo'ne ch'e qoyechiyoq, nataq'aen 'noota qom t'oiya'ata gaa'me nonáĝaco jo'ne ja qoyajete'.
ACT.21.26	Chane'eja Pablo lequiaĝa'u jogaa'me cuatro jiyaĝa'u, ga'me nete' laqaya qama'le uetauelo jogaa'me da'me niyola'ajalo; yem qama'le yenoĝonoue ga'me tamenaĝaiqui qaedi 'yaĝatema ga'me nolo' qom yema yoma't da'me yepaque'teguelo ga'me 'laqata'j jo'ne joote yaqataĝadiñi, dojo' yelo'teguet qom male onolqa'tape jogaa'me yadeuo ga'me mach'e lajaqaje'j.
ACT.21.27	Ca'li joote yenoĝotedaye gaa'me siete noloqo'ote, uo'oe ga'me judiopi jo'ne chiyoĝotegue di'me aleua jo'ne Asia, yauata ñe'me Pablo qama'le yejoĝodoue ga'me jiyaĝadipi. Qama'le qonecodiye ñe'me Pablo, 
ACT.21.28	niyaĝatedapejeguem: “¡Ami israelpi, qo'mi alecochiiyalo! Naqaena jena'me jenjo' jiyaĝaua jo'ne ja onolec ga'me ua'a dapaĝaguenataĝatapec ga'me jo'ne nautena ga'me qadayi, nautenalo gaa'me namaĝajoĝonaĝaco jo'ne chiyoqodo'ot ñe'me Moisés nataq'aen nautena jena'me jenjo' qanetamenaĝaiqui. Uoja'eda, nayi uo'oe ga'me griegopi jo'ne yenoĝonaqatede'uo na'me tamenaĝaiqui, en paĝachigui q'aen ga'me chalataqa' 'me ja 'nalegue.”
ACT.21.29	Nenaĝatedegue dojo' qa'a joote yauata ca'li ñe'me Pablo ue'ta di'me noic da'me naequetapegue' ñe'me Trófimo jo'ne Éfeso le'ec, qama'le yepetedapega ca'li Pablo yauega ñe'me tamenaĝaiqui.
ACT.21.30	Yema ga'me noic ja niyamaĝa ca'li, ga'me jiyaĝadipi naqalegoqotaye ca'li yovidetapiye't. Qoyacotegue ñe'me Pablo qama'le qoyauequeta'ya ga'me p'aye ñe'me tamenaĝaiqui, paja'a qoyapadiñguilo gaa'me jo'mi. 
ACT.21.31	Yamta'le qoyalat, ca'li ñe'me coico lejaliaĝanec 'me Roma le'ec dep'iquilegue da'me yema di'me noic 'me Jerusalén ja niyamaĝa ca'li. 
ACT.21.32	Chane'eja ñe'me coicopi lajoĝola' yemata'a'ajalo gaa'me lamaĝa's nataq'aen najoĝola'te, qama'le naqalegoqo'tague ga'me ua'a jena'me jiyaĝadipi. Ca'li yauata ñe'me coicopi lajoĝola' nataq'aen gaa'me lamaĝa'spi, yaĝadiñi da'me ye'uaĝa'n ñe'me Pablo. 
ACT.21.33	Chane'eja ñe'me coicopi lajoĝola' yec'ata ñe'me Pablo qama'le yecoñe' nataq'aen damaĝajoĝolegue qaedi qoyecoñeteque ga'me laicaual. Yem qama'le yachimaĝatec ga'me lenaĝat ñe'me, nataq'aen jach'e ga'me ya'uo ca'li. 
ACT.21.34	Qalaĝaja uo'oe gaa'me niyaĝatedapejeguem, 'yaĝatetedac ga'me 'uo nataq'aen gaa'me laqaya' 'yaĝatetedac ga'me 'uo laqaya, qama'le ñe'me coicopi lajoĝola' ja en 'te di'yoqochigui ga'me chiyaqayi da'me nalimaĝa jo'ne yauote ca'li; chane'eja damaĝajoĝolegue qaedi Pablo qoyauega di'me coicopi 'lachaqa'. 
ACT.21.35	Mane'e ca'li yovideta ga'me napiaĝala' ga'me coicopi 'lachaqa' qama'le gaa'me coico laje' yacotedo'ot qa'a jouaĝat da'me ja tayeta ga'me jiyaĝadipi; 
ACT.21.36	qa'a ena'uaque jogaa'me peteda'uo, niyaĝatedapejeguem: “¡'Noota ta'le yeleu!”
ACT.21.37	Ca'li yamta'le qoyamaĝaue ga'me coicopi 'lachaqa', Pablo yachimaĝata ñe'me coicopi lajoĝola':
ACT.21.37	—¿Qo'li jaqanatet ta'le cada'ac am jojapegue'?
ACT.21.37	Ñe'me coicopi lajoĝola' 'yateguet:
ACT.21.37	—Auayaten jaĝa'te ta'le auadenaĝa't naa'me griegopi 'laqataqa. 
ACT.21.38	Chane'eja, ja naqa'am jo'ne Egipto le'ec ca'li 'uo jo'me nolo' ca'li ya'uo lauchiyaĝac qama'le dajoyi ga'me aleua totapega't, lequiaĝa'u ga'me cuatro mil nalada't lo'olpi.
ACT.21.39	Pablo enaac:
ACT.21.39	—Jayem judío, 'yachaqa' di'me Tarso jo'ne Cilicia, noic jo'ne di'yaĝa; qalaĝaja, am ñachoĝodenot, jayem auaje'tem da'me jojapegue' ga'me jiyaĝadipi.
ACT.21.40	Ñe'me coico lajoĝola' yaje'tem ca'li, qama'le Pablo nechatelegue ga'me napiaĝala' qama'le nodegue ga'me louaq qaedi en 'nemaqata' ga'me jiyaĝadipi. Ca'li male tochiñe, qama'le en ga'me hebreo da'me dojapegue'to, enaac:
ACT.22.1	“Ami yaqaya'olqa, nataq'aen ami net'alpi, anaquiaĝañiya da'me ami ja'aĝatema jo'ne ami jedo'ogueta.”
ACT.22.2	Ca'li domachita da'me yadenaĝat ga'me hebreo 'laqatac, ma'ejama'le 'nemaĝadela'ajalo. Pablo yitaĝa enaac:
ACT.22.3	“Jayem judío. Ñiyi'ña di'me Tarso jo'ne Cilicia, qalaĝaja joue'ta ca'li jayem jaqayi jena'me jenjo' Jerusalén, ñapaĝaguetapecot ñe'me Gamaliel, jo'ne yataqachiñe que'teguelo daa'me namaĝajoĝonaĝaco 'me chiyoqo'oto dia'me qadet'al. Nach'e eta't jetaque jemata' jena'me yeuel da'me jo'onataĝaneuo'o ñe'me Dios, nach'e naq'aeta da'me ena'uaque ami auauoyi nayi jenjo' nolo'. 
ACT.22.4	Ca'li jecaa'tape nataq'aen jala't gaa'me jo'ne quetegue da'me dojo' dalaĝaic nadic, jecoñe't nale jogaa'me qama'le janedaue jaga'me coñetaĝanaĝaiqui, gaa'me le'mi choqogaa'me yauo'. 
ACT.22.5	Ñe'me lejaliaĝane'j joga'me tamenaĝaiqui lo'olpi nataq'aen ena'uaque joga'me 'yaĝaicachidipi nach'egaua yechoĝo't da'me dojo'. Nach'egaua jayem yate'm jaga'me lediije' qaedi jec'atalo jogaa'me qadaqaya'olqa jo'ne Damasco laje', qama'le jajoyi da'me daja' da'me jecaa'tape joga'me p'etaqadaiquipi, qaedi ñauegalo jenjo' Jerusalén nataq'aen qaedi qoyalate'tape.
ACT.22.6	“Qalaĝaja mane'e ca'li jeque'tague ga'me yadic, qalaqach'ele joua'a ga'me yauaqa'a di'me Damasco, nolo' ca'li, 'uo ga'me edañgui 'me chiyaqaje'ma di'me piyem paja'a jayem yecoyadelegue, 
ACT.22.7	qama'le 'ñaqañe ca'li joua'ña ga'me aleua. Nataq'aen jomachiya ga'me nejamaĝa, jo'ne jayem enapega: «Saulo, Saulo, ¿toqoch'e jayem auecaatac?» 
ACT.22.8	Jachimaĝata: «¿Jach'e am, Jaliaĝanec?» Qama'le ga'me nejamaĝa jayem 'yateguet: «Mach'e jayem Jesús jo'ne Nazaret le'ec, nach'eñe jo'ne am auecaatac.» 
ACT.22.9	Ga'me jo'ne jayem naequetedapegue' yauata ga'me edañgui, qalaĝaja ja domachita ga'me nejamaĝa jo'ne jayem dojetapegue'. 
ACT.22.10	Jachimaĝata da'me jayem: «¿Jach'e ga'me ja'uo, Jaliaĝanec?» Qama'le ñe'me Jaliaĝanec jayem 'yateguet: «Oñijeguem qama'le yitaĝa oc chayovida'a auovita di'me Damasco. Nach'edi qama'le yema am qo'yaĝatem ga'me jo'ne 'noota ta'le aua'uo.» 
ACT.22.11	Qama'le queda'me jayem yaqanamaqatet ga'me lauaqayaĝac ga'me edañgui, qama'le gaa'me yecochaĝa'u yacota jena'me youaq da'me jayem yaeta di'me Damasco.
ACT.22.12	“Di'me Damasco 'uo ñe'me jiyaĝaua jo'ne lenaĝat Ananías, 'me choĝodenataĝanaĝaic ca'li ñe'me nataq'aen yataqachiñe yoqocha'alo daa'me namaĝajoĝonaĝaco; ena'uaque ga'me judiopi jo'ne neda'ña di'me Damasco yiyamaĝadetedac ñe'me. 
ACT.22.13	Ananías jayem nec'ata ca'li qaedi jayem yauana, mane'e ca'li jayem yovita enaac: «Am yaqaya Saulo, yitaĝa auaconeguet da'me anauachiñe.» Qanach'ega ua'a ca'li yitaĝa ñauachiñe, qama'le jaqanatet ta'le jauana. 
ACT.22.14	Yem qama'le yitaĝa enaac: «Joñe'me Nedios dia'me qadet'al am 'yatetelegue qaedi auateton da'me loequenataĝanaĝac, nataq'aen qaedi auana ñe'me jo'ne yataqachiñe chimaqachiñe nataq'aen auomachiya da'me lejamaĝa jo'ne chiyoqotoue ga'me mach'e nedegaĝat. 
ACT.22.15	Qa'a nach'e am lechoqotaĝanaĝanec qom auajoya'agueta ena'uaque ga'me aleua laje'pi, qama'le a'uaĝatetac ga'me jo'ne auana nataq'aen auomachiya. 
ACT.22.16	Nayi, ena'te anayaloĝoden. Oñijeguem qama'le auaconeguet da'me nachilaĝanataĝanaĝac nataq'aen aneyoediñe ga'me adoeco, da'me a'uamaqaten joñe'me Jesús mach'e Adejaliaĝanec.»
ACT.22.17	“Ca'li ji'iyelaĝa di'me Jerusalén, jec'ata ñe'me tamenaĝaiqui qaedi ñetamen, qama'le 'uo ga'me jayem qoyaloĝona. 
ACT.22.18	Jauana ñe'me Jaliaĝanec jo'ne jayem dojapegue', enaac: «Am enegue, paja'a oca'e jena'me Jerusalén, qa'a ja qoyoqo'cha da'me jayem a'uaĝatetac.» 
ACT.22.19	Qama'le ja'ateguet, jenaac: «Jaliaĝanec, joote yayate'n jogaa'me queda'me jec'atalo ca'li ena'uaque gaa'me nemaĝaiqui' nataq'aen jauegalo nale jaga'me coñetaĝanaĝaiqui gaa'me jo'ne am p'iida'a, nataq'aen queda'me jalate'tape nale jogaa'me, 
ACT.22.20	nataq'aen queda'me ca'li qoyala't di'me adalemaĝajet Esteban, jo'ne am 'yaĝatetac, mach'e jayem joue'ta ga'me ua'a nataq'aen 'uo da'me yiyamaĝadenataĝanaĝac queda'me qoyalat, choqoda'me jetelalo ga'me leuo gaa'me jo'ne yala't ca'li.» 
ACT.22.21	Qalaĝaja ñe'me Jaliaĝanec enaac: «Jamo, oc, qa'a am jamaĝayelo gaa'me ale'u jo'ne qaya'aguelo.»”
ACT.22.22	Chayovida'a da'me dojo' qonaquiaĝana; qalaĝaja male paja'a niyaĝatedapejeguem:
ACT.22.22	—¡Dojo' jiyaĝaua 'noota ta'le ja nec'aletaye! ¡Auapalaĝat qaedi ja yitaĝa ue'ta jena'me aleua!
ACT.22.23	Qama'le queda'me ja yaĝadiñi da'me niyaĝatedapejeguem nataq'aen nichiyoqotedapiñe na'me leuo nataq'aen nejaĝadijeguem jena'me aleua, 
ACT.22.24	ñe'me coicopi lejaliaĝanec damaĝajoĝolegue qaedi qoyamaĝaue jaga'me coñetaĝanaĝaiqui ñe'me Pablo, nataq'aen damaĝajoĝolegue qaedi qoye'uaĝan, qaedi yechoĝot da'me toqoch'e niyaĝatedapejeguem ga'me jiyaĝadipi da'me qonautena ñe'me. 
ACT.22.25	Qalaĝaja mane'e ca'li joote qoyecoñe' qaedi qoye'uaĝan, Pablo yachimaĝata ñe'me capitán jo'ne ue'tedi:
ACT.22.25	—¿Qo'li auaqanachichi da'me anejaliaĝachilegue ga'me Roma le'ec qaedi a'uaĝañi, uoja'eda queda'me maliaĝa ja anemichiyaque ga'me laviyaĝajet?
ACT.22.26	Ca'li domachiya da'me dojo', ñe'me capitán yec'ata ñe'me coicopi lajoĝola' qama'le t'aqataĝanem, enaac:
ACT.22.26	—¿Jach'e ga'me aua'uo da'me am? Jenjo' jiyaĝaua mach'e yataqachiñe Roma le'ec.
ACT.22.27	Chane'eja ñe'me coicopi lajoĝola' yec'ata ñe'me Pablo, qama'le yachimaĝata:
ACT.22.27	—¿Qo'li eja da'me am Roma le'ec?
ACT.22.27	Pablo 'yateguet:
ACT.22.27	—Jaja'a.
ACT.22.28	Qama'le ñe'me coicopi lajoĝola' enaac:
ACT.22.28	—Jalcote jaga'me ñaicaua jejetenec ca'li qaedi jayem Roma le'ec.
ACT.22.28	Qama'le Pablo 'yateguet:
ACT.22.28	—Qalaĝaja jayem qamqa'me chiyoqo'teguet ca'li ñiyiñe.
ACT.22.29	Chane'eja, gaa'me jo'ne jetaque ye'uaĝa'n ñe'me Pablo male queda'e ñe'me; chayovida'a mach'eñe ñe'me coicopi lajoĝola', da'me noma'a queda'me Roma le'ec ñe'me Pablo, qama'le t'oiyalegue da'me yecoñe'.
ACT.22.30	Ga'me nete' laqaya, ñe'me coicopi lejaliaĝanec jetaque yataqatelegue ga'me yayaten jach'e jogamaĝa yaviyaĝadetapec joga'me judiopi ñe'me Pablo, qama'le yejodegue gaa'me coñetaĝanaqa'te 'me laicaual, qama'le damaĝajoĝolegue qaedi yema'a't jogaa'me lejaliaĝanaqa ga'me tamenaĝaiqui lo'olpi nataq'aen yema ga'me yema'a't nale jo'ne p'ajodaye. Yem qama'le yenoĝonaqatenegue ñe'me Pablo qama'le yajoĝona'agueta jogaa'me.
ACT.23.1	Pablo yelapegouelo joga'me jiyaĝadipi 'me p'ajodaye jo'ne netedaue ga'me nojaĝaiqui qama'le enaac:
ACT.23.1	—Ami yaqaya'olqa, chayovida'a nayi da'me yiyamaqachiñe da'me yetadenataĝanaĝac jo'ne mach'e Dios yayaten.
ACT.23.2	Chane'eja Ananías jo'ne nach'eñe p'ajaye lajoĝola' ga'me tamenaĝaiqui lo'olpi, yamaĝalo'te ga'me jo'ne yeviteteda'a ñe'me Pablo qaedi ye'uaĝadoue ga'me nedegaĝat. 
ACT.23.3	Qalaĝaja Pablo 'yateguet:
ACT.23.3	—¡Dios am ye'uaĝan qomle, am jo'ne auetapela't am yataqatelegue! Da'me oneta'ña jena'me jenjo' qaedi anemitaque ga'me yaviyaĝajet qa'a nach'e naq'aeta da'me namaĝajoĝonaĝac, qama'le ¿toqoch'e auamaĝajoĝolegue da'me qaedi jayem qoye'uaĝan, da'me jo'ne yenoĝo'n daa'me namaĝajoĝonaĝaco?
ACT.23.4	Qama'le gaa'me jo'ne nechatetedañe enapega't:
ACT.23.4	—¿Qo'li naq'aeta da'me auenapega ñe'me jo'ne nach'eñe Dios en lajoĝola' ga'me tamenaĝaiqui lo'olpi?
ACT.23.5	Pablo 'yategueta, enaac:
ACT.23.5	—Ami yaqaya'olqa, jayem ja jayaten ta'le naqaeñe ñe'me tamenaĝaiqui lo'olpi lajoĝola'; qa'a daa'me nedii's jo'ne qoyedidiñe joca'li eet'oi: «Ena'te auachalegue da'me ja no'en ñe'me jo'ne nejaliaĝatelegue ga'me adayi.»
ACT.23.6	Ua'edi Pablo yetaden queda'me uo'oe gaa'me saduceopi nataq'aen uo'oe gaa'me fariseopi. Chane'eja netenec ga'me 'laqatac da'me enaac:
ACT.23.6	—Ami yaqaya'olqa, jayem fariseo jo'ne jayem amaqatenataĝanaĝaic da'me 'niyelaĝadijeguem gaa'me joote yele'u; nach'e ena'ama ñaa'me yet'al amaqatenataĝanaĝayaqa; qama'le nayi qonemitetaque ga'me yaviyaĝajet qa'a 'uo da'me yeuataqataĝanaĝac da'me 'niyelaĝadijeguem gaa'me te'me joote yele'u.
ACT.23.7	Mane'e ca'li nenaĝategue da'me dojo' jogaa'me jo'ne 'yamaqate'n da'me 'niyelaĝajoĝoc nataq'aen joga'me jo'ne ja 'yamaqate'n da'me 'niyelaĝajoĝoc, paja'a mach'egaua necotayapega't ca'li, qama'le colaĝaye ca'li ga'me nojaĝac. 
ACT.23.8	Qa'a ga'me saduceopi eetapela'ajalo ja 'niyelaĝadijeguem gaa'me jo'ne joote yele'u, nataq'aen eetapela'ajalo qaya'te piyem laje' nataq'aen qaya'te gamachaqaega nepaqa'li. Qalaĝaja ga'me fariseopi qamqa'me 'yamaqate'n ena'uaque naa'me naajo'. 
ACT.23.9	Qama'le ena'uaque jogaa'me niyaĝatedapejeguem, nataq'aen uo'oe gaa'me judiopi napaĝaguenoqo'tpi jo'ne quetedapegue' da'me lelnataĝa'j joga'me fariseopi, ñedijeguem ca'li qama'le enapega't:
ACT.23.9	—Jenjo' jiyaĝaua qaya'te gamachaqaega ja no'en ta'le ya'uo; uotaĝa naqaega ga'me nepaqal uotaĝa piyem le'ec ga'me yojaĝanaĝan.
ACT.23.10	Queda'me ma'ejama'le nichiquetaye ga'me ja niyamaĝa, ñe'me coicopi lejaliaĝanec t'oiyapega ta'le qonauecapiye ñe'me Pablo, qo'che' yiyaĝanalo gaa'me coico laje' qaedi en ca'ae jogaa'me, qama'le yitaĝa qoyauega ga'me coicopi 'lachaqa'.
ACT.23.11	Mane'e ca'li pi'yaq, ñe'me Jaliaĝanec naloĝoneguet ñe'me Pablo qama'le dojapegue', enaac: “A'nañaĝat, Pablo, qa'a naq'aeta da'me jayem a'uaĝatetac jena'me jenjo' Jerusalén, naq'aeta da'me a'uaĝatema qomle ga'me Roma laje'pi.”
ACT.23.12	Mane'e ga'me nete' laqaya, uo'oe ga'me judiopi jo'ne nayatena't ca'li da'me jetaque yala't ñe'me Pablo, qama'le 'yaediñi da'me 'laqata'j jo'ne ja no'en queda'me cha'li ja deque'y nataq'aen ja niyo'm chayovida'a qom maqachaĝa yaqanate't ta'le yala't. 
ACT.23.13	Gaa'me jiyaĝa'u jo'ne naq'aeta da'me lelnataĝa'j nalo'taguet cuarenta joca'li. 
ACT.23.14	Chane'eja, yec'atalo ca'li gaa'me lejaliaĝanaqa joga'me tamenaĝaiqui lo'olpi nataq'aen 'yaĝaicachidipi jo'ne judiopi, qama'le t'aqataĝanema jogaa'me, eetojo':
ACT.23.14	—Qo'mi joote ja'anaĝañi da'me qat'aqatac jo'ne ja no'en queda'me cha'li qaya'te gamachaqaega jaliguinaq qom maliaĝa ja jalataq ñe'me Pablo. 
ACT.23.15	Nayi da'me ami nataq'aen gaa'me jiyaĝa'u laqaya' jo'ne napetedoue ga'me nojaĝaiqui jo'ne p'ajaye aviyaĝañiyot ñe'me coicopi lajoĝola' qaedi ami nauegalo qom 'yoĝoñi, qaedi aueñi chiyaqayi da'me male yataqachiñe anemichiyaque ga'me yajouaĝat; qama'le qo'mi joote jeuataqataque qaedi jalataq qom maliaĝa ja novida'aquena.
ACT.23.16	Qalaĝaja ñe'me c'oĝot jañe'me la'nole ñe'me Pablo nometelegue da'me dojo', qama'le dajoyi ga'me coicopi 'lachaqa' qaedi dechoqotaĝan. 
ACT.23.17	Pablo yiyaĝana ga'me vitaĝaic, qama'le t'aqataĝanem:
ACT.23.17	—Auauega jenjo' notolec ñe'me coicopi lajoĝola', qa'a 'uo ga'me jetaque 'yaĝatem.
ACT.23.18	Ñe'me vitaĝaic yauega ñe'me najoĝola', qama'le t'aqataĝanem, enaac:
ACT.23.18	—Ñe'me necoñetaejec Pablo jayem yiyaĝana qaedi am ñauega jenjo' notolec, jo'ne 'uo ga'me jetaque am 'yaĝatem.
ACT.23.19	Ñe'me najoĝola' yacona ga'me louaq ñe'me notolec qama'le yauega ga'me qaya'ta da'me male yachimaĝata:
ACT.23.19	—¿Jach'e ga'me jetaque jayem a'uaĝatem?
ACT.23.20	Ñe'me notolec male t'aqataĝanem, enaac:
ACT.23.20	—Joga'me judiopi joote nayatena't qaedi am yiyaĝatot queda'me jetaque auauega qom 'yoĝoñi ñe'me Pablo ga'me yema'a't nale jogaa'me p'ajodaye, jetaque qoyachiyoĝotaye q'aen da'me male yataqachiñe qoneteletalegue da'me qonemitaque ga'me yajouaĝat. 
ACT.23.21	Qalaĝaja ena'te a'uamaqate'n, qa'a yaelegue di'me cuarenta ga'me liñolec ga'me jiyaĝadipi jo'ne nañoĝochidiñe da'me yeuatetedaque nataq'aen joote 'yaediñi da'me 'laqata'j jo'ne ja no'en queda'me cha'li ja deque'y nataq'aen ja niyo'm chayovida'a qom yala't ñe'me Pablo; qama'le nayi joote niyamaĝateta'ajalo, nach'edata yeuateteda'a qom am aua'uo ga'me at'ataĝac.
ACT.23.22	Chane'eja ñe'me najoĝola' yep'iyen ñe'me notolec qama'le yajeta ta'le ec, uaqatec qaedi qaya'te gamachaqaega ta'le 'yaĝatem da'me dojo' jo'ne 'yaĝatem ñe'me.
ACT.23.23	Ñe'me najoĝola' yiyaĝanalo dojolqa gaa'me vitaĝayaqa, qama'le yamaĝalo'te jogaa'me qaedi yiyamaĝateta'ajalo ga'me doscientos coicopi jo'ne petedañe, setenta ga'me netalo'te ga'me pegadipi nataq'aen doscientos ga'me uo'oe naa'me nemiyoĝol, qaedi yec'adeta di'me Cesarea qom co'pa'tegue ga'me pi'yaq. 
ACT.23.24	Uoja'eda damaĝajoĝolegue qaedi qoyaqataĝata't ga'me pegaq qaedi Pablo netalegue joga'me, nataq'aen damaĝajoĝolegue qaedi qaya'te gamachaqaega ta'le nedo'oguet nataq'aen yiyamaqachiñe da'me qoyauega ñe'me jaliaĝanec Félix. 
ACT.23.25	Joga'me yedenaqatenalo jaga'me lediije jo'ne eetojo' ga'me 'laqataĝanaĝac:
ACT.23.26	“Jayem Claudio Lisias: yep'iyenataĝanaĝac am jamaĝa am jaliaĝanec Félix jo'ne 'uo da'me adi'yoĝodic. 
ACT.23.27	Joga'me judiopi yecoñe't ca'li jenjo' jiyaĝaua nataq'aen te'me yala't joga'me, qalaĝaja ca'li janoma'a da'me Roma le'ec ñe'me, qama'le yequiaĝa'u gaa'me ñecoeco laje' da'me jec'ata qama'le je'uolegue. 
ACT.23.28	Qama'le queda'me jetaque jayaten jach'e jogamaĝa qoyen laviyaĝajet, qama'le jauega joga'me lemaĝaiqui' joga'me p'ajodaye judiopi, 
ACT.23.29	qama'le jayaten queda'me qoyen laviyaĝajet joda'me lajoĝoco da'me mach'e lamaĝajoĝonaĝaco joga'me; qalaĝaja qaya'te chiyaqayi jo'ne eja qaedi qoyalat, nataq'aen ja tayet ta'le ch'e qoyanetaue jana'me coñetaĝanaĝaiqui. 
ACT.23.30	Qalaĝaja da'me janoma'a da'me joote yatedapiñe joga'me judiopi qaedi yala't, na'me am jamaĝa; nataq'aen nach'e ena'am jaqateque naa'me jo'ne yaviyaĝatedac qaedi nenaĝatedegue yema ga'me en laviyaĝajet na'me qom male am dajoeda'aguet.”
ACT.23.31	Jogaa'me coico laje' yauote da'me jo'ne qoyamaĝalo'te, lequiaĝaua ñe'me Pablo qama'le yaueta da'me pi'yaq di'me Antípatris. 
ACT.23.32	Ca'li nete', jogaa'me coico laje' jo'ne petedañe 'viyelaĝadeta ga'me napaĝaguenaqa't, gaa'me jo'ne netalo'te ga'me pegadipi qamqa'me quetegue ñe'me Pablo. 
ACT.23.33	Mane'e ca'li yovideta di'me Cesarea, yate'n ñe'me jaliaĝanec jaga'me nediije nataq'aen ñe'me Pablo. 
ACT.23.34	Ca'li yem da'me dojelegue jaga'me nediije, ñe'me jaliaĝanec yachimaĝata ñe'me Pablo jach'e ga'me chiyoqochi'ña; qama'le da'me yayaten da'me 'lachaqa' di'me Cilicia, 
ACT.23.35	qama'le enaac:
ACT.23.35	—Am ñaquiaĝana qom novi't gaa'me am yepoledelegue.
ACT.23.35	Yem qama'le damaĝajoĝolegue qaedi qonetela'a da'me qoyachi'ta di'me lejaliaqa' ñe'me Herodes.
ACT.24.1	Yenoĝodegue gaa'me cinco noloqo'ote ca'li, Ananías jo'ne tamenaĝaiqui lo'olpi lajoĝola' yovita di'me Cesarea nataq'aen uo'oe gaa'me 'yaĝaicachidi choqoga'me netaĝayaĝanaĝanec jo'ne lenaĝat Tértulo. Naajo' dajoeda'aguet ca'li ñe'me jaliaĝanec qaedi nenaĝatedegue ga'me jo'ne yaviyaĝatedapec ñe'me Pablo. 
ACT.24.2	Ca'li qoyovidaĝateuo ñe'me Pablo, Tértulo paja'a nenaĝategue da'me laviyaqataĝanaĝac, enaac da'me dajoya'aguet ñe'me Félix:
ACT.24.2	—Am jaliaĝanec, qadamaic am janemaĝam, queda'me 'uo da'me qat'emaĝac, nataq'aen jalcote qo'mi made'tape qa'a chiyaqayi da'me adayatenaĝanaĝac uo'oe jalcote gaa'me dalaĝayaqa 'me a'ueteque jena'me qa'naleua. 
ACT.24.3	Yataqachiñe degueja da'me adi'yoĝodic, am Félix. Ena'uaque naa'me naajo' nach'e eta't jatetonaĝagueta, mate mane'e gamachaqaega jouaqa'a nale, yataqachiñe jalcote qadamaic am janemaĝam. 
ACT.24.4	Qalaĝaja nayi da'me ja jetaque jalcote am jeloiquiaĝanaq, am ñachoĝodenot qaedi qo'mi avichoĝode'n nataq'aen cada'ac qo'mi anaquiaĝanalo. 
ACT.24.5	Jauanaĝa jena'me jenjo' jiyaĝaua queda'me yataqachiñe aĝanataĝanaĝaic, nataq'aen yemeda naa'me ale'u laqaya' en nelagaĝa joga'me judiopi, nataq'aen nach'ena jo'ne laqaic da'me lepe'e' joga'me nazarenopi. 
ACT.24.6+ACT.24.7	Choqoda'me uoja'eda jetaque en paĝachigui ga'me qanetamenaĝaiqui, nach'eda chiyaqayi da'me male jecoñedaq. 
ACT.24.8	Qama'le nayi 'noota mach'e am da'me auachimaĝata, qaedi auayaten queda'me ena'uaque naa'me naajo' qat'aqataqa yataqachiñe ejoda.
ACT.24.9	Nach'eda naq'aeta ga'me 'laqata'j joga'me judiopi jo'ne uetede'edi. 
ACT.24.10	Chane'eja ñe'me jaliaĝanec yatequenapega ñe'me Pablo qaedi doje, qama'le Pablo enaac:
ACT.24.10	—Yataqachiñe 'uo da'me yiyamaĝadenataĝanaĝac ta'le ñenaĝatedegue ga'me jo'ne jedo'ogueta ga'me ñaviyaqatagueco da'me am jajoya'aguet, qa'a jayaten queda'me chiyoqo'tegueta qayoĝode' 'uoidi da'me am nec'atenoqo't jena'me jenjo' aleua. 
ACT.24.11	Maliaĝa ja yenoĝodegue doce gaa'me noloqo'ote da'me joue'ta jenjo' Jerusalén qaedi 'ñonaĝachigui ñe'me Dios, dojo' mach'e am da'me auayatetelegue. 
ACT.24.12	Nataq'aen ja jayem 'te qoyauana ta'le gamachaqaega ñecotayapegue', uotaĝa ta'le jen jalitapelegue ga'me jiyaĝadipi ca'li joue'ta ga'me tamenaĝaiqui, uotaĝa ga'me nemaĝaiqui', uotaĝa gamachaqaega joue'ta ga'me noic. 
ACT.24.13	Chane'eja ena'uaque naa'me naajo' qoyen yaviyaĝaco ja yaqanate't ta'le eetapega ejoda joga'me ñaviyaqatoqo'tpi. 
ACT.24.14	Qalaĝaja am jechoĝotem da'me dojo': ñe'me Dios jo'ne p'iida'a dia'me yet'al nach'eñe jo'onataĝaneuo'o, nach'e naq'aeta da'me dalaĝaic nadiquiyaĝac jo'ne qoyenaqatetapec nepe'e. Qa'a yema ga'me 'uaechiñe qoyediñe joca'li ja'amaqate'n: jogaa'me lamaĝajoĝonaĝaco ñe'me Dios nataq'aen daa'me ledii's gaa'me Dios 'laqataĝanaĝanaqa. 
ACT.24.15	'Uo da'me yeuataqataĝanaĝac ñe'me Dios jo'ne nach'e jena'ama jogaa'me, queda'me 'niyelaĝadijeguem qomle gaa'me joote yele'u, jogaa'me 'noote' nataq'aen jogaa'me qaleuaĝayaqa. 
ACT.24.16	Qama'le jouaĝat da'me dojo' nach'e eta't 'ñañaĝat qaedi yoqovita jena'me yeuel qama'le ja jepocoĝoguet ñe'me Dios nataq'aen gaa'me jiyaĝa'u.
ACT.24.17	“Uo'oe gaa'me 'uoidi yenoĝodegue, da'me jec'atapegalo qayoĝode' 'nachaqa'te, qama'le 'ñiyelaĝa jena'me 'ñaleua qaedi janeuo jaga'me yachetaĝanaqate nataq'aen janeuo jaga'me yajaqaje. 
ACT.24.18	Chane'eja jauotac ca'li da'me dojo', da'me jouetaue di'me tamenaĝaiqui; joote jomat da'me ñiyola't, nach'e naq'aeta da'me namaĝajoĝonaĝac, mate mane'e qaya'te jiyaĝadipi nataq'aen qaya'te gamachaqaega ta'le ja niyamaĝa. Qalaĝaja nach'ega ua'a da'me jayem yauata ga'me judiopi jo'ne chiyoĝotegue di'me Asia. 
ACT.24.19	Nach'egaua jo'ne nayi naqaegaua ta'le jayem yaviyaqate't, qom 'uo jogamaĝa jayem yaviyaĝatedapec. 
ACT.24.20	Qalaĝaja qom ja naq'aeta, qama'le naajo' jo'ne ueteda'a jena'me jenjo', 'noota qom nenaĝatedegue qom 'uo ga'me namaĝajoĝonaĝac jenoĝon ca'li jajo'tagueta gaa'me p'ajodaye tamenaĝaiqui lo'olpi lejaliaĝanaqa. 
ACT.24.21	Nach'edata da'me ñenaĝategue ca'li jouetauelo gaa'me, qama'le ñetenec ga'me 'yaqatac ca'li jenaac: «Nayi anemichitaque ga'me yaviyaĝajet qa'a ja'amaqaten da'me yitaĝa 'niyelaĝadijeguem gaa'me jo'ne te'me joote yele'u.»”
ACT.24.22	Ca'li domachiya da'me dojo' Félix, queda'me joote yataqachiñe yayate'tegue da'me dalaĝaic nadiquiyaĝac, cha'li yacha'ñedi da'me dojo' 'uo, qama'le enaac:
ACT.24.22	—Qom novi' ga'me coicopi lajoĝola' Lisias qama'le yataqachiñe ñayatenaĝaye da'me dojo'.
ACT.24.23	Qama'le Félix yamaĝalegue ñe'me coico le'ec qaedi Pablo maliaĝa qoyecoñedetac, qalaĝaja qoya'uo ledaqa' qaedi cha'li yeloteguet ga'me laqaya'olqa.
ACT.24.24	Uo'oe gaa'me noloqo'ote jo'ne yenoĝodegue, yitaĝa yovita ñe'me Félix nataq'aen jañe'me loua Drusila, jo'ne judía. Qama'le Félix damaĝajoĝolegue ñe'me Pablo qaedi qoyen yec'ata, qama'le naquiaĝana ñe'me queda'me 'yaĝatetac da'me qop'iya'a ñe'me Jesucristo. 
ACT.24.25	Qalaĝaja ca'li Pablo male 'yaĝatetac da'me 'noyaĝac jo'ne chimaqachiñe, da'me nomat da'me 'loyaĝac ga'me jiyaĝaua, nataq'aen ga'me nec'atenaĝanaĝac qom'te, Félix t'oiyapega qama'le enaac:
ACT.24.25	—Paja'a oc nayi. Mach'e yitaĝa am jiyaĝana qom 'uo ga'me yedaqa'.
ACT.24.26	Qalaĝaja Félix dajo'ta ta'le Pablo yanem jaga'me laicaua; qo'che' nach'e eta't yiyaĝana qaedi dojapegue' ñe'me. 
ACT.24.27	Yenoĝodegue dos 'uoidi da'me naq'aetec; ua'edi Félix yaĝanegue da'me lejaliaĝa, na'ña ga'me 'lachaqa' da'me tayi ñe'me Porcio Festo. Qama'le queda'me Félix jetaque nach'e eta't niyamaĝadenegueta joga'me judiopi, ñe'me Pablo nach'e yanetaue jaga'me coñetaĝanaĝaiqui.
ACT.25.1	Qama'le Festo yovidi't ca'li qaedi yaconeguet da'me 'lonatac jo'ne lejaliaĝa, qama'le yenoĝodegue gaa'me tres noloqo'ote male chiyoqochi'ña di'me Cesarea da'me dajoyi di'me Jerusalén. 
ACT.25.2	Chane'eja jogaa'me lejaliaĝanaqa ga'me tamenaĝaiqui lo'olpi 'yaĝatedeuo queda'me dachinataĝadelegue ñe'me Pablo. 
ACT.25.3	Nataq'aen yauote da'me nachoĝodenaĝa'j jo'ne yiyaĝatot ñe'me Festo qaedi yeyalaqatet da'me qoyauega di'me Jerusalén ñe'me Pablo. Da'me lelnataĝa'j jogaa'me queda'me jetaque qoyata'ñgui ga'me ladic. 
ACT.25.4	Qalaĝaja Festo 'yategueta jogaa'me queda'me Pablo maliaĝa qoyecoñedetac qomle di'me Cesarea, nataq'aen queda'me nach'e lelnataĝac da'me ja cop'a qom yec'ata di'me. 
ACT.25.5	Enaac:
ACT.25.5	—Qo'che' ga'me adejaliaĝanaqadi' 'noota ta'le jayem quetegue qom jec'ata di'me Cesarea, qama'le qom jenjo' jiyaĝaua qom 'uo ga'me yejamaĝatalegue jo'ne ja qoyajeta qama'le ua'a da'me auachinataĝañilegue.
ACT.25.6	Nalo'taguet ocho uotaĝa diez gaa'me noloqo'ote da'me ue'ta di'me Jerusalén ñe'me Festo; yem qama'le 'viyelaĝa di'me Cesarea. Ga'me nete' laqaya nañgui jaga'me lejaliaĝaiqui qama'le dajoĝolegue qaedi qoyen dajoya'aguet ñe'me Pablo da'me male qonemitaque ga'me laviyaĝajet. 
ACT.25.7	Ca'li Pablo yenoĝoneuo, joga'me judiopi jo'ne chiyoqoda'a di'me Jerusalén yec'atede'uo ca'li qama'le lama'aja da'me uo'oe qayoĝode' qoyen laviyaĝaco, mate mane'e jogaa'me ja yaqanate't ta'le yataqachiñe eja yachimaĝachichidiñe. 
ACT.25.8	Pablo, da'me mach'e 'yaĝatetac, eetojo' gaa'me 'laqataqa jo'ne yedo'eta:
ACT.25.8	—Qaya'te jenoĝon joga'me judiopi lamaĝajoĝonaĝac uotaĝa ga'me tamenaĝaiqui uotaĝa ñe'me jaliaĝanec jo'ne Roma le'ec.
ACT.25.9	Qalaĝaja queda'me Festo jetaque niyamaĝadenegueta joga'me judiopi, qama'le yachimaĝata ñe'me Pablo:
ACT.25.9	—¿Qo'li jetaque auec'ata di'me Jerusalén, qaedi naqaedi jouaqa'a da'me mach'e am ñemitaque da'me uotaĝa eja da'me jo'ne am dachinataĝadelegue?
ACT.25.10	Pablo 'yateguet:
ACT.25.10	—Jepaquetapega ta'le nach'eñe jaliaĝanec 'me ne'tague di'me Roma jajoya'aguet qaedi nemitaque ga'me yaviyaĝajet. Qalaĝaja da'me am joote auayaten queda'me qaya'te gamachaqaega ja no'en ta'le je'eteque joga'me judiopi. 
ACT.25.11	Ta'le 'uo ga'me yajouaĝajet uotaĝa da'me jenoĝon ga'me namaĝajoĝonaĝac jo'ne tayet da'me yeleuaĝa; qama'le ja ñematapec da'me jeleu; qalaĝaja queda'me qaya'te eja ga'me 'uo jo'ne jayem qoyepolequetapelegue, qaya'te gamachaqaega eja qaedi yaqanatet ta'le jayem yanouelo jogaa'me. Chane'eja jiyaĝane'uo queda'me nach'eñe ñe'me jaliaĝanec 'me ne'tague di'me Roma nemitaque ga'me yaviyaĝajet.
ACT.25.12	Chane'eja Festo yachimaĝatalo joga'me noqotenoqo'tpi; yem qama'le enaac:
ACT.25.12	—Qama'le queda'me aviyaĝanaque da'me nach'eñe ñe'me jaliaĝanec 'me ne'tague di'me Roma nemitaque ga'me adaviyaĝajet, qama'le auec'ata ñe'me jaliaĝanec.
ACT.25.13	Uo'oe gaa'me noloqo'ote ca'li, ñe'me jaliaĝanec Agripa nataq'aen jañe'me Berenice yec'adeta di'me Cesarea qaedi yep'iye'n ñe'me Festo. 
ACT.25.14	Qama'le queda'me qayoĝode' gaa'me noloqo'ote da'me uetede'edi, Festo 'yaĝatem ñe'me jaliaĝanec da'me lajouaĝac ñe'me Pablo. Enaac:
ACT.25.14	—'Uo ñe'me jiyaĝaua 'me ue'ta jena'me jenjo' jo'ne Félix yanetaue jaga'me coñetaĝanaĝaiqui. 
ACT.25.15	Ca'li joue'ta di'me Jerusalén, jogaa'me lejaliaĝanaqa ga'me tamenaĝaiqui lo'olpi nataq'aen 'yaĝaicachidipi judiopi jayem 'yaĝadetot da'me dachinataĝadelegue jenjo' jiyaĝaua, jayem yiyaĝadetapecot qaedi qoyala't. 
ACT.25.16	Qama'le ja'ategueta queda'me ja naeda'ac gaa'me jaliaĝanaqa jo'ne Roma laje' ta'le yala't gamachaqaega qom maliaĝa ja qoya'uo ga'me laviyaĝajet, ja dajoya'agueta ga'me naviyaqatoqo'tpi, qaedi yauo'oe gaa'me 'laqataqa jo'ne yedo'ogueta gaa'me naviyaqatagueco. 
ACT.25.17	Qo'che' ca'li nec'adeta jena'me jenjo' jogaa'me, ja ñayaloĝoden ca'li, qama'le paja'a joñiguiñi nataq'aen jamaĝajoĝona ñe'me Pablo qaedi ñemitaque ga'me laviyaĝajet. 
ACT.25.18	Qama'le jayem nec'adeta ga'me naviyaqatoqo'tpi, qalaĝaja ga'me jeetapega naqaega laviyaĝajet qama'te ja naqaega ta'le 'yaĝatetedac. 
ACT.25.19	Jalgata nenaĝatedegue queda'me en laviyaĝajet da'me lepe'e', nataq'aen ga'me jo'ne lenaĝat da'me Jesús, jo'ne joote yeleu qalaĝaja Pablo eetapega maliaĝa nec'aletaye. 
ACT.25.20	Qama'le queda'me ja jayaten da'me je'etec da'me dojo' 'uo, jachimaĝata ñe'me Pablo qom jetaque yec'ata jena'me Jerusalén qaedi ua'a da'me qoyachimaĝateque naa'me naajo' uo'oe. 
ACT.25.21	Qalaĝaja yiyaĝanaque da'me mach'e am anemitaque ga'me laviyaĝajet am jo'ne p'ajaye da'me adejaliaĝa, chane'eja jamaĝajoĝolegue da'me qaedi cha'li ja qoyajen chayovida'a qom jaqanatet da'me jamaĝajoĝona.
ACT.25.22	Chane'eja Agripa eetojo' ga'me 'laqatac da'me 'yateguet ñe'me Festo:
ACT.25.22	—Nach'e ena'am jayem jetaque jomachiya jena'me jenjo' jiyaĝaua.
ACT.25.22	Qama'le Festo 'yateguet:
ACT.25.22	—Nach'ega ga'me 'yoĝoñi qom male auomachiya.
ACT.25.23	Ca'li yitaĝa yovida'aguet jo'me nete', Agripa nataq'aen Berenice yitaĝa yovideta ga'me, qama'le yenoĝodeuo'o ga'me nojaĝaiqui jo'ne ua'a nale qodajoya'agueta, nach'e ena'ama gaa'me coicopi lejaliaĝanaqa nataq'aen gaa'me jiyaĝa'u jo'ne jaliaĝanaqa 'me 'uo da'me li'yoĝodi'j jo'ne 'lachaqa't di'me noic. Festo damaĝajoĝolegue ñe'me Pablo qaedi qoyaueuo, 
ACT.25.24	qama'le enaac:
ACT.25.24	—Am jaliaĝanec Agripa nataq'aen ami jaliaĝanaqa jo'ne qo'mi ovitauelo da'me qadema'a't: jenjo' jena'me jiyaĝaua. Ena'uaque joga'me judiopi qonautetapega jena'me nataq'aen qoya'uo ga'me laviyaĝaco, di'me Jerusalén nach'e naq'aeta jena'me jenjo' Cesarea, nataq'aen ja yaĝadiñi da'me yiyaĝadetape'uo da'me leleuaĝa jena'me. 
ACT.25.25	Da'me mach'e yaloqotenaĝanaĝac qamqa'me qaya'te gamachaqaega ja no'en jo'ne ya'uo qaedi nalo'taguet ta'le qoyalat. Qalaĝaja queda'me mach'e yepaquetapega ta'le nach'eñe ñe'me jaliaĝanec 'me ne'tague di'me Roma da'me nemitaque ga'me laviyaĝajet, qama'le jetaque jamaĝague. 
ACT.25.26	Qama'le ¿jach'e jogamaĝa ja'aĝatetac ta'le jedenaqatena jaga'me yediije ñe'me jaliaĝanec 'me ne'tague di'me Roma? Qo'che' ami jajoĝoguena'agueta, p'ajaye am jo'ne am jaliaĝanec Agripa, qaedi qom yem da'me auachimaĝata qama'le 'uo qomle ga'me yediijec. 
ACT.25.27	Qa'a ja chimaqachiñe ta'le jamaĝajaĝa ñe'me jaliaĝanec ga'me necoñetaejec qom ja qo'yaĝatetac ga'me jo'ne yataqachiñe uajoilegue.
ACT.26.1	Chane'eja Agripa enaac da'me male dajoya'aguet ñe'me Pablo:
ACT.26.1	—Am cha'li aua'uo ga'me at'aqatac.
ACT.26.1	Pablo nodijeguem ga'me louaq qama'le doje, enaac:
ACT.26.2	—Am p'ajaye jaliaĝanec Agripa, jayem matac nayi da'me am jajoya'aguet queda'me jaqanatet ta'le ja'aqataĝatac, qaedi ja'ategueta ena'uaque gaa'me jo'ne e'n yaviyaĝajet joga'me judiopi, 
ACT.26.3	qa'a jayaten da'me am jaliaĝanec queda'me auateto'n gaa'me naya'aque jo'ne 'loyaĝaco joga'me judiopi nataq'aen gaa'me uo'oe jo'ne ñecotaqatapiyelo. Qo'che' am ñachoĝodenot qaedi cha'li jayem anaquiaĝana.
ACT.26.4	“Ena'uaque joga'me judiopi yayate'n queda'me mach'e 'yachaqadiaĝa'u jogaa'me, jena'me 'ñaleua nataq'aen di'me Jerusalén, chiyoqo'teguet ca'li jayem nejoqolec. 
ACT.26.5	Nach'e ena'am yayate'n, nataq'aen yaqanate't ta'le 'yaĝatetedac qom lelnataĝa'j, jo'ne nach'eda da'me jayem fariseo, nach'eda qadepe'e yataqatelegue. 
ACT.26.6	Qama'le nayi jayem qonauequena qaedi qonemitaque ga'me yaviyaĝajet qa'a nach'eda dojo' yeuataqataĝanaĝac jo'ne jayem ue'tajop, da'me 'laqatac ñe'me Dios jo'ne yaqataĝaneque dia'me jachiyojoĝogueta 'me qadet'al. 
ACT.26.7	Nataq'aen ena'uaque joga'me lec'oqo'tepi joga'me doce Jacob c'oqo'te jo'ne nach'egaua israelpi let'al, 'uo da'me leuataqataĝanaĝa'j ta'le di'yoĝoma da'me dojo' qo'yaĝatema joca'li: qo'che' pi'yaĝadi nataq'aen noloqo'ote da'me 'nonaĝachidegue nataq'aen t'onataĝadeuo'o joñe'me Dios. Nach'eda dojo' neuataqataĝanaĝac, am jaliaĝanec Agripa, joga'me judiopi jayem yaviyaĝatedapec nayi. 
ACT.26.8	Chane'eja ami judiopi, ¿toqoch'e ja auep'iiya'a ñe'me Dios queda'me 'niyelaĝachidijeguem jogaa'me jo'ne joote yele'u?
ACT.26.9	“Mach'e jayem ca'li da'me jeetapega 'noota da'me qayoĝode' gaa'me jauo'oe jo'ne ñautena ñe'me Jesús jo'ne Nazaret le'ec, 
ACT.26.10	qama'le naq'aeta da'me ja'uo ca'li da'me joue'ta di'me Jerusalén. Jayem yamaĝadelegue jogaa'me lejaliaĝanaqa ga'me tamenaĝaiqui lo'olpi, qaedi jalcote ga'me p'etaqadaiquipi jamaĝauelo joga'me coñetaĝanaĝaiqui'. Nataq'aen nale qoyala't qama'le nach'e ena'am ja'amaqaten. 
ACT.26.11	Nach'e eta't jalate'tape nale jogaa'me qaedi jen nematedapec da'me lepe'e'. Qama'le nach'eda dojo' je'eteque ena'uaque jogaa'me nemaĝaiqui', nataq'aen yataqachiñe jalematatapalo jogaa'me qama'le jecaa'tape chayovida'alo gaa'me noyaqa jo'ne p'adegue.
ACT.26.12	“Nach'eda dojo' yelnataĝac ca'li queda'me jajoya'ague di'me noic jo'ne Damasco, qama'le jogaa'me tamenaĝaiqui lo'olpi lejaliaĝanaqa jayem yamaĝadelegue nataq'aen yauo'oe ga'me yequiaĝa'upi. 
ACT.26.13	Qalaĝaja ga'me yadic, am jaliaĝanec jo'ne p'ajaye, ca'li nolo' qama'le jauana ga'me 'yoqochiñe jo'ne chiyoĝogue di'me piyem, yataqachiñe napacalegue ga'me lauaq jañe'me ajeua, jo'ne jouetoue ga'me lauaqayaĝac, nataq'aen jogaa'me jayem quetedapegue'. 
ACT.26.14	Ena'uaque da'me qo'mi qadachiyaqajeguem, qama'le jomachiya ga'me 'naqatac 'me hebreo, enaac «Am Saulo, ¿toqoch'e jayem auecaatac? Mach'e am da'me anajouaĝatetapela't.» 
ACT.26.15	Chane'eja jenaac: «¿Jach'e am, Jaliaĝanec?» Ñe'me Jaliaĝanec jayem 'yateguet: «Mach'e jayem Jesús, naqayem jo'ne auecaatac. 
ACT.26.16	Qalaĝaja nayi oñijeguem, anechachiñi, qa'a am ñaloĝoneguet qaedi am jeloĝonaĝachigui da'me am yamaĝajec qaedi a'uaĝatetac ga'me auana nayi choqogaa'me auanalo qom'te jo'ne am jaloĝonalo. 
ACT.26.17	Am jetela qaedi qaya'te am qo'yetec joga'me judiopi nataq'aen joga'me ja judiopi, nach'egaua jo'ne nayi am jamaĝauelo. 
ACT.26.18	Am jamaĝalo jogaa'me qaedi a'uatedegue naa'me 'lae'te nataq'aen yaĝadegue ga'me 'lalaĝa, dite joga'me 'yoqochiñe; qaedi male ja quetegue ñe'me Satanás, dite joñe'me Dios; nataq'aen qaedi jayem p'iida'a qama'le qoyapalaĝa't jodaa'me loeco, nataq'aen qaedi qoyapetenegueta qomle ga'me Dios c'oqo'tepi.»
ACT.26.19	“Chane'eja, am p'ajaye jaliaĝanec Agripa, ja joqoleguet ga'me jauana jo'ne chiyoĝogue di'me piyem, 
ACT.26.20	dite da'me 'uaeñe janema dojo' 'naqataĝanaĝac jogaa'me ueteda'a di'me Damasco, yem qama'le Jerusalén nataq'aen yema di'me aleua jo'ne Judea, nach'e ena'ama joga'me jo'ne ja judiopi, ñepota'tape jogaa'me qaedi nejouoĝodiñe qama'le 'niyelaĝadetot joñe'me Dios, nataq'aen qaedi yauo'oe gaa'me 'lonataqa jo'ne yaloĝo'n chiyaqayi da'me yataqachiñe 'ñemaĝadiñe. 
ACT.26.21	Nach'eda dojo' chiyaqayi, joga'me judiopi jayem yecoñe't ca'li jouetaue ga'me tamenaĝaiqui nataq'aen jetaque jayem yalat. 
ACT.26.22	Qalaĝaja queda'me jayem lecochiya ñe'me Dios qama'le chayovida'a nayi nach'e jeta't, ena'uaque joga'me jiyaĝadipi ja'aĝatapema joñe'me Dios, jaqayi't choqogaa'me 'yaĝayaqa. Qaya'te ua'a ta'le ñenaĝategue ga'me yaqa'a jo'ne 'yaĝatetedac gaa'me Dios 'laqataĝanaĝanaqa nataq'aen ñe'me Moisés jo'ne 'uo nayi 'me qo'mi di'yoĝoma: 
ACT.26.23	queda'me youetaque da'me yeleu ñe'me Dios Liquiyac, qama'le mane'e qom joote yeleu nach'eñe jo'ne 'uaechiñe da'me 'niyelaĝajeguem, nataq'aen jo'ne 'yaĝatetac da'me 'yoqochiñe 'me nec'alaqataĝanaĝac jena'me qadayi nataq'aen ga'me jiyaĝadipi jo'ne na'ñalo gaa'me ale'u laqaya'.”
ACT.26.24	Ca'li nenaĝatedegue naa'me naajo' ñe'me Pablo da'me yedo'ogueta gaa'me naviyaqatagueco, Festo niyaĝajeguem:
ACT.26.24	—¡Am jalaĝaic, Pablo! Yajouaĝat da'me am yapaelegue da'me anapaĝaguela't qama'le am jalaĝaic.
ACT.26.25	Qalaĝaja Pablo 'yateguet:
ACT.26.25	—Aja'y, ja jayem 'te jalaĝaic, am jaliaĝanec Festo, dite da'me yataqachiñe eja ga'me ja'aĝatetac nataq'aen chimaqachiñe. 
ACT.26.26	Ñejo' ñe'me jaliaĝanec Agripa, jo'ne yataqachiñe yayate'n naa'me naajo' uo'oe. Qo'che' jayotelegue da'me yojaĝac da'me jajoya'aguet ñe'me; qa'a jeetapega nach'e ena'am ñe'me yayaten yema da'me dojo', queda'me ja naqaegaua uo'oe jo'ne ja qoyayaten ga'me qochiyoĝota'ña. 
ACT.26.27	Am jaliaĝanec Agripa, ¿qo'li auep'iya'a ga'me nenaĝatedegue jogaa'me Dios 'laqataĝanaĝanaqa? Yataqata jayaten queda'me auep'iya'a.
ACT.26.28	Qama'le ñe'me Agripa 'yateguet:
ACT.26.28	—¿Qo'li aueetapega paja'a auen jayem p'etaqadaic?
ACT.26.29	Pablo enaac:
ACT.26.29	—'Noota ta'le paja'a uotaĝa ja paja'a, ñe'me Dios 'yamaqaten da'me ja nach'edata da'me am, dite da'me nach'e ena'ama ena'uaque naa'me naajo' jo'ne jayem naquiaĝatapega nayi, ta'le yovideta da'me jayem aueñiya'am, mate mane'e ja ena'am ta'le anechiyayelo gaa'me coñetaĝanaqa'te.
ACT.26.30	Chane'eja ñijeguem ñe'me jaliaĝanec, choqogaa'me lejaliaĝa'u nach'e ena'am jañe'me Berenice nataq'aen ena'uaque gaa'me jo'ne ñichidiñe, 
ACT.26.31	qama'le yec'atede'ga ga'me qaya'ta qaedi dojedapiye da'me dojo'. Mach'egaua enapega't:
ACT.26.31	—Jenjo' jiyaĝaua qaya'te gamachaqaega ja no'en ta'le ya'uo qaedi tayet da'me leleuaĝa; uotaĝa ta'le qoyanetaue jaga'me coñetaĝanaĝaiqui.
ACT.26.32	Qama'le Agripa t'aqataĝanem ñe'me Festo, enaac:
ACT.26.32	—Joote qoyaqanatet ta'le qoyejoye jena'me jenjo' jiyaĝaua ta'le ja nach'eñe yiyaĝanaque da'me jaliaĝanec 'me ne'tague di'me Roma mach'e nemitaque ga'me laviyaĝajet.
ACT.27.1	Mane'e ca'li joote qo'yatelegue da'me male jajoĝogue di'me Italia, qama'le qoyaneuo'o ñe'me Pablo choqogaa'me necoñetae's laqaya' ñe'me coico le'ec lenaĝat Julio, jo'ne mach'e lejaliaĝanec ga'me necoicopi ñe'me jaliaĝanec Augusto. 
ACT.27.2	Chane'eja jonaqañgui jaga'me licota jo'ne napi'ña di'me Adramitio, 'me yamta'le dajoyi di'me Asia. Nach'e ena'am qo'mi uetauelo ñe'me Aristarco, jo'ne Tesalónica le'ec, noic jo'ne na'ña di'me aleua Macedonia. 
ACT.27.3	Ga'me nete' laqaya jovitaĝa di'me Sidón, ua'a da'me Julio yataqachiñe yichoĝoden ñe'me Pablo, chane'eja yaje'tem da'me dejapichiyalo jogaa'me laqaya'olqa nataq'aen mach'egaua yeloteguet ñe'me. 
ACT.27.4	Jachiyaqa'ña di'me Sidón, qama'le qanequedaĝataĝana'a jañe'me nepe jo'ne Chipre, qa'a jajoqo'teguet ga'me layat ca'li. 
ACT.27.5	Jaĝa'ya ga'me dajoya'ya di'me Cilicia nataq'aen Panfilia, qama'le jovitaĝa di'me Mira, noic jo'ne na'ña di'me aleua Licia.
ACT.27.6	Ñe'me lajoĝola' ga'me coicopi yauana jaga'me licota jo'ne Alejandría laje 'me taya'ague di'me Italia, qama'le qo'mi yanedañgui qaedi yitaĝa qolaq. 
ACT.27.7	Qayoĝode' gaa'me noloqo'ote da'me ja enegue da'me qadeuoĝoc, nataq'aen jalcote da'me qat'onataĝanaĝac da'me jovita ga'me loogue di'me Cnido, qama'le queda'me maliaĝa jajoqo'teguet ga'me layat, jaĝa'ya ga'me dajoya'ya di'me Salmona qolaĝajop jañe'me nepe jo'ne Creta; 
ACT.27.8	qama'le yataqachiñe jalcote da'me qadaqalaic da'me qolaĝa'tegue ga'me loogue da'me, qama'le jovita ga'me noic lenaĝat Onaĝaic Nadiyaĝajom, yauaqa'a di'me noic lenaĝat Lasea.
ACT.27.9	Chane'eja qayoĝode' gaa'me noloqo'ote yenoĝodegue nataq'aen male 'uo da'me lichic ta'le qoyeuoĝon jena'me noĝop, qa'a yauaqa'a ga'me naqaviaĝa. Qo'che' Pablo noqotetenalo jogaa'me, enaac:
ACT.27.10	—Ami jaliaĝanaqa, jela'a queda'me jenjo' qadeuoĝoc 'uo da'me lichic qomle, queda'me 'uo qomle da'me lajouaĝac jana'me licota nataq'aen ga'me li'yac, nataq'aen chayovida'a qo'mi 'uo qomle da'me qadajouaĝac.
ACT.27.11	Qalaĝaja ga'me coicopi lajoĝola' ja qoyoqo'cha ñe'me Pablo dite ñe'me loqote jaga'me licota nataq'aen ñe'me lajoĝola' gaa'me licota lo'ol. 
ACT.27.12	Qama'le ga'me napi'ña jana'me licota ja 'noota cha'li qoue'ta qom naqaviaĝa, ena'uaque joga'me lelnataĝa'j da'me queda'ae joga'me qama'le napiyela'ajalo yec'adeta di'me Fenice, napi'ña jana'me licota di'me Creta jo'ne dajo'tegue ga'me laqaua't jena'me chaje'ma nataq'aen chaĝajo'ma, qama'le ueteda'a ga'me naqaviaĝa.
ACT.27.13	Ca'li yajediñe ga'me layat jo'ne qolauaic qama'le jepetaqatapega da'me male naqaeda da'me jepagaqataque, qama'le yitaĝa japagaĝaye qolaqa'tegue ga'me lae jaga'me nepe jo'ne Creta. 
ACT.27.14	Qalaĝaja qampaja'a qaale novi' ga'me layat let'adaic jo'ne uaquiaĝaic, chiyoĝogue ga'me p'aye jaga'me nepe qama'le yauaĝalegue jaga'me licota. 
ACT.27.15	Qama'le yamaqata jaga'me licota ga'me layat, nataq'aen ja qoyaqanatet ta'le dajo'teguet ga'me layat, chane'eja jemachaqa'ta da'me yamaqata ga'me layat. 
ACT.27.16	Qama'le qo'mi yovidaĝateda'ague jaga'me nepe jo'ne lenaĝat Cauda, qanach'e ua'a da'me maqachaĝa ja vichaĝaguet jo'me layat, qama'le yataqachiñe jalcote da'me qat'onataĝanaĝac da'me ñauegaqatedañe ga'me licotal 'me jaleca'y. 
ACT.27.17	Ca'li yem da'me qoyanalegue ga'me 'lañaĝa, qama'le qoyecoñetec ga'me ñec ga'me qo'yañaĝada't jaga'me licota. Nataq'aen queda'me t'oidapega ta'le daqapidañgui ga'me pogaĝanaĝa di'me Sirte, najejaĝadiñe ga'me layat lo'o qama'le yemachide'ta da'me layat yamaqate'. 
ACT.27.18	Ca'li nete' ga'me layat maliaĝa vichaĝaguet ca'li, chane'eja yijaĝadiñgui ga'me noĝop ga'me li'yac jaga'me licota; 
ACT.27.19	qama'le yenoĝodegue gaa'me tres noloqo'ote, chayovida'a mach'egaua naqa't yema ga'me jo'ne dejali jaga'me licota. 
ACT.27.20	Qayoĝode' gaa'me noloqo'ote da'me ja yauata jañe'me ajeua nataq'aen gaa'me uaqachiñil, nataq'aen queda'me 'uo ga'me nauomaĝa jo'ne qo'mi yauaĝalo'te qama'le yataqachiñe qaya da'me jenaqatapega ta'le qadec'alegue.
ACT.27.21	Qama'le queda'me qayoĝode' ga'me noloqo'ote da'me qaya'te jaliguinaq, Pablo uañe laeñi da'me nechachiñe qama'le enaac:
ACT.27.21	—Ami yaqaya'olqa, yataqachiñe 'noota ta'le jayem auoqochiiya ca'li, qama'le ja qolaqa'e di'me Creta; qama'le lochiyalegue ta'le da'me dojo' ja no'en nataq'aen ga'me qo'naĝat. 
ACT.27.22	Qalaĝaja nayi, ena'te ami nejalidiñe, qa'a qaya'te yeleu da'me ami, mate mane'e janjo' licota qamqa'me eja da'me qaga qomle. 
ACT.27.23	Qa'a jepi'yaq jayem naloĝoneguet ñe'me piyem le'ec, namaĝaquena ñe'me Dios jo'ne nach'eñe joue'tot nataq'aen jo'onataĝaneuo'o, 
ACT.27.24	qama'le jayem t'aqataĝanem: «Ena'te ado'e, Pablo, qa'a auajoya'aguet qomle ñe'me jaliaĝanec 'me ne'tague di'me Roma, qama'le queda'me yajouaĝat am, Dios ja en 'te yedalo'te da'me leleuaqa' ena'uaque gaa'me jo'ne am ueteda'ajop jana'me janjo' licota.» 
ACT.27.25	Chane'eja ami jiyaĝadipi, a'nañaĝachi, qa'a jep'iya'a joñe'me Dios nataq'aen yepaque'teguelo gaa'me uo'oe jo'ne jayem 'yaĝatema ñe'me piyem le'ec. 
ACT.27.26	Qalaĝaja jaqapiyaqa'ña qomle jaga'me nepe.
ACT.27.27	'Uo jo'me pi'yaq ca'li, yenoĝodegue catorce gaa'me noloqo'ote da'me qadeuoĝoc qama'le jovitaĝa di'me noĝop let'a lenaĝat Adriático, jaĝa'ya nale ga'me qo'mi yamaqateda'ague ga'me layat, qama'le joga'me licota lo'olpi yetade'n da'me male qadauaqa'a ga'me 'lañaĝa. 
ACT.27.28	Ca'li naloqote'n ga'me noĝop, qama'le nalo'taguet treinta y seis metros; ca'li qo'mi qaya'tayelo qama'le yitaĝa naloqote'n, qama'le nalo'taguet veintisiete. 
ACT.27.29	T'oidapega ta'le netouoĝo'yeto ga'me qadipi, chane'eja yajaĝadegue cuatro gaa'me lajapaqa'te ga'me p'ategue jaga'me licota, nataq'aen yiyaĝadetapecot joñe'me Dios qaedi paja'a 'yoĝoñi. 
ACT.27.30	Qalaĝaja joga'me licota lo'olpi lelnataĝa'j da'me queda'e jaga'me licota, chane'eja nenotaĝadiñe ga'me licota 'me jaleca'y, ena'am ta'le jetaque yajaĝadegue ga'me lajapaĝat ga'me dajoya'ague jaga'me licota. 
ACT.27.31	Qalaĝaja Pablo t'aqataĝanem ñe'me najoĝola' nataq'aen ga'me coico laje', enaac:
ACT.27.31	—Qom queda'e jana'me licota naa'me naajo', qama'le ami ja adec'aliyegue.
ACT.27.32	Chane'eja jogaa'me coico laje' yichaĝadegue ga'me leque'te joga'me licota 'me jaleca'y qama'le tadiñgui ga'me noĝop.
ACT.27.33	Ca'li jaya'agueteda, Pablo netouenaĝanaĝa'tape ena'uaque jogaa'me qaedi 'uo ga'me yali'j, enaac:
ACT.27.33	—Male yenoĝodegue nayi gaa'me catorce noloqo'ote da'me yajouaĝat da'me jajoqo'ta da'me jach'e jogamaĝa 'uo, qaya'te gamachaqaega aualiqui. 
ACT.27.34	Nayi ami ñachoĝodenouelo qaedi 'uo ga'me aualiqui. Dojo' auoviñetaque qom jetaque adec'aliyegue, qa'a ena'uaque ami qaya'te adajouaĝajechi uotaĝa ta'le ch'e onole jaga'me adayoĝochi na'me adaqai'godi'.
ACT.27.35	Ca'li nenaĝategue da'me dojo', Pablo yacona ga'me pan, yanem da'me lamaic joñe'me Dios da'me dajo'tagueta jogaa'me. Yecolaĝatapiye qama'le yalic. 
ACT.27.36	Yem qama'le yemeda 'nañaĝadijeguem jogaa'me qama'le ch'e ena'am deque'y. 
ACT.27.37	Qo'mi doscientos setenta y seis jiyaĝadipi da'me qonaqatañgui jaga'me licota. 
ACT.27.38	Ca'li yataqachiñe yoma't da'me liqui'yaĝa'j qama'le yijaĝadiñgui ga'me noĝop ga'me trigo qaedi e'n ja dejali jaga'me licota.
ACT.27.39	Ca'li 'yoĝoñi, joga'me licota lo'olpi ja yateto'n ga'me aleua, qalaĝaja yauata ga'me loogue jo'ne chiyoqochi'ña ga'me noĝop let'a; qama'le jetaque qoyayoqotena jaga'me licota joga'me lae. 
ACT.27.40	Chane'eja qoyichaĝadegue gaa'me leque'te ga'me lajapaqa'te, qoyegue'm da'me uedaue jena'me noĝop, nataq'aen qoyen yolae'telo'te gaa'me loqolegaĝanaqa'te jogaa'me jo'ne lo'ol da'me leuoĝoc jaga'me licota. Yem qama'le qoyachimaĝachidiñe ga'me layat lo'ol jo'ne dajoya'elo, qama'le jaga'me licota paja'a uayoĝo'ta ga'me loogue. 
ACT.27.41	Qalaĝaja netouoĝo'ye' ga'me comadaĝa 'me pogaĝanaĝa qama'le t'añañe jaga'me licota, ga'me dajoya'ague yataqachiñe taue ga'me pogaĝanaĝa qama'le ja dedayapiye't, qaale gaa'me lepa' ga'me noĝop yolaĝachigui ga'me p'ategue jaga'me licota.
ACT.27.42	Jogaa'me coico laje' jetaque yala't ga'me necoñetae'spi, qaedi ja yaĝa'n qom daloĝo'n da'me dajodegue. 
ACT.27.43	Qalaĝaja ñe'me lajoĝola't gaa'me coico laje', da'me jetaque nec'alaĝategue ñe'me Pablo, ja yajeta ta'le naq'aeta, dite da'me damaĝajoĝolegue da'me 'uaediñe uenochidiñgui ga'me noĝop gaa'me jo'ne yayate'n da'me daloĝo'n qaedi yovidedeta ga'me 'lañaĝa. 
ACT.27.44	Ga'me jiyaĝa'u laqaya' qamqa'me p'atedegue en latoqo ga'me epa'qaelo uotaĝa lael jaga'me licota. Chane'eja qadiyamaqachiñe da'me jovidaĝa'ta ga'me 'lañaĝa.
ACT.28.1	Ca'li ena'uaque qo'mi joote qadiyamaqachiñe, janomaqa queda'me jouaqa'ta jaga'me nepe jo'ne lenaĝat Malta. 
ACT.28.2	Jogaa'me 'lachaqa'tedi yataqachiñe 'noota da'me qo'mi 'yeteque, qama'le yetetedoue ga'me dole' t'adaic, yajouaĝat da'me uotep ca'li nataq'aen jo'om, qama'le qo'mi yiyaĝanalo qaedi jec'otaĝa. 
ACT.28.3	Pablo, jo'ne uo'oe gaa'me ep'a 'me laso'y, yajaĝadoue ga'me dole' ca'li. Qama'le 'uo ga'me nanaic dajo'yem ga'me dole' lauaq qama'le lecoĝoc ga'me louaq. 
ACT.28.4	Ca'li yauata gaa'me 'lachaqa'tedi queda'me 'uo ga'me nanaic netaye ga'me louaq ñe'me Pablo, qama'le enapega't jogaa'me: “Jenjo' jiyaĝaua di'yoq da'me lataĝanaĝaic, qa'a mate mane'e yaĝan jena'me noĝop, qalaĝaja ñe'me ja di'yoq 'me ya'uo ga'me ne'uaĝanague'j ga'me loeco lo'olpi ja yajeta ta'le nec'aletaye.”
ACT.28.5	Qalaĝaja Pablo yichiyoĝoñgui ga'me dole' ga'me nanaic, nataq'aen qaya'te nomeguet. 
ACT.28.6	Ena'uaque yeuateteda'a da'me male nalategue na'me lo'oc, uotaĝa qomle ga'me ua'a qama'le 'notetañe; qalaĝaja ca'li cop'a da'me qodajo'ta, ca'li yauata da'me qaya'te nomeguet, male 'nojouoĝochidiñe ga'me lelnataĝa'j qama'le qoyenapega nach'eñe payac ñe'me Pablo.
ACT.28.7	Di'me qoue'ta qoyoqo'ta ga'me mach'e 'naleua ñe'me jiyaĝaua 'me p'ajaye, lenaĝat Publio, jo'ne qo'mi yaconegueta nataq'aen qo'mi yelo'ogueta gaa'me tres noloqo'ote. 
ACT.28.8	Qama'te Publio let'a uetalegue ga'me lela', yeleuac: 'uo ga'me lepi'yaĝac nataq'aen dayali jena'me lauel. Chane'eja Pablo ec qaedi dejapichiya, qama'le ca'li yem da'me netamelegue, yachalo'te naa'me loua' ñe'me qama'le yemegue q'aen. 
ACT.28.9	Chiyoqotelegue da'me dojo' uoja'ae ga'me 'lachaqa't jaga'me nepe jo'ne uo'oe gaa'me lapite'nadi nach'e ena'ama yec'adeta ñe'me qama'le e'n yemedegue. 
ACT.28.10	Nach'e ena'am jalcote yauote ga'me qaneme jogaa'me, nataq'aen ca'li maliaĝa ja jenotaĝaue jaga'me licota qama'le qo'mi yanema yema ga'me jo'ne jouenaqataque ga'me qadadic.
ACT.28.11	Chane'eja yoĝo'yilo gaa'me tres auoĝoyaqa da'me jouaqa'ta jaga'me nepe, da'me naqaviaĝa 'uo jaga'me licota jo'ne ta'idi, qama'le nach'aga jonaqañgui; licota jo'ne chiyaqa'ña di'me Alejandría jo'ne uedaye ga'me lenaĝa't ga'me qop'iyapegalo Cástor nataq'aen Pólux. 
ACT.28.12	Jovitaĝa ga'me nadiyaĝajom di'me Siracusa, nach'edi jouaqa'ta tres gaa'me noloqo'ote, 
ACT.28.13	qama'le jachiyajaqa'ña da'me yitaĝa qolaq chayovida'a jovitaĝa di'me Regio. Ga'me nete' 'uo ga'me layat jo'ne qolauaic, qama'le yenoĝonegue jo'me nolo' ca'li male jovitaĝa di'me Pozzuoli, 
ACT.28.14	ua'a da'me uo'oe gaa'me jauanaĝalo qadaqaya' jo'ne qo'mi nepoda'tape ca'li qaedi cha'li yenoĝotegue onolec ga'me semana da'me jouaqa'tajopa; qama'le naq'aeta chayovida'a jovitaĝa di'me Roma. 
ACT.28.15	Jogaa'me qadaqaya'olqa 'me Roma laje' joote qo'mi dip'iquitagueta ca'li; chane'eja qo'mi que'tagueta ca'li chayovida'a di'me nemenaqa' ñe'me Apio nataq'aen di'me noic jo'ne lenaĝat Tres Omataqa'te. Ca'li yauanalo ñe'me Pablo qama'le yanem da'me lamaic ñe'me Dios nataq'aen nomeguet da'me 'lañaĝac. 
ACT.28.16	Ca'li male yataqachiñe jovitaĝa di'me Roma, qoyajeta ta'le Pablo qoyiyota'a ga'me ua'a, onolec ga'me coico le'ec qoyen nevitoqo't.
ACT.28.17	Yenoĝodegue tres gaa'me noloqo'ote da'me joote uetede'edi, Pablo yiyaĝanalo ga'me toye's judiopi 'me neda'ña di'me Roma. Ca'li joote nalo'ta't, qama'le enaac:
ACT.28.17	—Ami yaqaya'olqa, qaya'te gamachaqaega 'yonatac jo'ne nautena na'me qadayi judiopi uotaĝa ta'le ñautena da'me janaqa'ac 'me 'loyaĝa'j dia'me mach'e jachiyojoĝogueta. Taqaeue'ta, di'me Jerusalén jayem qoyanouelo jogaa'me Roma laje', 
ACT.28.18	nach'egaua jo'ne jetaque jayem yejodegue ca'li yem da'me nemitedaque ga'me jajoilegue qa'a yayaten da'me qaya'te chiyaqayi ta'le jayem qoyalat. 
ACT.28.19	Qalaĝaja ga'me judiopi ja 'yamaqate'n da'me dojo', qama'le jiyaĝanaque da'me mach'eñe ñe'me jaliaĝanec 'me ue'tena jena'me jenjo' Roma nemitaque ga'me jajoilegue, mate mane'e qaya'te gamachaqaega jepoleguelo'te jo'ne jen laviyaĝaje't gaa'me jo'ne mach'e 'lachaqa't di'me 'ñaleua. 
ACT.28.20	Chane'eja nach'eda dojo' jouaĝat da'me ami jiyaĝanalo, qaedi ami jauanalo nataq'aen ami jojapegue'to; qa'a nach'eda da'me qadeuataqataĝanaĝac, da'me qo'mi israelpi, jo'ne chiyaqayi da'me jayem qoyecoñedeta't nayi.
ACT.28.21	Qama'le joga'me enapega't:
ACT.28.21	—Qo'mi qaya'te gamachaqaega nediije ta'le jauanaĝa jo'ne am 'yaĝatetac, nataq'aen gaa'me qadaqaya'olqa judiopi jo'ne chiyoĝotegue da'me daja' qaya'te gamachaqaega ja no'en 'laqataĝanaĝa'j ta'le am 'yaĝatetedac. 
ACT.28.22	Qama'le nayi jetaque jomachaĝa ga'me adelnataĝac, qa'a ena'uaque gaa'me ale'u lael jayatenaq ga'me qonautetapega dojo' dalaĝaic napaĝaguenataĝanaĝac.
ACT.28.23	Chane'eja yauote laloqo't, ua'a ca'li jalcote ga'me jiyaĝadipi yec'adeta ga'me ue'ta ñe'me Pablo. Chiyoqo'teguet ga'me ne'teta chayovida'a nale javit, Pablo 'yaĝatetapema joda'me lejaliaĝa ñe'me Dios yayaĝa'talo jogaa'me ñe'me Jesús, chiyoĝotetelo'te jogaa'me namaĝajoĝonaĝaco 'me chiyoqodo'ot ñe'me Moisés nataq'aen gaa'me ledii's dia'me Dios 'laqataĝanaĝanaqa. 
ACT.28.24	Uo'oe gaa'me yacoteguet ga'me Pablo 'yaĝatetac, qalaĝaja gaa'me laqaya' ja 'yamaqate'n. 
ACT.28.25	Qama'le queda'me ja nalo'ta'ajalo jogaa'me, male queda'e. Pablo nach'edata da'me enaac:
ACT.28.25	—Jodaa'me 'laqataqa ñe'me Dios Lepaqal da'me yojaĝanaĝan di'me Isaías ca'li yataqachiñe tachiguilo jodia'me adet'aldi' ca'li enaac:
ACT.28.26	«Auec'ata qomle jena'me jiyaĝadipi qama'le a'uaqataĝanem:
ACT.28.26	Qa'ejole domachita qalaĝaja ja yayate'n;
ACT.28.26	Qa'ejole yec'ate'n, qalaĝaja ja yauata.
ACT.28.27	Qa'a ja damichiguilo naa'me lai'li jena'me jenjo' jiyaĝadipi,
ACT.28.27	qalaq ta'le domachiyapeguema jonaa'me lequetela laco
ACT.28.27	nataq'aen t'ocheya'alo jonaa'me 'lae'te.
ACT.28.27	Ta'le ja naq'aeta qama'le dec'atenaĝanalo jonaa'me 'lae'te,
ACT.28.27	domachiyapeguema jonaa'me lequetela laco,
ACT.28.27	nach'e ena'am dayatenaĝa'n naa'me lai'li
ACT.28.27	qama'le jayem 'niyelaĝata, qaedi ñec'alaĝatedegue.»
ACT.28.28+ACT.28.29	Chane'eja 'noota qom auayachiñe queda'me chiyoqotelegue nayi dojo' lec'alaqataĝanaĝac ñe'me Dios male qoyanema joga'me jo'ne ja judiopi, qama'le jogaa'me qamqa'me yataqata naquiaĝata qomle.
ACT.28.30	Pablo ue'tedi yenoĝotedegue dos gaa'me 'uoidi ga'me 'nachaqa' jo'ne 'lalec, qama'le yemeda gaa'me noloqo'ote yelo'ogueta nale gaa'me jo'ne yec'adeta. 
ACT.28.31	'Yaĝatetac da'me lejaliaĝa ñe'me Dios nataq'aen dapaĝaguenataĝatapec ñe'me Jaliaĝanec Jesús; yataqachiñe 'uo da'me 'lañaĝac nataq'aen qaya'te gamachaqaega ta'le nauatapeguet.
ROM.1.1	Jayem Pablo lalemaĝajet ñe'me Cristo Jesús, nach'eñe jo'ne jayem yiyaĝana qaedi jayem lamaĝajec, jayem qoyiyota'a qaedi ja'aĝatetac da'me onaĝaic 'laqataĝanaĝac ñe'me Dios, ami janema da'me yamaic.
ROM.1.2	Dios naya'alo q'aen ca'li gaa'me 'laqataĝanaĝanaqa da'me yaqataĝañi da'me dojo' jo'ne 'uo ca'li. 
ROM.1.3	Qama'le nach'eda da'me 'naqataĝanaĝac jo'ne 'yaĝat ñe'me c'oĝot Jesucristo mach'e Qadejaliaĝanec, nach'eñe niyiñe ca'li ena'am ga'me ch'e jiyaĝaua jo'ne chiyoĝogueta ga'me c'oqo'tepi ñe'me David, 
ROM.1.4	qalaĝaja chiyoqotelegue ca'li 'niyelaĝajeguem male qoyen najaqachigui da'me lañoqotaĝanaĝac nataq'aen qoyanem da'me lec'oĝochiyaĝac ñe'me Dios, nach'eñe ladic ga'me ja 'nalegue.
ROM.1.5	Chiyaqayi ñe'me Jesucristo jaconeguet da'me jayem qoyeyala'ac da'me jayem namaĝajec, jayem qoyanec da'me jo'onataĝaneuo'o, qaedi yema jena'me aleua uo'oe gaa'me p'iida'a joñe'me nataq'aen yoqochideta. 
ROM.1.6	Qama'le nach'e ena'am ami jo'ne oñiya'ña di'me Roma, joote ami qoyiyaĝanalo qaedi oviya'ajop ñe'me Jesucristo. 
ROM.1.7	Dios ami noqopitalo, nataq'aen ami qoyapetenegueta gaa'me Dios lec'oqo'tepi. 'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
ROM.1.8	Da'me 'uaeñe ja'aĝatetac, chiyaqayi ñe'me Jesucristo da'me janem yamaic ñe'me Dios jouaĝat onolqa'tape ami, qa'a yema qo'yaĝatetac da'me adepi'i.
ROM.1.9	Ñe'me Dios jo'ne nach'eñe jo'onataĝaneuo'o, qama'le yataqata 'ñañaĝatec da'me japaĝaguenataĝatapec da'me 'laqataĝanaĝac ñe'me C'oĝot, nach'eñe yayaten da'me nach'e eta't ami ñetouetapeque. 
ROM.1.10	Nataq'aen daa'me ñetamenaĝaco nach'e eta't jajelaĝanot ñe'me Dios, qaedi qom naqaeda loequenataĝanaĝac qama'le ua'aqueda qo'che' ami jejapichiyalo. 
ROM.1.11	Qa'a jalcote yamaic ta'le ami jauanalo, nataq'aen ami yecochaĝanaĝaneque ga'me chiyaqayi ñe'me Dios Lepaqal, qaedi nach'e eta't ami t'añidañe; 
ROM.1.12	eetojo' da'me 'yaqatac, qaedi onolqa'tape 'yañaqatetapec ga'me laqaya da'me qadepe'e 'me qo'mi uetauelo.
ROM.1.13	Ami yaqaya'olqa, jepaquetapega ta'le auayachiñe da'me uaĝa'aegue jetaque ja'uo da'me yeuoĝoc qaedi ami jauanalo, qalaĝaja chayovida'a nayi nach'e eta't jayem nedalegue ga'me jo'ne jayem nauaneguet nale. Da'me yamaic, ena'am ta'le jetaque jatoĝon ga'me jalayaĝac ñe'me Dios Lepaqal 'me ami uetauelo, ena'am da'me joote jatoĝon gaa'me ale'u lael laqaya'. 
ROM.1.14	Janomeguet da'me ena'am ta'le yema netaye da'me ñep'iayaĝac, ga'me 'uo da'me niyamaĝataĝac, uotaĝa ga'me qaya'te niyamaĝataĝac, yatenaĝanaĝayaqa, uotaĝa gaa'me qaya'te yayate'n. 
ROM.1.15	Qo'che' jayem jalcote da'me jediaĝalegue da'me ami ja'aĝatema da'me onaĝaic 'naqataĝanaĝac, da'me ami jo'ne at'achaqadi' di'me Roma.
ROM.1.16	Ja jepocoĝolegue da'me dojo' onaĝaic 'naqataĝanaĝac, qa'a nach'eda lañoqotaĝanaĝac ñe'me Dios qaedi ena'uaque gaa'me jo'ne p'iida'a yededalegue da'me qonec'alaĝatedegue, nach'egaua joga'me judiopi jo'ne 'uaediñe, qama'le nach'e ena'ama yema joga'me jiyaĝadipi. 
ROM.1.17	Qa'a da'me onaĝaic 'naqatac qo'mi yatetonaĝanaĝaneque da'me lajoĝoc q'aen da'me qo'mi e'n chimadichidiñe: nach'eda da'me qadepe'e, chiyoqotelegue ga'me 'uaechiñe chayovida'a qom yovita ga'me p'ategue. Naq'aeta da'me 'yaĝatetedac jogaa'me nedii's, eet'oi: “Ga'me jo'ne chiyaqayi da'me lepe'e da'me male chimaqachiñe, nach'ega nec'alegue.”
ROM.1.18	Qa'a ñe'me Dios yaloĝon da'me lalemataic 'me chiyoĝogue di'me piyem ya'uo ne'uaĝanaguec yema ga'me jiyaĝadipi 'me ja 'noe'n gaa'me 'lonataqa nataq'aen gaa'me ja chimadichidiñe, qa'a queda'me ja chimadichiñe qama'le ena'am ta'le yecoñedetedac da'me yataqatelegue. 
ROM.1.19	Jogaa'me joote yateto'n ñe'me Dios, qa'a nach'eñe ñe'me yaloĝonalo da'me mach'e 'loyaĝac.
ROM.1.20	Qa'a chiyoqo'teguet ca'li ye'et jena'me aleua, ga'me ja di'yoq 'loyaĝac ñe'me Dios male qoyaqanatet ta'le qoyayaten, yajouaĝat da'me qoyauanalo naa'me 'lonataqa joñe'me, qama'le naq'aeta da'me di'yoqochigui da'me lañoqotaĝanaĝac jo'ne ja yitaĝa 'uo da'me loiquiaqa'. Qo'che' gaa'me ja 'noe'n daa'me 'lonataqa ja naq'aeta ta'le qaya'te lajouaĝa'j. 
ROM.1.21	Qa'a mate mane'e yateto'n ñe'me Dios, qalaĝaja eetede'em da'me ja naqaeñe ñe'me Dios da'me ja 'nonaĝachidegue, uotaĝa ta'le yate'm da'me lamai'j. Ja naq'aeta, dite da'me chayovida'a yovideta da'me nichiyoĝojoĝo'j naa'me lelnataĝaco nataq'aen naa'me lai'li yataqachiñe uetayelo da'me 'lalaĝa. 
ROM.1.22	Temaqaedi da'me eetapela'ajalo yatenaĝanaĝayaqa, qalaĝaja chiyoĝo's, 
ROM.1.23	qa'a jogaa'me male yaĝadiñi da'me netametedapecot ñe'me Dios jo'ne ja pal, nach'edata da'me netametapecoto naa'me lequi'ipi gaa'me qonetametapecoto 'me 'uo ga'me loiquiaqa' nale, uotaĝa gaa'me lequi'il ga'me jiyaĝaua, chayovida'alo jena'me mayodipi liqui'ipi, nanayaqapi choqoga'me yejidipi.
ROM.1.24	Qo'che' ñe'me Dios yaje'tema ta'le tadoue da'me lelnataĝaco jo'ne paĝachiguilo 'me uetauelo naa'me lai'li jogaa'me, qama'le onolqa'tape da'me yeda'ape na'me lo'oc qama'le naqaeda chiyaqayi da'me lepocoĝoc. 
ROM.1.25	Qa'a da'me yataqatelegue chiyaqayi ñe'me Dios, ja naqaeda ta'le yitaĝa yelodaque, dite da'me male yelodaque da'me noqovinaĝanaĝac, qama'le netotedapec. Nataq'aen 'nonaĝachiguilo gaa'me Dios 'lonataqa, qama'le ja naqaeñe ñe'me Dios ta'le 'nonaĝachidegue, nach'eñe jo'ne tayet da'me nach'e eta't qo'nonaĝachigui. Jaja'a, nach'e naq'aeta da'me dojo'.
ROM.1.26	Qo'che' ñe'me Dios yemegueta daa'me mach'e lamaico jogaa'me 'me chiyaqayi da'me nepocoĝo. Chayovida'a gaa'me yauodipi yaĝadiñi da'me mach'e 'loyaĝa'j 'me nauoejeyaĝa'j qama'le yacoteguet dojo' nauteta da'me yataqachiñe 'loyaĝa'j qoyen. 
ROM.1.27	Qama'le nach'e naq'aeta gaa'me le'emdipi yegue'm da'me 'loyaĝa'j qoyen da'me 'uoneguet jaga'me yauo qa'a mach'egaua yip'iyaqatet ga'me mach'e namijeua. Ga'me onolec jiyaĝaua 'yetec ga'me mach'e namijeua ga'me chiyaqayi da'me nepocoĝo, qama'le naq'aeta da'me 'uo da'me lachoĝodec da'me nejiyaĝauayaĝa'j jo'ne chiyaqayi da'me lejomaĝa'j.
ROM.1.28	Qa'a queda'me ja jetaque yatetoteguet ñe'me Dios, joñe'me yegue'm jogaa'me yemegueta gaa'me jomayaqa lelnataĝaco, qaedi ye't ga'me jo'ne yepaquetedapega. 
ROM.1.29	Yataqachiñe nejaqachiguilo da'me 'letaĝaloĝo'j jogaa'me, da'me nequejeguetaĝa, nemite'tae jana'me laicaua, nataq'aen da'me ja no'enpi. P'aguenataĝanaĝayaqa, lataĝanaĝayaqa, loequiaĝaiquipi, qovinaĝanaĝaiquipi, denataĝanaĝaiquipi. 
ROM.1.30	Ja 'nonaĝachiguilo naa'me mach'e laqaya', nauteta ñe'me Dios, c'onaĝanaĝaiquipi, 'yoĝodenaĝaiquipi, eetedapela't p'ajodaye, chiyaqapiyilo da'me ja no'en, ja yoqocha'alo naa'me let'al jogaa'me. 
ROM.1.31	Nichiyoĝojoĝola'ajalo jogaa'me, ja ejoda naa'me 'laqataqa 'me joote nenaĝatedegue, qaya'te yaloĝota ta'le 'uo da'me loqopich'i, yataqata qaya'te ta'le maqachaĝa yichoĝoden. 
ROM.1.32	Jogaa'me yataqachiñe joote yayate'n queda'me Dios yauo'oe gaa'me 'laqataqa queda'me qom 'uo ga'me 'ye'tape naa'me naajo' ja qoyiyamaĝade'n, qama'le qoya'uo da'me nalataguec. Qalaĝaja jogaa'me taqaedita da'me quetedalegue da'me 'yetetedac da'me ja no'en, chayovida'a machidiñe q'ae'n da'me yeloteda'a ga'me laqaya da'me nach'e ena'am ye'tetac ga'me ja no'en.
ROM.2.1	Qo'che' ja naqaeda ta'le qaya'te adajouaĝajet, da'me am jo'ne auatapiñgue ga'me lajouaĝajet ga'me adaqaya. Ja yaqalan qom p'ajaye ga'me am netaye, qama'le nach'e ena'am oueta'ñe' ga'me qom qoya'uo ne'uaĝanaguec, qa'a auadenaĝa't gaa'me 'lonataqa jogaa'me. 
ROM.2.2	Qama'le jayatenaq queda'me Dios yataqachiñe yaqate'tegue da'me nemitaque ga'me jiyaĝaua lajouaĝajet qom ya'uo ne'uaĝanague'j jogaa'me jo'ne naq'aete' daa'me 'lonataqa.
ROM.2.3	Qama'le da'me am jo'ne auatapiñgue ga'me laviyaĝajet ga'me adaqaya, nataq'aen auadenaĝa't gaa'me 'lonataqa jogaa'me, ena'te aueetapega am yaĝan qomle ga'me Dios ya'uo ne'uaĝanague'j. 
ROM.2.4	Am aualajaĝan da'me ja yemeta lichoĝodenataĝanaĝac ñe'me Dios, ¿ja auetadenac joona da'me nach'eda da'me lichoĝodenataĝanaĝac jo'ne am yeuequetague da'me aĝadegue naa'me adoeco? 
ROM.2.5	Qalaĝaja qom yataqachiñe ja damichigui na'me adauel, ja jetaque a'viyeloqot ñe'me Dios, dite da'me alapotapega't da'me ane'uaĝanaguec 'me am qoyachalegue qomle, ga'me nolo' qom 'uo da'me nec'atenaĝanaĝac, qom ñe'me Dios yechoĝot da'me lajouaĝajet ga'me onolec qama'le qoya'uo ne'uaĝanaguec. 
ROM.2.6	Qama'le onolqa'tape yejetenec ga'me jo'ne mach'e 'yetetac ca'li. 
ROM.2.7	Yanem da'me 'loyaĝac 'me ja 'naidena'a jogaa'me jo'ne 'nañaĝadetec da'me yelodaque, da'me 'lonaĝac ñe'me Dios da'me ja yitaĝa pal. 
ROM.2.8	Qalaĝaja yedolo'te da'me lalemataic ñe'me Dios da'me ya'uo ne'uaĝanague'j joga'me qoleguetaĝanaĝaiquipi nataq'aen gaa'me ja yoqochideta da'me yataqatelegue dite da'me yauote da'me ja no'en. 
ROM.2.9	Jalcote 'uo qomle da'me lachoĝode'j ena'uaque gaa'me jo'ne 'yetedac da'me ja no'en. 'Uaediñe jogaa'me judiopi, yem qama'le jogaa'me ja judiopi. 
ROM.2.10	Qalaĝaja, ena'uaque jogaa'me jo'ne 'yetedac da'me 'noota qamqa'me Dios yanema da'me 'lonaĝa'j nataq'aen da'me li'yoĝodi'j nataq'aen da'me 'lemaĝa'j, nach'e ena'am 'uaediñe joga'me judiopi, yem qama'le nach'e ena'am joga'me ja judiopi. 
ROM.2.11	Qa'a ñe'me Dios qaya'te liquiyac da'me onolqa'tape nemitaque ga'me najouaĝajet.
ROM.2.12	Ena'uaque gaa'me jo'ne ja yateto'n daa'me Dios lamaĝajoĝonaĝaco jo'ne chiyoqodo'ot ñe'me Moisés, qama'le tadoue da'me liyamaĝa'j temaqaedi da'me ja yateto'n daa'me namaĝajoĝonaĝaco; qama'le jogaa'me yauote loeco mate mane'e uetedaue da'me laqataĝaco di'me Moisés qama'le qoyen chiyaqayi ga'me naqataĝacpi da'me qonemitaque naa'me laviyaĝaco. 
ROM.2.13	Qa'a qom Dios yec'atelo'te joga'me jiyaĝadipi, ja chimaqachiñe da'me lajoĝo'j jogaa'me jo'ne nach'edata da'me domachiyalo daa'me namaĝajoĝonaĝaco, dite da'me lajoĝa'j jogaa'me jo'ne yoqocha'alo. 
ROM.2.14	Qa'a qom gaa'me ja judiopi nataq'aen ja uetedaue da'me namaĝajoĝonaĝaco, qom ch'e naeda'ac da'me ye't ga'me damaĝajoĝolegue daa'me naqataĝaco, qama'le mach'e chiyaqayilo naa'me lai'li da'me que'teguelo daa'me namaĝajoĝonaĝaco. 
ROM.2.15	Qa'a da'me lajoĝo'j jogaa'me yaloĝo'n da'me yachitedac ga'me naqataĝacpi 'me qoyedelo'te naa'me lai'li. Da'me yotaua'n da'me mach'e letadenataĝanaĝa'j, naqaenaua mach'e lelnataĝaco yequemaqate't uotaĝa lelnataĝaco de'uolo'te jogaa'me. 
ROM.2.16	Ga'me nolo' p'ategue qom Dios ya'uo da'me lec'atenaĝanaĝac da'me nemitaque ga'me lelnataĝacopi 'me ja di'yo't ga'me jiyaĝadipi chiyaqayi q'aen ñe'me Cristo Jesús nach'e naq'aeta da'me onaĝaic 'naqataĝac 'me ja'aĝatetac.
ROM.2.17	Am a'naĝatapela't judiopi le'ec auep'iya'alo daa'me namaĝajoĝonaĝaco jo'ne yepota'n ca'li ñe'me Moisés, nataq'aen ani'yoĝodetapiye ñe'me Dios. 
ROM.2.18	Auateton da'me loequenataĝanaĝac ñe'me Dios nataq'aen daa'me namaĝajoĝonaĝacpi am qoyapaĝaguenec da'me oquegue ga'me 'noota. 
ROM.2.19	Nataq'aen yataqachiñe auayaten da'me auetapela't auaqanatet da'me auaue'j jogaa'me qana'mi nataq'aen auoqoyadelo'te gaa'me uetedaue ga'me 'lalaĝa. 
ROM.2.20	Da'me auetapela't auayaten ga'me auen lajoĝoc da'me anoqotena ga'me qaya'te letadenataĝanaĝac nataq'aen a'uañaqate't gaa'me dalaĝayaqa, qa'a aueetapega am ua'ajop yema ga'me natetonaĝanaĝacpi 'me chiyaqayilo daa'me namaĝajoĝonaĝaco nataq'aen da'me jo'ne yataqachiñe eja.
ROM.2.21	Chane'eja, qom auapaĝaguen ga'me adaqaya, qama'le ¿toqoch'e ja nach'e ena'am anapaĝaguela't? Qom auapaĝaguenec da'me ja 'noota da'me necachaĝac, qama'te am, ¿toqoch'e auecachetac? 
ROM.2.22	Qom a'uaĝatetac da'me ja 'noota da'me qonecachiyapegue' jaga'me ja yataqachiñe noua, qama'te am, ¿toqoch'e aua'uo da'me dojo'? Qom adiquiya'alo gaa'me nequi'il 'me qop'iyapegalo, ¿toqoch'e auecachiyapega ga'me leuoyaĝac 'me uetauelo gaa'me 'lemaqa jogaa'me? 
ROM.2.23	Ani'yoĝodetapiyelo naa'me namaĝajoĝonaĝaco qalaĝaja ja avi'yoĝoden ñe'me Dios, qa'a ja yataqachiñe auoqocha'alo daa'me lamaĝajoĝonaĝaco joñe'me.
ROM.2.24	Naa'me nedii's jo'ne qoyedidiñe ca'li eet'oi: “Joga'me ja judiopi ye'uetedac ñe'me Dios qa'a jouaĝat ami judiopi.”
ROM.2.25	Eja da'me qom 'uo ga'me yoqocha'alo daa'me namaĝajoĝonaĝaco jo'ne yepota'n ñe'me Moisés, ga'me 'nanec jo'ne nichaĝajoĝonaĝac 'uo ga'me yelo'teguet jo'ne lecochiya joga'me; qalaĝaja qom ja yaqalanapiye't da'me ja yoqocha'alo qama'le ena'am da'me ja ue'tajop ga'me 'nanaĝajet 'me nechaĝajet. 
ROM.2.26	Ga'me jo'ne ja netaye da'me nichaĝajoĝonaĝac, qom ta'teguet da'me mach'e 'loyaĝac da'me que'tegue ga'me damaĝajoĝolegue naa'me naqataĝacpi; joga'me qo'yanec da'me ena'am ta'le netaye ga'me 'nanaĝajet, mate mane'e ja yauana da'me dojo'. 
ROM.2.27	Ñe'me jo'ne yoqocha'alo daa'me naqataĝaco, mate mane'e ja netaye da'me nichaĝajoĝonaĝac ga'me lo'oc, nach'ega ami yepoleguelo'te, yajouaĝat da'me temaqaedi da'me ovitaue da'me namaĝajoĝonaĝac nataq'aen ami netayelo ga'me nichaĝajoĝonaĝac, qalaĝaja ja auoqochiiya.
ROM.2.28	Qa'a ja naqaeda da'me am judío le'ec jo'ne nach'edata netaye ga'me p'aye, nataq'aen da'me nichaĝajoĝonaĝac ja nach'edata da'me p'aye jo'ne netaye na'me ado'oc. 
ROM.2.29	Ga'me yataqachiñe yataqatelegue judío le'ec nach'ega p'auo, nataq'aen da'me am netaye da'me nichaĝajoĝonaĝac mach'e loĝot na'me adauel ja naqaeda ta'le chiyaqalegue ga'me qoyediñe, dite ñe'me Dios Lepaqal. Ñe'me jo'ne naq'aeta, nach'eñe da'me niyamaĝadenataguec, qalaĝaja ja chiyaqayi ga'me ch'e jiyaĝaua dite ñe'me Dios.
ROM.3.1	Chane'eja, ¿jach'e ga'me naqachiñe netaye da'me judío le'ec uotaĝa da'me am netaye da'me nichaĝajoĝonaĝac? 
ROM.3.2	Yataqata jalcote ga'me chiyaqayilo. Da'me 'uaeñe, yaje'tema jogaa'me judiopi da'me yanema da'me 'laqataĝanaĝac. 
ROM.3.3	Chane'eja ¿jach'e ga'me eeta? Qom uo'oe gaa'me ja yataqatelo'te, ¿qo'li Dios yaĝañi da'me yepaquichigui ga'me 'laqatac? 
ROM.3.4	¡Qa'ejo' ja naq'aeta! Dite da'me nach'eda yataqatelegue ñe'me Dios da'me 'tonataĝan, mate mane'e qovinaĝanaĝaic ga'me ch'e jiyaĝaua; qa'a naa'me nedii's eet'oi:
ROM.3.4	“Am qo'ene'tem yataqatelegue ga'me anenaĝategue.
ROM.3.4	Qama'le 'uo da'me adomataĝanaĝac qom am qonemitaque ga'me adajouaĝajet.”
ROM.3.5	Qalaĝaja qom da'me ja no'en 'me qo'mi netayelo en di'yoq da'me yataqatelegue ñe'me Dios, ¿jach'e ga'me jenaqaac? ¿Qo'li ja yataqatelegue ñe'me Dios nale ya'uo da'me qane'uaĝanaguec? (Qalaĝaja dojo' 'yaqatac ena'am ta'le ch'e jiyaĝaua lelnataĝac.) 
ROM.3.6	¡Qa'ejo' ja naq'aeta! Qa'a ta'le Dios ja yataqatelegue, ¿qo'li nalo'oguet da'me naloqoten jena'me aleua? 
ROM.3.7	Qalaĝaja ta'le da'me yoqovinaĝanaĝac chiyaqayi da'me qaedi da'me eja yataqatelegue chiyaqayi ñe'me Dios chiyaqayi da'me 'lonaĝac, ¿toqoch'e jayem qo'ene'tem loeco lo'o qom jayem qonemit? 
ROM.3.8	Qama'le qom naq'aeta, ¿toqoch'e ja ja'uo ga'me ja no'en qaedi naq'aeta da'me jayem novita ga'me 'noota? Dojo' yataqachiñe uo'oe gaa'me eetapela'ajalo naq'aeta da'me japaĝaguenataĝanec; qalaĝaja joga'me jiyaĝa'u 'me naq'aeta da'me lelnataĝa'j, tayet da'me qoyamaĝadoue da'me ne'uaĝanague'j.
ROM.3.9	¿Je'te eeta? Da'me qo'mi judiopi ¿qo'li ñapagaqalo'te ja jenaqa'ama gaa'me qadaqaya'olqa? ¡Aja'y! ¡Ja naq'aeta! Qa'a joote jaloĝonatac da'me ena'uaque nach'e naq'aeta ga'me judiopi le'ec choqoga'me ja judiopi uetalo'te lañoqotaĝanaĝac daa'me loeco. 
ROM.3.10	Qa'a naa'me nedii's eet'oi:
ROM.3.10	“¡Qaya'te ch'e onolec yataqatelegue!
ROM.3.11	Qaya'te gamachaqaega netaque da'me letadenataĝanaĝac,
ROM.3.11	Qaya'te gamachaqaega netaque ñe'me Dios.
ROM.3.12	Ena'uaque tade'ga ga'me ladi'j 'me lejomaĝa'j,
ROM.3.12	ena'uaque nichiyoĝojoĝola'ajalo.
ROM.3.12	Ena'uac nalo'ta't da'me t'aĝanataĝana'ape.
ROM.3.12	¡Qaya gamachaqaega ya'uo da'me 'noota!
ROM.3.12	¡Yataqachiñe nedo'ta't, qaya'te ch'e onolec!
ROM.3.13	Naa'me nedegaqa'te ena'am jaga'me napa'l lae't 'me qo'youatetaye,
ROM.3.13	qovinaĝanaĝayaqa nale naa'me lachaĝa't.
ROM.3.13	Naa'me nedegaqa'te uetauelo gaa'me dalataĝanac
ROM.3.13	ena'am gaa'me nanayaqapi.
ROM.3.14	Najaqachiguilo naa'me nedegaqa'te,
ROM.3.14	nach'edata da'me yachalegue da'me ne'uaĝanaguec ga'me laqaya,
ROM.3.14	nataq'aen qaya'te jama naa'me 'laqataqa.
ROM.3.15	Ja t'añi'y paja'a dalemata'y
ROM.3.15	qama'le naqalego' qaedi dalataĝa'n.
ROM.3.16	Naya'ac da'me nolaĝachiñe ga'me laqaya,
ROM.3.16	nataq'aen yachoĝoden.
ROM.3.17	Nataq'aen ja yateto'n ga'me ladic da'me 'nemaĝac.
ROM.3.18	Ja yayate'n ta'le tayapiye lauel ñe'me Dios qaedi t'oiyapega.”
ROM.3.19	Qa'a da'me qo'mi yataqachiñe jayatenaq yema ga'me uaye jaga'me nede jo'ne uedaye da'me namaĝajoĝonaĝacpi, yeloĝonaĝachiguilo da'me tachiguilo da'me enapegalo ga'me uetedo'ot gaa'me naqataĝaco, qaedi qaya gamachaqaega eetapela't qaya'te lajouaĝajet, qaedi qom 'uo da'me lec'atenaĝanaĝac ñe'me Dios qama'le nach'e ena'am uetedaue yema ga'me jiyaĝadipi. 
ROM.3.20	Qa'a qaya'te gamachaqaega eetapela't yedalegue da'me Dios yiyamaĝaden qa'a jouaĝat da'me que'teguelo daa'me namaĝajoĝonaĝaco, qa'a daa'me namaĝajoĝonaĝaco nach'edata da'me qo'mi yayatenaĝaneque da'me nach'e ena'am 'uo ga'me qadajouaĝajet.
ROM.3.21	Qalaĝaja nayi, ja qopacapegalo daa'me namaĝajoĝonaĝaco, Dios qo'mi yaloĝonalo da'me lajoĝoc q'aen da'me qo'mi yiyamaĝadete' joñe'me, qama'le nach'enaua naa'me namaĝajoĝonaĝaco nataq'aen naa'me ledii's gaa'me Dios 'laqataĝanaĝanaqa jo'ne qo'mi yayatenaĝanaĝaneque da'me dojo'. 
ROM.3.22	Chiyaqayi da'me jep'iyaqa ñe'me Jesucristo, Dios e'n yataqatelo'te ena'uaque jogaa'me p'iida'a. Chane'eja qaya'te yaguegue, uotaĝa judiopi uotaĝa ja judiopi. 
ROM.3.23	Qa'a ena'uaque qo'mi loeco lo'olpi qama'le qo'mi qaya'alo da'me 'lonaĝac ñe'me Dios. 
ROM.3.24	Qalaĝaja Dios, da'me lichoĝodenataĝanaĝac 'me qaya'te lajo'viyaĝac en qo'mi yataqatelo'te q'ae'n, chiyaqayi da'me nec'alaqataĝanaĝac 'me ya'uo ca'li ñe'me Cristo Jesús. 
ROM.3.25	Cristo naliñi jaga'me letauo' ca'li; nach'eda Dios 'yetem da'me lo'o q'aen da'me qoyapalaĝa't jodaa'me qadoeco. Dojo' napalaqataguec joga'me noecopi, chiyaqayi da'me nepe'e da'me maqachaĝa qoyovidalegue. Naq'aeta da'me jetaque yaloĝon ñe'me Dios da'me qo'mi e'n yataqatelo'te; yapalaĝa't gaa'me qadoeco jo'ne joote jauoqo'oe ca'li. 
ROM.3.26	Qa'a ja yalaĝadaic ñe'me Dios. Ñe'me jetaque yaloĝon da'me qo'mi e'n yataqatelo'te q'ae'n ga'me nolo' jo'ne tachigui q'aen; qa'a naq'aeta queda'me yataqatelegue ñe'me qama'le e'n yataqatelo'te jogaa'me jo'ne p'iida'a ñe'me Jesús.
ROM.3.27	Qama'le ¿jach'e ga'me ua'ague da'me ni'yoĝodenot ñe'me Dios ga'me jiyaĝaua? ¡Yataqachiñe qoyeguem! ¿Jach'e ga'me chiyaqayi? Ja jouaĝat da'me que'teguelo daa'me namaĝajoĝonaĝaco, dite da'me yajouaĝat da'me p'iya'alo. 
ROM.3.28	Naq'aeta da'me jovitaĝa da'me loiquiaqa'yaĝac: yataqatelegue q'aen ñe'me Dios ga'me jiyaĝaua jo'ne 'uo da'me lepe'e, ja yauaqa'a ta'le chiyaqalegue da'me qodique'teguelo daa'me namaĝajoĝonaĝaco. 
ROM.3.29	Ñe'me Dios, ¿qo'li nach'edata Nedios jogaa'me judiopi? ¿Qo'li ja nach'e ena'am yema jena'me aleua laje'pi? Qa'ejo' nach'e ena'am jaĝa'te yema joga'me jiyaĝadipi. 
ROM.3.30	Qama'le qaya'te uoja'ega Dios laqaya: ñe'me Dios jo'ne e'n yataqatelo'te jogaa'me jo'ne 'uo da'me lepe'e', ja uenate'ta ta'le netayelo uotaĝa ja netayelo ga'me nichaĝajoĝonaĝac. 
ROM.3.31	Chane'eja da'me 'uo da'me qadepe'e, ¿qo'li ja jenaĝa 'te lajo'vi da'me namaĝajoĝonaĝaco? ¡Qa'ejo' ja naq'aeta! Dite da'me jachimaĝataĝañi da'me lajo'viyaĝa'j naa'me namaĝajoĝonaĝaco.
ROM.4.1	Chane'eja cha'li jenataqa'ta di'me Abraham, mach'e jachiyojoĝoguet: 
ROM.4.2	ta'le Abraham chiyaqayilo daa'me mach'e 'lonataqa da'me qoyen yataqatelegue, qama'le chimaqachiñe da'me ni'yoĝodetapela't, mate mane'e ja naqaeñe ñe'me Dios da'me 'nonaĝachigui. 
ROM.4.3	Qa'a naa'me nedii's eet'oi:
ROM.4.3	“Abraham p'iya'a ca'li ñe'me Dios,
ROM.4.3	qo'che' ñe'me Dios uenate'ta da'me dojo'
ROM.4.3	qama'le yanem da'me yataqatelegue q'aen ñe'me.”
ROM.4.4	Qama'le nayi, qom 'uo ga'me t'onataĝan ja ena'am ta'le ch'e neme ga'me nejetenaguec 'me qoyanem, dite da'me qa'a qoyejeten da'me 'lonataĝanaĝac. 
ROM.4.5	Qalaĝaja qom 'uo ga'me p'iya'a ñe'me Dios jo'ne yataqatelegue q'aen ga'me loeco lo'o, qama'le da'me lepe'e yovidalegue da'me Dios yiyamaĝaden qama'le yataqatelegue q'aen, mate mane'e qaya'te 'lonataqa 'me yotaua'n da'me 'uo ga'me niyamaĝadenataguec. 
ROM.4.6	Nach'edi David 'yaĝatetac ca'li, ga'me jo'ne yedalegue da'me Dios ja uenate'talo gaa'me loeco 'me 'lonataqa, qama'le 'uo da'me niyamaĝadenataguec. 
ROM.4.7	Enaac di'me David:
ROM.4.7	“¡Made'tapolqa jogaa'me jo'ne Dios yapalaĝa't
ROM.4.7	gaa'me ja 'noe'n jo'ne te'me netayelo,
ROM.4.7	nataq'aen leuotalo'te da'me loeco!
ROM.4.8	¡Matacolec ñe'me jiyaĝaua
ROM.4.8	qa'a ñe'me Jaliaĝanec ja uenate'talo ga'me loeco!”
ROM.4.9	¿Qo'li qoyanema da'me niyamaĝadenataĝanaĝac jogaa'me jo'ne netayelo ga'me 'nanaĝajet, uotaĝa nach'e ena'ama qoyanema gaa'me jo'ne ja netayelo? Joote ñenaĝataĝaye da'me Dios yatetoneguet da'me lepe'e di'me Abraham qaedi qoyanem da'me qoyen yataqatelegue q'aen. 
ROM.4.10	Qalaĝaja joote yataqata jayatenaq joñe'me Dios queda'me yaconeguet ca'li ñe'me Abraham ca'li maliaĝa qaya'te 'nanaĝajet. 
ROM.4.11	Qama'le ca'li yoĝo'yi da'me yaconeguet ga'me 'nanaĝajet ñe'me Abraham, ena'am ta'le 'nanec uotaĝa ena'am ta'le qo'yamelegue da'me joote Dios yateton da'me yataqatelegue nataq'aen chimaqachiñe qa'a chiyaqayi da'me lepe'e. Nach'eda naq'aeta da'me Abraham chiyoqotelegue da'me male let'a't ena'uaque jogaa'me jo'ne 'uo da'me lepe'e', mate mane'e ja yacoteguet da'me 'nanaĝajet; qama'le naq'aeta da'me Dios nach'e ena'am yatetonegueta da'me yataqatelo'te q'ae'n jogaa'me. 
ROM.4.12	Qama'le Abraham nach'e ena'am let'a't jogaa'me, ja nach'edata da'me yacoteguet ga'me 'nanaĝajet dite da'me qa'a quetede'egue ga'me nepe'e jo'ne ua'ajop di'me jachiyojoĝoguet ca'li maliaĝa ja qoyanem da'me nichaĝajoĝonaĝac.
ROM.4.13	Qa'a ñe'me Dios 'uo ga'me 'yaĝatem ca'li di'me Abraham nataq'aen gaa'me c'oqo'tepi qom'te qoyanema jena'me aleua. Qalaĝaja dojo' 'naqatac 'me qoyaloĝotapega di'me Abraham ja naqaeda ta'le yoqotelo'te ga'me namaĝajoĝonaĝacpi nale qodique'teguelo jogaa'me, dite da'me yataqatelegue 'me chiyaqayi da'me nepe'e. 
ROM.4.14	Qa'a ta'le jogaa'me yacoteguet ga'me Dios 'yaĝatem di'me Abraham, qom naqaegaua jogaa'me yoqotedelegue ga'me namaĝajoĝonaĝacpi, chane'eja ga'me nepe'e qaya'te chiyaqayi nataq'aen ga'me yaqataĝatapiñi da'me 'laqatac ñe'me Dios male qaya'te lajo'viyaĝac.
ROM.4.15	Qa'a daa'me namaĝajoĝonaĝaco ch'e qo'mi neda'alo ga'me qane'uaĝanaguec; qalaĝaja ga'me ua'a da'me qaya'te namaĝajoĝonaĝac, nach'e ena'am ua'a da'me qonepaten ga'me damaĝajoĝolegue ga'me naqataĝacopi. 
ROM.4.16	Qo'che' da'me 'naqatac 'me qoyanem di'me Abraham ja qaya da'me lajo'viyaĝac 'me qoyanema qomle gaa'me c'oqo'tepi, nach'eda ch'e qoyanem 'me qaya'te lajo'vi, chiyaqalegue da'me lepe'e'. Dojo' 'naqatac yelo'teguet da'me nach'edata yiyamaĝatem ena'uaque jogaa'me jo'ne yoqotelo'te daa'me namaĝajoĝonaĝaco, dite da'me nach'e ena'am ena'uaque gaa'me jo'ne yoqotedelegue da'me nepe'e, ena'am di'me Abraham. Qama'le nach'eda naq'aeta da'me ena'uaque qo'mi mach'e qadet'a jodi'me. 
ROM.4.17	Naq'aeta da'me 'laqatac ñe'me Dios 'me enaac: “Am je'etem da'me am let'a gaa'me qayoĝode' noyaqapi.” Naqaeñe ñe'me Dios 'me p'iya'a ca'li di'me Abraham, nach'eñe Dios jo'ne ya'uo 'loyaĝa'j gaa'me joote yele'u nataq'aen 'ye't yema gaa'me uo'oe 'me maliaĝa ja di'yo't.
ROM.4.18	Ca'li male qaya'te neuataqataĝanaĝac, Abraham 'uo da'me lepe'e nataq'aen 'uo da'me lajoĝonataĝanaĝac, qama'le naq'aeta da'me yovidalegue da'me qoyen let'a gaa'me qayoĝode' noyaqapi, naq'aeta ga'me joote 'yaĝatem ñe'me Dios: “Naq'aeta gaa'me layoqote' gaa'me ac'oqo'tepi qomle.” 
ROM.4.19	Da'me lepe'e di'me Abraham ja choĝolaĝaic, mate mane'e yamta'le cien ga'me ne'uoidi, nataq'aen jañe'me Sara joote netadetapela't da'me naditapega ga'me loiquiaqa'yaĝac nataq'aen joga'me yataqachiñe 'yaĝaicachidi jogaa'me, qama'le ja yaqanate't ta'le 'uo ga'me c'oĝo't. 
ROM.4.20	Ja yoqoleguet nataq'aen ta'le ja p'iya'alo gaa'me 'laqataqa ñe'me Dios, dite da'me 'uo da'me lepe'e netaye 'me t'añañe. Chane'eja 'nonaĝachigui ca'li ñe'me Dios, 
ROM.4.21	yataqachiñe najaqachigui na'me lauel da'me yayaten ñe'me Dios da'me yaqanatet ta'le yepaquichigui yema ga'me 'laqatac, qa'a 'uo da'me lañoqotaĝanaĝac da'me ye'et ga'me joote yaqataĝañi. 
ROM.4.22	Qo'che' Dios yatetoneguet da'me dojo' qama'le qoyen yataqatelegue jodi'me.
ROM.4.23	Qama'le da'me dojo' jo'ne Dios yatetoneguet, ja nach'edita di'me Abraham da'me qoyediñe; 
ROM.4.24	nach'e ena'am qo'mi nala'alo da'me qoyediñe. Qa'a Dios nach'e ena'am yatetoneguet da'me qadepe'e, qom jep'iyaqa ñe'me jo'ne 'niyelaĝachijeguem ca'li ñe'me Jesús, mach'e Qadejaliaĝanec, 
ROM.4.25	jo'ne qoyemenoue da'me leleuaĝa yajouaĝa't daa'me qadoeco nataq'aen 'niyelaĝajeguem qaedi qo'mi e'n yataqatelo'te.
ROM.5.1	Qama'le queda'me Dios joote qo'mi e'n yataqatelo'te, yajouaĝat da'me qadepi'iyaĝac, male 'uo da'me qat'emaĝac 'me chiyoqo'ot ñe'me Dios, qa'a na'ya q'aen ñe'me Qadejaliaĝanec Jesucristo. 
ROM.5.2	Chane'eja chiyaqayi da'me qadepe'e, ñe'me Jesucristo qo'mi yanema da'me qadadiiuo qaedi jaqanatetaq da'me jec'ataĝa ñe'me Dios, nach'eñe jo'ne yataqata qo'mi yichoĝode'n, qama'le qo'mi t'añidañe nataq'aen ñi'yoĝodenaqatapela't queda'me 'uo da'me qadeuataqataĝanaĝac da'me jouaqaue qomle da'me 'lañaĝac ñe'me Dios. 
ROM.5.3	Nataq'aen ja jaldata da'me dojo', dite da'me nach'e ena'am ñi'yoĝodetapela't da'me uo'oe gaa'me qadachoĝodeco; qa'a jayatenaq queda'me qadachoĝodec qo'mi yanema da'me qadalo'oguet da'me qanapogaĝadenaĝac. 
ROM.5.4	Qama'le da'me qo'mi t'añidañe, male qo'mi e'n mataĝanaĝayaqa, nataq'aen da'me qo'mi na'yalo q'ae'n da'me qadeuataqataĝanaĝac. 
ROM.5.5	Qama'le da'me dojo' qadeuataqataĝanaĝac ja qo'mi 'te yoqovi'n, qa'a ñe'me Dios najaqachiguilo q'ae'n naa'me qadai'li da'me loqopich'i na'ya q'aen ñe'me Lepaqal jo'ne qo'mi yanema.
ROM.5.6	Qa'a ca'li qo'mi ja jaqanatetaq ta'le mach'e ñec'alaĝataĝala't, Cristo ga'me mach'e laloqo' q'aen, yeleu ca'li nep'aĝanegueta gaa'me loeco lo'olpi. 
ROM.5.7	Qalaq da'me dojo' ta'le 'uo ga'me najetoue da'me qoyalat jo'ne nep'aĝaneguet ga'me jiyaĝaua laqaya; uotaĝa ta'le najetoue da'me nep'aĝaneguet ga'me jiyaĝaua 'me yataqatelegue; mate mane'e 'uo gamachaqaega yaqanatet ga'me jo'ne jalcote 'noota ga'me 'yetec qama'le nemenoue da'me leleuaĝa. 
ROM.5.8	Qalaĝaja Dios di'yoq q'aen da'me qo'mi noqopitalo, chaqaeda da'me maliaĝa qolaqatauelo gaa'me qadoeco ca'li, yajouaĝa't qo'mi ca'li yeleu ñe'me Cristo.
ROM.5.9	Qama'le nayi, Dios joote qo'mi e'n yataqatelo'te q'ae'n chiyaqayi da'me yeleu ca'li ñe'me Cristo, qama'le p'ajaye eja da'me qo'mi qonec'alaĝatedegue ga'me nolo' p'ategue 'me 'uo da'me nec'atenaĝanaĝac jo'ne na'ya q'aen joñe'me. 
ROM.5.10	Qa'a joñe'me Dios, ca'li maliaĝa qo'mi laute'upi joñe'me mach'eñe qo'mi yadalaĝateque da'me yitaĝa qo'mi yaconegueta. 
ROM.5.11	Nataq'aen ja jaldata da'me dojo', dite da'me nach'e ena'am 'ñonaĝataĝaye ñe'me Dios yajouaĝat ñe'me Qadejaliaĝanec Jesucristo, qa'a nach'eñe ñe'me Cristo jo'ne chiyaqayi da'me jaconaĝaguet nayi da'me qo'mi qoyadalaĝa't.
ROM.5.12	Chane'eja naq'aeta, qa'a chiyaqayi ga'me onolec jiyaĝaua da'me 'uo ga'me loec jena'me aleua, nataq'aen jouaĝat da'me noec 'uo da'me neleuaĝa, qama'le naq'aeta da'me neleuaĝa tauelo ena'uac, qa'a ena'uac nach'e ena'am tauelo daa'me loeco. 
ROM.5.13	Ca'li maliaĝa ja qoyauanalo naa'me namaĝajoĝonaĝaco qanach'e joote 'uo da'me ja no'en 'me ue'ta jena'me aleua; mate mane'e temaqaedi da'me ja qoyoqo'cha qom qaya'te namaĝajoĝonaĝac. 
ROM.5.14	Qalaĝaja chiyoqotelegue ca'li gaa'me noloqo'ote da'me 'uo di'me Adán chayovida'a ca'li 'uo di'me Moisés, da'me dojo' neleuaĝa nejaliaĝatelo'te gaa'me jo'ne tauelo gaa'me loeco, mate mane'e da'me loe'j jogaa'me ja naqaeda da'me ta'le chiyoĝotayi da'me yenoĝon ga'me onolec namaĝajoĝonaĝac, naq'aeta ga'me ya'uo ca'li di'me Adán, jo'ne nach'edi lequi'i ñe'me na'ya quena.
ROM.5.15	Qalaĝaja da'me yajouaĝat di'me Adán, ja nalo'taguet da'me qonaloqotenaĝaneguet da'me lachetaĝanaĝac 'me qo'mi yanema ñe'me Dios. Qa'a da'me lajouaĝac ga'me onolec jiyaĝaua yajouaĝat da'me jalcote dia'me yele'u; qalaĝaja da'me lachetaĝanaĝac ñe'me Dios 'me qaya'te lajo'vi q'aen da'me qo'mi yanema jo'ne chiyaqayi q'aen ñe'me onolec jiyaĝaua, nach'eñe ñe'me Jesucristo, yataqachiñe jalcote let'adaic yiyamaĝatem gaa'me qayoĝode'. 
ROM.5.16	Dojo' lejamaĝataĝac ñe'me onolec jiyaĝaua ja nalo'taguet ta'le qonaloqotenaĝaneguet da'me lachetaĝanaĝac ñe'me Dios, qa'a qom jouaĝat da'me onolec ga'me nejamaĝataĝac novidaĝat da'me qo'mi qoyegue'm; qalaĝaja da'me lec'alaqataĝanaĝac ñe'me Dios qoyachiyoĝotauelo gaa'me qayoĝode' loecopi ga'me jiyaĝaua da'me qoyen yataqatelegue q'aen. 
ROM.5.17	Qa'a ta'le da'me neleuaĝa 'uo da'me lejaliaĝa, da'me chiyaqayi ga'me lejamaĝataĝac ñe'me onolec jiyaĝaua, ¿qo'li ja yataqachiñe p'ajaye da'me lichoĝodenataĝanaĝac 'me qaya'te lajo'vi q'aen, yataqatelo'te q'ae'n jogaa'me qoyanema da'me nejaliaĝa qomle da'me dalaĝaic 'noyaĝac 'me chiyaqayi ñe'me onolec jiyaĝaua, Jesucristo?
ROM.5.18	Qama'le naq'aeta da'me dojo' Adán ca'li yenoĝon ga'me namaĝajoĝonaĝac 'yetema da'me qoyegue'm ena'uaque gaa'me jiyaĝadipi, nach'e naq'aeta nataq'aen da'me onaĝaic lajoĝoc ñe'me Jesucristo neda'a jena'me jiyaĝadipi qaedi 'uo da'me 'loyaĝa'j. 
ROM.5.19	Chane'eja, jouaĝat da'me ja yoqo'cha ga'me 'naqatac ñe'me onolec jiyaĝaua, qayoĝode' gaa'me loeco lo'olpi; qalaĝaja nach'e ena'am naq'aeta da'me jouaĝat da'me yoqo'cha ga'me 'naqatac ñe'me onolec jiyaĝaua qanach'e qayoĝode' gaa'me qoye'n yataqatelo'te.
ROM.5.20	Da'me qoyapeteneuo da'me napaĝaguenataĝanaĝac qaedi yañodelo'te gaa'me loeco ga'me jiyaĝadipi; qalaĝaja ca'li ma'ejama'le nichidegue gaa'me noeco, qama'le ñe'me Dios yaloĝon da'me lichoĝodenataĝanaĝac. 
ROM.5.21	Qama'le naq'aeta queda'me 'uo da'me 'lañaĝac ga'me noecopi novidaĝat da'me neleuaĝa, nataq'aen ena'am naq'aeta da'me lichoĝodenataĝanaĝac ñe'me Dios 'uo da'me lañoqotaĝanaĝac da'me qo'mi e'n yataqatelo'te nataq'aen qo'mi yanema da'me qat'oyaĝac jo'ne ja 'naidena'a, chiyaqayi ñe'me Qadejaliaĝanec Jesucristo.
ROM.6.1	Qama'le, ¿jach'e ga'me jenaqaac? ¿Qo'li maliaĝa qolaqatalegue da'me jauoqo qadoec qaedi yataqata nichiguegue da'me lichoĝodenataĝanaĝac ñe'me Dios? 
ROM.6.2	¡Qa'ejo' ja naq'aeta! Qo'mi joote qadeleu da'me jachiyajaqauelo naa'me qadoeco; qama'le ¿toqoch'e maliaĝa qolaqatalo'te gaa'me qadoeco? 
ROM.6.3	Joote auayachiñe da'me male qademe'teguet ñe'me Cristo Jesús ca'li jaconaĝaguet da'me nachilaĝanataĝanaĝac, qama'le nach'e ena'am qademe'teguet joñe'me da'me yeleu ca'li. 
ROM.6.4	Qa'a jouaĝat da'me nachilaĝanataĝanaĝac nach'e ena'am qo'mi ena'am ta'le jouaĝaue jaga'me napa'l lae't jo'ne qoyachaue ca'li ñe'me Cristo, nataq'aen ena'am ta'le qadeleu ca'li qaedi qo'mi qo'niyelaĝachidijeguem nataq'aen qadec'alegue qaedi jaconaĝaguet da'me 'noyaĝac dalaĝaic, nach'e naq'aeta ca'li Cristo qo'niyelaĝachijeguem, chiyaqayi da'me let'adaic lañoqotaĝanaĝac ñe'me Let'a.
ROM.6.5	Qom jecotaĝa ñe'me Cristo da'me qaedi qademe'teguet da'me neleuaĝa ena'am da'me ualegue ca'li ñe'me, nach'e ena'am qolaĝague joñe'me da'me 'niyelaĝajeguem. 
ROM.6.6	Jayatenaq ga'me qat'oyaĝac toijec ca'li qoyen caje'megue ñe'me Cristo ca'li qoyep'enajeguem, qaedi da'me qat'oyaĝac 'me etaĝaloĝoic joga'me qoyolaĝachigui nataq'aen male ja qolaqatalegue da'me qo'mi lelataqa daa'me qadoeco. 
ROM.6.7	Qa'a nale 'uo ga'me yeleu, male yaĝadegue gaa'me loeco.
ROM.6.8	Qo'mi joote qolaqata'ñgui da'me qadeleu ñe'me Cristo, ja'amaqatenaq queda'me nach'e ena'am jouaqa'tajop joñe'me qom qadec'alegue. 
ROM.6.9	Jayatenaq da'me Cristo ca'li joote 'niyelaĝajeguem ja yitaĝa yeleu: da'me neleuaĝa qaya'te 'lañaĝac da'me ja yitaĝa nomat joñe'me. 
ROM.6.10	Qa'a Cristo ca'li yeleu, da'me leleuaĝa onolec jouaĝat da'me etaĝaloĝoc, qalaĝaja da'me 'niyelaĝajeguem male uetaue da'me Dios lec'alaqataĝanaĝac.
ROM.6.11	Nach'e naq'aeta ami, oquiya'ae naa'me adoecodi', qama'le aueñe'tem ta'le joote adelevi, qalaĝaja oviyaue da'me lec'alaqataĝanaĝac ñe'me Dios queda'me ademii'teguet ñe'me Cristo Jesús. 
ROM.6.12	Chane'eja, ena'te anajeñe'teguet ta'le gaa'me adapa'chidi' lamaico nach'e eta't ami noma't, qa'a ami netayelo da'me adoiquiaqa'yaĝaqui, nataq'aen ta'le adapa'chidi' ami yepagaqatetapeque qaedi a'vichi. 
ROM.6.13	Ena'te auen at'onataĝanaĝat naa'me at'oyaĝac da'me aue'et ga'me ja no'en uotaĝa ta'le anemenoue ga'me adoec. Ja naq'aeta dite da'me 'noota ta'le anemeñiyot ñe'me Dios, ena'am ta'le da'me ami jiyaĝa'u jo'ne joote adelevi nataq'aen ami qo'niyelaĝachidijeguem, a'vichiyem naa'me adapa'chidi' da'me at'onataĝanaĝac qaedi a'vichi ga'me jo'ne yataqatelegue nale auajoyiya'aguet joñe'me nataq'aen anañila't. 
ROM.6.14	Qama'le naq'aeta da'me male qaya'te lañoqotaĝanaĝa'j gaa'me adoecodi' qaedi ami nejaliaĝatelo'te, qa'a ja ovi'tot ga'me namaĝajoĝonaĝac dite da'me lichoĝodenataĝanaĝac ñe'me Dios.
ROM.6.15	Chane'eja, ¿jach'e ga'me eeta? ¿Qo'li jauoqo qadoec qa'a ja jouaqa'tot ga'me namaĝajoĝonaĝac dite da'me lichoĝodenataĝanaĝac ñe'me Dios? ¡Qa'ejo' ja naq'aeta! 
ROM.6.16	Ami yataqachiñe auayachiñe mañaĝa queda'me ta'le animiñiyoue da'me anelataguequi qaedi auoqochiiya ga'me adadipai, qama'le ami lelataqa ga'me nadipa jo'ne auoqochiiya. Qama'le da'me dojo' naq'aeta, ta'le auoqochiiyalo gaa'me adoecodi' 'me ami yauequeteda'ague da'me adeleuaqai, ena'am da'me auoqochiiya ñe'me Dios qaedi oviyaue da'me yataqatelegue da'me adec'alitaye. 
ROM.6.17	Qalaĝaja yamaic janem ñe'me Dios yajouaĝat da'me ami, ca'li ami lelataqa daa'me adoecodi', nayi naa'me adai'lidi' yoqochideta da'me 'loyaĝac da'me napaĝaguenataĝanaĝac 'me auacoñiyeguet. 
ROM.6.18	Da'me male ami uojotedañi da'me aĝañidegue gaa'me adoecodi', qanach'e ami male ayoue da'me a'vichi da'me yataqatelegue.
ROM.6.19	(Ena'am ga'me ch'e jiyaĝaua lelnataĝac da'me dojo' 'yaqataĝanaĝac, qa'a ami qaya'te at'añaĝaqui, qama'le ja auaqanachichi ta'le auayachiñe naa'me naajo' uo'oe.) Naq'aeta dojo', ca'li animiñiyoue na'me adapa'chidi' da'me a'vichi ga'me paĝachigui nataq'aen ga'me ja no'en, qama'le nach'e ena'am nayi auemiñiyoue naa'me adapa'chidi' da'me a'vichi ga'me chimaqachiñe qaedi ami ue'tajopa da'me 'noyaĝac jo'ne yoqovita, da'me ja ami 'te 'nalo'te.
ROM.6.20	Ca'li maliaĝa ami lelataqa gaa'me adoecodi', ja a'vichetac da'me chimaqachiñe. 
ROM.6.21	Qalaĝaja, ¿jach'e ga'me anaqachiñe ca'li? Qaya; nach'edata da'me nepocoĝo ami uetauelo da'me oquiya'a joñe'me Dios. 
ROM.6.22	Qalaĝaja nayi, auachiyoqoitelo'te naa'me adoecodi' da'me ami uojotedañi, male a'uoĝoñiuo'o da'me a'uonataĝañiuo'o ñe'me Dios. Dojo' qamqa'me eja 'uo ga'me anaviquila't, qa'a da'me chiyaqayi nach'eda 'noyaĝac 'me ja 'naidena'a. 
ROM.6.23	Joda'me lejetenataĝanaĝac ga'me adoec nach'eda neleuaĝa, qalaĝaja da'me lachetaĝanaĝac ñe'me Dios mach'e 'noyaĝac 'me ja 'naidena'a da'me joqotaqa'taguet ñe'me Cristo Jesús mach'e Qadejaliaĝanec.
ROM.7.1	Ami yaqaya'olqa, ami auatetoñi ga'me namaĝajoĝonaĝac ca'li qoyanem ñe'me Moisés, nataq'aen auayachiñe da'me 'uo da'me 'lañaĝac ga'me namaĝajoĝonaĝac 'me nejaliaĝatelegue ga'me jiyaĝaua qom cha'li nec'aletaye. 
ROM.7.2	Cha'li jaloqotenaĝana jaga'me yauo jo'ne 'uo ga'me loua, qama'le necoñeteguet ga'me namaĝajoĝonaĝac qom cha'li nec'aletaye joga'me, qalaĝaja qom ga'me loua yeleu, jaga'me yauo male uojotañi ga'me naqataĝac jo'ne necoñeteguet q'aen joga'me. 
ROM.7.3	Qama'le naq'aeta qom jaga'me 'uoneguet ga'me jiyaĝaua laqaya, qom cha'li nec'aletaye ga'me 'uaeñe loua, qanach'e jaga'me taue da'me lequejeguetaĝa, qalaĝaja qom joote yeleu ga'me loua jaga'me, ga'me namaĝajoĝonaĝac 'me necoñeteguet male yejoye, qama'le ja taue da'me lequejeguetaĝa da'me yitaĝa ya'uo loua laqaya.
ROM.7.4	Nach'e ena'am naq'aeta, ami yaqaya'olqa, da'me auoqochiuo'o ñe'me Cristo oviyaue da'me leleuaĝa joñe'me, qaedi oquiya'e da'me namaĝajoĝonaĝac, qama'le uoja'ega anecoñiteguet, nach'eñe ñe'me jo'ne ca'li joote yem da'me yeleu, qama'le yitaĝa 'niyelaĝajeguem. Qama'le naq'aeta da'me onaĝaic ga'me jalayaĝac 'me janemaĝam ñe'me Dios. 
ROM.7.5	Qa'a ca'li jouaqataue da'me qo'mi loeco lo'olpi, da'me namaĝajoĝonaĝac nach'edata da'me ch'e noqotoĝon gaa'me ja 'noe'n lamaico naa'me qadapa'che qama'le nach'edata ñaqataĝañi da'me qadeleuaĝa. 
ROM.7.6	Qalaĝaja nayi joote qadeleu, jachiyajaqauelo gaa'me namaĝajoĝonaĝaco jo'ne qo'mi jouaqa'tot da'me 'lañaĝac, naq'aeta da'me qo'mi male uojotedañi qaedi jo'onataĝanoqot ñe'me Dios joda'me dalaĝaic qat'oyaĝac 'me chiyaqayi ñe'me Lepaqal, nataq'aen ja jouaqa'tot ga'me toijec namaĝajoĝonaĝac.
ROM.7.7	Qama'le da'me jouaĝat da'me dojo': ¿qo'li jenaqaac queda'me yataqachiñe ja no'en da'me namaĝajoĝonaĝac? ¡Qa'ejo' ja naq'aeta! Temaqaedita ta'le ja naqaedaua daa'me namaĝajoĝonaĝaco jayem ja jayaten ga'me ja no'en. Yataqachiñe ja jayatenaq da'me nepitaqataĝanaĝac, ta'le da'me namaĝajoĝonaĝac ja enaac: “Ena'te auepita'a joga'me loĝot joga'me adaqaya.” 
ROM.7.8	Qalaĝaja da'me ja no'en yepitaqatenac da'me dojo', nataq'aen taue da'me 'lañaĝac da'me namaĝajoĝonaĝac noqotoĝo'n gaa'me yodapecache lamaico da'me ñejiyaĝauayaĝac. Qa'a ca'li cha'li qaya'te namaĝajoĝonaĝac, da'me ja no'en ja nec'aletaye.
ROM.7.9	Uo'oe ca'li jaa'me noloqo'ote qaya'te yanomaĝac joda'me 'yoyaĝac; qalaĝaja ca'li novi' da'me namaĝajoĝonaĝac, male jayaten da'me jayem loeco lo'o. 
ROM.7.10	Qama'le jayem male jeleu, naq'aeta ga'me chiyaqayi da'me namaĝajoĝonaĝac jo'ne jayem yanem ga'me 'yoyaĝac, jayem yaueque'tague da'me yeleuaĝa. 
ROM.7.11	Qa'a da'me ja no'en yepitaqatenac da'me taue ga'me namaĝajoĝonaĝac qama'le jayem yoqovin nataq'aen nach'eda da'me namaĝajoĝonaĝac jayem yanem da'me yeleuaĝa.
ROM.7.12	Chane'eja, da'me 'loyaĝa'j daa'me naqataĝaco yataqachiñe ja 'nalegue, nataq'aen da'me namaĝajoĝonaĝac ja 'nalegue, nataq'aen chimaqachiñe nataq'aen 'noota. 
ROM.7.13	Qalaĝaja, da'me dojo' jo'ne 'noota, ¿qo'li nach'eda jo'ne jayem yaueque'ta da'me yeleuaĝa? ¡Aja'y! ¡Ja naq'aeta! Da'me nach'eda eeta queda'me jouaĝat ga'me yoec qaedi jayem yaloĝona queda'me yataqachiñe yoec, qama'le chiyaqayi ga'me yeleuaĝa taue ga'me 'noota. Qama'le naq'aeta chiyaqayi ga'me namaĝajoĝonaĝac male yataqachiñe qoyaloĝon da'me etaĝaloĝoc jo'ne yataqachiñe ja no'en.
ROM.7.14	Jayatenaq gaa'me namaĝajoĝonaĝaco jo'ne chiyoqodo'ot joñe'me Dios da'me 'yaĝatetedac ga'me ja di'yoq, qalaĝaja jayem qaya'te 'yañaĝac, nemenec 'me lelatac da'me etaĝaloĝoc. 
ROM.7.15	Ja jayatenegueta naa'me chiyaqapiyilo gaa'me mach'e 'yonataqa, qa'a ja je'et ga'me jo'ne jepaquetapega, qama'te gaa'me uo'oe jo'ne jiquiya'alo yataqachiñe naqaegaua je't. 
ROM.7.16	Qalaĝaja ga'me je'et jo'ne nach'ega ja jetaque ja'uo, jatetoneguet joga'me queda'me yataqachiñe 'noota ga'me namaĝajoĝonaĝac. 
ROM.7.17	Chane'eja ja naqayem ta'le jetaque je'et dite ga'me yoec jo'ne jayem netaye. 
ROM.7.18	Qa'a jayaten ga'me jayem netaye, dojo' yelo'teguet da'me ch'e nejiyaĝauayaĝac 'me netaye da'me loecoyaĝac, qaya'te 'noota 'me netaye; qa'a temaqaedi jediaĝalegue da'me je'et ga'me 'noota, qalaĝaja ja jañoĝot. 
ROM.7.19	Ja jañoĝot ga'me 'noota jo'ne jetaque je'et, dite ga'me ja no'en jo'ne ja jetaque ja'uo. 
ROM.7.20	Qama'le nayi, qom ja'uo ga'me jo'ne ja jetaque je'et, male ja naqayem ta'le ja'uo, dite ga'me yoec jo'ne jayem netaye.
ROM.7.21	Jetadet'aguet da'me temaqaedi jetaque je'et ga'me 'noota, nach'edata ga'me ja no'en 'me jayem netaye jauana nale. 
ROM.7.22	Jena'me yauelyaĝac 'yamaqate'n gaa'me lamaĝajoĝonaĝaco ñe'me Dios. 
ROM.7.23	Qalaĝaja jauana ga'me jayem netaye jo'ne nautena ga'me 'lañaĝac ga'me yelnataĝac: nach'ega lamaĝajoĝonaĝac ga'me etaĝaloĝoc 'me jayem netaye, nataq'aen jayem yecoñedeta't. 
ROM.7.24	¡Yataqachiñe jayem choĝodaq! ¿Jach'e jogamaĝa jayem nec'alaĝategue qaedi da'me lañoqotaĝanaĝac da'me leleuaĝa jena'me yapat ja yovidalegue? 
ROM.7.25	Nach'eñeta ñe'me Dios, jo'ne nach'eñe janem da'me yamaic jo'ne chiyaqayi q'aen ñe'me Qadejaliaĝanec Jesucristo, jayaten da'me jouetaque ta'le joue'tot da'me lamaĝajoĝonaĝac ñe'me Dios, qalaĝaja da'me yachoĝolaĝac joue'tot da'me lamaĝajoĝonaĝac ga'me etaĝaloĝoc.
ROM.8.1	Chane'eja nayi male qaya'te gamachaqaega ne'uaĝanague'j gaa'me jo'ne yoqotede'uo ñe'me Cristo Jesús. 
ROM.8.2	Qa'a da'me 'lañaĝac ñe'me Dios Lepaqal jo'ne yanegue da'me 'noyaĝac 'me chiyaqayi ñe'me Cristo Jesús, jayem chiyoĝotalegue ga'me lamaĝajoĝonaĝac da'me etaĝaloĝoc nataq'aen da'me neleuaĝa jo'ne jayem yecoñedeta't. 
ROM.8.3	Qa'a ñe'me Dios male ye'et da'me jo'ne ja yañoĝot da'me ye'et da'me namaĝajoĝonaĝac jo'ne chiyoqo'ot di'me Moisés, qa'a da'me lachoĝolaĝac da'me ch'e nejiyaĝauayaĝac qama'le ja yaqanatet ta'le yomat da'me dojo'. Qama'le Dios namaĝaquena ñe'me C'oĝot ena'am da'me lachoĝolaĝac ga'me ch'e jiyaĝaua 'me loeco lo'ol nataq'aen ena'am ta'le nemenec 'me nep'aĝaneguet gaa'me loeco joga'me jiyaĝadipi, nach'eda naq'aeta da'me ena'am q'aen ga'me ch'e jiyaĝaua 'me etaĝaloĝoic chiyaqayi da'me male yolaĝachigui ga'me etaĝaloĝoc. 
ROM.8.4	Ye'et da'me dojo' qaedi qo'mi jaqanatetaq da'me qolaqa'teguelo daa'me chimadichidiñe qo'mi yepagaqatetapeque daa'me namaĝajoĝonaĝaco, qa'a male ja qolaqatalegue ga'me yepaquetapega da'me ch'e qanejiyaĝauayaĝac jo'ne etaĝaloĝoic dite ga'me jo'ne yepaquetapega ñe'me Dios Lepaqal.
ROM.8.5	Gaa'me jo'ne quetalo'te gaa'me yepaquetapegalo da'me nejiyaĝauayaĝa'j 'me etaĝaloĝoic nach'edata uenatetedapega ga'me nedo'ta't aleua le'ec; qalaĝaja gaa'me jo'ne uetedaue ga'me yepaquetapega ñe'me Dios Lepaqal, jogaa'me uenatetapegalo gaa'me uo'oe 'me chiyaqayilo ñe'me Dios Lepaqal. 
ROM.8.6	Qama'le da'me nedo'ta't auenatetapega ga'me anejiyaĝauayaĝac 'me ch'e aleua le'ec am yaueque'tague da'me adeleuaĝa; qalaĝaja da'me qom eetapega gaa'me uo'oe jo'ne chiyaqayilo ñe'me Dios Lepaqal am yaueque'tague da'me at'oyaĝac nataq'aen da'me at'emaĝac. 
ROM.8.7	Jogaa'me jo'ne uenatetedapega da'me ch'e nejiyaĝauayaĝa'j nach'egaua nauteta ñe'me Dios qa'a ja jetaque 'yamaqate'n nataq'aen ja jetaque uetedo'ot da'me lamaĝajoĝonaĝac. 
ROM.8.8	Qo'che' ga'me jo'ne quetalegue da'me ue'toto naa'me lamaico da'me nejiyaĝauayaĝac 'me etaĝaloĝoic, joga'me ja yaqanatet ta'le 'yamaqaten ñe'me Dios.
ROM.8.9	Qalaĝaja ami male ja oquitalo'te naa'me lamaico jo'ne yepaquetapegalo da'me anejiyaĝauayaĝaqui, dite ga'me jo'ne yepaquetapega ñe'me Dios Lepaqal, qom yataqachiñe eja ami uetauelo joñe'me. Ga'me jo'ne ja netaye ñe'me Cristo Lepaqal ja Cristo nejoĝonec. 
ROM.8.10	Qalaĝaja qom yataqachiñe Cristo ami uetauelo, ñe'me adepaqali nec'aletaye, qa'a ñe'me Dios ami yachiyoĝotauelo ga'me adaviyaĝacodi' da'me ami e'n uojotedañi, temaqaedi naa'me adoje'edi' tateda'ague da'me leleuaqa' qa'a jouaĝa't gaa'me adoecodi'. 
ROM.8.11	Nataq'aen qom ñe'me Dios Lepaqal 'me 'niyelaĝachijeguem ca'li ñe'me Jesús qom eja ami uetauelo, nach'eñe joñe'me 'me 'niyelaĝachijeguem ca'li ñe'me Cristo ami yanema naa'me adoje'edi' da'me ladalaĝa'j 'me netayelo da'me leleuaqa't qa'a chiyaqayi ñe'me Dios Lepaqal 'me ami netayelo.
ROM.8.12	Chane'eja ami yaqaya'olqa, 'uo da'me dojo' qanaqataguec 'me qo'mi qoyanema, qalaĝaja ja naqaeda ta'le qolaqatalegue ga'me yepaquetapega da'me ch'e qanejiyaĝauayaĝac 'me etaĝaloĝoic. 
ROM.8.13	Qa'a qom oquitalo'te ga'me ch'e adamaicodi', qama'le adelevi: qalaĝaja qom jouaĝat da'me chiyaqayi ñe'me Dios Lepaqal da'me aualachi' daa'me adamaicodi', qama'le adec'aliyegue. 
ROM.8.14	Ena'uaque gaa'me jo'ne dajoteda'ye ñe'me Dios Lepaqal, mach'e Dios lec'oqo'te jogaa'me. 
ROM.8.15	Qa'a ami ja ami 'te qoyanema ñe'me nepaqal jo'ne chiyaqayi ta'le ami nelataqa jo'ne yitaĝa ami yauequeteda'ague da'me ami qolanaqayaqa, dite ñe'me Dios Lepaqal jo'ne ami e'n lec'oqo'tolqa ñe'me Dios, qama'le nach'eñe ñe'me Lepaqal da'me jec'otaĝa ñe'me Dios, nale onolqa'tape da'me qo'mi enaac: “Am Taĝadena'.” 
ROM.8.16	Qama'le nach'eñe ñe'me Dios Lepaqal uaĝayet ñe'me qadepaqal qaedi yechoĝot da'me male qo'mi lec'oqo'tolqa ñe'me Dios. 
ROM.8.17	Qama'le queda'me joote qo'mi lec'oqo'tolqa, nach'e ena'am jaconaĝaguet qomle ga'me yaqataĝañi ca'li ñe'me Dios 'me 'yaĝatetac, nach'eda da'me ñetauanaqa'uo ñe'me Cristo qom eja jaconaĝaguet da'me qadachoĝodec qa'a jouaĝat joñe'me qaedi qom'te jouaqa'tajop joñe'me da'me 'lonaĝac.
ROM.8.18	Qa'a gaa'me qadachoĝodeco nayi da'me qat'oyaĝac qom ñaloqotenaĝaneguet da'me 'lonaĝac jo'ne jauanaĝa qomle yataqachiñe ja ena'am ga'me ñetauanaqa'uo qom'che. 
ROM.8.19	Yema gaa'me 'lonatacpi ñe'me Dios 'uo da'me lidiaĝa ga'me nolo' qomle jena'me lec'oqo'tepi ñe'me Dios da'me male qoyaloĝo'n. 
ROM.8.20	Qa'a ena'uaque ga'me 'nonataqapi yegue'm da'me yataqachiñe loiquiaqa'yaĝa'j, ja naqaeda ta'le mach'e loequenataĝanaĝa'j jogaa'me dite da'me qa'a ñe'me Dios naq'aeta da'me nach'e ena'ac q'aen; qalaĝaja nach'e eta't 'uo da'me neuataqataĝanaĝac nataq'aen da'me lapalaĝac 
ROM.8.21	da'me qoyachiyoĝotaue da'me ch'e nelatac qama'le qoyejoye qaedi yovidalegue da'me 'lonaĝa'j gaa'me Dios lec'oqo'tepi 'me qoyejodegue. 
ROM.8.22	Qa'a jayatenaq chayovida'a nayi yema gaa'me 'lonataqa 'uo da'me lachotaĝac nataq'aen lachitataic, ena'am jaga'me yauo nale nadi'ta da'me c'oe qama'le 'uo ga'me layaliaĝac.
ROM.8.23	Nataq'aen ja jaldata da'me 'uo ga'me lachitataic jaga'me, dite da'me nach'e ena'am qo'mi, jo'ne joote ua'ajopa ñe'me Dios Lepaqal jo'ne qane'uauaĝat queda'me 'uo ga'me uoja'ega qo'mi qoyanema qomle. Yataqachiñe qaya'ñgui da'me qadachoyaĝac, jediajoqo'taguet ga'me nolo' qom ñe'me Dios qo'mi yaconegueta da'me male lec'oqo'tolqa, nach'eda male qoyejodegue naa'me qadoje'. 
ROM.8.24	Joote qo'mi qonec'alaĝatedegue, qalaĝaja nach'edata 'uo da'me qadeuataqataĝanaĝac. Qama'le nayi, qom gamachaqaega joote yec'atetac ga'me yeuatetaque, chane'eja male ja leuataqataĝanaĝac, qa'a joga'me qom joote yauana male ja yeuatetaque. 
ROM.8.25	Qalaĝaja qom jona'li jauanaĝa ga'me jeuataqataque, qama'le ja jaĝanaĝañi da'me jeuataqataque.
ROM.8.26	Qama'le naq'aeta ñe'me Dios Lepaqal qo'mi lecochiyalo queda'me 'uo da'me qadachoĝolaĝac. Qa'a ja jayatenaq ga'me yataqachiñe lajoĝoc da'me qanetamenaĝac, qalaĝaja ñe'me Dios Lepaqal nachoĝodenot ñe'me Dios nale qo'mi dajelaĝalo'te, jo'ne 'uo da'me lachotaĝac, da'me qaya'te 'naqatac ta'le qoyadenaĝat ga'me lachotaĝac. 
ROM.8.27	Nataq'aen ñe'me Dios 'me yec'ate'tape naa'me qadai'li, yayaten ga'me jo'ne 'yaĝatetac ñe'me Lepaqal nale netamelo'te gaa'me Dios lec'oqo'tepi, qa'a da'me nachoĝodenaĝac ñe'me Nepaqal mach'e loequenataĝanaĝac ñe'me Dios.
ROM.8.28	Jayatenaq ñe'me Dios da'me yaqataĝata'ajalo gaa'me uo'oe 'me chiyaqayi ga'me liyamaĝa'j jogaa'me jo'ne noqopideta joñe'me, nach'egaua yiyaĝanalo joca'li joñe'me da'me jetaque nec'alaĝatedegue. 
ROM.8.29	Jogaa'me jo'ne joote latetoñii's ñe'me Dios joca'li, jogaa'me yanema da'me chiyoqochiñe eda'am ñe'me Lec'oĝot, qaedi ñe'me Lec'oĝot nach'eñe nepiloĝot da'me yataqata jalcote joga'me lanoqolqapi. 
ROM.8.30	Qama'le jogaa'me jo'ne chiyoqochiñe liquiyaqapi ñe'me Dios, qama'le nataq'aen yiyaĝanalo jogaa'me; nach'egaua yataqatelo'te q'ae'n; nataq'aen jogaa'me yanema da'me chimadichidiñe, nach'e ena'am netauada'uo da'me 'lonaĝac joñe'me.
ROM.8.31	¿Jach'e ga'me ñenaĝataĝaye laqaya? ¡Qa'a qom Dios naqaeñe qo'mi yotaua'n, qaya'te yaqanatet da'me qo'mi nautenalo! 
ROM.8.32	Qom Dios ja qo'mi 'te nematapeque, nataq'aen ñe'me mach'e C'oĝot, dite da'me yanoue da'me leleuaĝa qa'a jouaĝat qo'mi, da'me qo'mi yanema ñe'me C'oĝot, ¿qo'li ja nach'e ena'am qo'mi yanema ena'uaque gaa'me uo'oe? 
ROM.8.33	¿Jach'e ga'me yaqanatet da'me yepoleguelo'te jogaa'me Dios liquiyaqapi queda'me Dios nach'eñe e'n yataqatelo'te jogaa'me? 
ROM.8.34	¿Jach'e ga'me yaqanatet da'me yamaĝadoue da'me ne'uaĝanague'j jogaa'me? Cristo Jesús nach'eñe yeleu ca'li; maliaĝa uoja'eda nach'eñe 'niyelaĝajeguem ca'li qama'le neta'ña yayaten ñe'me Dios, qo'mi nachoĝodetapelo'te. 
ROM.8.35	¿Jach'e ga'me yaqanatet da'me qo'mi yaĝayaĝa'n qaedi qolaqa'e da'me loqopich'i ñe'me Cristo? ¿Qo'li yaqanatet ga'me qadachoĝodec, uotaĝa gaa'me qadaqalaico, uotaĝa ga'me qanaqanaguec, uotaĝa ga'me qadoqouat, uotaĝa qaya'te qadoĝot 'me janaĝaiñe, uotaĝa qom 'uo ga'me chaqae'ta uotaĝa neleuaĝa 'me qo'mi qoyalateque? 
ROM.8.36	Nach'e naq'aeta ga'me 'yaĝatetedac naa'me nedii's, eet'oi:
ROM.8.36	“Nach'e eta't qo'mi dajo'toto da'me qadeleuaĝa, qa'a jouaĝat am.
ROM.8.36	Qo'mi qo'yeteque da'me ena'am jaga'me 'naĝanaĝate nale qoyauega ga'me nalataqa'.”
ROM.8.37	Qalaĝaja ena'uaque naa'me naajo' uo'oe 'uo da'me qadomataĝanaĝac 'me chiyaqayi ñe'me jo'ne qo'mi noqopitalo. 
ROM.8.38	Jayem jayatetelegue da'me qaya'te jenaĝa chiyaqayi ta'le qo'mi yaqanate't qaedi qolaqa'e da'me loqopich'i ñe'me Dios: uotaĝa da'me neleuaĝa, uotaĝa da'me 'noyaĝac, uotaĝa jogaa'me piyem laje', uotaĝa jogaa'me nañoqotaĝanaĝaco 'nañaĝaco 'me uedo'ot di'me piyem, uotaĝa ga'me 'uo nayi, uotaĝa ga'me na'taquena, 
ROM.8.39	uotaĝa ga'me yataqachiñe qayaje'mec, uotaĝa ga'me yataqachiñe qaya'ñgui, uotaĝa gamachaqaega uo'oe laqaya' 'me 'lonataqa ñe'me Dios. ¡Qaya'te qo'mi yaqataqate't da'me loqopich'i jo'ne Dios qo'mi yaloĝonalo 'me chiyaqayi ñe'me Cristo Jesús mach'e Qadejaliaĝanec!
ROM.9.1	Queda'me jep'iya'a ñe'me Cristo, male ja'aĝatetac da'me eja yataqatelegue, ja joqovinaĝatac. Uoja'eda, da'me yetadenataĝanaĝac 'me equegue ñe'me Dios Lepaqal jayem yayataĝadenec queda'me yataqachiñe eja da'me dojo'. 
ROM.9.2	'Uo da'me jalcote jayem totelegue, na'me yeuel 'uo ga'me layaliaĝac 'me yoqote'ta't. 
ROM.9.3	Qa'a chayovida'a chiliajaĝa naqayem jouetaue da'me jayem qoyachalegue da'me ja jayem 'te no'en, qaya'a ñe'me Cristo, qama'le naq'aeta da'me jaqanatet da'me ñiyamaĝade'to gaa'me mach'e yaqaya'olqa, jogaa'me jo'ne mach'e 'yachaqadiaĝa'u. 
ROM.9.4	Jogaa'me mach'e Israel c'oqo'tepi, nataq'aen Dios e'n liaqataqa jogaa'me qaedi ena'am da'me c'oqo'tolqa. Dios uetauelo ca'li jogaa'me, di'yoq q'aen ca'li da'me 'lonaĝa, qama'le yanema da'me yamaĝataĝac, daa'me lamaĝajoĝonaĝaco jo'ne chiyoqodo'ot di'me Moisés, da'me qouenate'ta joñe'me nataq'aen daa'me 'laqataqa 'me 'yaediñi joca'li. 
ROM.9.5	Nach'egaua lec'oqo'tepi dia'me jachiyojoĝogueta 'me qadet'al; nataq'aen qadaqachidiaĝa'u, qama'le chiyaqayi da'me mach'e nejiyaĝauayaĝa'j novidetaquena ñe'me Dios liquiyac, mach'e Dios 'me napacalo'te ena'uaque gaa'me uo'oe, 'noota qom nach'e eta't qo'nonaĝachigui. Jaja'a, nach'e naq'aeta da'me dojo'.
ROM.9.6	Qalaĝaja ja naqaeda ta'le qaya da'me lajo'viyaĝa'j daa'me 'laqataqa ñe'me Dios jo'ne yanema gaa'me Israel c'oqo'tepi, dite da'me ja eja ta'le yemeda gaa'me lolelaĝaiquipi di'me Israel yataqachiñe c'oqo'te di'me Israel. 
ROM.9.7	Ja yemeda gaa'me lolelaĝaiquipi di'me Abraham ta'le yataqachiñe c'oqo'tepi, dite da'me enaac ñe'me Dios ca'li dojapegue': “Gaa'me adolelaĝaiquipi chiyoĝoguet ñe'me Isaac qomle.” 
ROM.9.8	Dojo' qo'mi yayatenaĝaneque da'me qaya'te Dios lec'oĝochiyaĝac qom nach'edata chiyaqayi da'me ch'e naqachidiaĝaua joga'me; ja naq'aeta, jaldata gaa'me jo'ne yataqachiñe nec'oqo'te 'me yepaquichiguilo daa'me 'laqataqa ñe'me Dios, nach'egaua qoyanema daa'me yataqatelo'te lolelaĝaiquipi. 
ROM.9.9	Qa'a jenjo' nach'ena 'laqatac ñe'me Dios 'me yanem ca'li di'me Abraham: “Nach'ega ua'a qomle ga'me nolo' da'me 'ñiyelaq, qama'le Sara 'uo ga'me c'oĝot.”
ROM.9.10	Qalaĝaja ja jaldata. Jogaa'me c'oqo'te jadi'me Rebeca jogaa'me yemedaye di'me let'a't, Isaac mach'e jachiyojoĝoguet. 
ROM.9.11	Qama'le ca'li maliaĝa jona'li niyidiñe jogaa'me qamaliaĝa ja yayate'n ta'le yauote gamachaqaega, uotaĝa 'noota uotaĝa ja no'en, qama'le naq'aeta da'me yiyamaĝachiñe da'me ladiquiyaĝac 'me Dios ladiquiyaĝac q'aen da'me 'uo ga'me liquiyac naloteguet ga'me jetaque ye'et, jogaa'me jo'ne jetaque yiyaĝanalo, ja yec'ate'n gaa'me 'lonataqa jo'ne joote yauote jogaa'me. 
ROM.9.12	Qa'a Dios yaqataĝanec ca'li jadi'me Rebeca: “Ñe'me 'yaĝaic lelatac qomle ñe'me lanoqolec najoya'ñiguet.” 
ROM.9.13	Nach'eda ena'am ga'me joote qoyediñe joca'li 'me enaac: “Joqopita ñe'me Jacob qama'le ja ena'am ñe'me Esaú.”
ROM.9.14	¿Qo'li chiyaqayi da'me dojo' jenaqapega ta'le ja chimaqachiñe ñe'me Dios? ¡Qa'ejo' ja naq'aeta! 
ROM.9.15	Qa'a ca'li Dios enapega di'me Moisés: “'Uo da'me yoyaĝanataĝanaĝac ga'me tachigui yeuel, nataq'aen jichoĝoden ga'me jo'ne jen tachigui da'me yichoĝodenataĝanaĝac.” 
ROM.9.16	Chane'eja ja naqaega chiyaqayi ga'me jiyaĝaua yepaquetapega uotaĝa 'nañaĝatetac, dite da'me naqaeñe ñe'me Dios da'me yichoĝoden joga'me.
ROM.9.17	Qa'a gaa'me nedii's ñe'me Dios ca'li enapega ñe'me lejaliaĝane'j jogaa'me Egipto laje'pi: “Am je'etem da'me am jaliaĝanec qaedi am chiyaqayi da'me jaloĝon da'me yañoqotaĝanaĝac, nataq'aen qaedi yema jena'me aleua jayem qoyateton.” 
ROM.9.18	Qama'le naq'aeta da'me Dios yichoĝoden ga'me jo'ne jetaque yichoĝoden, qama'le nach'e ena'am 'yañaqatet ga'me lauel ga'me jo'ne yepaquetapega da'me ja yadamiaĝata.
ROM.9.19	Uotaĝa jayem auenapega da'me aueetojo': “Qom naq'aeta, ¿jach'e ga'me jiyaĝaua yaqanatet da'me yepoleguelegue ñe'me Dios, da'me qaya'te yaqanatet ta'le deloyet da'me loequenataĝanaĝac?” 
ROM.9.20	Qalaĝaja da'me am jiyaĝaua, ¿jach'e am qaedi analoqoten ñe'me Dios? ¿Qo'li jaga'me naco'na 'me chiyaqayi ga'me aleua enapega ga'me jo'ne ye'et: “¿Toqoch'e a'uetec da'me 'yoyaĝac da'me jayem aue'et?”? 
ROM.9.21	Ñe'me 'yoĝon jaga'me naco'na mach'e yayaten ga'me 'yetec ga'me jenal, qama'le nach'ega ga'me jenal yachiyoĝotayi jaga'me naco'na jo'ne qoyen lae't ga'me ni'yoĝodic qama'le laqaya qoyen lae't gamachaqaega.
ROM.9.22	Ñe'me Dios jetaque di'yoq q'aen da'me ya'uo ga'me le'uaĝanaĝanaĝac, nataq'aen yaloĝon da'me lañoqotaĝanaĝac, jalcote da'me neualaĝae'to nataq'aen loyaĝanate'tape jogaa'me jo'ne ta'tegueta da'me qoyamaĝadoue ga'me ne'uaĝanague'j choqoda'me taida'ague da'me lejomaĝa'j. 
ROM.9.23	Nach'eda naq'aeta da'me jetaque qo'mi yaloĝonalo da'me let'adaic 'lonaĝac joñe'me, qa'a qo'mi yichoĝode'n nataq'aen 'uaeñe da'me qo'mi yiyamaĝateta'ajalo qaedi ñetauanaqa'uo da'me 'lonaĝac. 
ROM.9.24	Naq'aeta da'me Dios qo'mi yiyaĝanalo, uo'oe gaa'me chiyaqauelo joga'me judiopi qama'le gaa'me laqaya' chiyaqauelo joga'me jo'ne ja judiopi. 
ROM.9.25	Naq'aeta ga'me 'yaĝatetac jaga'me nede 'me ledii's di'me Oseas:
ROM.9.25	“Jogaa'me jo'ne ja yalaqapi, nayi male jiyaĝanalo yalaqapi.
ROM.9.25	Jaga'me ja joqopita ca'li, nayi male jiyaĝana jauotec.
ROM.9.26	Nataq'aen ga'me ua'a ca'li qo'enapega:
ROM.9.26	«Ami ja ami 'te yalaqapi,»
ROM.9.26	nach'ega ua'a da'me qoyiyaĝanaĝatapeque c'oqo'te ñe'me Dios 'me jalchi'ena nec'aletaye.”
ROM.9.27	Qama'le gaa'me israelpi, ca'li enapegalo ñe'me Isaías, enaac:
ROM.9.27	“Mate mane'e qayoĝode' gaa'me c'oqo'tepi di'me Israel
ROM.9.27	ena'am ga'me pogaĝanaĝa ga'me ñache lae,
ROM.9.27	jalgate' gaa'me ja lama'y jogaa'me yovidedalegue da'me lec'alaĝa'j qomle.
ROM.9.28	Qa'a yataqachiñe ja cop'a qomle ñe'me Jaliaĝanec yepaquichiguilo daa'me 'laqataqa
ROM.9.28	jo'ne joote 'yaediñi ca'li,
ROM.9.28	qama'le yepaquichiguilo yema jena'me aleua.”
ROM.9.29	Nach'edi Isaías joote 'yaĝatetac ca'li:
ROM.9.29	“Ta'le ñe'me Jaliaĝanec 'me napacalegue ena'uac
ROM.9.29	ja en 'te noque'tac gaa'me qadolelaĝaiquipi,
ROM.9.29	nayi taqama'le jenaqa'am di'me Sodoma nataq'aen Gomorra.”
ROM.9.30	Qama'le da'me dojo', ¿jach'e ga'me jenaqaac? Da'me chiyaqayi da'me nepe'e, Dios e'n yataqatelo'te q'ae'n joga'me ja judiopi, jo'ne ja yelotedaque ga'me chimaqachiñe. 
ROM.9.31	Mate mane'e joga'me Israel c'oqo'tepi jetaque yachiyoĝotedalegue gaa'me namaĝajoĝonaĝaco da'me yachimadichidiñe, qalaĝaja ja yaqanate't. 
ROM.9.32	¿Te'ena't? Qa'a ja yachiyoĝotedalegue da'me lepe'e', dite gaa'me mach'e 'lonataqa. Qo'che' poguelaĝatot ga'me “qa' jo'ne napoguelaĝanaĝat,” 
ROM.9.33	jo'ne nach'ega 'yaĝatetac naa'me nedii's, eet'oi:
ROM.9.33	“Jayem jana'ña di'me Sión ga'me qa' t'adaic,
ROM.9.33	nach'ega qa' jo'ne poguelaĝatot qomle.
ROM.9.33	Ga'me jo'ne p'iya'a joñe'me
ROM.9.33	qama'le ja qoyoqovitac joga'me.”
ROM.10.1	Ami yaqaya'olqa, da'me lamaic jena'me yeuel nataq'aen daa'me ñetamenaĝaco nale jajelaĝanot ñe'me Dios qaedi ga'me Israel c'oqo'tepi yovidalegue da'me lec'alaĝa'j. 
ROM.10.2	Da'me ami jotaua'n, yataqata jayaten da'me ami jalcote 'uo da'me adamaiqui ta'le a'uonataĝañiuo'o joñe'me Dios; jaldata da'me dojo' adamaiqui ja chiyoqotelegue da'me yataqatelegue natetonaĝanaĝac. 
ROM.10.3	Qa'a ja auatetoñiyeguet da'me nach'eñe naqaeñe ñe'me Dios da'me e'n yataqatelo'te gaa'me jiyaĝa'u, qama'te aueñetapela't mach'e ami yataqatelo'te. Qama'le naq'aeta da'me ja uetedo'ot da'me jo'ne joote Dios 'yaeñi qaedi qo'mi yataqatelo'te q'ae'n. 
ROM.10.4	Qa'a daa'me namaĝajoĝonaĝaco mach'e loiquiaqa'yaĝac da'me yovita ñe'me Cristo, qama'le naq'aeta da'me ena'uaque qom 'uo da'me lepe'e' yaqanate't da'me yataqatelo'te q'ae'n.
ROM.10.5	Da'me chimaqachiñe 'me chiyoqotelegue da'me namaĝajoĝonaĝaco, Moisés yediñe da'me dojo': “Ga'me jiyaĝaua jo'ne que'teguelo daa'me namaĝajoĝonaĝaco chiyaqayi da'me 'loyaĝac daa'me.” 
ROM.10.6	Da'me yataqatelegue jo'ne chiyoqotelegue da'me nepe'e, qo'eet'oi: “Ena'te eetojo' ga'me adelnataĝac: «¿Jach'e ga'me yaqanatet ta'le yec'adije'ma di'me piyem?»” Dojo' aue'tem da'me qaedi Cristo nenochiñe. 
ROM.10.7	“Uotaĝa: «¿Jach'e ga'me yaqanatet da'me ta'ñgui ga'me qaya'ñgui?»” Dojo' aue'tem da'me qaedi Cristo nec'adijeguem chiyaqauelo gaa'me napa'lpi.
ROM.10.8	Chane'eja, ¿jach'e ga'me eeta da'me 'yaĝatetac? “Da'me 'naqatac am davi'teguet, na'me anedegaĝat nataq'aen na'me adelnataĝac.” Jenjo' 'naqatac nach'eda 'yaĝatetac da'me nepe'e jo'ne japaĝaguenataĝanaĝac. 
ROM.10.9	Ta'le na'me anedegaĝat yatetoneguet da'me Jesús mach'e Jaliaĝanec, nataq'aen na'me adelnataĝac p'iya'a da'me Dios 'niyelaĝachijeguem, male auovidalegue da'me nec'alaqataĝanaĝac. 
ROM.10.10	Qa'a da'me nelnataĝac 'uo da'me lepe'e qaedi yovidalegue da'me lec'alaĝac, nataq'aen naa'me qanedegaqa'te yechoĝo't ñe'me Jesucristo qaedi jovidaqalegue da'me qadec'alaĝac.
ROM.10.11	Naa'me nedii's eet'oi: “Ga'me jo'ne p'iya'a joñe'me, ja qoyoqovitac joga'me.” 
ROM.10.12	Ga'me judiopi le'ec ja napacalegue ga'me ja judiopi le'ec, qa'a nach'eñe ñe'me Jaliaĝanec nataq'aen lejaliaĝane'j ena'uac jogaa'me, nataq'aen ja jematatapeguem da'me 'uo ga'me yanem ga'me jo'ne 'yaĝatetac joñe'me. 
ROM.10.13	Qa'a nach'eda dojo' jo'ne 'yaĝatetac: “Ena'uaque gaa'me jo'ne 'yaĝatetedac da'me lenaĝat ñe'me Jaliaĝanec, yovidedalegue da'me qonec'alaĝatedegue.” 
ROM.10.14	Qalaĝaja ¿teua'atoqo' 'yaĝatetedac, qom ja p'iida'a joñe'me? Nataq'aen ¿teua'atoqo' p'iida'a joñe'me, qom ja domachita da'me qo'yaĝatetac joñe'me? Nataq'aen ¿teua'atoqo' domachita, qom qaya'te ga'me jo'ne 'yaĝatetapema da'me 'naqataĝanaĝac? 
ROM.10.15	Nataq'aen ¿teua'atoqo' 'yaĝatetedac da'me 'naqataĝanaĝac, qom ja namaĝa's? Nataq'aeta 'yaĝatetac naa'me nedii's jo'ne qoyedidiñe ca'li: “¡Da'me lovidaĝac ga'me yachitac da'me onaĝaic nep'iquinataĝanaĝac, yataqachiñe 'uo da'me li'yoĝodic!”
ROM.10.16	Qalaĝaja ja ena'uaque yacoteguet da'me onaĝaic 'naqataĝanaĝac. Ena'am da'me Isaías 'yaĝatetac: “Jaliaĝanec, ¿jach'e ga'me 'yamaqaten da'me domachiya ga'me qat'aqataĝanaĝac?” 
ROM.10.17	Chane'eja da'me niyiñe da'me nepe'e yajouaĝat da'me qodomachiya da'me 'naqataĝanaĝac, qama'le da'me 'naqataĝanaĝac chiyoĝoguet daa'me 'laqataqa ñe'me Cristo.
ROM.10.18	Qalaĝaja, jayem 'uo da'me yachimaqataĝanaĝac: ¿ja domachita jeele da'me 'naqataĝanaĝac? ¡Qa'ejo' domachita! Qa'a naa'me nedii's eet'oi:
ROM.10.18	“Daa'me lejamaqa' jogaa'me
ROM.10.18	nelagaĝatelegue yema jena'me aleua;
ROM.10.18	chayovida'alo gaa'me p'atedegue lael jena'me aleua,
ROM.10.18	yovida'alo daa'me 'laqataqa.”
ROM.10.19	Qama'le yitaĝa ja'uo yachimaqataĝanaĝac: ¿jeele gaa'me Israel c'oqo'tepi, qaya ga'me letadenataĝanaĝa'j joona joca'li? Cha'li je'uauaĝañe da'me dojo', Moisés enaac:
ROM.10.19	“Jayem ami janema da'me 'uo ga'me anetotaĝaqui
ROM.10.19	qom auañiya ga'me noic 'me ja yalaqapi.
ROM.10.19	Ami je'etema da'me aualemataitapega ga'me noic jo'ne ja jetaque tadenataĝan.”
ROM.10.20	Ua'edi, Isaías lichiquetelegue enaac:
ROM.10.20	“Jogaa'me jo'ne ja jayem 'te yelotedaque,
ROM.10.20	jayem yauata.
ROM.10.20	Qama'le ñaloĝonegueta gaa'me
ROM.10.20	jo'ne ja jayem 'te nataĝatedaque.”
ROM.10.21	Qama'le da'me taya'a da'me 'laqatac jogaa'me Israel c'oqo'tepi, Isaías enaac:
ROM.10.21	“Yema ga'me nolo' jachetalo'te naa'me youa'
ROM.10.21	ga'me noic jo'ne ja jayem 'te yoqo'cha nataq'aen ja damita.”
ROM.11.1	Nayi 'uo ga'me yenataĝanaĝac: ¿Jeele ñe'me Dios yegue'm joga'me lec'oqo'tepi? ¡Qa'ejo' ja naq'aeta! Jayem mach'e jachiyaqaue gaa'me israelpi, lolelaĝaiquipi di'me Abraham nataq'aen ga'me niyaqa'ya lec'oqo'tepi di'me Benjamín. 
ROM.11.2	Chiyoqochiñe joca'li 'uaechiñe, Dios yaconegueta ga'me Israel c'oqo'tepi da'me lec'oqo'tolqa; qama'le nayi ja de'uotapegueta.
ROM.11.2	¿Qo'li ja auayachiñe ga'me lediijec di'me Dios 'laqataĝanaĝanec Elías? Queda'me 'uo da'me netamenaĝac ca'li netamenot ñe'me Dios, daloĝonaĝataĝalo'te ga'me Israel c'oqo'tepi, enaac: 
ROM.11.3	“Jaliaĝanec, qoyala't dia'me at'aqataĝanaĝanaqa nataq'aen qonolaĝachiñe naa'me nec'atoĝonaĝala'te; jaldata jayem 'uo da'me 'yoyaĝac, nataq'aen nach'e ena'am jetaque jayem qoyalat.” 
ROM.11.4	Qalaĝaja Dios 'yateguet: “Jayem jeyotetapegue'galo ga'me siete mil jiyaĝadipi jo'ne ja yejoidi'ñejopa naa'me leliquetel ñe'me qop'iya'a Baal.”
ROM.11.5	Chane'eja nach'eda naq'aeta, nayi 'uo jaleca noque'tac jo'ne chiyaqayi da'me lichoĝodenataĝanaĝac ñe'me Dios: uo'oe gaa'me liquiyaqa. 
ROM.11.6	Qama'le qom naqaeda da'me Dios lichoĝodenataĝanaĝac jo'ne chiyaqayi, male ja naqaegaua gaa'me 'nonataqa ta'le chiyaqayi, qa'a ta'le naq'aeta da'me lichoĝodenataĝanaĝac, ja nichoĝodenataĝanaĝac.
ROM.11.7	Chane'eja ¿je'te eeta? Jogaa'me Israel c'oqo'tepi ja naqachidiñe ga'me jo'ne yelotedaque, qalaĝaja jogaa'me Dios liquiyaqa qamqa'me naqaegaua naqachidiñe. Jogaa'me laqaya' ja qoyadamiaĝate'. 
ROM.11.8	Naq'aeta 'yaĝatetac naa'me nedii's:
ROM.11.8	“Dios 'yetema naa'me lepaqa'li da'me ja nometeguet da'me lelnataĝa'j,
ROM.11.8	qama'le nach'eda naq'aeta da'me 'loyaĝa'j
ROM.11.8	chayovida'a jena'me jenjo' nolo';
ROM.11.8	yanema gaa'me 'lae'te jo'ne ja dauanaĝa'n
ROM.11.8	nataq'aen lequetela laco jo'ne ja domachiya'ape.”
ROM.11.9	Nach'e ena'am David enaac:
ROM.11.9	“'Noota qom nale yauote leualaĝayaĝa'j
ROM.11.9	taya'a ga'me napogoĝoqui qama'le yejomapiyelo,
ROM.11.9	qaedi poguelaĝa'n qama'le qoya'uo da'me ne'uaĝanague'j.
ROM.11.10	'Noota qom qoyapadelo'te naa'me 'lae'te
ROM.11.10	qama'le ja dauanaĝa'n.
ROM.11.10	'Noota qom naa'me lapalatetadi' nale'en da'me qoyeloĝolo'te.”
ROM.11.11	Nayi jachimaqataĝan: ¿Jeele joga'me judiopi da'me poguelaĝa'n, nedo'ta't da'me ja yitaĝa ñidijeguem? ¡Aja'y, ja naq'aeta! Dite da'me ja yoqochi'y joga'me judiopi, laqaya' yaqanate't da'me yovidalegue da'me nec'alaqataĝanaĝac, qaedi ga'me Israel c'oqo'te male netotapiye'ajalo. 
ROM.11.12	Chane'eja qom da'me poguelaĝa'n nataq'aen da'me lapaenaĝanaĝa'j joga'me judiopi, yelo'teguet da'me lecochaĝanaĝana da'me nachiquiyaĝac yema jena'me aleua, jogaa'me jo'ne ja judiopi, ¡male joote ena'am ta'le jelaqa'a qom yovita da'me yataqachiñe loiquiaqa' qom qoyapetena't!
ROM.11.13	Qalaĝaja 'uo ga'tae'me jetaque ami ja'aĝatema, jo'ne ja ami 'te judiopi laje'pi, jo'ne Dios jayem yamaĝalo gaa'me ja judiopi, 'uo da'me let'adaic yauo'chi jenjo' 'yonatac. 
ROM.11.14	Jepaquetapega ta'le uo'oe gaa'me mach'e 'yachaqadiaĝa'u nometeguet da'me netotaĝa'j jouaĝat ami, qaedi naq'aeta da'me jaueguelo da'me lec'alaĝa'j. 
ROM.11.15	Qa'a qom da'me qoyemaĝaeta ga'me judiopi chiyaqayi da'me qonauela'ajalo joga'me aleua laje'pi da'me 'viyelaĝatot joñe'me Dios, ¿Qo'li ja nauela'ajalo gaa'me jo'ne qoyaconegueta? ¡Ja ch'e jaleca da'me 'lonaĝa'j qomle gaa'me jo'ne joote yele'u!
ROM.11.16	Qa'a qom joote qoyanot ñe'me Dios jaga'me 'uaeñe pan 'me qochiyoĝotaue joga'me nonañejec, qama'le nach'e ena'am yema joga'me nonañejec qoyen ja 'nalegue qa'a male loĝot joñe'me. Nataq'aen qom ga'me pata' jaga'me epaq joote qoyanot ñe'me Dios, qama'le nach'e ena'am yemeda gaa'me lepeel male loqo'te joñe'me.
ROM.11.17	Jaga'me epaq jo'ne olivo, nach'ena 'me yelo'tegueta jena'me judiopi, tayapiye uo'oe gaa'me qoyichaĝadegue gaa'me lepeel, qama'le ga'me chiyaqa'ña qoyejechi'ñeguet jaga'me olivo 'me viaĝaje, jo'ne mach'e am. Naq'aeta da'me maqachaĝa anetauana'uo ga'me onolec pata', nataq'aen nach'eda da'me 'loyaĝac jaga'me olivo. 
ROM.11.18	Qalaĝaja ena'te ani'yoĝodela't, a'uota'tape gaa'me chiyoqochiñe nepeel. Qom naq'aeta aua'uo, anetouetac da'me ja naqa'am da'me auen 'nañaĝañi q'aen ga'me pata', dite da'me nach'ega ga'me pata' jo'ne am 'nañaĝachiñe q'aen.
ROM.11.19	Uotaĝa auenaac: “Eja, qalaĝaja uo'oe gaa'me qoyichaĝadegue qaedi jayem qoyejetoue jaga'me Olivo.” 
ROM.11.20	'Noota da'me auenaac, qalaĝaja qoyichaĝadegue qa'a qaya'te lepi'iyaĝa'j, qama'le am onetaye jaga'me qa'a jaldata da'me 'uo da'me adepe'e. Chane'eja ena'te ani'yoĝodela't, dite da'me 'noota qom at'oiyapega. 
ROM.11.21	Qa'a qom Dios ja yichoĝode'n ca'li gaa'me lepeel, qama'le nach'e ena'am am ja am 'te yichoĝoden qomle.
ROM.11.22	Chane'eja auec'aten: yataqachiñe 'noota ñe'me Dios, mate mane'e yataqachiñe ja damitelegue. Chane'eja ca'li uo'oe gaa'me e'n 'uaĝadiñe, qalaĝaja da'me am yataqata am yichoĝoden. Qalaĝaja 'noota qom nach'e eta't da'me at'oyaĝac uetaue da'me lichoĝodenataĝanaĝac joñe'me, qa'a qom ja naq'aeta nach'e ena'am am qoyichaĝaye qomle.
ROM.11.23	Da'me laqaya, qom ga'me judiopi yegue'm da'me loqoleguetaĝanaĝa'j, yitaĝa qoyen nejetedoue; qa'a Dios 'uo da'me lañoqotaĝanaĝac qaedi yitaĝa 'yiyelaĝatedeuo qama'le nejetedoue. 
ROM.11.24	Qa'a qom am, jo'ne yataqachiñe at'oyaĝac da'me am Olivo 'me viaĝajec am qoyichaĝaye ca'li nataq'aen am qoyejetoue da'me ja yataqachiñe at'oyaĝac jaga'me olivo 'me 'noota, qama'le ¿qo'li ja p'ajaye joga'me judiopi, da'me naqaegaua chiyoqochiñe lepeel jaga'me olivo 'me 'noota, da'me yitaĝa qo'viyelaĝalegue nejetedoue q'ae'n jaga'me olivo 'me chiyoqodayi?
ROM.11.25	Ami yaqaya'olqa, jepaquetapega ta'le ami auayachiñe da'me yoequenataĝanaĝac 'me ja yaloĝonapiye't ñe'me Dios; qaedi ja a'naĝachitapela't ami yatenaĝanaĝayaqa; joga'me Israel c'oqo'tepi ja yemeda jogaa'me ta'le ja damite', ch'e lae jogaa'me, qalaĝaja jaldata qom ena'uaque yenoĝodeuo jogaa'me jo'ne ja Israel c'oqo'tepi. 
ROM.11.26	Qom yepacalegue da'me dojo', ena'uaque joga'me Israel c'oqo'tepi yovidalegue da'me nec'alaqataĝanaĝac, qa'a naa'me nedii's eet'oi:
ROM.11.26	“Ñe'me dec'alaqataĝanaĝac chiyoĝogue di'me Sión,
ROM.11.26	qama'le chiyoĝotaue da'me ja no'en
ROM.11.26	ñe'me Jacob da'me yiyota'a.
ROM.11.27	Qama'le naqaena jena'me niyamaĝac jo'ne janema jogaa'me
ROM.11.27	qom jegue'm gaa'me loecopi.”
ROM.11.28	Qama'le da'me dojo' onaĝaic 'naqataĝanaĝac, joga'me judiopi qoyanetayelo da'me lauteua ñe'me Dios da'me qoya'uo adedaqadi' ami; qalaĝaja Dios maliaĝa noqopitalo jogaa'me, qa'a liquiyaqa dia'me chiyoĝogueta jogaa'me. 
ROM.11.29	Qa'a ga'me jo'ne Dios yanegue, ja yitaĝa doĝotaĝanec, uotaĝa ta'le 'yiyelaĝat da'me liyaĝanaĝac.
ROM.11.30	Gaa'me noloqo'ote 'me yenoĝodegue joca'li, ja auauoyi ga'me yepaquetapega ñe'me Dios, qa'a ja auoqochiiya. Qalaĝaja nayi jogaa'me judiopi, queda'me ja yoqochideta joñe'me, male Dios ami yichoĝode'n. 
ROM.11.31	Qama'le naq'aeta da'me dojo', jogaa'me ja yoqochideta nayi, qalaĝaja naqaeda qaedi Dios ami yichoĝode'n, nataq'aen qaedi nayi nach'e ena'am Dios yichoĝode'n jogaa'me. 
ROM.11.32	Qa'a ñe'me Dios ena'uaque 'nañaĝateque jogaa'me chaqaedi da'me ja yoqochideta joñe'me, qaedi qaya'te yiyota'a da'me ena'uaque yichoĝode'n.
ROM.11.33	¡Yataqachiñe qaya'ñgui da'me leuoyaĝac ñe'me Dios, nataq'aen da'me layatenaĝanaĝac nataq'aen da'me latetonaĝanaĝac! Qaya'te yaqanatet da'me doqotenaĝanec naa'me yauapiye, uotaĝa ta'le qoyovita da'me qoyayate'n naa'me ladico. 
ROM.11.34	Qa'a:
ROM.11.34	“¿Jach'e jogamaĝa yayaten da'me lauelyaĝac ñe'me Jaliaĝanec?
ROM.11.34	¿Jach'e ga'me yaqanatet ta'le noqotena joñe'me?
ROM.11.35	¿Jach'e ga'me yaqanatet da'me 'uo ga'me 'nataĝanaĝanec
ROM.11.35	qaedi ua'edi yitaĝa 'yiyelaĝateguet?”
ROM.11.36	Qa'a ena'uaque gaa'me di'yo't 'me uo'oe mach'e chiyoqodo'ot ñe'me Dios, di'yo't jogaa'me qa'a 'ye't joñe'me, nataq'aen mach'e loqo'te joñe'me. ¡'Noota qom nach'e eta't qo'nonaĝachigui joñe'me Dios! Jaja'a. Nach'e naq'aeta da'me dojo'.
ROM.12.1	Chane'eja, ami yaqaya'olqa, yajouaĝat da'me lichoĝodenataĝanaĝac ñe'me Dios, ami ñachoĝodenouelo da'me 'noota qom mach'e ami auec'achiya joñe'me Dios ena'am ta'le najaqajec jo'ne nec'aletaye, ja 'nalegue jo'ne jama ga'me laetayaĝac 'me qoyanem ñe'me Dios. Naqaena jena'me 'nemaĝac 'me yataqatelegue auañem joñe'me. 
ROM.12.2	Male ena'te oqui'taguelo gaa'me mach'e yepaquetapegalo naa'me noloqo'ote jo'ne ovitauelo; dite da'me auadalaĝachi' gaa'me adelnataĝacodi' qaedi naqaedi da'me dalaĝaic da'me adajoĝoqui qama'le auovidiya'a da'me male auatetoñi da'me loequenataĝanaĝac ñe'me Dios, dojo' yelo'teguet ga'me jo'ne 'noota, gaa'me jo'ne adiyamaĝaqui, ga'me jo'ne yataqatelegue.
ROM.12.3	Chiyaqayi da'me lichoĝodenataĝanaĝac ñe'me Dios, 'uo da'me 'ñelopaguec jo'ne jayem qoyamaĝalegue, da'me ami ja'aĝatema da'me 'noota qom qaya'te gamachaqaega mach'e nenatetapela't napacalegue ga'me jo'ne nalo'taguet da'me uenate'ta. 'Noota da'me onolqa'tape ja yaguegue ga'me nelnataĝac da'me nenatetapela't, nalo'taguet q'aen ga'me mach'e Dios en nemeyaĝac 'uaĝayet q'aen da'me lepe'e. 
ROM.12.4	Qa'a naq'aeta da'me onolec ga'me qadapachidiyaĝac qayoĝode' gaa'me qadajouaĝaje'te, nataq'aen ja yemeda gaa'me qadoĝoje'te yemeda'ague da'me lajoĝo'j, 
ROM.12.5	qama'le naq'aeta da'me nach'e ena'am qo'mi, mate mane'e qo'mi qayoĝode', qademaye ga'me onolec napat mach'e Cristo, nataq'aen onolqa'tape qo'mi joqotaĝaguet ena'am ta'le qademaye ga'me onolec napat.
ROM.12.6	Qa'a da'me lichoĝodenataĝanaĝac ñe'me Dios mach'e chiyoqochigui da'me qo'mi qoyanema yodapecache q'aen ga'me qanemeyaĝac, naq'aeta ga'me jo'ne ñe'me naloqotenaĝa'teguet onolqa'tape. Chane'eja qom Dios qo'mi yanema da'me qo'mi 'laqataĝanaĝanaqa qama'le ja'aĝataqatac qom naq'aeta da'me qadepe'e jo'ne qo'mi uetauelo. 
ROM.12.7	Qom qo'mi yanema da'me qaneme da'me yecochaĝalo gaa'me qadaqaya', jeyamaĝataqatac da'me je'etaq. Ga'me jo'ne qoyanem da'me ch'e nemeyaĝac da'me qaedi dapaĝaguenataĝan, 'noota qom yalemaqa'teguet da'me lapaĝaguenataĝanaĝac. 
ROM.12.8	Ga'me jo'ne qoyanem da'me qoyen nemeyaĝac qaedi 'yañaqate'tape ga'me laqaya, 'noota qom yalemaqa'teguet da'me 'yañaqate'tape joga'me. Ga'me jo'ne 'uo ga'me yanegue, 'noota qom ja jematatac da'me ya'uo; ga'me jo'ne da'me 'nonatac jo'ne qayoĝode' gaa'me yelapelo'te, 'noota qom netela da'me ye'et da'me 'nelopaguec; ga'me jo'ne lecochiyalo jogaa'me choĝodayaqolqa, 'noota qom matac da'me ye'et da'me dojo'.
ROM.12.9	'Noota qom qaya'te lale'gue da'me onolqa'tape anoqopichiyapega't. A'uoitapeguet joda'me ja no'en nataq'aen anaviquila't joda'me 'noota. 
ROM.12.10	Ena'am da'me mach'e adanogaĝa'u gaa'me adaqayadi' da'me yataqachiñe adoqopichiyalo, 'uo da'me auepaquitapegalo nale nataq'aen nach'e eta't auaquiya ga'me adaqaya.
ROM.12.11	'Noota qom a'nañaĝachi, ena'te ami choĝolaĝayaqa nataq'aen a'uonataĝañiuo'o ñe'me Jaliaĝanec auomachiya naa'me adai'lidi'.
ROM.12.12	Ami made'tape nale qa'a 'uo da'me adajoĝonataĝanaĝaqui 'me ami uetauelo; 'noota qom auacoñiyeguet da'me at'añaĝaqui nale uo'oe gaa'me adachoĝodequi; ena'te anaĝañiyañi da'me anetamenaĝaqui.
ROM.12.13	Gaa'me louenaĝanaĝaco gaa'me Dios lec'oqo'tepi 'me ja 'nalo'te, 'noota qom anaviquila't; a'nonaĝachiyeguilo gaa'me jo'ne ami dejapichiyalo.
ROM.12.14	Gaa'me jo'ne ami yecaa'tape 'noota qom avichoĝodeñi'. Auachiyalo'te da'me 'noota nataq'aen ena'te auejoueñi'tape.
ROM.12.15	Nale ovi'tajopa gaa'me jo'ne made'tape, nach'e ena'am 'noota qom ami made'tape, nataq'aen gaa'me noye'tape, nach'e ena'am ami anoyeñitac nale.
ROM.12.16	'Noota qom onolqa'tape ami adaloi'ta't qaya'te neyota'ya. Ena'te ami 'yoĝodenaĝayaqa, dite da'me aueñe'tem da'me adaloyetapegueta joga'me jo'ne jaleca da'me letadenataĝanaĝac. Ena'te aueñetapela't ami yatenaĝanaĝayaqa.
ROM.12.17	Ena'te gamachaqaega a'viyelaĝachiyeguet da'me ja no'en. Anepogoĝoiñiyapega da'me nach'e eta't a'vichi da'me 'noota nale auajoyiya'agueta gaa'me adaqayadi'. 
ROM.12.18	Qom maqachaĝa ja qalaq ga'me adaloi'taguet da'me auañema gaa'me adaqayadi', auauoyi ga'me maqachaĝa yaqanate't qaedi onolqa'tape uetedaue da'me 'lemaĝa'j. 
ROM.12.19	Ami yaqaya'olqa, ena'te mach'e ami a'vichi da'me 'uo ga'me adividi, dite da'me auomachiya'a da'me naqaeñe ñe'me Dios ya'uo da'me ne'uaĝanaguec; qa'a naa'me nedii's eet'oi: “Naqayem yoĝot da'me ja'uo adividi; naqayem jejeten, naqaeda enaac ñe'me Jaliaĝanec.” 
ROM.12.20	Dojo' nach'e ena'am: “Qom yoqouat ga'me adauteua, auanem ga'me yalic; nataq'aen yelinquip, auanem ga'me laiquip; qom naq'aeta da'me aua'uo qama'le auen nepocoĝolegue da'me lajoĝoc joga'me. 
ROM.12.21	Ja auajeta da'me am nomat ga'me ja no'en. Ja naq'aeta, dite da'me anomat ga'me ja no'en auedolegue da'me chimaqachiñe.
ROM.13.1	'Noota qom ñajenaĝagueta gaa'me jo'ne qo'mi nejaliaĝatelo'te qa'a eja Dios lamaĝa's; qaya'te nejaliaĝa jo'ne ja chiyaqayi ñe'me Dios. 
ROM.13.2	Qama'le jogaa'me ja yoqocha'alo naa'me jaliaĝanaqa, nach'egaua nautetedapega joga'me lamaĝajoĝonaĝac ñe'me Dios, nataq'aen gaa'me nauteta joñe'me Dios yataqata 'uo qomle ga'me ne'uaĝanague'j. 
ROM.13.3	Qa'a naa'me jaliaĝanaqa ja eetedapega yoqochoqote't jogaa'me 'yetedac ga'me chimaqachidiñe daa'me 'noote', dite jogaa'me ja no'en joda'me 'yetedac. Qama'le da'me ami qom ja jetaque at'oyiya jonaa'me jaliaĝanaqa, 'noota ta'le aniyamaĝachela't qaedi naa'me jaliaĝanaqa yataqata ami yiyamaĝade'n. 
ROM.13.4	Qa'a naa'me naajo' nataq'aen da'me t'onataĝatedape'uo joñe'me Dios, nataq'aen male yaqanatet da'me ami lecochiyalo, qalaĝaja qom ja no'en joga'me auauoyi, qama'le eja at'oiya'aguet qa'a na'me ledaĝanaĝat ja ch'e lequi'i, nataq'aen naajo' t'onataĝatedape'uo joñe'me Dios, qama'le yaqanate't da'me yauote da'me ne'uaĝanague'j jogaa'me chiyoĝo's. 
ROM.13.5	Chane'eja 'noota qom auoqochiiyalo jogaa'me jaliaĝanaqa, qa'a nach'ena jena'me jenjo' yataqata naq'aeta da'me qadajoĝoc, nataq'aen qaedi ja ami 'te qoye'uaĝa'n.
ROM.13.6	Chane'eja queda'me yataqata t'onataĝatedape'uo joñe'me Dios naajo' jaliaĝanaqa nataq'aen mach'e 'yetedac joga'me qoyen 'lonatac, 'noota qom auejechiñe nale ami qoyajela'y na'me oñita'ña. 
ROM.13.7	Qama'le 'noota da'me auejechiñe onolqa'tape nale ami qoyajela'y naa'me at'achaqachidi', a'naleua'y uotaĝa 'uo nale ga'me qonaviiñe joga'me auañiya. Qom auauoyi jenjo', male yataqata ami qo'yamaqate'n. 
ROM.13.8	Ja 'noota qom 'uo joga'me anep'iyaĝaua dite da'me aueñi anep'iyaĝaiqui da'me 'uo da'me adoqopich'ii, qa'a joga'me noqopitalo yemeda jogaa'me laqaya' joote yataqata quetede'egue da'me ya'uo naajo' namaĝajoĝonaĝaco. 
ROM.13.9	Joote uo'oe naa'me uayelo naa'me namaĝajoĝonaĝaco jo'ne eetac:
ROM.13.9	“Ena'te auepita'a jaga'me ja adoua,
ROM.13.9	Ena'te aualataĝan,
ROM.13.9	Ena'te auecachi,
ROM.13.9	Ena'te anaje'teguet da'me auepita'a joga'me ja adoĝot.”
ROM.13.9	Naa'me naajo' namaĝajoĝonaĝaco nataq'aen jogaa'me laqaya' nedii's qama'le qoyemata'a't qama'le jenjo' chiyaqayi jo'ne eetac:
ROM.13.9	“Yataqata adoqopita joga'me adaqaya, aue'tem da'me anoqopitela't nale.”
ROM.13.10	Joda'me noqopich'i qaya'te joga'me 'naĝat qama'le qom qadoqopitalo jogaa'me qadaqaya' male jauoqotac ga'me uetalegue ga'me namaĝajoĝonaĝac.
ROM.13.11	Male jouaqatauelo naa'me noloqo'ote jo'ne p'atedegue, qalaĝaja da'me ami ena'am ta'le maliaĝa a'uochetac, qalaĝaja nayi 'noota ta'le aneloyiye, qa'a male qoyoqo'ta ga'me nolo' qomle joñe'me Dios male qo'mi nec'alaĝatedegue, ja ena'am ca'li yemta jep'iyaqa joñe'me Jesús. 
ROM.13.12	Joote qo'mi nedalo'te da'me pi'yaq, yamta'le da'me nete'. Chane'eja jaĝanaĝadiñi gaa'me 'lonataqa da'me 'lalaĝa, qama'le janaĝaiñe da'me yoqochiñe, ena'am ga'me coico le'ec yaqataĝata't nale 'uo ga'me nalada't. 
ROM.13.13	'Noota qom onaĝaic nataq'aen yoqovita ga'me jauoqo queda'me jouaqaue ga'me yoqochiñe, ena'te auec'achiya ga'me neualaĝayaĝac jo'ne ja yataĝalegue, chayovida'a da'me ena'te ami taĝayaqa nataq'aen da'me ja no'en qom 'uo joga'me jetaque yejam, laqaya da'me 'noota ta'le qaya'te qadamanaĝa jo'ne ja no'en. 
ROM.13.14	Ena'te jelaqaque joga'me neloiquiaĝac, dite da'me janaĝaiñe da'me Jaliaĝanec Jesús nataq'aen ena'te ñetaqaque gaa'me aleua lamaico.
ROM.14.1	Auacoñiyeguet joga'me p'etaqadaic jo'ne ja jalcote t'añi da'me lepe'e, qalaĝaja ena'te anecotai'ye' joga'me. 
ROM.14.2	Jenjo' laloĝoiqui uo'oe jogaa'me eetedapega 'uañaĝayaqa qama'le 'yamaqate'n da'me 'noota ta'le yema yali'j ga'me yauata. Qalaĝaja joga'me qaya'te 'lañaĝac yejamaĝa't da'me yalic joga'me nanal jala. 
ROM.14.3	Qalaĝaja joga'me yaqanatet da'me yema yalic, ja 'noota ta'le ye'ue'tape jogaa'me laqaya' jo'ne qaya'te 'lañaĝa'j, qama'le nach'e ena'am joga'me yalic na'me nanal jala, ja 'noota ta'le ye'ue'tape joga'me yema yalic, qa'a joñe'me Dios nataq'aen yaconegueta, qaya'te yiyota'a. 
ROM.14.4	¿Jach'e am ta'le analoqoten joga'me adaqaya jo'ne lalemaĝajet ñe'me laqaya? Qa'a joñe'me loĝot joga'me nalemaĝajet mach'e yayaten joga'me ee'tec, uotaĝa t'onataĝan uotaĝa ja naq'aeta. Chane'eja naq'aeta joñe'me Dios, jo'ne naqaeñe onolec yaqanatet da'me 'uo joga'me lañoqotaĝanaĝac qaedi ami yataqata lecochiyalo da'me a'vichi joga'me at'onataqui. 
ROM.14.5	Yitaĝa 'uo joga'me qodaloqotenaĝana jo'ne eetac: uo'oe jogaa'me eetedapega 'uo joga'me nolo' jo'ne napacalo'te jogaa'me laqaya' nataq'aen 'uo ga'me jiyaĝaua laqaya jo'ne eetapega naa'me noloqo'ote nach'e eta'ajalo qaya'te 'loyaĝac. Chane'eja 'noota ta'le onolqa'tape mach'e yataqata e'n eja q'aen joga'me lelnataĝac. 
ROM.14.6	Joga'me jo'ne yamaqaten da'me 'uo joga'me nolo' jo'ne yataqata yiyamaĝatetac, qama'le naq'aeta da'me 'nonaĝachigui joñe'me Dios. Nach'e ena'am joga'me jo'ne yema yalic nale nataq'aen yi'yoĝoden joñe'me Dios qama'le yatem da'me lamaic joñe'me, nach'e ena'ama jogaa'me nale yejamaĝa't da'me yalic na'me nanal jala, nataq'aen yi'yoĝoden joñe'me Qadet'a Dios nataq'aen yatem joda'me netonaĝac joñe'me. 
ROM.14.7	Joda'me qat'oyaĝac chayovida'a da'me qadeleuaĝa male ja qadoqo'te, qa'a onolec joñe'me Dios yayaten ga'me ee'tec. 
ROM.14.8	Qama'le qom qanec'aletaye uotaĝa male qadeleu male yataqata qo'nonaĝachigui joñe'me Qadejaliaĝanec Jesucristo, nach'e ena'am da'me uotaĝa maliaĝa qanelotaye uotaĝa qadeleu, nach'e ena'am qo'mi loqo'te joñe'me. 
ROM.14.9	Qa'a joñe'me Jesucristo yeleu nataq'aen yitaĝa 'niyelaĝajeguem qaedi male naqaeñe joñe'me Lejaliaĝane'j jogaa'me joote yele'u nach'e ena'ama jogaa'me maliaĝa nec'aletedaye. 
ROM.14.10	Chane'eja da'me ami ja 'noota qom aueñiyapegalo jogaa'me adaqayadi' jo'ne nataq'aen p'etaqadayaqa. Ena'te a'ue'tape qa'a yema qomle da'me qo'mi male jajoqo'tot joñe'me Dios, qom 'uo ga'me naloqotenaĝanaĝac. 
ROM.14.11	Naa'me nedii's jo'ne Dios 'laqatac eet'oi:
ROM.14.11	“Yataqata jayem eja nayi da'me ñec'aletaye,
ROM.14.11	qama'le jayem qoyauana,
ROM.14.11	male yema yejoidiñe naa'me leliquetel,
ROM.14.11	nataq'aen jayem qo'nonaĝachigui.”
ROM.14.12	Chane'eja qomle da'me qo'mi male jajoqo'tot joñe'me Dios qaedi qanechoĝodetot joñe'me.
ROM.14.13	Qama'le aĝañiñi da'me auachinataĝalo'te jogaa'me adaqayadi', qa'a 'uo jo' qomle joga'me jajouaĝataq jo'ne joote p'iya'a joñe'me Cristo qama'le ya'uo loec, nataq'aen da'me p'iya'a joñe'me Dios. 
ROM.14.14	Da'me jayem, joñe'me Qadejaliaĝanec Jesús yataqata jayem yapaĝaguenec da'me qaya'te niqui'yaĝat jo'ne ja no'en. Qalaĝaja qom 'uo joga'me eetapega joga'me niqui'yaĝat ja 'noota ta'le qoyalic, qama'le eja cha'li ja yalic. 
ROM.14.15	Qom joga'me adaqayai jo'ne ja 'yamaqaten nale joga'me aualiqui, qa'a jouaĝat da'me ami ja yataqata aualoĝoñiya joda'me adoqopich'ii, qama'le uotaĝa male 'naĝat joga'me jo'ne nach'e ena'am chiyaqayi da'me yeleu joñe'me Cristo. 
ROM.14.16	Chane'eja ena'te auauoyi qomle ledaqa' da'me nojaĝac jo'ne eetapela't ja no'en joda'me onaĝaic jo'ne ami uetauelo. 
ROM.14.17	Joda'me lejaliaĝa ñe'me Dios ja qoyelo'ogue joga'me niqui'yaĝac uotaĝa joga'me qoniyomigui, nach'edata da'me yataqata qoyen p'ajaye da'me qoye'et joda'me 'noota nataq'aen da'me 'uo da'me 'nemaĝac choqoda'me namaic 'me chiyoqo'ot joñe'me Dios Lepaqal. 
ROM.14.18	Qama'le jogaa'me jo'ne naq'aeta da'me t'onataĝadeuo'o joñe'me Jesucristo, nach'egaua eja da'me male yataqata yiyamaĝade'n joñe'me Dios, nataq'aen jena'me jiyaĝadipi nach'e ena'am da'me qouatec'alo.
ROM.14.19	Chane'eja 'noota qom jelaqaque ga'me jo'ne chiyaqayi da'me 'nemaĝac nataq'aen da'me 'nañaqataĝanaĝac 'me ja qonañaĝanañi'. 
ROM.14.20	Ena'te chiyaqayi ga'me aualic da'me anolaĝachiñe da'me Dios 'lonatac. Eja yema yoqovita ga'me niqui'yaqa'tepi; qalaĝaja da'me yataqachiñe ja no'en qom ga'me jiyaĝaua chiyaqajeguem q'aen ga'me laqaya qom yec'atenec ga'me yalic. 
ROM.14.21	Chane'eja ena'te aualic ga'me lapat uotaĝa aniyomigui ga'me lataĝa nataq'aen gamachaqaega at'onatac 'me chiyaqayi da'me nejaliñe ga'me adaqaya. 
ROM.14.22	Da'me adepe'e jo'ne am ue'tajop 'noota da'me nedo'ta't da'me yalemaqa'tot ñe'me Dios. Matacolec ga'me jiyaĝaua jo'ne ja yepoleguelegue da'me mach'e lauelyaĝac da'me 'lamaqatenataĝanaĝac. 
ROM.14.23	Qalaĝaja ga'me jo'ne ch'e nache'taguet da'me 'uo ga'me yalic, qama'le qom yalic male mach'ega najouaĝatela't; qa'a ja chiyaqayi da'me lepe'e da'me yaconeguet joga'me, nataq'aen yema ga'me ja chiyaqayi da'me nepe'e nach'eda nejomaĝac.
ROM.15.1	Qo'mi jo'ne joote 'uañaĝaic da'me qadepe'e, 'noota qom jaconaĝagueta daa'me lachoĝolaĝaco gaa'me jo'ne maliaĝa ja 'uañaĝaic da'me lepi'iyaĝa'j, nataq'aen ja jelaqaque ga'me mach'e qo'mi ja'amaqatenaq. 
ROM.15.2	Ena'uaque jiyamaĝataqatac ga'me qadaqaya nataq'aen je'etaĝam ga'me liyamaĝac joga'me, nataq'aen qaedi nichiquetajeguem q'aen da'me lepe'e'. 
ROM.15.3	Qa'a nach'e naq'aeta ñe'me Cristo ja yelotaque da'me ta'le mach'e niyamaĝadela't; ja naq'aeta, dite da'me tachiguilo naa'me nedii's jo'ne joote qoyediñe ca'li, eet'oi: “Ga'me jo'ne am qoyejouenec nataq'aen da'me am qo'enapega mach'e jayem uedalegue.” 
ROM.15.4	Qa'a ena'uaque gaa'me qoyediñe joca'li gaa'me noloqo'ote 'me joote yenoĝodegue, qoyedidiñe qaedi qo'mi yapaĝague'n, qaedi chiyaqayilo jogaa'me male qanañaĝaden nataq'aen da'me qo'mi qoloyaĝanate't qaedi 'uo da'me qadeuataqataĝanaĝac. 
ROM.15.5	'Noota qom ñe'me Dios 'me chiyaqayi da'me qo'mi t'añidañe nataq'aen qo'mi loyaĝanate't ami lecochiyalo onolqa'tape da'me ami ademiyaye ga'me adelnataĝaqui, nach'e naq'aeta ñe'me Cristo Jesús, 
ROM.15.6	qaedi ena'uaque ami adaloi'ta't, da'me onolec ga'me nejamaĝa a'nonaĝachigui ñe'me Dios mach'e let'a ñe'me Qadejaliaĝanec Jesucristo.
ROM.15.7	Chane'eja 'noota qom onolqa'tape ami auacoñiyegueta gaa'me adaqayadi', nach'e naq'aeta ñe'me Cristo da'me ami yaconegueta qaedi qoyi'yoĝodetac ñe'me Dios. 
ROM.15.8	Qama'le ami ja'aqataĝanema ñe'me Cristo da'me naequena joca'li qaedi lecochiyalo joga'me judiopi qaedi yepaque'teguelo gaa'me jo'ne joote qo'yaĝatema dia'me qadet'al 'me jachiyojoĝogueta nataq'aen naq'aeta da'me yaloĝon queda'me Dios yepagaqate'tegue ga'me jo'ne yaqataĝañi 'laqatac. 
ROM.15.9	Nataq'aen naequena joca'li qaedi ga'me ja judiopi nach'e ena'am 'nonaĝachidegue joñe'me Dios, qa'a 'uo da'me lichoĝodenataĝanaĝac, naq'aeta da'me 'yaĝatetac naa'me nedii's jo'ne eet'oi:
ROM.15.9	“Qo'che' am 'ñonaĝachigui da'me jouetauelo gaa'me yodapecache jiyaĝadipi,
ROM.15.9	Nataq'aen jo'o'tape gaa'me nalaco 'me 'yaĝatetedac da'me adenaĝat.”
ROM.15.10	Yitaĝa enaac ga'me 'naqatac laqaya:
ROM.15.10	“Ami made'tapolqa nale ovitauelo joga'me Dios lec'oqo'tepi, ami jo'ne ja ami 'te judiopi.”
ROM.15.11	Qama'le yitaĝa enaac:
ROM.15.11	“¡A'nonaĝachiyegui ñe'me Jaliaĝanec, ena'uaque ami jo'ne ja judiopi,
ROM.15.11	Nataq'aen ena'uaque ami noyaqapi a'nonaĝachiyegui ñe'me Jaliaĝanec!”
ROM.15.12	Isaías nach'e ena'am yediñe da'me dojo':
ROM.15.12	“Ga'me lolelaĝai 'me chiyoĝoguet di'me Jesé yitaĝa nolelijeguem qomle,
ROM.15.12	Nach'eñe ñijeguem qomle qaedi nejaliaĝatelo'te yema ga'me noyaqapi,
ROM.15.12	Qama'le nach'eñe joñe'me dajoteda'a jogaa'me.”
ROM.15.13	'Noota qom ñe'me Dios 'me chiyaqayi da'me neuataqataĝanaĝac, ami nejaqachiguilo q'ae'n da'me ami made'tape, da'me 'nemaĝac ami uetauelo, ami jo'ne auep'iiya'a joñe'me. Nataq'aen ami yanema ga'me alidaq 'me najoĝonataĝanaĝac 'me chiyaqayi da'me 'lañaĝac ñe'me Lepaqal jo'ne ja 'nalegue.
ROM.15.14	Ami yaqaya'olqa, mach'e jayem da'me ena'am ta'le ami jela'alo da'me yataqachiñe nejaqachiguilo da'me adichoĝodenataĝanaĝaqui nataq'aen da'me adayatenaĝanaĝaqui, choqoda'me auayachiñe da'me mach'e ami anapaĝagueñiyapega't. 
ROM.15.15	Temaqaedi ja'uo jenjo' yediijec queda'me uo'oe gaa'me ami ja'aĝatema qaedi ja auapalaĝache'talo, ja'uo da'me dojo' qa'a da'me lichoĝodenataĝanaĝac ñe'me Dios jayem yamaĝalegue. 
ROM.15.16	Da'me jo'onataĝaneuo'o ñe'me Cristo Jesús qaedi 'uo da'me liyamaĝa'j ena'uaque jogaa'me jo'ne ja judiopi. Ja'aĝatetac da'me onaĝaic 'naqataĝanaĝac 'me chiyaqayi ñe'me Dios, qaedi ga'me ja judiopi nach'egaua ñe'me Dios Lepaqal ja 'nalo'te q'ae'n qama'le jano't ñe'me Dios, ena'am ga'me najaqajec nale qoyigoue 'me jama ga'me laeta.
ROM.15.17	Chane'eja da'me jo'onataĝaneuo'o ñe'me Dios nach'eñe Cristo Jesús chiyaqayi da'me ji'yoĝodetac joñe'me, 
ROM.15.18	qa'a ja ch'e yichicalegue da'me gamachaqaega ja'aĝatetac, dite da'me Cristo jayem yanem 'me jayem ch'e na'ya q'aen, qaedi ga'me ja judiopi yaqanate't da'me yoqochideta ñe'me Dios. Jauo'oe daa'me 'yaqataqa choqodaa'me 'yonataqa 'me di'yo't da'me je'et da'me dojo'. 
ROM.15.19	Qoyen uaĝayet da'me 'lañaĝac ga'me 'nanaqapi, nataq'aen gaa'me di'yo't nañoqotaĝanaĝaco, nataq'aen da'me 'lañaĝac ñe'me Dios Lepaqal. Chane'eja jachiyoqochi'ña di'me Jerusalén nataq'aen ga'me qoyode'talo noyaqapi chayovida'a Iliria. Yataqachiñe yemet'a't da'me japaĝaguenataĝanec da'me onaĝaic 'laqataĝanaĝac ñe'me Cristo. 
ROM.15.20	Qalaĝaja nach'e eta't jepaquetapega da'me japaĝaguenataĝatapec da'me onaĝaic 'naqataĝanaĝac 'me 'yaĝatetac ga'me ua'a da'me maliaĝa ja qodomachiya da'me lenaĝat ñe'me Cristo, qaedi ja joqotelegue ga'me jiyaĝaua laqaya 'lonatac. 
ROM.15.21	Dite da'me ena'am ga'me joote qoyediñe jo'ne eet'oi:
ROM.15.21	“Jogaa'me jo'ne maliaĝa ja yacoteguet da'me nep'iquinataĝanaĝac,
ROM.15.21	nach'egaua male yauata,
ROM.15.21	Nataq'aen male yayate'n joga'me jo'ne maliaĝa ja domachita
ROM.15.21	da'me qo'yaĝatetac joñe'me.”
ROM.15.22	Chane'eja dojo' 'yonatac nach'eda jayem nauequetañe nale jetaque ami jejapichiyalo. 
ROM.15.23	Qalaĝaja nayi da'me jomat da'me 'yonatac jena'me jenjo' aleua, queda'me qayoĝode' 'uoidi da'me jetaque ami jejapichiyalo, 
ROM.15.24	qomle jec'ata di'me España qama'le jepitaqatenac da'me ami jejapichiyalo. Qa'a jeetapega ami jauanalo qom jovida'aquena, qa'a uotaĝa jayem alecochiiya da'me jajoyi da'me daja' qaedi yataqata qo'mi made'tape, mate mane'e ja cop'a da'me ñauanaĝa't. 
ROM.15.25	Qalaĝaja nayi cha'li jec'ata di'me Jerusalén, qaedi jeda'alo janjo' necochaĝanaqate 'me qoyanema gaa'me qadaqaya'olqa 'me neda'ña di'me. 
ROM.15.26	Qa'a joga'me Macedonia laje'pi nataq'aen joga'me 'lachaqa't di'me Acaya onaĝaic da'me yauote da'me yemata'a't jaga'me lajaqaje' qaedi yamaĝalo jogaa'me qadaqaya'olqa jo'ne choĝodache 'me neda'ña di'me Jerusalén. 
ROM.15.27	Yataqachiñe eja onaĝaic da'me yauote dojo', mate mane'e eja 'uo da'me nep'iayaĝa'j jogaa'me, qa'a naq'aeta da'me yauote joga'me judiopi, da'me qoyapetedeuo da'me Dios lec'oĝochiyaĝac joga'me ja judiopi, qama'le chimaqachiñe da'me dachetaĝatec da'me leuoyaĝa'j qaedi lecochiyalo gaa'me p'etaqadayaqa jo'ne judiopi. 
ROM.15.28	Chane'eja qom maqachaĝa jomat da'me dojo' nataq'aen qom joote janema jana'me necochanaqate jogaa'me, qama'le jajo'tague di'me España uotaĝa ami jayoĝolo'te qaedi cada'ac ami jejapichiyalo. 
ROM.15.29	Nataq'aen jayaten da'me qom ami jejapichiyalo, ami jeda'alo da'me let'adaic lichoĝodenataĝanaĝac ñe'me Cristo.
ROM.15.30	Qalaĝaja ami ñachoĝodenouelo, ami yaqaya'olqa, qaedi jayem alecochiiya, jayem aualoĝoñilegue ñe'me Dios, qa'a ami uetauelo da'me lañoqotaĝanaĝac ñe'me Qadejaliaĝanec Jesucristo nataq'aen da'me loqopich'i ñe'me Dios Lepaqal. 
ROM.15.31	Anachoĝodeñiyot joñe'me Dios qaedi jayem yaĝa'n jogaa'me ja p'iida'a ñe'me Dios 'me neda'ña di'me Judea, nataq'aen gaa'me qadaqaya'olqa 'me neda'ña di'me Jerusalén, yataqachiñe jalcote 'noota qom yacoteguet jana'me necochaĝanaqate jo'ne jeda'alo, 
ROM.15.32	qaedi qom naq'aeta da'me loequenataĝanaĝac, qama'le qom jovida'aquena 'uo da'me yamaic da'me ami jovitalo nataq'aen 'ñomategue da'me ami jejapichiyalo. 
ROM.15.33	'Noota qom ñe'me Dios jo'ne chiyoqo'ot da'me 'nemaĝac ami uetauelo. Jaja'a, nach'e naq'aeta da'me dojo'.
ROM.16.1	Ami jaqateque jañe'me qadaqaya Febe, jañe'me yelolo'te joga'me p'etaqadaiquipi 'me neda'ña di'me Cencreas. 
ROM.16.2	'Noota qom yataqachiñe aualoyeguet, jouaĝat da'me ademii'teguet ñe'me Jaliaĝanec, nach'e naq'aeta nale da'me yauote gaa'me naqaya' jo'ne nepi'iyaĝa'u, nataq'aen alecochaĝanaĝañiya yema ga'me youetaque, qa'a jañe'me qayoĝode' gaa'me lecochiyalo chayovida'a jayem lecochiya.
ROM.16.3	Auep'iyeñi jañe'me Prisca nataq'aen ñe'me Aquila, nach'enaua yecochaĝa'u da'me qat'onatac da'me jo'onataĝanaĝauo'o ñe'me Cristo Jesús. 
ROM.16.4	Jogaa'me jayem nec'alaĝatedegue ca'li qa'a jogaa'me 'nañaĝateguet ga'me 'uo da'me lichic da'me jayem yoĝochidiñe ca'li jetaque 'uo ga'me jayem qo'yetec. Qama'le ja jaldata janema ga'me yamaic, dite da'me ena'uaque jogaa'me qadaqaya'olqa p'etaqadaiquipi jo'ne ja judiopi. 
ROM.16.5	Nach'e ena'am auep'iyeñi'tape gaa'me p'etaqadayaqa 'me yema'a't nale ueda'a di'me 'lachaqa' jañe'me Prisca nataq'aen Aquila, auep'iyeñi ñe'me Epéneto mach'e jauotec jo'ne 'uaechiñe p'iya'a ñe'me Cristo di'me aleua jo'ne Asia. 
ROM.16.6	Auep'iyeñi jañe'me María jo'ne jalcote da'me 'lonataĝanaĝac jouaĝat ami. 
ROM.16.7	Nataq'aen auep'iyeñi' gaa'me mach'e 'yachaqadiaĝa'u Andrónico nataq'aen Junias jo'ne ñecoñetaĝa'u ca'li jonaqataue jaga'me coñetaĝanaĝaiqui, nach'enaua jo'ne di'yo't da'me uetedaue da'me 'lonata'j jogaa'me Cristo lamaĝa's, nach'enaua joote p'iida'a ñe'me Cristo ca'li maliaĝa da'me jayem.
ROM.16.8	Auep'iyeñi ñe'me Ampliato, mach'e yaqaya 'me jauotec jo'ne yeme'teguet ñe'me Qadejaliaĝanec. 
ROM.16.9	Auep'iyeñi ñe'me Urbano mach'e qadecochaĝaua da'me jo'onataĝanaĝauo'o ñe'me Cristo nataq'aen ñe'me Estaquis mach'e jauotec. 
ROM.16.10	Auep'iyeñi ñe'me Apeles, jo'ne joote naqachiñe da'me 'namaqatenataguec da'me 'uo da'me lepe'e ñe'me Cristo; auep'iyeñi ñe'me Aristóbulo nataq'aen jogaa'me jo'ne neteda'ña di'me 'lachaqa' joñe'me. 
ROM.16.11	Auep'iyeñi ñe'me Herodión mach'e 'yachaqadiaĝaua, nataq'aen gaa'me mach'e 'lachaqadiaĝa'u ñe'me Narciso jo'ne p'iida'a ñe'me Jaliaĝanec. 
ROM.16.12	Auep'iyeñi jañe'me Trifena nataq'aen Trifosa, jo'ne ye'et da'me 'lonatac ñe'me Jaliaĝanec, jañe'me Pérside mach'e qadaqaya jo'ne jauotaĝac. 
ROM.16.13	Auep'iyeñi nataq'aen ñe'me Rufo, nach'eñe liquiyac ñe'me Jaliaĝanec chaqaga'me lat'e ñe'me, jaga'me ena'am ta'le yat'e ca'li. 
ROM.16.14	Auep'iyeñi ñe'me Asíncrito, ñe'me Flegonte, ñe'me Hermes, ñe'me Patrobas, ñe'me Hermas nataq'aen jogaa'me qadaqaya'olqa jo'ne ue'tajopa jogaa'me. 
ROM.16.15	Auep'iyeñi nataq'aen ñe'me Filólogo nataq'aen Julia, ñe'me Nereo nataq'aen jañe'me laqaya, joñe'me Olimpas nataq'aen ena'uaque jogaa'me qadaqaya'olqa jo'ne uetauelo jogaa'me.
ROM.16.16	'Noota qom ja 'nalegue da'me auaqapaliya't nale anep'iyeñiya't. Ena'uaque ga'me p'etaqadaiquipi 'me p'iida'a ñe'me Cristo ami yamaĝalo da'me lep'iyenataĝanaĝa'j.
ROM.16.17	Ami ñachoĝodenoto, ami yaqaya'olqa, qaedi aueloi'tegueta jogaa'me jo'ne chiyaqayilo da'me nelagaĝac choqogaa'me naqalaico nataq'aen nauteta da'me napaĝaguenataĝanaĝac jo'ne ami auacoñiyeguet ca'li. 'Noota qom oquiya'ae jogaa'me, 
ROM.16.18	qa'a ja t'onataĝade'uo ñe'me Cristo mach'e Qadejaliaĝanec, dite da'me mach'e liqui'yaĝa'j, uo'oe gaa'me 'laqataqa jo'ne uayote' nataq'aen jama't qaedi yoqovi'n gaa'me lai'li jogaa'me jo'ne jaleca da'me letadenataĝanaĝa'j. 
ROM.16.19	Qa'a ena'uac qoyayaten da'me yataqachiñe auacoñiyeguet da'me dojo'; jayem matac q'aen da'me adajoĝoqui, qama'le jepaquetapega ta'le aualoĝoñi da'me adayatenaĝanaĝaqui da'me a'vichi da'me 'noota qalaĝaja ja naqaeda ta'le a'vichi ga'me ja 'noota. 
ROM.16.20	Qama'le ñe'me Dios jo'ne chiyoqo'ot da'me 'nemaĝac, paja'a yepataĝañi ñe'me qadauteua yacho'oto naa'me adapia'chidi'. Qama'le ñe'me Qadejaliaĝanec Jesucristo ami yanema qomle ga'me anichoĝodenataguequi.
ROM.16.21	Timoteo ami yanema da'me lep'iyenataĝanaĝac, mach'e yecochaĝaua da'me qat'onataĝanaĝac; qama'le nach'e ena'am ñe'me Lucio, nataq'aen Jasón choqoñe'me Sosípatro, mach'e 'yachaqadiaĝa'u.
ROM.16.22	Jayem Tercio, jo'ne jayem ledaĝanaĝanec ñe'me Pablo 'me jedetapelegue janjo' nede, nach'e ena'am ami jamaĝalo da'me yep'iyenataĝanaĝac queda'me jeme'teguet ñe'me Qadejaliaĝanec.
ROM.16.23+ROM.16.24	Ami yep'iye'n ñe'me Gayo, jo'ne joue'ta jena'me 'lachaqa', nach'e ena'am yelo'ogueta nale ga'me p'etaqadaiquipi. Nach'e ena'am ami yep'iye'n ñe'me Erasto, yelolegue ga'me leuoyaĝac ga'me noic, nataq'aen ñe'me qadaqaya Cuarto.
ROM.16.25	'Noota qom 'ñonaĝataĝaye ñe'me Dios, jo'ne yaqanatet da'me ami t'añidañe q'ae'n. Nach'e naq'aeta da'me onaĝaic 'naqataĝanaĝac jo'ne ami ja'aĝatema nataq'aen da'me napaĝaguenataĝanaĝac jo'ne 'yaĝatetac ñe'me Jesucristo. Dojo' uaĝayet da'me jo'ne Dios yaloĝon, jo'ne ja yaloĝonapiye't, nach'eda qoyoĝochiñe chiyoqo'teguet joca'li maliaĝa qaya jena'me aleua. 
ROM.16.26	Qalaĝaja nayi chiyoqotelo'te naa'me ledii's dia'me Dios 'laqataĝanaĝanaqa da'me qoyajeta da'me qoyaloĝon, naq'aeta da'me lamaĝajoĝonaĝac ñe'me Dios 'me ja 'naidena'a. Dojo' ja di'yoq 'me 'yaeñi ñe'me Dios male qoyatetonaĝaneque ena'uaque gaa'me ale'u lael, qaedi p'iida'a nataq'aen yoqochideta.
ROM.16.27	¡'Noota qom nach'e eta't qo'nonaĝachigui ñe'me onolec nataq'aen yatenaĝanaĝaic Dios, chiyaqayi da'me 'lonataĝanaĝac ñe'me Jesucristo! Jaja'a, nach'e naq'aeta da'me dojo'.
1CO.1.1	Jayem Pablo, jo'ne jayem qoyiyaĝana qaedi jayem lamaĝajec joñe'me Cristo Jesús —naq'aeta da'me mach'e loequenataĝanaĝac joñe'me Dios— choqoñe'me qadaqaya Sóstenes, 
1CO.1.2	ami janema da'me qadamaic, ami jo'ne yataqachiñe Dios lec'oqo'tolqa 'me oñiya'ña di'me Corinto, ami jo'ne joote yoqovite' qa'a auacoñiyeguet ñe'me Cristo Jesús, nataq'aen ami qoyiyaĝanalo qaedi ami qoyapetenegueta joga'me Dios lec'oqo'tepi 'me ja 'nalo'te nach'e ena'ama ena'uaque jogaa'me jo'ne napi'ñalo naa'me ale'u lael 'me 'yaĝatetedac da'me lenaĝat ñe'me Jesucristo mach'e Qadejaliaĝanec nataq'aen joga'me Dios lec'oqo'tepi 'me ja 'nalo'te. 
1CO.1.3	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
1CO.1.4	Nach'e eta't ami jenate'talo chane'eja janem yamaic joñe'me Dios qa'a ami yaloĝonalo da'me lichoĝodenataĝanaĝac chiyoqotelegue ca'li yemta oquiyegue joñe'me Jesucristo. 
1CO.1.5	Qa'a ami joote ademii'teguet joñe'me Cristo, chane'eja Dios jalcote ga'me ami yanema 'me lapaĝaguenataĝanaĝaco nataq'aen adatetonaĝanaĝaqui. 
1CO.1.6	Qama'le da'me 'naqataĝanaĝac 'me 'yaĝatetac ñe'me Cristo joote ami qo'yetouelo; 
1CO.1.7	qo'che' ja auoviñetaque ga'me anemii 'me chiyoqo'ot ñe'me Dios nayi queda'me cha'li auachitaque ga'me nolo' qom di'yo'quena ñe'me Qadejaliaĝanec Jesucristo. 
1CO.1.8	Nach'eñe ami 'yañaqate't chayovida'a ga'me p'ategue nolo', qaedi qaya'te ja no'en adejamaĝataĝaqui qom yovita ga'me nolo' da'me 'niyelaq joñe'me. 
1CO.1.9	Dios nach'e eta't en yepaquetelegue ga'me jo'ne joote 'yaĝatetac, nataq'aen nach'eñe joñe'me joote ami yiyaĝanalo ca'li qaedi ademii'teguet ñe'me C'oĝot Jesucristo, mach'e Qadejaliaĝanec.
1CO.1.10	Ami yaqaya'olqa, ñe'me Qadejaliaĝanec Jesucristo jayem namaĝaquena qaedi ami ñachoĝodenoto queda'me 'noota ta'le adaloi'ta't nale 'uo ga'me anenaĝachiyegue. 'Noota qom ja yodapecache naa'me ademiyapelo'te, dite ta'le ena'uaque ami ademi'ta't, nataq'aen 'noota qom ena'uaque ami onolec ga'me adelnataĝaqui. 
1CO.1.11	Qa'a quelqaya gaa'me jo'ne neteda'ña di'me 'lachaqa' ñe'me Cloe jayem t'aqataĝatem da'me ami 'yaĝa'tape, ami yaqaya'olqa, jo'ne mach'e ami da'me 'uo da'me anecotaĝaqui. 
1CO.1.12	Qama'le ami 'uo ga'me enaac: “Jayem jequegue ñe'me Pablo”; laqaya enaac: “Jayem jequegue ñe'me Apolo”; laqaya enaac: “Jayem jequegue ñe'me Pedro”; nataq'aen laqaya enaac: “Jayem jequegue ñe'me Cristo.” 
1CO.1.13	Qalaĝaja ¡nach'eda naq'aeta da'me aueñe'tem ta'le neyotapecache da'me 'loyaĝac ñe'me Cristo! ¿Qo'li jayem qoyep'enajeguem jouaĝat ami? Uotaĝa ca'li ami qonachilaĝa'n, ¿qo'li auechoĝochetac da'me jayem adejaliaĝanequi?
1CO.1.14	Janem da'me yamaic ñe'me Dios queda'me qaya'te onolec ta'le ñachilaĝan da'me ami, jalgata ga'me Crispo nataq'aen Gayo. 
1CO.1.15	Chane'eja qaya'te eetapela't qo'yamelegue da'me yenaĝat qom qonachilaĝan qaedi yalemaĝajet. 
1CO.1.16	Eja da'me dojo', nach'e ena'am uo'oe gaa'me ñachilaĝa'n ca'li 'me ueteda'a di'me 'lachaqa' ñe'me Estéfanas, qalaĝaja ja ñetouenec ta'le uoja'aegaua ñachilaĝa'n. 
1CO.1.17	Qa'a Cristo ja jayem 'te yamaĝalegue qaedi ami ñachilaĝa'n, dite da'me ami ja'aĝatema da'me onaĝaic 'naqataĝanaĝac. Qalaĝaja naa'me 'yaqataqa ja chiyaqayilo gaa'me jiyaĝaua layatenaĝanaĝaco, qaedi ja yejamaĝajaye da'me leleuaĝa ñe'me Cristo ca'li qoyep'enaje'mec jaga'me sodoso.
1CO.1.18	Ga'me jo'ne qoyapalaĝa't qom'te eetedapega ch'e chiyoĝojoĝoc da'me leleuaĝa ñe'me Cristo ca'li qoyep'elegue jaga'me sodoso, qalaĝaja qo'mi jo'ne qadec'alegue qomle jayatenaq queda'me jenjo' 'naqataĝanaĝac mach'e lañoqotaĝanaĝac joñe'me Dios. 
1CO.1.19	Naq'aeta joda'me 'yaĝatetedac gaa'me nedii's, eet'oi:
1CO.1.19	“Dios enaac: «Japalaĝat da'me layatenaĝanaĝac joga'me yatenaĝanaĝaiquipi;
1CO.1.19	Jaja'a, jemaĝaguet ga'me jetaque yauote.»”
1CO.1.20	Chane'eja, ¿Jach'e jogamaĝa yiyamaĝade'n jogaa'me jo'ne quetedapegue' da'me layatenaĝanaĝac jena'me aleua, jogaa'me yatenaĝanaĝayaqa, joga'me judiopi napaĝaguenoqo'tpi nataq'aen jogaa'me jo'ne yayate'n da'me necoyatapega't nale? ¡Yataqachiñe eja Dios yaloĝonalo queda'me layatenaĝanaĝac jena'me aleua mach'e chiyoĝojoĝoc! 
1CO.1.21	Dios yauanalo ga'me aleua laje'pi queda'me ja yacota da'me mach'e layatenaĝanaĝa'j qaedi yateto'n joñe'me, chane'eja ñe'me jetaque t'onataĝana da'me qat'aqataĝanaĝac jo'ne ena'am ta'le chiyoĝojoĝoc qaedi nec'aledegue gaa'me jo'ne p'iida'a.
1CO.1.22	Joga'me judiopi jetaque yauata 'nanec 'me yaloĝon ñe'me Dios, nataq'aen joga'me griegopi yelotedaque da'me nayatenaĝanaĝac, 
1CO.1.23	qalaĝaja qo'mi ja'aĝataqatac queda'me Cristo yeleu ca'li qoyep'elegue jaga'me sodoso, chane'eja ena'am ta'le nepocoĝoc ga'me judiopi, nataq'aen ga'me jo'ne ja judiopi eetedapega qo'mi chiyoĝo's. 
1CO.1.24	Qalaĝaja gaa'me jo'ne Dios yiyaĝanalo, naqaegaua ga'me judiopi uotaĝa ga'me griegopi, jayatenaq da'me Cristo mach'e lañoqotaĝanaĝac nataq'aen layatenaĝanaĝac ñe'me Dios. 
1CO.1.25	Qa'a qom Dios ya'uo ga'me jo'ne ena'am ta'le chiyoĝojoĝoc, ñe'me eja queda'me yataqachiñe yatenaĝanaĝaic, da'me layatenaĝanaĝac napacalo'te gaa'me ch'e jiyaĝa'u; nataq'aen nale ñe'me Dios ena'am ta'le qaya'te 'lañaĝac, ñe'me eja queda'me yataqachiñe ñoqotaĝanaĝaic, da'me lañoqotaĝanaĝac napacalo'te gaa'me ch'e jiyaĝa'u.
1CO.1.26	Naq'aeta da'me dojo', ami yaqaya'olqa, anetoviñetac da'me at'oyaĝaqui ca'li Dios ami yiyaĝanalo: mate mane'e ja lama'y ami ua'ajopa da'me nayatenaĝanaĝac jena'me aleua, ja lama'y ami gaa'me jiyaĝa'u 'me ñoqotaĝanaĝayaqa nataq'aen ja lama'y ami uo'oe gaa'me jiyaĝa'u jo'ne p'ajodaye. 
1CO.1.27	Qalaĝaja, Dios 'yatetelo'te gaa'me jo'ne jenjo' aleua qo'enapegalo chiyoĝo's qaedi qoya'uo lepocoĝo'j jogaa'me yatenaĝanaĝayaqa nach'e naq'aeta Dios 'yatetelo'te gaa'me jo'ne jena'me aleua qo'enapegalo choĝolaĝayaqa qaedi qoya'uo lepocoĝo'j jogaa'me ñoqotaĝanaĝayaqa. 
1CO.1.28	Dios 'yatetelo'te ga'me qo'yota'tape jogaa'me jo'ne qo'enapegalo ja p'ajodaye qaedi pa'l q'ae'n gaa'me jo'ne qo'enapegalo p'ajodaye. 
1CO.1.29	Naq'aeta da'me ya'uo ñe'me Dios qaedi qaya'te ni'yoĝodela't nale dajoya'aguet joñe'me. 
1CO.1.30	Qalaĝaja nach'eñe ñe'me Dios ami yapetenegueta joñe'me Cristo Jesús, qama'le nach'eñe Cristo qo'mi yanema da'me layatenaĝanaĝac ñe'me Dios. Qama'le da'me Cristo ya'uo ca'li chiyaqayi da'me ena'am ta'le qo'mi e'n yataqatelo'te ñe'me Dios; Cristo qo'mi 'yatetelo'te qaedi maqachaĝa ja qo'mi 'te 'nalo'te nataq'aen qo'mi yaĝayaĝa'n qaedi ja jaĝaue da'me ja no'en. 
1CO.1.31	Chane'eja ena'am da'me 'yaĝa'tape joga'me nedii's:
1CO.1.31	«Ga'me jo'ne jetaque ni'yoĝodela't,
1CO.1.31	'Noota qom 'nonaĝachigui ñe'me Jaliaĝanec.»
1CO.2.1	Ami yaqaya'olqa, ca'li ami jec'atalo qaedi ami ja'aĝatapema da'me yataqatelegue jo'ne Dios yaloĝon, qama'le ja ami 'te janema gaa'me 'naqataqa jo'ne qalache uotaĝa jiyaĝaua layatenaĝanaĝaco. 
1CO.2.2	Qa'a ca'li ami jouetauelo, da'me mach'e yelnataĝac jetaque onolec ga'me ami japaĝagueneque: joda'me 'naqataĝanaĝac 'me 'yaĝatetac queda'me Jesús mach'e Dios Liquiyac, qalaĝaja nach'ena yeleu ca'li netaye jaga'me sodoso. 
1CO.2.3	Ca'li ami joue'tajopa, jena'me yapat yataqachiñe nejalichiñe nataq'aen jayem yeviloĝolaqatet da'me yoqolanaĝa, 
1CO.2.4	qama'le ca'li ami jojapegue'to nataq'aen ami japaĝagueneque da'me 'naqataĝanaĝac, ja ami 'te jedolo'te ga'me 'yaqataqa jo'ne qalache qaedi ami ñauela'ajalo. Ja naq'aeta, dite da'me 'yaqataĝanaĝac nach'eda 'nanec queda'me yataqachiñe t'adaic da'me lañoqotaĝanaĝac joñe'me Dios Lepaqal, 
1CO.2.5	qaedi da'me adepi'i ja chiyaqayi da'me layatenaĝanaĝa'j jogaa'me ch'e jiyaĝa'u, dite da'me lañoqotaĝanaĝac joñe'me Dios.
1CO.2.6	Qalaĝaja 'uo da'me nayatenaĝanaĝac jo'ne japaĝaguenaĝaque gaa'me jo'ne t'añi da'me lepe'e', mate mane'e ja layatenaĝanaĝac jena'me aleua, ja layatenaĝanaĝa'j gaa'me jo'ne nejaliaĝatedelegue jena'me aleua, nach'egaua ja cop'a da'me qoyapalaĝa't qomle. 
1CO.2.7	Da'me nayatenaĝanaĝac jo'ne japaĝaguenataĝanaqatapec nach'eda Dios yaloĝon; ca'li maliaĝa ja ye'et jena'me aleua, ñe'me Dios jetaque ya'uo da'me qo'mi yachiteque joda'me 'lonaĝac joñe'me, qalaĝaja da'me jetaque ya'uo 'me 'yaeñi joca'li ja qoyaloĝon, qoyoĝochi'ñejopa joga'me jiyaĝadipi chayovida'a nayi. 
1CO.2.8	Qaya'te onolec gaa'me jo'ne nejaliaĝatedelegue jena'me aleua ta'le yayaten dojo' nayatenaĝanaĝac; ta'che joote yayate'n, qama'le ja yanetedaye jaga'me sodoso da'me yala't ñe'me Jaliaĝanec jo'ne naqaeñe netaue da'me 'lonaĝac ñe'me Dios. 
1CO.2.9	Qalaĝaja, naq'aeta da'me enapega't naa'me nedii's jo'ne qoyedidiñe ca'li, eet'oi:
1CO.2.9	«Ga'me jo'ne qaya'te yauanapega uotaĝa domachiya,
1CO.2.9	Da'me jo'ne qaya'te uenate'ta ta'le naq'aeta da'me di'yoq,
1CO.2.9	Nach'eda dojo' jo'ne joote Dios yiyamaĝateta't
1CO.2.9	Qaedi yanema gaa'me noqopideta joñe'me.»
1CO.2.10	Chane'eja ñe'me Dios Lepaqal 'me ja 'nalegue joote qo'mi e'n di'yoĝoma ga'me jo'ne qoyoĝochiñe joca'li, qa'a ñe'me Lepaqal yataqachiñe nemitaque yema da'me lelnataĝaco joñe'me Dios. 
1CO.2.11	¿Jach'e jogamaĝa jiyaĝaua yaqanatet ta'le yayaten ga'me lelnataĝac ga'me jiyaĝaua laqaya? Dite ga'me mach'e lepaqal jo'ne netaye ga'me qamqa'me yayaten. Nach'e naq'aeta da'me dojo', onolec ñe'me Lepaqal joñe'me Dios yayaten ga'me lelnataĝac joñe'me. 
1CO.2.12	Qo'mi qamqa'me joote jayatenaq ga'me jo'ne Dios qo'mi yanema, qa'a ñe'me Lepaqal jo'ne joote jaconaĝaguet ja chiyaqa'ña jena'me jenjo' aleua dite da'me chiyoqo'ot joñe'me Dios. 
1CO.2.13	Chane'eja, ja'aĝataqa'tape naa'me naajo' uo'oe, qalaĝaja naa'me qat'aqataqa ja chiyaqayilo gaa'me layatenaĝanaĝaco ga'me ch'e jiyaĝaua dite ñe'me Lepaqal joñe'me Dios, qama'le japaĝaguenaĝaque naa'me naajo' uo'oe jogaa'me jo'ne joote yacoteguet ñe'me Dios Lepaqal.
1CO.2.14	Qalaĝaja ga'me jiyaĝaua jo'ne ja ue'tajop ñe'me Lepaqal joñe'me Dios ja yaqanatet ta'le 'youategueta gaa'me uo'oe jo'ne chiyoqo'oto joñe'me, qa'a ga'me en lelnataĝac queda'me ch'e chiyoĝojoĝoc, ja yaqanatet ta'le yayaten da'me yataqachiñe lajoĝoc da'me dojo', qa'a ga'me ch'e jiyaĝaua ja yaqanatet ta'le naloqoten ga'me jo'ne chiyaqayi ñe'me Dios Lepaqal qom ja naqaeñe uetaue ga'me. 
1CO.2.15	Ga'me jo'ne joote yaconeguet ñe'me Dios Lepaqal qamqa'me naloqote'n ena'uaque gaa'me uo'oe, qama'le qaya'te jiyaĝaua laqaya ta'le yaqanatet da'me naloqoten joga'me. 
1CO.2.16	Qa'a naq'aeta da'me enapega't naa'me nedii's, eet'oi:
1CO.2.16	«¿Jach'e ga'me yayaten ga'me lelnataĝac ñe'me Jaliaĝanec?
1CO.2.16	¿Jach'e ga'me yaqanatet ta'le yapaĝaguen joñe'me?»
1CO.2.16	Qalaĝaja da'me qo'mi, joote qo'mi uetauelo da'me lelnataĝac ñe'me Cristo.
1CO.3.1	Qalaĝaja, ami yaqaya'olqa, ca'li ami japaĝague'tape, ami maliaĝa ja auacoñiyeguet joñe'me Dios Lepaqal, dite da'me maliaĝa oquitapegue'to daa'me lamaico joda'me anejiyaĝauayaĝaqui nataq'aen aueñiya'ama gaa'me ñoqolqa qa'a da'me adepi'i qamaliaĝa ja yajoq. 
1CO.3.2	Aueñiya'ama ca'li jogaa'me ñoqolqa 'me qoyanema nale jaga'me lochi', qa'a maliaĝa ja yaqanate't ta'le yeuoĝodañe ga'me t'añi. Chane'eja nach'e naq'aeta da'me ami janema ca'li ga'me napaĝaguenataĝanaĝac jo'ne ja qalaq, qa'a maliaĝa ja auaqanachichi ta'le auacoñiyeguet ga'me napaĝaguenataĝanaĝac 'me 'uo da'me laqalaic.
1CO.3.2	Nataq'aen nayi maliaĝa ja auaqanachichi ta'le auacoñiyeguet, 
1CO.3.3	qa'a maliaĝa oquitapegue'to jodaa'me anejiyaĝauayaĝaqui lamaico. Ami p'aguenataĝanaĝayaqa nataq'aen mach'e ami da'me auapichitapega't, chane'eja nach'eda di'yoq q'aen queda'me maliaĝa oquitapegue'to da'me anejiyaĝauayaĝaco lamaico. ¿Qo'li ja naq'aeta? 
1CO.3.4	Qa'a qom 'uo ga'me enaac: “Jayem lauegaqatac ñe'me Pablo”, nataq'aen laqaya enaac: “Jayem qamqa'me jequetapegue' ñe'me Apolo”, chane'eja jaldata da'me maliaĝa oquitapegue'to daa'me mach'e lepagaĝaco joda'me anejiyaĝauayaĝaqui.
1CO.3.5	¿Toqoch'e qo'nonaĝachigui ñe'me Apolo? ¿Toqoch'e jayem qo'nonaĝachigui? Ch'e qo'mi lamaĝa's joñe'me Dios, jo'ne qo'mi auachiyoĝochiyayelo da'me male auep'iiya'a ñe'me Dios. Je'etaq ga'me 'nonatac jo'ne qo'mi yanema ñe'me Jaliaĝanec: 
1CO.3.6	ena'am ta'le je'uaelegue jaañi da'me dojo' 'naqataĝanaĝac ca'li, ua'edi novi' ñe'me Apolo qama'le yepetelegue jaga'me jala, qalaĝaja nach'eñe ñe'me Dios jo'ne ye'et ca'li da'me anichiquitajeguem. 
1CO.3.7	Chane'eja ga'me yaañi da'me dojo' 'naqataĝanaĝac ja p'ajaye, nataq'aen ga'me yepetelegue ja p'ajaye. Dite ñe'me Dios nach'eñe p'ajaye, qa'a ñe'me ye'et qaedi yema nichiquetedajeguem. 
1CO.3.8	Ñe'me jo'ne danaĝan nach'e ena'am ga'me jo'ne depetaĝan, qama'le onolqa'tape yaconeguet ga'me qoyejetenec qomle qonaloqotenaĝateguet ga'me 'lonatac jo'ne ye'et. 
1CO.3.9	Qa'a jayem nataq'aen Apolo qo'mi necochaĝa'u da'me 'lonataĝanaĝac ñe'me Dios, qama'le da'me ami aueñiya'am ga'me lanaĝanaqa' ñe'me Dios, nach'e ena'am aueñiya'am ga'me emec 'me 'noĝojeguem ñe'me Dios.
1CO.3.10	Dios jayem 'yetem da'me qaedi jaloĝonataĝalegue da'me 'netaguec ga'me emec da'me qo'noĝojeguem, chane'eja je'et jaga'me lamo; qama'le nayi 'uo ga'me jiyaĝaua laqaya jo'ne 'noĝodijeguem gaa'me lael ga'me emec. Qalaĝaja 'noota qom onolqa'tape netela' ga'me mach'e 'yetetac qaedi yataqachiñe 'noota ga'me 'noĝojeguem. 
1CO.3.11	Qaya'te yaqanatet ta'le ye'et jaga'me lamo laqaya, qa'a jaga'me lamo jo'ne qo'yaeñi joote yem jo'ne nach'eñe Jesucristo. 
1CO.3.12	Qalaĝaja nayi gaa'me jiyaĝa'u laqaya' t'oĝonaĝa'tape chiyoĝotedalegue jaga'me lamo jo'ne joote qo'yaeñi; uo'oe gaa'me jo'ne ja damita ga'me mach'e 'noĝojeguem, ena'am ga'me oro, nataq'aen laicaua, choqoga'me qa' jo'ne qaselegaĝadaic 'me jalcote da'me lajo'vi; uo'oe gaa'me laqaya' qamqa'me ja t'añi ga'me mach'e 'noĝojeguem, ena'am ga'me epaq, nataq'aen auaqapi choqoga'me coqota. 
1CO.3.13	Qom yovita ga'me p'ategue nolo', qama'le onolqa'tape qoyauana ga'me 'lonataqa, qa'a ga'me dole' yaloĝon, nataq'aen ga'me dole' yapiyen ga'me 'lonata'j jogaa'me, qom nalo'taguet ga'me dole' uotaĝa ja naq'aeta. 
1CO.3.14	Qa'a yema ga'me jiyaĝaua qom ja yaviyaĝat ga'me 'lonatac, qama'le yaconeguet qomle ga'me lajo'vi. 
1CO.3.15	Qalaĝaja qom yavic ga'me 'lonatac, qama'le ja yepaguelegue da'me nejetenaguec, mate mane'e ga'me qonec'alaĝategue qomle ena'am ta'le qoyachiyoĝotaue ga'me dole' lauaq.
1CO.3.16	¿Qo'li ja auayachiñe queda'me aueñiya'am ga'me 'lemec ñe'me Dios nataq'aen da'me ami uetauelo ñe'me Lepaqal? 
1CO.3.17	Chane'eja ga'me jo'ne nejoyiñe ga'me Dios 'lemec nach'e naq'aeta qomle da'me Dios yolaĝachigui joga'me, qa'a ga'me Dios 'lemec joote qoyiyota'a qaedi mach'e loĝot joñe'me, nataq'aen mach'e ami da'me ami 'lemec joñe'me.
1CO.3.18	Ena'te anoqoviñela't. Qom 'uo ga'me adaqayai jo'ne eetapela't yatenaĝanaĝaic, qama'le 'noota qom yeguem da'me layatenaĝanaĝac 'me chiyaqalegue jena'me aleua, qaedi eja yovida'a da'me yataqachiñe yatenaĝanaĝaic. 
1CO.3.19	Qa'a ga'me nayatenaĝanaĝac jo'ne ch'e lelnataĝa'j jena'me jiyaĝadipi, nach'eda Dios enapega mach'e chiyoĝojoĝoc. Qa'a naa'me nedii's naq'aeta da'me 'yaĝatetac, eet'oi:
1CO.3.19	«Dios yedo'oque da'me mach'e layatenaĝanaĝa'j joga'me yatenaĝanaĝaiquipi da'me e'n yedolo'te,
1CO.3.19	Qanach'e polegaĝatot da'me layatenaĝanaĝa'j qama'le 'uaĝadiñe.»
1CO.3.20	Nataq'aen ga'me 'naqatac laqaya eet'oi:
1CO.3.20	«Ñe'me Jaliaĝanec yayate'n gaa'me lelnataĝaco jogaa'me yatenaĝanaĝayaqa
1CO.3.20	Nach'egaua nichiyoĝojoĝoco.»
1CO.3.21	Qo'che' 'noota qom qaya'te yaconeguet da'me ni'yoĝodenaĝac qom equegue gamachaqaega jiyaĝaua, qa'a ena'uaque gaa'me uo'oe 'me uedalequena mach'e adoĝochi. 
1CO.3.22	Uotaĝa jayem, uotaĝa Apolo, uotaĝa Pedro, uotaĝa jena'me aleua, uotaĝa da'me nec'alaĝa, uotaĝa da'me neleuaĝa, uotaĝa ga'me jo'ne 'uo nayi, uotaĝa ga'me jo'ne 'uo qom'te: ena'uaque naa'me naajo' mach'e adoqochidi'. 
1CO.3.23	Qalaĝaja ami nejoĝonaqa ñe'me Cristo, nataq'aen Cristo mach'e Dios nejoĝonec.
1CO.4.1	Jalcote 'noota da'me qo'mi auenache'talo, qo'mi jo'ne lecochaĝa'u ñe'me Cristo, nataq'aen qo'mi qo'yelopeque da'me qaedi jaloĝonaq da'me 'laqataĝanaĝac ñe'me Dios. 
1CO.4.2	Qa'a ga'me jo'ne yaconeguet da'me 'nelopaguec, 'noota ta'le yaloĝon queda'me eja nalo'taguet da'me yataqachiñe ye'et joga'me. 
1CO.4.3	Qalaĝaja jayem, ¿qo'li joote jayem yataqatelegue nalemaĝajet? Yataqachiñe eja queda'me ja jen 'te p'ajaye ga'me jo'ne jayem auec'achiñiyec, uotaĝa gamachaqaega jayem yec'atenec. Chayovida'a ja ja'amaqaten da'me mach'e ñec'atela't, 
1CO.4.4	qa'a da'me yelnataĝac queda'me qaya'te ja no'en ta'le ja'uo. Qalaĝaja ja naqaeda ta'le male chiyaqayi da'me jayem qoyen yataqatelegue, dite ñe'me Jaliaĝanec nach'eñe 'me jayem naloqoten. 
1CO.4.5	Chane'eja da'me ami, ena'te aueñi gamachaqaega adec'atenaĝanaĝaqui qom maliaĝa ja novitequena ga'me nolo' qom 'niyelaq ñe'me Jaliaĝanec; cha'li auajoyiya'a ñe'me Jaliaĝanec qom novi' qama'le nach'eñe yachiyoĝotaue ga'me 'lalaĝa ga'me jo'ne qoyoĝotetapiñe qaedi 'yoqotelegue q'aen. Qama'le qoyaloĝon ga'me jo'ne jalchi'ena yepaquetapegalo joga'me. Qom yem da'me dojo' qama'le nach'eñe ñe'me Dios yanema da'me qaedi qo'nonaĝachiguilo jogaa'me.
1CO.4.6	Ami yaqaya'olqa, ami ja'aĝatema da'me dojo' jo'ne jayem 'yaĝatetac choqoñe'me Apolo, qaedi ami yecochiyalo queda'me qo'mi adaloqotenaĝanaĝaqui, da'me ami japaĝaguenaĝaque da'me ena'te anapaquiyalegue ga'me jo'ne joote qoyediñe joca'li, qaedi ja avi'yoĝodiñetac nataq'aen qaedi qaya'te a'uotañetac. 
1CO.4.7	Jega, am yaqaya, ¿qo'li qoyen anapacalo'te jogaa'me adaqaya'olqa? Qalaĝaja ¡yema da'me dojo' jo'ne am ua'ajop nach'eñe Dios am yanem! Ta'le naq'aeta qom Dios am yanema naa'me naajo' uo'oe, qama'le qaya'te ladic ga'me at'aqatac ta'le auenapela't am 'noota jo'ne anapacalo'te ga'me adaqaya'.
1CO.4.8	Qama'le ¿qo'li ami machidiñe q'ae'n queda'me joote anaviquila't ena'uac? ¿Qo'li male aueñiya'ama gaa'me jaliaĝanaqa jo'ne net'al, mate mane'e qo'mi ja naq'aeta? ¡Chiliajaĝa yataqachiñe eja da'me ami jaliaĝanaqa jo'ne net'al nayi qaedi ami yapajoĝogueta qama'le ena'uac qo'mi 'uo da'me qadejaliaĝa! 
1CO.4.9	Qa'a ñe'me Dios qo'mi yeloĝonaĝateda'a ga'me p'ategue, qo'mi jo'ne lamaĝa's ñe'me Cristo, qalaĝaja ena'am ta'le qo'mi qoyepolegueta da'me neleuaĝa, qaedi ena'uaque qo'mi qoyec'ate'n, jogaa'me piyem laje' nataq'aen joga'me jiyaĝadipi 'me aleua laje'pi. 
1CO.4.10	Qo'mi, queda'me qolaĝague ñe'me Jesús, ena'am ta'le qo'mi chiyoĝo's, ami qamqa'me ami yatenaĝanaĝayaqa queda'me oquiyegue ñe'me Jesús; qaya'te qat'añaĝac qalaĝaja ami qamqa'me ami 'uañaĝayaqa; ami qo'nonaĝachiguilo nale, qalaĝaja qo'mi qamqa'me qo'mi qo'yota'tape nale. 
1CO.4.11	Chayovida'a nayi 'uo da'me qadachoĝodec da'me qaya'te jaliguinaq, 'uo ga'me ua'a qadeliñiquip nataq'aen qaya'te qadoĝot 'me janaĝaiñe nataq'aen qo'mi qoyalate'tape nale, choqoda'me qaya ga'me mach'e yataqachiñe qat'achaqa'. 
1CO.4.12	Mate mane'e qadeliñi qalaĝaja qolaqatalegue da'me qat'onataĝanaĝac; mate mane'e ja 'noe'n gaa'me 'naqataqa 'me qo'mi qoyachalo'te, qo'mi qamqa'me jenaĝa 'noote' gaa'me qat'aqataqa nale ja'ataĝagueta jogaa'me; mate mane'e qo'mi qoyecaa'tape qalaĝaja qo'mi jejetaĝaguet. 
1CO.4.13	Mate mane'e qo'mi qoyejoue'tape qalaĝaja jenaĝa onaĝayaqa naa'me qat'aqataqa nale ja'ataĝagueta jogaa'me. Chayovida'a nayi jenaqa'am ga'me qoyeguem nale 'me paĝachigui, ga'me jo'ne aleua laje'pi yajaĝade'ga nale ga'me p'aye.
1CO.4.14	Ami jedenaqatenalo jenjo' yediijec jo'ne ami ja'aĝatema gaa'me uo'oe yataqachiñe qalache, qalaĝaja ja naq'aeta ta'le ami je'etema qaedi ma'te adepocoĝoqui, dite da'me jetaque ami jaqatalo qa'a ena'am ta'le mach'e ami yalaqa. 
1CO.4.15	Qa'a nayi queda'me oquiyegue ñe'me Cristo male qayoĝode' gaa'me adajoĝola'chidi', qalaĝaja jaldata da'me 'uo ñe'me onolec jo'ne ena'am ta'le adet'ai. Ena'am ta'le naqayem da'me jayem adet'ai, qa'a nach'ayem ca'li ami ja'aĝatema da'me onaĝaic 'naqataĝanaĝac, chane'eja ami auep'iiya'a joñe'me Jesucristo. 
1CO.4.16	Qama'le ami ñachoĝodenoto queda'me oquiyegue ga'me jayem auec'achiñiyec. 
1CO.4.17	Qo'che' joote ami jamaĝalo ñe'me Timoteo, jo'ne joqopita, ena'am ga'me yalec 'me equegue ñe'me Jaliaĝanec, nataq'aen jep'etec ñe'me. Nach'eñe ami netouenaĝaneque qomle da'me yadic queda'me jequegue ñe'me Jesucristo, da'me jo'ne nach'e eta't japaĝaguenataĝanec ena'uaque gaa'me nemaĝaiqui' gaa'me jec'atapegalo.
1CO.4.18	Uo'oe gaa'me joote 'yoĝodenaĝayaqa da'me ami, qa'a joga'me lelnataĝa'j da'me ja yitaĝa ami jovitalo. 
1CO.4.19	Qalaĝaja ja cop'a da'me ami jec'atalo, qom ñe'me Jaliaĝanec jayem yaje'tem, qama'le ja ñaquiaĝanalo gaa'me 'laqataqa jogaa'me 'yoĝodenaĝayaqa dite da'me jauana qom eja 'uo da'me 'lañaĝa'j jogaa'me. 
1CO.4.20	Qa'a ja naqaedaua daa'me ch'e 'laqataqa ga'me jiyaĝaua yaloĝon ta'le eja uetaue da'me Dios lejaliaĝa joga'me, dite da'me 'lonataqa. 
1CO.4.21	Jega: ¿jach'e ga'me a'uamaqachiñe ta'le ja'uo? Qom ami jejapichiyalo, ¿qo'li ja jodinataĝanac, uotaĝa jaloĝonalo da'me yoqopich'i da'me joĝodaic na'me yeuel?
1CO.5.1	Ami yaqaya'olqa, ena'uac qo'yaĝatetac da'me ami uetauelo joda'me 'nonáĝac 'me ja no'en, queda'me 'uo ga'me ami uetauelo jo'ne 'uoneguet jaga'me mach'e lajoĝoua. Jenjo' 'nonáĝac ja no'en yataqachiñe lama'aja, chayovida'alo gaa'me Roma laje'pi ja yajete'n ta'le qoya'uo da'me dojo'. 
1CO.5.2	¡Ami qama'te ami 'yoĝodenaĝayaqa! Taqamachaĝa ami najaqachiguilo da'me adepocoĝoqui, chayovida'a auamaqayegue ga'me jo'ne ya'uo da'me dojo' 'me ami uetauelo nale ademiya'a't. 
1CO.5.3	Jayem mate mane'e qaya'a, ja ami 'te qoyoqo'talo, qalaĝaja nach'e eta't ami jenate'talo. Chane'eja joote jemaĝaguet ga'me jo'ne naq'aeta da'me 'yetetac, ena'am ta'le joote ami jouetauelo. 
1CO.5.4	Qom ademiya'a't, da'me ami jo'ne ademii'teguet ñe'me mach'e Qadejaliaĝanec Jesús, qama'le nataq'aen da'me yeuelyaĝac ami uetauelo, qama'le jaconaĝaguet da'me lañoqotaĝanaĝac ñe'me Qadejaliaĝanec Jesús 
1CO.5.5	qaedi qoyepataĝateguet ñe'me Satanás ga'me jiyaĝaua. Chane'eja qom qonolaĝachiñe ga'me lapat qama'le ga'me lepaqal qamqa'me nec'alegue qom 'niyelaq ñe'me Jaliaĝanec.
1CO.5.6	Ja 'noota qom ami 'yoĝodenaĝayaqa. ¿Qo'li ja auayachiñe nale qoye'et jaga'me pan qama'le qoyen cat'olec ga'me nalequetenaĝanaĝat qalaĝaja yema yajediye q'aen ga'me nonañejec? 
1CO.5.7	Chane'eja nach'e naq'aeta qomle auajaqayiye ga'me toijec lale'gue jo'ne ja no'en 'me ami 'naĝa't, nach'egaua gaa'me toye's adoecodi', qaedi male ami yoqovite' jo'ne ademiya'a't nale, aueñiya'am jaga'me pan 'me nedochiñe qaya'te lale'gue jo'ne qoye'et nale qonetoneguet ga'me nolo' jo'ne Pascua. Qa'a nach'e ena'am joote qoyalat ñe'me 'naĝanaĝate c'oĝot, qaedi male qo'mi uojotedañi, nach'eñe Cristo. 
1CO.5.8	Chane'eja, da'me qat'oyaĝac ena'am nale qonetotapec ga'me nolo', qalaĝaja 'noota qom ja qolaqatelegue da'me ja no'en jo'ne ja yiyamaĝaden ñe'me Dios, da'me jo'ne ena'am jaga'me pan jo'ne uetaye ga'me nalequetenaĝanaĝat 'me toijec. Nach'edata da'me qolaqatelegue da'me yataqatelegue choqoda'me eja, da'me jo'ne ena'am jaga'me pan jo'ne nedochiñe qaya'te lale'gue.
1CO.5.9	Ca'li ami jedenaqatenalo ga'me yediijec, ami ja'aĝatema queda'me 'noota qom ena'te ademiya'egueta jogaa'me jo'ne 'yetedac da'me nequejeguetaĝa. 
1CO.5.10	Qalaĝaja ja jetaque ja'aĝatema ena'uaque joga'me aleua laje'pi jo'ne 'yetedac da'me nequejeguetaĝa, uotaĝa ga'me pitaĝanaqataqaiquipi, uotaĝa ga'me cachaĝaiquipi, uotaĝa gaa'me p'iya'alo nale gaa'me nequi'ipi, qa'a jaldata qom oquiya'ae jena'me aleua qama'le eja auaqanachichi da'me ja adivichiyegueta ena'uaque naa'me naajo' jiyaĝadipi. 
1CO.5.11	Ja naq'aeta. Da'me jetaque ami ja'aĝatema ta'le ja ademii'teguet gamachaqaega qom mach'ega eetapela't adepi'iyaĝauai, qalaĝaja naqaega ga'me jo'ne 'yetetac da'me nequejeguetaĝa, uotaĝa pitaĝanaqataqaic, uotaĝa p'iya'alo ga'me ch'e 'nonataqa, uotaĝa aĝanataĝanaĝaic, uotaĝa lotaĝaic, uotaĝa cachaĝaic. Ena'te ademiya'egueta jogaa'me nataq'aen ena'te auajeñe'tema ta'le naqaegaua aneuanaĝa'udi' da'me aueque'eyi.
1CO.5.12	Qa'a ja naqayem ta'le jemaĝagueta gaa'me jo'ne ja p'etaqadayaqa. Qalaĝaja, ¿qo'li ja 'noota ta'le auamaqayegueta gaa'me ja 'noe'n 'me ami uetauelo? 
1CO.5.13	Gaa'me jo'ne ja p'etaqadayaqa, ñe'me Dios nach'eñe yemaĝagueta jo' qomle jogaa'me. Qalaĝaja da'me ami, ena'am da'me 'yaĝatetac ga'me nediijec, eet'oi: “'Noota ta'le auamaqayeguet ga'me ja no'en 'me ami uetauelo.”
1CO.6.1	Qom 'uo gamachaqaega ami jo'ne necotayapegue' ga'me mach'e laqaya, 'noota qom ja chinataĝalegue da'me 'yaĝatot ga'me jiyaĝadipi nec'atenoqo't jo'ne ja p'etaqadaic, dite da'me mach'ega ga'me Dios lec'oqo'te nemitaque ga'me najouaĝajet. 
1CO.6.2	¿Qo'li ja auayachiñe queda'me nach'ega ga'me Dios c'oqo'tepi ja cop'a qomle da'me ya'uo nec'atenaguec ena'uac ga'me 'uo jena'me aleua? Qama'le qom naqa'ami auauoyi da'me nec'atenaguec yema ga'me 'uo jena'me aleua, ¿toqoch'e ja auaqanachichi da'me anemichiyaque ga'me chiyaqayi da'me anecotaĝaqui jo'ne ja let'adaic? 
1CO.6.3	Qama'le qom naq'aeta da'me chayovida'alo gaa'me piyem laje' ñemitaqaque ga'me lajouaĝaje't, chane'eja ¡yataqachiñe chimaqachiñe da'me jaqatatetac da'me jeloĝolo'te gaa'me lajouaĝaje'te da'me mach'e qat'oyaĝac nayi!
1CO.6.4	Qama'le qom 'uo da'me anecotaĝaqui jo'ne chiyaqayi da'me ja aniyamaĝadeñiya't, ¿toqoch'e a'uaĝachiyoto nale ga'me jiyaĝadipi nec'atenoqo'tpi jo'ne ja yayate'n da'me lajoĝo'j joga'me Dios lec'oqo'tepi? 
1CO.6.5	Chane'eja ñenaĝategue da'me dojo' qaedi 'uo da'me adepocoĝoqui: ¿qo'li qaya'te yatenaĝanaĝaic da'me ami, jo'ne yaqanatet da'me nemitaque ga'me chiyaqayi ga'me lajouaĝajet ga'me adepi'iyaĝauai? 
1CO.6.6	¡Ja jaldata da'me mach'egaua nepi'iyaĝa'u da'me deloiquitapega't, dite nach'e ena'am yeda'alo da'me necotaĝa'j joga'me jiyaĝadipi nec'atenoqo't jo'ne ja p'etaqadayaqa!
1CO.6.7	Qalaĝaja joote jalcote da'me anepachiñe queda'me 'uo da'me dojo' ja aniyamaĝadeñiya't. ¿Qo'li ja 'noota ta'le anapogaĝadeñiyeguet ga'me ja chimaqachiñe? ¿Qo'li ja 'noota ta'le anajeñe'teguet da'me ami qodecachiyoto? 
1CO.6.8	Qalaĝaja ¡ami qamqa'me auauoyi da'me ja chimaqachiñe nataq'aen chayovida'a gaa'me yataqachiñe adaqayadi' auecachiyoto nale!
1CO.6.9	¿Qo'li ja auayachiñe joona gaa'me ja 'noe'n ja yaqanate't ta'le tadoue da'me lejaliaĝa joñe'me Dios? ¡'Noota qom yataqachiñe auayachiñe da'me dojo'! Uotaĝa gaa'me jo'ne 'yetedac da'me nequejeguetaĝa, uotaĝa gaa'me jo'ne p'iya'alo ga'me ch'e nequi'il, uotaĝa gaa'me jo'ne ja neteleta da'me yataqatelegue 'lonáĝa'j, uotaĝa gaa'me le'mi jo'ne yadenaĝa't da'me yauo 'loyaĝac qama'le nemedoue da'me nequejeguetaĝa, 
1CO.6.10	uotaĝa gaa'me dalataĝa'n nale decachi'y, uotaĝa gaa'me pitaĝanaqataqayaqa, uotaĝa gaa'me taĝayaqa nale, uotaĝa gaa'me 'uenaĝanaĝayaqa, uotaĝa gaa'me cachaĝayaqa. Qaya'te onolec naa'me naajo' yaqanate't ta'le taue joda'me lejaliaĝa ñe'me Dios. 
1CO.6.11	Uo'oe gaa'me naq'aeta ca'li da'me 'loyaĝa'j. Qalaĝaja male ami qonachilaĝa'n; male joote ami qoyiyota'alo qaedi oviyo'ot ñe'me Dios; male ami qoye'n yataqatelo'te q'ae'n; nach'eda lañoqotaĝanaĝac ñe'me Jaliaĝanec Jesucristo nataq'aen Lepaqal 'me ja 'nalegue ñe'me Qanedios jo'ne ami 'yetema da'me dojo'.
1CO.6.12	Uo'oe gaa'me jo'ne enapega't: “Jayem qoyaje'tem yema ga'me jo'ne jetaque ja'uo.” Eja, qalaĝaja ja yema ta'le qo'mi lecochiyalo. Yataqachiñe eja da'me jayem qoyaje'tem yema ga'me mach'e jepaquetapega, qalaĝaja ja jemache'ta ta'le gamachaqaega jayem nomat. 
1CO.6.13	Nataq'aen aueñiyapega chimaqachiñe ga'me adoequi nale aueñiyapega't: “Ga'me jaliguinaq qoya'uo qaedi taue jana'me qadeta'am, nataq'aen jana'me qadeta'am qoya'uo qaedi jenaĝa taue ga'me jaliguinaq.” Jaja'a, yataqachiñe eja da'me dojo', qalaĝaja Dios yapalaĝa't qomle jana'me qadeta'am nataq'aen ga'me jaliguinaq. Qama'le nach'e ena'am na'me qadapat: 'noota ta'le ja jenaĝa taue da'me nequejeguetaĝa, dite da'me qolaĝague ñe'me Jaliaĝanec, qa'a nach'eñe ñe'me jo'ne qo'mi yanema ga'me jouenaqataque. 
1CO.6.14	Nach'eñe ñe'me Dios jo'ne joote 'niyelaĝachijeguem ñe'me Jaliaĝanec, qama'le qo'mi nataq'aen nach'eda da'me lañoqotaĝanaĝac qo'mi 'niyelaĝachidijeguem qomle.
1CO.6.15	¿Qo'li ja auayachiñe queda'me lapachidiaĝac onolqa'tape da'me ami ena'am ta'le yoqoteta'uo da'me lapachidiaĝac ñe'me Cristo? Chane'eja ja 'noota ta'le jacona ga'me lapat lae ñe'me Cristo qaedi japeteneguet da'me lapachidiaĝac jaga'me quejeguetaĝai. ¡Ja jaqanatetaq ta'le je'etaĝam da'me dojo'! 
1CO.6.16	Uotaĝa ¿qo'li ja auayachiñe joona da'me jo'ne leuaua jaga'me quejeguetaĝai, ñe'me nataq'aen jaga'me quejeguetaĝai male ena'am ta'le yemedaye da'me lapachidiaĝa'j jo'ne onolec? Qa'a naq'aeta da'me 'yaĝat joda'me nediijec joca'li, eet'oi:
1CO.6.16	«Ga'me jiyaĝaua nataq'aen jaga'me yauo
1CO.6.16	yovideta da'me yemedaye da'me lapachidiaĝa'j jo'ne onolec.»
1CO.6.17	Qalaĝaja ga'me jiyaĝaua jo'ne 'uaĝayet ñe'me Jaliaĝanec, ena'am ta'le ga'me lepaqal yataqachiñe yema'aguet ñe'me Dios Lepaqal 'me ja 'nalegue.
1CO.6.18	Qo'che' ami ja'aĝatema queda'me ¡'noota qom auajoye'guem da'me nequejeguetaĝa! Gamachaqaega qadoec laqaya jo'ne jauoqo nale ja 'naĝat da'me qadapachidiyaĝac. Qalaĝaja ga'me jo'ne taue da'me nequejeguetaĝa 'uo da'me loec jo'ne 'naĝat da'me mach'e lapachidiaĝac. 
1CO.6.19	¿Jeele ja auayachiñe queda'me adapachidiaĝaqui ena'am ta'le naqaega 'lachaqa' jo'ne netaue ñe'me Nepaqal 'me ja 'nalegue, nach'eda jo'ne ami yanema ñe'me Dios? Qama'le da'me ami ja naq'aeta ta'le adoqochidi' naa'me adapa'chidi', 
1CO.6.20	qa'a Dios joote ami ecoto joca'li. Qama'le 'noota ta'le a'uonataĝañiyalo naa'me adapa'chidi' qaedi a'nonaĝachiyegui joñe'me Dios.
1CO.7.1	Nayi male ja'ateguet ga'me quelqaya jayem anedaĝañiya. Eja, 'noota qom ga'me jiyaĝaua ja yepotetapega gamachaqaega yauo. 
1CO.7.2	Qalaĝaja, queda'me 'uo da'me nequejeguetaĝa, qama'le 'noota ta'le onolqa'tape uo'oe naa'me loua', nataq'aen onole'tape yauo uo'oe gaa'me mach'e loua'. 
1CO.7.3	Qama'le ñe'me jiyaĝaua 'noota qom yataqachiñe yelo'teguet jaga'me mach'e loua, nach'e naq'aeta jañe'me yauo 'noota qom yelo'teguet ga'me mach'e loua. 
1CO.7.4	Qa'a jaga'me yauo male ja loĝot da'me mach'e 'loyaĝac, dite ñe'me loua ena'am ta'le loĝot, nach'e naq'aeta ñe'me jiyaĝaua ena'am ta'le ja loĝot da'me mach'e 'loyaĝac, dite jaga'me loua male loĝot. 
1CO.7.5	Chane'eja gaa'me joote noua' 'noota qom ja nematedapiye nale da'me 'loyaĝa'j queda'me yataqachiñe qoyeloĝonaĝa'ta. Qalaĝaja qom ga'me jiyaĝaua nataq'aen jaga'me loua joote nayatena't queda'me cha'li uo'oe gaa'me noloqo'ote da'me nemana't, qaedi yemeda'a da'me netamenaĝa'j jogaa'me, qom yenoĝonegue ena'uac qama'le yemta yitaĝa uaĝata't jogaa'me, qaedi ñe'me payac ja ami 'te noma't, qa'a ja cop'a da'me aue'yaĝañiya'aguet da'me auepochiya jaga'me yauo. 
1CO.7.6	Qalaĝaja ja ami 'te jamaĝalo'te ta'le auauoyi da'me dojo', dite da'me ami jaje'tema.
1CO.7.7	'Yamaqatenataĝanaĝac ta'le ena'uaque jayem aueñiya'am, qalaĝaja yodapecache gaa'me jo'ne Dios ami yeyala'aque: uo'oe gaa'me joote Dios yeyala'aque qaedi 'uo ga'me lajoĝo'j nataq'aen gaa'me laqaya' ga'me lajoĝo'j laqaya. 
1CO.7.8	Ami jo'ne jamaĝayaqa nataq'aen ami p'ayaqa: yataqachiñe 'noota ta'le ja yitaĝa a'uoñi, ena'am da'me jayem. 
1CO.7.9	Qalaĝaja, qom ja adaloyeguet da'me anejiyaĝauayaĝaqui lamaic, qama'le 'noota da'me yitaĝa a'uoñi, qa'a ja 'noota qom ovitapeguet da'me at'onáĝaqui lamaic.
1CO.7.10	Ami jo'ne joote a'uoñi, ami jamaĝalo'te dojo' namaĝajoĝonaĝac jo'ne ja mach'e yoĝot, dite ñe'me Jaliaĝanec: am yauo, ena'te aueguem ñe'me adoua. 
1CO.7.11	Qalaĝaja qom aueguem, qama'le nach'e aueta't am onole, uotaĝa a'viyelaĝa ñe'me adoua. Nataq'aen am jiyaĝaua, ena'te auamaĝaye jaga'me adoua.
1CO.7.12	Nataq'aen ami ja'aĝatema dojo' jo'ne ja 'laqatac ñe'me Jaliaĝanec ca'li: qom 'uo ga'me adaqayai jo'ne p'etaqadaic 'uo jaga'me loua jo'ne ja p'etaqadai, qalaĝaja jaga'me jetaque que'tot da'me ue'tajop joñe'me, qama'le 'noota qom ja yaĝañi uotaĝa ta'le jetaque yeguem jaga'me. 
1CO.7.13	Nataq'aen gamachaqaega adaqayai jo'ne p'etaqadai jaga'me, 'uo ga'me loua jo'ne ja p'etaqadaic, qalaĝaja ñe'me jiyaĝaua jetaque que'tot da'me ue'tajop jaga'me, qama'le jaga'me 'noota ta'le ja yamaĝaye uotaĝa ta'le yataqachiñe yeguem. 
1CO.7.14	Qa'a ga'me jiyaĝaua jo'ne ja p'etaqadaic yovida'ya da'me liyamaĝadenataĝanaĝac ñe'me Dios qa'a yajouaĝat da'me uaĝayet jaga'me yauo jo'ne p'etaqadai; nach'e naq'aeta jaga'me yauo jo'ne ja p'etaqadai yovida'ya da'me liyamaĝadenataĝanaĝac ñe'me Dios qa'a yajouaĝat da'me necoñeteguet joga'me p'etaqadaic. Qom ja naq'aeta, qama'le gaa'me ac'oqo'chedi' ena'am ta'le qaya'te niyamaĝadenatague'j, qalaĝaja yataqata Dios e'n ja 'nalo'te jogaa'me.
1CO.7.15	Qalaĝaja qom ñe'me jo'ne ja p'etaqadaic jetaque yeguem qaedi ca'e jaga'me loua jo'ne p'etaqadai, 'noota da'me ec. Qom naq'aeta qama'le jaga'me p'etaqadai male ja qopacapegue' qaedi ue'tajop ga'me jo'ne qaya'te lepe'e. Nach'e naq'aeta qom jaga'me jo'ne ja p'etaqadai jetaque ca'e ga'me loua jo'ne p'etaqadaic, 'noota da'me ec, qa'a Dios ami yiyaĝanalo qaedi 'uo da'me at'emaĝaqui. 
1CO.7.16	Qa'a, am yauo, ¿qo'li naqaeda ta'le auayaten da'me uotaĝa anec'alaĝategue qomle ga'me adoua? Nataq'aen am jiyaĝaua, ¿qo'li naqaeda auayaten da'me uotaĝa anec'alaĝategue qomle jaga'me adoua?
1CO.7.17	Qalaĝaja, 'noota ta'le onolqa'tape ja yaĝanegue da'me jalchi'ena 'loyaĝac jo'ne Jaliaĝanec yanem nataq'aen nach'edata 'nañaĝatec ga'me Dios yanem ca'li qoyiyaĝana. Naq'aeta da'me japaĝagueneque ena'uaque joga'me p'etaqadaiquipi.
1CO.7.18	Gamachaqaega jo'ne joote 'uo ga'me nichaĝajec 'me 'naĝajet, 'noota qom ja eetapela't qaya'te yédiñe, nataq'aen gamachaqaega jo'ne maliaĝa qaya'te 'nanaĝajet 'me nichaĝajec ca'li qoyiyaĝana, 'noota qom ja yaconeguet da'me nichaĝajoĝonaĝac. 
1CO.7.19	Qa'a ñe'me Dios ja naqaeda pacapegue' ta'le joote qo'mi qo'yaneque ga'me nichaĝajoĝonaĝac uotaĝa maliaĝa qaya, dite da'me yataqachiñe jeyamaĝata' daa'me lamaĝajoĝonaĝaco. 
1CO.7.20	Chane'eja 'noota ta'le onolqa'tape 'nañaĝatec ga'me jo'ne joote qoyanem ca'li yemta qoyiyaĝana.
1CO.7.21	Qom am nelatac da'me am qoyiyaĝana qaedi 'uo da'me adepe'e, ena'te lichigui auen na'me adauel, nach'e ena'am am uojotañi qama'le auepitaqatenac. 
1CO.7.22	Qa'a ga'me jo'ne nelatac qom qoyiyaĝana qaedi napeteneguet ñe'me Cristo joga'me male joote lalemaĝajet ñe'me Jaliaĝanec. Nach'e naq'aeta da'me qom qoyiyaĝana ga'me jiyaĝaua jo'ne uojotañi, joga'me male joote Cristo lelatac. 
1CO.7.23	Ena'te auajeñeta ta'le jiyaĝa'u laqaya' ami e'n lelataqa jogaa'me, qa'a Dios joote ami ecoto joca'li. 
1CO.7.24	Chane'eja, ami yaqaya'olqa, jalcote 'noota ta'le onolqa'tape uetaue da'me Dios lec'atenaĝanaĝac, nach'eda q'aen da'me ca'li yemta qoyiyaĝana.
1CO.7.25	Nayi japaĝague'n jogaa'me jamaĝayaqa: dojo' qaya'te lapaĝaguenataĝanaĝac ñe'me Jaliaĝanec ta'le yeloĝonaĝa'teguet joda'me, qalaĝaja ami janema da'me mach'e yelnataĝac, nach'eda lelnataĝac ga'me jo'ne joote yedalegue da'me Dios lichoĝodenataĝanaĝac, qama'le auaqanachichi da'me a'uamaqachiñe. 
1CO.7.26	Male novi't qomle gaa'me noloqo'ote jo'ne jalcote da'me qadachoĝodec, chane'eja 'uo da'me yelnataĝac queda'me ja 'noota ta'le gaa'me jamaĝayaqa yaĝadegue ga'me ueteda'a. 
1CO.7.27	Am jo'ne joote auo'on, ena'te aueguem jaga'me adoua; nataq'aen am jo'ne jamaĝaic, ena'te auelaque da'me at'onáĝac. 
1CO.7.28	Qalaĝaja, qom auo'on ja naqaeda ta'le adoec; nach'e naq'aeta jaga'me q'añole jo'ne a'uoneguet ja naqaeda ta'le ya'uo loec. Qalaĝaja ja copa'alo da'me 'uo ga'me laqalaje't jogaa'me, nach'eda jo'ne jetaque ja ami 'te yedalo'te.
1CO.7.29	Ami yaqaya'olqa, ami jayataĝadeneque: ja cop'a qomle novideda'aquena gaa'me p'atedegue noloqo'ote. Chane'eja gaa'me jo'ne ja jamaĝayaqa, yataqachiñe 'noota ta'le yacoteguet da'me ena'am ga'me jamaĝaic. 
1CO.7.30	Gaa'me jo'ne noyetedapelegue ga'me najouaĝane'j, 'noota qom ena'am ta'le qaya'te 'uo da'me 'loyaĝac. Nataq'aen gaa'me jo'ne 'uo ga'me netotedapec, 'noota qom ena'am ta'le qaya'te netotedapec. Nataq'aen gaa'me jo'ne neuode'tape, 'noota ta'le ja yiyamaĝa't ga'me neuodenaĝa't. 
1CO.7.31	Nataq'aen gaa'me jo'ne chiyoĝotedaye da'me 'lonataĝanaĝa'j jena'me aleua, qama'le 'noota qom ja nach'edata yemeda'eguet da'me chiyoĝotedaye jena'me, qa'a da'me 'loyaĝac jena'me aleua yamta'le yem.
1CO.7.32	Qalaĝaja jayem jepaquetapega ta'le ami qaya'te adachitataiqui. Joga'me p'etaqadaiquipi jo'ne jamaĝayaqa chitatatedapega da'me ye't joda'me 'lonatac ñe'me Jaliaĝanec, nataq'aen uenate'ta da'me qaedi matac q'aen ñe'me Jaliaĝanec. 
1CO.7.33	Joga'me p'etaqadaiquipi jo'ne uo'oe gaa'me loua' qamqa'me chitatatapega ta'le yauanalo gaa'me uo'oe jena'me aleua, qaedi made'tape q'ae'n jogaa'me loua', 
1CO.7.34	qama'le naq'aeta ga'me mach'e yepaquetapegalo ja nalo'ta't. Nach'e naq'aeta da'me 'loyaĝa'j jogaa'me p'ail nataq'aen jogaa'me jamaĝail uenateteda'a ta'le ye't ga'me 'lonatac ñe'me Jaliaĝanec; t'onataĝaneuo'o qaedi ñe'me Jaliaĝanec ja 'nalegue q'aen ga'me lapat nataq'aen lepaqal. Qalaĝaja jaga'me ja jamaĝai qamqa'me uenatetapegalo gaa'me uo'oe 'me uedalegue jena'me aleua nataq'aen qaedi matac q'aen ga'me loua. 
1CO.7.35	Ami ja'aĝatema da'me dojo' qa'a jetaque ami yecochiyalo. Ja naqaeda da'me ena'am ta'le ami jachalo'te da'me ami jecoñe't, dite da'me jetaque ami japaĝagueneque onaĝaic adajoĝoqui, qaedi qaya'te gamachaqaega ademiya'a da'me a'uonataĝañiuo'o ñe'me Jaliaĝanec.
1CO.7.36	Qom 'uo gamachaqaega mach'ega yayaten queda'me ja en 'te yataqatelegue da'me lajoĝoc queda'me joote 'uo jaga'me nayate'ne', qom napacapelegue ga'me lamaic joga'me, nataq'aen lelnataĝac da'me paja'a 'uona't, qama'le 'noota da'me joote naq'aeta ga'me lelnataĝac, qa'a ja naqaeda ta'le ya'uo loec: 'noota da'me 'uona't. 
1CO.7.37	Qalaĝaja qom 'uo gamachaqaega jo'ne joote yachimaĝachichiñe da'me lelnataĝac queda'me ja 'uoneguet jaga'me 'naĝataqate, nataq'aen ga'me ja napacapelegue da'me lamaic ga'me 'lonaĝac, dite da'me yaqanatet ta'le noma't jogaa'me lamaico, qom naq'aeta ga'me lelnataĝac qama'le yataqachiñe 'noota ga'me ya'uo. 
1CO.7.38	Qama'le ga'me jetaque 'uoneguet jaga'me 'naĝataqate, 'noota da'me ya'uo. Qalaĝaja ga'me ja jetaque uo'on, joga'me yataqachiñe 'noota da'me ya'uo.
1CO.7.39	Qom 'uo jaga'me yauo jo'ne joote 'uo ga'me loua qama'te jetaque 'uoneguet ga'me jiyaĝaua laqaya, dojo' yataqachiñe ja qoyajeta qom cha'li nec'aletaye ga'me loua toijec. Qalaĝaja qom yeleu ga'me loua qama'le jaga'me yiyamaqa'teguet da'me 'uoneguet ga'me jo'ne 'yamaqaten jaga'me, qalaĝaja jaldata da'me qom ena'am p'etaqadaic joga'me. 
1CO.7.40	Mate mane'e yelnataĝac queda'me yataqachiñe machiñe q'aen jaga'me ta'le ja yitaĝa uo'on. Naq'aeta da'me yelnataĝac, nataq'aen jeetapega jayem yaloĝonegue ñe'me Dios Lepaqal.
1CO.8.1	Nayi ja'ateguet da'me jayem auenachiyec ga'me lapat jo'ne joote qoyanema gaa'me qop'iyapegalo jo'ne ch'e 'nonataqa. Yataqachiñe eja da'me dojo' 'naqatac: “Ena'uaque qo'mi jayatenaq da'me jo'ne yataqata eja.” Qalaĝaja da'me nayatenaĝanaĝac 'yetem ga'me jiyaĝaua da'me ma'te 'yoĝodenaĝaic; joda'me noqopich'i qamqa'me 'yañaqatet joga'me. 
1CO.8.2	Qom 'uo ga'me nepetapela't da'me 'uo ga'me layatenaĝanaĝac, maliaĝa ja yayaten ga'me jo'ne yataqachiñe ye'et. 
1CO.8.3	Qalaĝaja gamachaqaega jo'ne noqopita ñe'me Dios, ñe'me Dios yataqachiñe yateton joga'me.
1CO.8.4	Chane'eja da'me qoyalic ga'me lapat jo'ne joote qoyanema nale ga'me qonetametapecoto nequi'il: jayatenaq queda'me qaya'te gamachaqaega lajo'viyaĝac ga'me nequi'i jo'ne uetalegue jena'me aleua, nataq'aen jaldata da'me onolec ñe'me Dios, qaya'te laqaya. 
1CO.8.5	Eja queda'me uo'oe gaa'me jo'ne eetedapega naqaegaua di'yo't jo'ne uedo'ot di'me piyem nataq'aen uedalegue jena'me aleua 'me 'uo da'me lañoqotaĝanaĝa'j jo'ne nach'egaua qonetamenoto, 
1CO.8.6	qalaĝaja qo'mi qamqa'me jayatenaq queda'me 'uo ñe'me Dios jo'ne onolec, mach'e Qadet'a jo'ne 'netoqo't ena'uaque gaa'me uo'oe, nataq'aen qo'mi yanema da'me qat'oyaĝac jeloqot'ot joñe'me. Nach'e naq'aeta queda'me onolec ñe'me Jaliaĝanec Jesucristo nach'eñe necochoqo't ñe'me Dios joca'li ye'et jena'me aleua nataq'aen ena'uaque gaa'me uo'oe, qama'le da'me qo'mi joda'me qat'oyaĝac chiyoĝoguet joñe'me.
1CO.8.7	Qalaĝaja uo'oe gaa'me jo'ne maliaĝa ja yayate'n da'me dojo'. Uo'oe gaa'me maliaĝa uetauelo da'me loe'j 'me toijec da'me netamenoto gaa'me ch'e nequi'il, chayovida'a nayi maliaĝa uenateteda'a gaa'me nequi'il nale yali'j ga'me lapat jo'ne joote qoyen najaqajec. Chane'eja queda'me qaya'te 'lañaĝac da'me letadenataĝanaĝa'j, jogaa'me eetapela'ajalo 'naĝa't ga'me lapat jo'ne yali'j. 
1CO.8.8	Qalaĝaja da'me chiyaqayi da'me Dios qo'mi yaconegueta ja yajouaĝat ga'me jo'ne jaliguinaq; ja naqaeda ta'le qo'mi lama'ajoda ja 'noe'n ta'le jaliguinaq, uotaĝa yataqachiñe qo'mi 'noote' ta'le jaliguinaq. 
1CO.8.9	Qalaĝaja 'noota qom at'oiya'aguet ta'le naqa'ami chiyaqayilo da'me a'naĝachi ga'me adaqayai jo'ne maliaĝa qaya'te 'lañaĝac da'me latetonaĝanaĝac, qa'a jouaĝat da'me auayotelegue da'me aualiqui ga'me lapat jo'ne joote najaqajec. 
1CO.8.10	Qa'a am jo'ne 'uo da'me adayatenaĝanaĝac onetaue ga'me tamenaqa' 'me na'ña ga'me nequi'i da'me aueque'e, qama'te am yauana ga'me adaqaya 'me qaya'te 'uo da'me 'lañaĝac, ¿qo'li ja jetaque am naya'a ga'me qaedi nach'e ena'am yalic ga'me lapat jo'ne joote qoyen najaqajec? 
1CO.8.11	Chane'eja jouaĝat da'me adayatenaĝanaĝac, ga'me adaqaya jo'ne qaya'te 'lañaĝac da'me latetonaĝanaĝac male yejomac, jo'ne nach'e ena'am Cristo nemeguet ca'li yeleu. 
1CO.8.12	Nach'eda naq'aeta da'me aua'uo adoec jo'ne anautena ñe'me Cristo, queda'me nauteta gaa'me adaqaya' da'me yauote loe'j nataq'aen 'naĝa't da'me letadenataĝanaĝa'j jo'ne maliaĝa ja t'añi. 
1CO.8.13	Chane'eja, qom ga'me jalic chiyaqayi da'me ya'uo loec ga'me yaqaya, qama'le 'noota da'me ja yitaĝa jalic ga'me lapat, qaedi ja yitaĝa chiyaqajeguem ga'me yaqaya.
1CO.9.1	Qalaĝaja jayem uojotañi qaedi ja'uo ga'me jo'ne jepaquetapega, queda'me jayem lamaĝajec ñe'me Jesús; joote auayachiñe da'me 'uo jo'me nolo' ca'li jauana ñe'me Qadejaliaĝanec Jesús. Qama'le nach'e ami jo'ne ami jachiyoĝotayilo da'me 'yonataĝanaĝac queda'me jo'onataĝaneuo'o ñe'me Jaliaĝanec. ¿Qo'li ja naq'aeta? 
1CO.9.2	Uotaĝa uo'oe jogaa'me ja jayem 'te 'yamaqate'n da'me jayem lamaĝajec ñe'me Jesús; ami qamqa'me jayem auacoñiyeguet, qa'a da'me at'oyaĝaqui dalaĝaic nach'eda yaloĝon queda'me jayem lamaĝajec ñe'me Jesús. 
1CO.9.3	Chane'eja ja'ategueta nayi gaa'me jo'ne ja jayem 'te 'yamaqatetedac.
1CO.9.4	Qo'mi jo'ne mach'e lamaĝa's ñe'me Jesús yataqachiñe 'noota ta'le qo'mi auañema ga'me jaliguinaq nataq'aen ga'me ñiyomaĝaye. 
1CO.9.5	Nataq'aen chimaqachiñe ta'le ñaigaqatapegue'to gaa'me qadoua' nale jeuoqotac, nach'e naq'aeta nale da'me ya'uo ñe'me Pedro nataq'aen jogaa'me laqayadejoda ñe'me Jaliaĝanec nataq'aen jogaa'me mach'e lamaĝa's. 
1CO.9.6	Uotaĝa, ¿qo'li jayem nataq'aen Bernabé nach'e qo'mite' da'me ja chimaqachiñe ta'le qo'mi yanema ga'me jouenaqataque joga'me p'etaqadaiquipi, nach'e naq'aeta jogaa'me jiyaĝa'u laqaya'? 
1CO.9.7	Qa'a qaya'te nalada't lo'o ta'le mach'ega nejetela't qom yec'ata ga'me nalataĝac, nataq'aen qaya'te naĝanaĝaic ta'le ja yalic ga'me jala joga'me lanec, nataq'aen qaya'te neteloqo'te jaga'me quetaĝapi ta'le ja niyomigui jaga'me lochi' jo'ne chiyaqayi jogaa'me.
1CO.9.8	Naajo' uo'oe jo'ne ami ja'aĝatetapema ja jaldata ta'le ch'e jiyaĝaua 'laqataqa, dite da'me nach'e ena'am 'yaĝa'tape naa'me nedii's jo'ne lamaĝajoĝonaĝaco ñe'me Dios. 
1CO.9.9	Qa'a queda'me Moisés naq'aeta da'me yediñe, ca'li yedidiñe daa'me lamaĝajoĝonaĝaco ñe'me Dios, 'me enaac: “Ena'te auojomoue limic necoñetaĝaiqui ga'me uaca qom auapiaĝalegue ga'me trigo nale aviyota'a ga'me lo'oc.” Qalaĝaja ca'li enaac da'me dojo' ñe'me Dios ja naqaeda lelnataĝac ta'le netela'alo joga'me uacapi, 
1CO.9.10	dite da'me naqaqo'mi uenate'talo. Tade'to' qoyediñe da'me namaĝajoĝonaĝac joca'li qa'a jouaĝat qo'mi. Chane'eja ga'me jo'ne yolaĝat jena'me aleua, 'noota ta'le 'uo da'me leuataqataĝanaĝac da'me ua'ajop lae ga'me chiyaqayi da'me 'lonataĝanaĝac, nach'e naq'aeta ga'me yiyota'a ga'me trigo lo'oc, 'noota ta'le nach'e ena'am 'uo da'me leuataqataĝanaĝac.
1CO.9.11	Chane'eja, qom naqaqo'mi da'me janaĝaiñe da'me 'laqataĝanaĝac ñe'me Dios ca'li ami jouaqa'tajopa, ¿qo'li ja chimaqachiñe da'me jaconaĝaguet qomle ga'me lae da'me adaqataĝanaĝaqui? 
1CO.9.12	Qom uo'oe gaa'me laqaya' jo'ne chimaqachiñe da'me yacoteguet da'me adecochaĝaqui, da'me qo'mi ¿qo'li ja p'ajaye chimaqachiñe? Qalaĝaja, ja ami 'te joñiyaqa'toto, dite da'me yema ñapogaĝadenaĝaguet qaedi ja jaqalanaqapiye't da'me ja'aĝataqatac joda'me 'naqataĝanaĝac jo'ne 'yaĝatetac ñe'me Cristo.
1CO.9.13	Nataq'aen gaa'me jo'ne t'onataĝadoue ga'me tamenaĝaiqui, ga'me yali'j nale joga'me auayachiñe queda'me nach'ega ga'me tamenaĝaiqui chiyaqaue; nach'e naq'aeta nale gaa'me jo'ne yachedalegue ga'me c'atoĝonaĝala' ga'me najaqajec, jogaa'me yali'j nale ga'me lapat 'me qoyiyota'ya. 
1CO.9.14	Nach'e naq'aeta da'me damaĝajoĝolegue ñe'me Jaliaĝanec, qaedi gaa'me jo'ne 'yaĝatetedac da'me onaĝaic 'naqataĝanaĝac qoyanema nale ga'me jo'ne youetedaque. 
1CO.9.15	Qalaĝaja, jayem qamqa'me ja naqaeda ta'le jepitaqatenac qaedi yachiyoĝotayi yema da'me dojo' yajo'viyaĝac, qama'le nayi da'me yelnataĝac ja ami 'te jedaĝanalo qaedi 'uo ga'me jayem auañem. Qama'le nach'eda naq'aeta da'me male qodoĝotaĝanec ga'me chiyaqayi da'me ji'yoĝodetac, ja jajeta da'me dojo'. ¡Jepaquetaĝa ta'le jeleu!
1CO.9.16	Da'me chiyaqayi da'me ji'yoĝodetac ja jaldata da'me ja'aĝatetac da'me onaĝaic 'naqataĝanaĝac, qa'a jayem qoyamaĝalegue qaedi je'et; chane'eja ¡degueja da'me yachoĝodec ta'le ja je'et! 
1CO.9.17	Qom da'me dojo' je'et chiyaqayi da'me mach'e yelnataĝac, chane'eja 'uo ga'me ñejetenaguec; qalaĝaja eja queda'me ja naq'aeta da'me yelnataĝac joca'li, qama'le je'et qa'a Dios jayem 'yelopec. 
1CO.9.18	Chane'eja, qom naq'aeta qama'le da'me jayem machiñe q'aen chiyaqayi da'me ja jepaquetapega ta'le jayem qoyejeten da'me japaĝaguenataĝan, qaedi da'me onaĝaic 'naqataĝanaĝac qaya'te lajo'vi da'me qoyaconeguet. Qo'che' ja jepitaqatenac mate mane'e chimaqachiñe ta'le jayem qoyanem ga'me jouetaque.
1CO.9.19	Mate mane'e ja jayem 'te lelatac gamachaqaega, qalaĝaja jayem je'etec da'me 'yoyaĝac da'me ena'am ta'le ena'uaque ami jayem adelataqui, qaedi da'me yomataĝanaĝac jen p'etaqadaiquipi ga'me jiyaĝadipi. 
1CO.9.20	Ca'li jouetauelo ga'me judiopi, qama'le da'me 'yoyaĝac jene'tem ga'me judío le'ec, qaedi ga'me judiopi nach'egaua yomataĝanaqa'te; jogaa'me equeguelo gaa'me namaĝajoĝonaĝaco jo'ne chiyoĝogueta di'me Moisés, chane'eja jayem nach'e ena'am joqocha'alo, mate mane'e ja jayem 'te qopaquetapegue', qaedi gaa'me jo'ne yoqocha'alo naajo' namaĝajoĝonaĝaco nach'egaua yomataĝanaqa'te. 
1CO.9.21	Nataq'aen nale jouetauelo gaa'me jo'ne ja que'teguelo daa'me lamaĝajoĝonaĝaco ñe'me Dios, da'me 'yoyaĝac naqaeda ta'le jena'ama jogaa'me, mate mane'e ja jeca'ae gaa'me lamaĝajoĝonaĝaco ñe'me Dios, dite da'me jauo'oe daa'me lamaĝajoĝonaĝaco ñe'me Cristo, qaedi gaa'me jo'ne ja equeguelo daa'me lamaĝajoĝonaĝaco ñe'me Dios nach'egaua yomataĝanaqa'te. 
1CO.9.22	Nataq'aen nale jouetauelo gaa'me jo'ne ja 'uañaĝaic da'me lepe'e', da'me 'yoyaĝac je'etem ta'le ena'ama jogaa'me, qaedi jogaa'me nach'egaua yomataĝanaqa'te. Chane'eja da'me 'yoyaĝac je'etem da'me yema jena'am, qaedi yema jachiyoĝotayi q'aen da'me uo'oe gaa'me ñec'alaĝatedegue.
1CO.9.23	Ena'uaque gaa'me jauo'oe, ja'uo qaedi qoyelagaĝategue da'me qo'yaĝatetac da'me onaĝaic 'naqataĝanaĝac, qa'a jetaque nach'e ena'am ñapeteguet joga'me. 
1CO.9.24	Ami yataqachiñe auayachiñe nale 'uo ga'me noqomida'at, uo'oe gaa'me naqalego' nale, qalaĝaja onolec ga'me mataĝanaĝaic. Chane'eja, ami nataq'aen 'noota qom anaqalegoqoi qaedi naq'aeta da'me auomataĝañi. 
1CO.9.25	Nataq'aen yema ga'me qomitaĝaiquipi jalcote da'me qoyapaĝague'n qaedi naqachiñe ga'me lomataĝanaĝat jo'ne ch'e epaq layoqote 'me paja'a daqaqa; qo'mi qamqa'me ñapaĝaguenaĝala't qaedi ñaqatajoĝoñi ga'me qadomataĝanaĝat jo'ne ja yitaĝa pal. 
1CO.9.26	Qo'che' jayem, ena'am ta'le ñaqalegoqot'a ga'me loiquiaqa' da'me qomitaĝac, nataq'aen da'me yeloiquiaĝac 'noota, ja je'uaĝatapeguet ga'me layat. 
1CO.9.27	Chane'eja ja'uo lachoĝodec da'me ch'e ñejiyaĝauayaĝac loec nataq'aen ñomat, qaedi ja yijamaĝajaye da'me japaĝague'n gaa'me jiyaĝa'u laqaya', ta'le ja jayem 'te qoyapeteneuo.
1CO.10.1	Ami yaqaya'olqa, 'noota qom anetoviñetaque dia'me jachiyojoĝogueta qadapidi jo'ne quetedapegue' ca'li di'me Moisés: ena'uaque jogaa'me dajotedalegue ga'me piyem lo'oc, nataq'aen ena'uaque paidiñgui ga'me noĝop let'a jo'ne lenaĝat da'me Noĝop Tomaĝadaic. 
1CO.10.2	Chane'eja, ena'uaque jogaa'me yoqoteteda'aguet di'me Moisés qa'a ena'am ta'le chiyaqayi ga'me piyem lo'oc nataq'aen ga'me noĝop let'a da'me qonachilaĝa'n. 
1CO.10.3	Choqoda'me ena'uaque nach'ega ga'me niqui'yaĝat yali'j jo'ne ja di'yoq, 
1CO.10.4	nataq'aen ena'uaque nach'ega niyomidigui ga'me yomaĝat jo'ne ja di'yoq, queda'me qoniyomigui ga'me chiyaqaue ga'me qa' jo'ne ja di'yoq 'me naequetapegue'to, qama'le ga'me qa' nach'eñe Jesucristo. 
1CO.10.5	Qalaĝaja, qayoĝode' jogaa'me ja 'yamaqate'n ca'li ñe'me Dios, qama'le yele'u ca'li ueteda'a ga'me aleua jo'ne totapega't.
1CO.10.6	Naajo' uo'oe jo'ne 'nonataqa joca'li nach'enaua ena'am ta'le 'nanaqa jo'ne qo'mi yapaĝague'n, qaedi ja jepitaqa'a ga'me ja no'en, naq'aeta gaa'me joca'li. 
1CO.10.7	Ena'te anetameñiyoto gaa'me ch'e nequi'il, joca'li uo'oe gaa'me naq'aete', nach'eda 'yaĝatetedac naa'me nedii's, eet'oi: “Ga'me jiyaĝadipi ñidiñe ca'li qaedi deque'y nataq'aen niyo'm, nataq'aen da'me yem qama'le ñijeguem qaedi deualaĝai'tape jogaa'me.” 
1CO.10.8	'Noota qom ja ñemenaĝaue da'me nequejeguetaĝa, qa'a joca'li uo'oe gaa'me naq'aeta da'me yauote, qama'le nach'ega nolo' yele'u veintitrés mil joga'me. 
1CO.10.9	Yataqachiñe 'noota ta'le ja ch'e japiyenaqatac ñe'me Cristo, qa'a joca'li uo'oe gaa'me naq'aete'; qo'che' nanayaqapi yeto'y, qama'le yele'u jogaa'me. 
1CO.10.10	Nataq'aen 'noota qom gaa'me at'aqataqadi' ja nauteta ñe'me Dios; joga'me joca'li uo'oe gaa'me naq'aete', qo'che' ñe'me Dios namaĝaquena ca'li ñe'me lamaĝajec jo'ne piyem le'ec jo'ne dalataĝanac qaedi nemachichidiñe jogaa'me.
1CO.10.11	Naajo' 'nonataqa jo'ne di'yoĝoma dia'me jachiyojoĝogueta 'me qadapidi nach'enaua ena'am ta'le ch'e 'nanaqa, nataq'aen joote qoyedidiñe ena'am ta'le qo'mi qoyapetena'ata, qo'mi jo'ne jouaqatouelo naajo' p'atedegue noloqo'ote. 
1CO.10.12	Chane'eja, gamachaqaega ga'me eetapela't yataqatelegue, 'noota qom t'oiya'aguet ta'le taue da'me napalaĝac. 
1CO.10.13	Nataq'aen qom 'uo da'me anapiyenaguequi, anetoviñetac queda'me jiyaĝa'u laqaya' nach'e ena'am joote tadoue ga'me napiyenague'j. 'Noota ta'le auep'iiya'a joñe'me Dios, qa'a ñe'me ja yajeta ta'le ami qo'yiyeneque ga'me jo'ne ja auaqanachichi ta'le anapogaĝadeñiyeguet, dite da'me ami yanema ga'me adadiqui nataq'aen ami yanema da'me at'añaĝaqui qaedi adaloi'taguet.
1CO.10.14	Chane'eja, ami yaqaya'olqa, ¡nayi auajoyegue, oquiya'ae da'me anetameñiyoto gaa'me nequi'il! 
1CO.10.15	Ami 'me yatenaĝanaĝayaqolqa, chane'eja mach'e ami analoqochiñe' naa'me 'yaqataqa, qom yataqachiñe ejoda. 
1CO.10.16	Nale qo'nonaĝachigui ga'me niqui'yaĝac 'me ja 'nalegue, qama'le jaconaĝa jaga'me yomaĝaiqui jo'ne chiyaqayi da'me qoyanem da'me qadamaic ñe'me Dios: nale ñiyomaq, qama'le naue da'me qo'mi qoyiuaĝayaĝana't yajouaĝat jaga'me letauo' ñe'me Cristo. Nataq'aen ga'me pan jo'ne qoyecolaĝapiye: nale jaliguinaq, qama'le naue da'me qo'mi qoyiuaĝayaĝana't yajouaĝat ga'me lapat ñe'me Cristo. 
1CO.10.17	Mate mane'e qo'mi qayoĝode', qo'mi ena'am ta'le onolec ga'me qadapat, qa'a onolec ga'me pan 'me jaliguinaq.
1CO.10.18	Auenachi'talo joga'me Israel c'oqo'tepi jo'ne yali'j ga'me uaca lapat 'me qoyigoue nale, jogaa'me yiuaĝayaĝana't da'me 'nonaĝachidegue ñe'me Dios jo'ne qoyachalegue ga'me c'atoĝonaĝala'. 
1CO.10.19	Chane'eja, ¿jach'e jogamaĝa jen yelo'teguet da'me ñenaĝategue da'me dojo'? Ja ñenaĝategue ta'le naqaegaua p'ajodaye gaa'me ch'e nequi'il, uotaĝa jenaĝa diyachitapiyelo naa'me qadai'li queda'me joote nemenec ga'me lapat da'me qoyanema gaa'me ch'e nequi'il. 
1CO.10.20	Ja naq'aeta. Qalaĝaja jenaac queda'me qom gaa'me jo'ne ja p'iida'a ñe'me Dios naa'me yauote ga'me lachitaĝanaĝa't uaca 'me yidoue nale yachedalegue ga'me mach'e lec'atoĝonaĝalaqa'te, ga'me lapat nachitaĝanaĝat ja qoyanem ñe'me Dios dite gaa'me payagodipi. 
1CO.10.21	Ja auaqanachichi ta'le aniyomiyigui jaga'me niyomaĝaiqui ñe'me Jaliaĝanec nataq'aen ua'edi aniyomiyigui jaga'me niyomaĝaiqui joga'me payagodipi. Nataq'aen ja auaqanachichi ta'le anetauañiya'uo ga'me liqui'yaĝala' ñe'me Jaliaĝanec qama'te ua'edi auajoyiyalegue ga'me liqui'yaĝala't joga'me payagodipi. 
1CO.10.22	¡Yataqachiñe 'noota ta'le ja jenaĝa dalemata ñe'me Jaliaĝanec! ¿Jeele ñapagaqalegue da'me 'lañaĝac joñe'me?
1CO.10.23	Eetojo' nale naa'me at'aqataqadi': “Qoyajeta yema ga'me mach'e jetaque jauoqo.” Eja, qalaĝaja ja yema ta'le qo'mi lecochiyalo. Yataqachiñe eja queda'me yema qoyajeta ga'me jo'ne mach'e jetaque jauoqo, qalaĝaja ja yema ta'le naqaeda chiyaqayi da'me nichiquetedajeguem ga'me p'etaqadaiquipi. 
1CO.10.24	Yataqachiñe 'noota ta'le qaya'te gamachaqaega yelotaque ga'me mach'e layamaĝac, dite da'me ena'uaque ami aueloyitaque da'me chiyaqayi joda'me liyamaĝa'j jogaa'me adaqayadi'.
1CO.10.25	Aualiqui qomle gamachaqaega ga'me lapat jo'ne qoyemen nale. Ja auoviñetaque ta'le yaloĝoja analoqochiñe uotaĝa diyachitapiyelo naa'me adai'lidi' queda'me ja auayachiñe ga'me chiyoĝogue. 
1CO.10.26	Qa'a naq'aeta da'me 'yaĝatetac jogaa'me nedii's, eet'oi:
1CO.10.26	«Nach'eñe ñe'me Jaliaĝanec 'me yema loĝot jena'me aleua
1CO.10.26	Nataq'aen ena'uaque gaa'me jo'ne uedalegue jena'me.»
1CO.10.27	Qom 'uo ga'me ja p'etaqadaic ami nepoda'y qom deque'e, nataq'aen qom auec'achiya, qama'le 'noota qom yema aualiqui ga'me jo'ne ami qoyiqui'yaĝaneque; ena'te analoqochiñe uotaĝa diyachitapiyelo naa'me adai'lidi' qa'a ja auayachiñe ga'me chiyoĝogue. 
1CO.10.28	Qalaĝaja, qom 'uo gamachaqaega adaqayai jo'ne ami yechoĝotema: “Jenjo' mach'e uaca lapat jo'ne joote nemenec qaedi qo'nonaĝachiguilo gaa'me ch'e nequi'il”, chane'eja ena'te aualiqui, jouaĝat ga'me adaqayai jo'ne diyachitapiye lauel qa'a yayaten ga'me 'netaguec ga'me lapat. 
1CO.10.29	Mate mane'e dojo' ja en 'te diyachitapiyelo naa'me adai'lidi', ga'me qamqa'me ja mayiñe q'aen. Ami ja'aĝatema da'me dojo' qa'a uo'oe gaa'me enapega't nale, dachimaqataĝa'n: “¿Toqoch'e ja jaqanatet ta'le ja'uo ga'me jo'ne jepaquetapega qa'a nach'edata da'me yaqaya yepetapega da'me ja qoyajeta ga'me je'etetac? 
1CO.10.30	Qom janem da'me yamaic ñe'me Dios da'me jaloĝolegue ga'me jalic, ¿toqoch'e 'uo ga'me 'ñenaguec jouaĝat da'me janem yamaic ñe'me Dios?”
1CO.10.31	Chane'eja, qom 'uo ga'me aualiquitac, uotaĝa 'uo ga'me aniyomiyigui, uotaĝa gamachaqaega a'vichetac, jalcote onaĝaic qom ga'me auauoyi nach'eda chiyaqayi da'me qo'nonaĝachigui ñe'me Dios. 
1CO.10.32	Ena'te auauoyi gamachaqaega jo'ne chiyaqayi ta'le dalemata'tape jogaa'me adaqayadi', ga'me judiopi uotaĝa ga'me griegopi, uotaĝa gaa'me mach'e adaqayadi' jo'ne adepi'iyaĝa'udi', 
1CO.10.33	ena'am jayem, jo'ne jepaquetapega ta'le ena'uaque jen made'tape. Ja jelotaque ga'me mach'e yiyamaĝac, dite da'me ena'uaque 'uo da'me liyamaĝa'j qaedi qonec'alaĝatedegue qom'te jogaa'me.
1CO.11.1	Oqui'teguelo gaa'me 'yonataqa jo'ne joote ami jaloĝonalo, nach'e naq'aeta da'me jeque'teguelo gaa'me 'lonataqa 'me jayem yaloĝonalo ñe'me Cristo.
1CO.11.2	Ami ñetotapeque qa'a nach'e eta't anetoviñetaque yema gaa'me 'yonataqa nataq'aen 'yamaqatenataĝanaĝaco ca'li, nataq'aen yataqachiñe oqui'teguelo daa'me yapaĝaguenataĝanaĝaco jo'ne ami janema. 
1CO.11.3	Qalaĝaja nayi jepaquetapega ta'le auayachiñe queda'me nach'eñe joñe'me Cristo mach'e laqai'j ena'uaque ga'me jiyaĝadipi, qama'le nach'e ena'am ñe'me jiyaĝaua mach'e laqaic jaga'me yauo, nataq'aen Dios mach'e laqaic ñe'me Cristo. 
1CO.11.4	Nataq'aen gamachaqaega jiyaĝaua ya'uo laqailapo' qom netametac uotaĝa qom dapaĝaguenataĝatac, joga'me male ja 'nonaĝachigui ñe'me laqaic jo'ne Cristo. 
1CO.11.5	Jaga'me yauo qamqa'me qom ja ya'uo ga'me laqailapo' qom netamen uotaĝa qom dapaĝaguenataĝan, jaga'me ja 'nonaĝachigui ga'me loua jo'ne mach'e laqaic, qa'a jaga'me ena'am ta'le nemadelegue ga'me laqaic. 
1CO.11.6	Qa'a qom 'uo jaga'me yauo jo'ne ja ya'uo 'te laqailapo', 'noota ta'le nach'e ena'am nejotec. Qalaĝaja queda'me yauo nepocoĝolegue da'me nejotec ga'me layoĝot nataq'aen qom nemadelegue ga'me laqaic, qama'le 'noota da'me ch'e ya'uo laqailapo'.
1CO.11.7	Joga'me le'em ja qopacague ta'le ya'uo ga'me laqailapo', qa'a ena'am ta'le nach'ega lequi'i ñe'me Dios nataq'aen yaloĝo'n da'me 'lonaĝac joñe'me; gaa'me yauo' qamqa'me yaloĝo'n da'me 'lonaĝa joga'me le'emdipi, 
1CO.11.8	qa'a ca'li Dios 'uaediñe ye't jogaa'me jiyaĝa'u, ñe'me le'em ja chiyaqayi jaga'me yauo dite da'me 'uaeñe ñe'me Dios ye'et ñe'me le'em qama'le naqat ga'me lichijet ga'me le'em qaedi en chiyaqayi ñe'me le'em jaga'me yauo. 
1CO.11.9	Nataq'aen ñe'me le'em ja naqaeda ta'le qoye'et joca'li qa'a jouaĝat da'me yauo youetaque ga'me, dite jaga'me yauo qoye'et joca'li qa'a jiyaĝaua youetaque jaga'me. 
1CO.11.10	Chane'eja, gaa'me yauo' 'noota ta'le di'yoq ga'me netayelo naa'me laqai'go nach'ega yaloĝon da'me nach'e ena'am yaqanate't ta'le netame'n nataq'aen dapaĝaguenataĝa'n, jouaĝat gaa'me piyem laje' jo'ne naloqotetedac nale ga'me nemaĝac.
1CO.11.11	Qalaĝaja, nayi da'me male joqotaqa'taguet ñe'me Jaliaĝanec, gaa'me yauo' male yataqachiñe yema'agueta gaa'me jiyaĝa'u nataq'aen gaa'me jiyaĝa'u male yataqachiñe yema'agueta gaa'me yauo', 
1CO.11.12	qa'a mate mane'e jaga'me 'uaeñe yauo qoyachiyoĝotaye ga'me jiyaĝaua ca'li qoye'et, nach'e ena'am onolqa'tape jiyaĝa'u chiyaqayi jaga'me yauo nale niyiñe, nataq'aen ena'uaque jogaa'me chiyoqodayi ñe'me Dios nach'eñe 'lonatac ena'uac.
1CO.11.13	Yataqachiñe 'noota ta'le mach'e ami analoqochiñe qom chimaqachiñe da'me ja ya'uo laqailapo' jaga'me yauo qom netamen. 
1CO.11.14	Da'me mach'e loec da'me qanejiyaĝauayaĝac dapaĝaguenataĝanec queda'me qom 'uo ga'me jiyaĝaua jo'ne jalote ga'me layoĝot, joga'me male ja qo'nonaĝachigui; 
1CO.11.15	jaga'me yauo qamqa'me qom jalote ga'me layoĝot, jaga'me qo'nonaĝachigui queda'me Dios yanem ga'me layoĝot jo'ne jalote qaedi yapadelegue ga'me laqaic. 
1CO.11.16	Qalaĝaja gamachaqaega jetaque deloyet da'me dojo', 'noota ta'le yayaten queda'me qo'mi qaya'te laqaya ga'me jo'ne qat'oyaĝac 'me janaqa'ac, uotaĝa ga'me p'etaqadaiquipi jo'ne yema'a't nale jo'ne 'nonaĝachidegue ñe'me Dios.
1CO.11.17	Ca'li ami japaĝagueneque da'me liqui'yaĝac ñe'me Jaliaĝanec, ja ami 'te ñetotapeque, qa'a nale ademiya'a't, mach'e ami da'me ja 'noota ga'me a'vichiyec, dite da'me a'naĝachela't. 
1CO.11.18	Da'me 'uaeñe jayem qo'yaĝatem queda'me nale ademiya'a't, qama'te mach'e ami ja adaloi'ta't, qama'le jeetapega naq'aeta. 
1CO.11.19	Qa'a Dios ami yaje'tema da'me mach'e ami ja adaloi'ta't qaedi yataqate' di'yoqochiguilo gaa'me jo'ne 'nañaĝatela'ajalo uetedaue da'me yataqatelegue napaĝaguenataĝanaĝac. 
1CO.11.20	Chane'eja nale ademiya'a't, ga'me jo'ne aualiqui ja loĝot ñe'me Jaliaĝanec, 
1CO.11.21	qa'a onolqa'tape yachitac ga'me mach'e jaloq qaedi yalic nale dajoya'agueta jogaa'me laqaya'olqa, qama'te uo'oe gaa'me maliaĝa yoqoua't, laqaya' qamqa'me chayovida'a taĝayaqa nale. 
1CO.11.22	Ami uo'oe gaa'me at'achaqachidi', ¿qo'li ja naq'aeta? Chane'eja 'noota da'me aniyomi nataq'aen aueque'eyi nale ovi'talo naa'me at'achaqachidi'. ¿Toqoch'e ja avi'yoĝodeñi gaa'me yema'a't nale nataq'aen auauoyi lachoĝode'j jogaa'me jo'ne qaya'te yauata? ¿Jach'e jogamaĝa 'yaqatac 'me ami janema? ¿Qo'li auepíchitapega ta'le ami ñetotapeque? ¡Ja naq'aeta, ja jiyamaĝaden da'me dojo'!
1CO.11.23	Jayem qamqa'me jaconeguet ca'li da'me lapaĝaguenataĝanaĝac ñe'me Jaliaĝanec, qama'le ami janema, dojo' jo'ne 'yaĝatetac ñe'me Jaliaĝanec Jesús, ca'li jo'me pi'yaq da'me male qoyaneuo, qama'le yacona jaga'me pan, 
1CO.11.24	qama'le ca'li joote yanem lamaic ñe'me Dios, yecolaĝatapiye qama'le enaac: “Jenjo' pan laloĝoqui qoyen jena'me yapat jo'ne taue da'me neleuaĝa, qaedi ena'uaque ami adec'aliyegue. Auauoyi qomle da'me dojo' qaedi nach'e eta't da'me jayem auenachitapega.” 
1CO.11.25	Mane'e ca'li joote yali'j ga'me pan, nach'e ena'am yacona jaga'me yomaĝaiqui qama'le enaac: “Janjo' yomaĝaiqui laloĝoqui qoyen jana'me yetauo' jo'ne naliñi qoyen qaedi Dios yadalaĝat da'me 'yamaĝataĝac jo'ne ami yanema. Nale aniyomiyigui janjo' yomaĝaiqui, auauoyi da'me dojo' qaedi nach'e eta't da'me jayem auenachitapega.” 
1CO.11.26	Chane'eja, chayovida'a qom 'niyelaq ñe'me Jaliaĝanec, nale yovita da'me jaliguinaq ga'me pan nataq'aen nale ñiyomaĝaye jaga'me yomaĝaiqui, nach'eda ja'aĝataqatac queda'me nach'eñe ñe'me yeleu ca'li qaedi qo'mi nec'alaĝatedegue.
1CO.11.27	Qama'le, qom 'uo gamachaqaega ja yachimaĝachichiñe da'me yalic ga'me pan jo'ne qo'mi yanema ñe'me Jaliaĝanec, uotaĝa nale niyomigui jaga'me yomaĝaiqui, nach'ega jo'ne 'uo da'me naviyaqataguec queda'me ye'uetac ga'me lapat ñe'me Jaliaĝanec nataq'aen jaga'me letauo'. 
1CO.11.28	Qo'che' yataqachiñe 'noota ta'le onolqa'tape mach'e naloqote'n gaa'me lai'li, qom joote ya'uo da'me dojo' qama'le yalic ga'me pan nataq'aen niyomigui jaga'me yomaĝaiqui. 
1CO.11.29	Qa'a gamachaqaega yalic nataq'aen niyomigui qalaĝaja ja yayaten ga'me yelo'teguet da'me lapat ñe'me Jaliaĝanec, mach'ega nauela't da'me le'uaĝanaĝanaĝac ñe'me Dios. 
1CO.11.30	Qo'che' qayoĝode' da'me ami uo'oe ga'me qaya'te 'lañaĝa'j uotaĝa yeleua'ape, nataq'aen uo'oe ga'me jo'ne joote yele'u. 
1CO.11.31	Qalaĝaja, qom 'uaeñe ñaloqotenaĝala't, qama'le ja qo'mi 'te yedalo'te da'me Dios le'uaĝanaĝanaĝac, 
1CO.11.32	mate mane'e ñe'me Jaliaĝanec 'uo ga'me qo'mi ye'uaĝaneque, qama'le qo'mi yapaĝague'n, qaedi ja qo'mi 'te qoyapetenegueta ga'me aleua laje'pi qom qoyegue'm joga'me.
1CO.11.33	Chane'eja, ami yaqaya'olqa, nale ademiya'a't queda'me aueque'eyi, 'noota ta'le auachitapiye jogaa'me jo'ne maliaĝa ja yovi't. 
1CO.11.34	Nataq'aen qom 'uo gamachaqaega jo'ne yataqachiñe yoqouat jo'ne ja yaqanatet ta'le 'uo ga'me yeuatetaque, 'noota qom ua'a ga'me 'lachaqa' da'me 'uo ga'me yalic, qaedi ja ami 'te yedalo'te ga'me ane'uaĝañiyaque qa'a jouaĝat da'me naq'aeta ga'me a'vichiyec ga'me ademaĝaqui.
1CO.11.34	Gaa'me uo'oe laqaya' qamqa'me mach'e je'et qom ami jovida'alo.
1CO.12.1	Ami yaqaya'olqa, nayi jetaque ami japaĝagueneque gaa'me chiyaqayilo da'me nañoqotaĝanaĝac 'me yanegue ñe'me Dios Lepaqal 'me ja 'nalegue. 
1CO.12.2	Auayachiñe queda'me ca'li maliaĝa ja auep'iiya'a ñe'me Cristo, 'uo ga'me nañoqotaĝanaĝac jo'ne nach'ega ami yauequeteda'ague da'me qaedi auep'iiya'alo jogaa'me jo'ne ch'e nequi'il 'me qaya'te 'loyaĝa'j. 
1CO.12.3	Chane'eja, 'noota ta'le auayachiñe queda'me qaya'te yaqanatet ta'le enaac: “¡Yataqachiñe ja no'en ñe'me Jesús!”, qom naqaeñe ñe'me Dios Lepaqal 'me ja 'nalegue yojaĝanaĝan joga'me; nataq'aen qaya'te yaqanatet ta'le enaac: “¡Jesús mach'e Jaliaĝanec!”, qom ja naqaeñe ñe'me Dios Lepaqal jo'ne yojaĝanaĝan joga'me.
1CO.12.4	Uo'oe yodapecache gaa'me nañoqotaĝanaĝaco jo'ne qoyanema joga'me p'etaqadaiquipi, qalaĝaja nach'eñeta ñe'me Dios Lepaqal jo'ne chiyoqo'ot. 
1CO.12.5	Uo'oe gaa'me yodapecache 'netagueco da'me qot'onataĝaneuo'o joñe'me, qalaĝaja nach'eñe ñe'me Jaliaĝanec yanema da'me 'nelopague'j ena'uaque jogaa'me. 
1CO.12.6	Nataq'aen uo'oe qayoĝode' gaa'me 'netagueco da'me 'nañaĝac, qalaĝaja nach'eñe ñe'me Dios jo'ne t'onataĝanoue ena'uac queda'me 'yonataĝanaĝan yema ga'me p'etaqadaiquipi.
1CO.12.7	Ñe'me Dios 'uo ga'me yanema joga'me p'etaqadaiquipi, ga'me jo'ne qoyen di'yoĝoma queda'me eja ue'tena ñe'me Lepaqal, qaedi yelo'teguet da'me ena'uaque qolecochiyalo jogaa'me. 
1CO.12.8	Uo'oe gaa'me jo'ne qoyanema da'me nayatenaĝanaĝac, nataq'aen uo'oe gaa'me qadaqaya'olqa jo'ne qoyanema da'me natetonaĝanaĝac; qalaĝaja nach'eñe ñe'me Dios Lepaqal jo'ne yanema ena'uaque jogaa'me. 
1CO.12.9	Uo'oe gaa'me yataqata p'iida'a joñe'me Dios, nataq'aen uo'oe gaa'me qoyanema da'me lañoqotaĝanaĝac da'me e'n yemedegue jogaa'me leuaĝayaqa. 
1CO.12.10	Uo'oe ga'me jo'ne qoyanema da'me lañoqotaĝanaĝa'j qaedi yauote da'me lec'alaqataĝanaĝa'j; laqaya' qoyanema da'me lañoqotaĝanaĝa'j qaedi dapaĝaguenataĝatec da'me 'laqataĝanaĝac ñe'me Dios; uo'oe gaa'me qoyanema da'me lañoqotaĝanaĝa'j qaedi yateto'n jach'e jogamaĝa chiyoĝogue ga'me nepaqa'li 'me ja no'en nataq'aen jach'e jogamaĝa chiyoĝogue ñe'me Dios Lepaqal; uo'oe gaa'me qoyanema da'me lañoqotaĝanaĝa'j qaedi yadenaĝa't gaa'me 'naqataqa laqaya', nataq'aen laqaya' qoyanema da'me lañoqotaĝanaĝa'j qaedi doqotenaĝatec gaa'me 'naqataqa laqaya' jo'ne qonenaĝatedegue. 
1CO.12.11	Qalaĝaja nach'eñe ñe'me Dios Lepaqal jo'ne ye't ena'uaque naa'me naajo' uo'oe; onolqa'tape p'etaqadaiquipi nalotapegueta q'aen ga'me yanema.
1CO.12.12	Da'me qat'oyaĝac ja ch'e jamalegue, qa'a uo'oe qayoĝode' gaa'me qadoĝoje'te, qalaĝaja onolec da'me qat'oyaĝac yemedaye. Nach'e naq'aeta da'me 'loyaĝac ñe'me Cristo jo'ne uetauelo ga'me p'etaqadaiquipi. 
1CO.12.13	Qa'a joca'li qo'mi qonachilaĝa'n, nach'eñe ñe'me Dios Lepaqal qo'mi 'yeteque da'me ena'am ta'le onolec da'me qat'oyaĝac, joga'me griegopi nach'e ena'am joga'me judiopi, jogaa'me nelataqa nataq'aen jogaa'me yiyamaqachidiñe, qama'le Dios qo'mi ena'uac yecodelo'te nach'eñe ñe'me mach'e Lepaqal.
1CO.12.14	Da'me qat'oyaĝac ja onolec ga'me qadoĝojet ta'le netaye, dite da'me qayoĝode' gaa'me qadoĝoje'te. 
1CO.12.15	Ta'le qadiche enaac: “Queda'me ja jayem 'te nouaq, ja joqoteguet da'me 'noyaĝac”, chane'eja yejomac: ja naqaeda ta'le male ja yoqoteguet da'me qat'oyaĝac. 
1CO.12.16	Uotaĝa jana'me qadequetela enaac: “Queda'me ja jayem 'te 'naete, qama'le ja jema'aguet ga'me napat”, nach'e ena'am yejomac: qa'a ja naqaeda ta'le male ja yoqota'aguet da'me napachidiyaĝac. 
1CO.12.17	Ta'le yema da'me qat'oyaĝac ena'am ta'le 'naete, ¿qo'li jaqanatetaq da'me 'uo ga'me jomachaĝa? Ta'le yema da'me qat'oyaĝac ena'am ta'le nequetela, ¿qo'li jaqanatetaq ta'le 'uo ga'me jetaqa'aguet? 
1CO.12.18	Qalaĝaja Dios ena'uaque naa'me qadoĝoje'te yana'ñalo ga'me eetapega tayet ta'le na'ña. 
1CO.12.19	Ta'le onolec ga'me qadoĝojet, qaya'te qat'oyaĝac. 
1CO.12.20	Eja da'me qayoĝode' gaa'me lael, qalaĝaja da'me qat'oyaĝac qamqa'me onolec.
1CO.12.21	Naa'me qat'aete ja yaqanatet ta'le enapega jena'me qadouaq: “Ja am 'te jouetaque”; nataq'aen jena'me qadaqaic ja yaqanatet ta'le enapegalo naa'me qadapia'te: “Ja ami 'te jouetapiye”, 
1CO.12.22	qa'a naa'me lael da'me qat'oyaĝac jo'ne jenaqatapegalo ch'e uo'oe, nach'enaua jo'ne yataqachiñe p'ajodaye. 
1CO.12.23	Nataq'aen gaa'me qadoĝoje'te jo'ne jenaqatapega ja yataqachiñe p'ajodaye, nach'enaua jo'ne yataqachiñe qadetelalo, nataq'aen gaa'me qadoĝoje'te jo'ne jenaqatapegalo ja di'yaĝalo, nach'egaua jo'ne ja jalajaĝanaqa'alo da'me japadenaĝalo'te. 
1CO.12.24	Je'etaĝaque naa'me jo'ne qadoĝoje'te 'me di'yaĝalo ja youetedaque, qalaĝaja nach'eñe ñe'me Dios jo'ne ye'et ca'li da'me qat'oyaĝac, qaedi gaa'me qadoĝoje'te jo'ne ja di'yaĝalo nach'egaua jo'ne yataqachiñe ji'yoĝodenaqa'tape, 
1CO.12.25	qaedi da'me qat'oyaĝac ja mach'e niyaqa'a ga'me qadoĝojet, dite da'me onolqa'tape naa'me qadoĝoje'te da'me qat'oyaĝac necochiyapega't. 
1CO.12.26	Qama'le qom onolec qadoĝojet da'me qat'oyaĝac 'uo da'me lachoĝodec, qama'le yemeda gaa'me qadoĝoje'te 'uo da'me lachoĝode'j. Nach'e naq'aeta qom ga'me lae da'me qanejiyaĝauayaĝac qoya'uo li'yoĝodic qama'le yema da'me qat'oyaĝac machiñe q'aen.
1CO.12.27	Chane'eja 'noota, naqa'ami mach'e Cristo 'loyaĝac, nataq'aen onolqa'tape ami ena'am ta'le ademiya'eguet da'me 'loyaĝac ñe'me Cristo. 
1CO.12.28	Qama'le Dios yanema onolqa'tape ga'me mach'e 'lonataĝanaĝa'j q'ae'n: 'uaeñe uo'oe gaa'me yanema da'me qaedi namaĝa's, laqaya' yanema da'me qaedi aqataĝanaĝayaqa, laqaya' yanema da'me qaedi paĝaguenataĝanaĝayaqa, laqaya' yanema da'me lañoqotaĝanaĝa'j qaedi yaloĝo'n ga'me ja qoyauanapega, laqaya' yanema da'me lañoqotaĝanaĝa'j qaedi yemedegue q'ae'n joga'me leuaĝayaqa, laqaya' qoyayatenaĝaneque da'me qaedi lecochiyalo jogaa'me jo'ne 'uo da'me louenaĝanaĝa'j, laqaya' qoyanema da'me qaedi dauegaqataĝana'ape, uo'oe gaa'me qoyanema da'me qaedi yadenaĝa't da'me 'naqataqa laqaya'. 
1CO.12.29	¿Qo'li ena'uaque ami namaĝa's? Aja'y. ¿Qo'li ena'uaque ami Dios 'laqataĝanaĝanaqa? Aja'y. ¿Qo'li ena'uaque ami paĝaguenataĝanaĝayaqa? Aja'y. ¿Qo'li ena'uaque ami qoyanema da'me nañoqotaĝanaĝac qaedi auaqanachichi ta'le aualoĝoñi ga'me ja qoyauanapega? Aja'y. 
1CO.12.30	¿Qo'li ena'uaque ami 'uo da'me adañoqotaĝanaĝaqui qaedi yemedegue joga'me leuaĝaiquipi? Aja'y. ¿Qo'li ena'uaque ami auayachiñe ta'le auadenaĝachi joga'me 'naqataqa laqaya'? Aja'y. Qom 'uo ga'me yadenaĝa't naa'me 'naqataqa laqaya', ¿qo'li ena'uaque ami auaqanachichi ta'le auechoĝochi'tape ga'me yelotede'eguet jogaa'me 'naqataqa laqaya'? Aja'y. 
1CO.12.31	Ami qamqa'me nach'edata da'me aueloyitaque ga'me nañoqotaĝanaĝac jo'ne yataqachiñe p'ajaye. Qalaĝaja jetaque ami japaĝaguetapeque ga'me nadic jo'ne yataqachiñe p'ajaye.
1CO.13.1	Qom jayaten ta'le jadenaĝa't daa'me 'laqataqa joga'me jiyaĝa'u nataq'aen daa'me 'laqataqa jogaa'me piyem laje', qalaĝaja qom qaya'te yoqopich'i, qama'le gaa'me 'yaqataqa qaya'te yelo'teguet, jena'am jaga'me qataqui, uotaĝa ga'me natoviaĝatajec jo'ne qoyatoviaĝan nale. 
1CO.13.2	Nataq'aen qom 'uo da'me yañoqotaĝanaĝac qaedi ja'aĝatetac da'me 'laqataĝanaĝac ñe'me Dios, nataq'aen qom jayate'n ena'uaque jogaa'me 'lonataĝanaĝaco ñe'me Dios, nataq'aen jayate'n ena'uaque gaa'me uo'oe, nataq'aen qom t'adaic da'me yepe'e qaedi jaqanatet ta'le jedaĝat ga'me qajoĝonaĝa, qalaĝaja qom qaya'te yoqopich'i, qama'le ja jayem 'te p'ajaye. 
1CO.13.3	Nataq'aen qom yema janegue ga'me jauana, nataq'aen qom ñemenouelo joga'me qadaute'upi qaedi qoyigoue da'me 'yoyaĝac, qalaĝaja qom qaya'te yoqopich'i qama'le qaya'te jayem chiyaqayi.
1CO.13.4	Ga'me 'uo da'me loqopich'i yataqachiñe 'uo da'me napogaĝadenaĝac nataq'aen da'me lichoĝodenataĝanaĝac, ja p'aguenataĝanaĝaic, ja mach'e 'nonaĝatapela't, nataq'aen ja ni'yoĝodenaĝaic. 
1CO.13.5	Ga'me jo'ne 'uo da'me loqopich'i qamqa'me ja co'yaqaic, ja mach'e 'natetapela't, ja lemataqaic, nataq'aen ja uenatetapegalo gaa'me lejamaĝataĝaco jogaa'me laqaya'olqa. 
1CO.13.6	Ga'me 'uo da'me loqopich'i ja machiñe q'aen qom qaya'te chimaqachiñe, dite qom qonenaĝategue ga'me jo'ne yataqatelegue. 
1CO.13.7	Ga'me jo'ne 'uo da'me loqopich'i yema napogaĝadeneguet, nataq'aen ja neli'ñejop da'me 'yamaqaten da'me eja, nach'e eta't 'uo da'me leuataqataĝanaĝac, nataq'aen nalo'oguet yema.
1CO.13.8	Da'me noqopich'i qaya'te loiquiaqa'; nach'e ena'am da'me uo'oe daa'me 'laqataĝanaĝaco ñe'me Dios, qalaĝaja yovita nale ga'me nolo' da'me male yenoĝodegue jogaa'me. Nach'e ena'am da'me uo'oe gaa'me 'naqataqa laqaya' 'me yoda'alo, qalaĝaja yovita ga'me nolo' nale ja yitaĝa qodomachiyalo. Nach'e ena'am 'uo da'me nayatenaĝanaĝac, qalaĝaja yovita da'me pal qomle. 
1CO.13.9	Qa'a da'me qadatetonaĝanaĝac ja naloiñe, nach'e ena'ama jodaa'me qadapaĝaguenataĝanaĝaco ja naloidiñe; 
1CO.13.10	qalaĝaja qom novi' da'me jo'ne yataqatelegue qama'le ga'me ja naloiñe male pal.
1CO.13.11	Ca'li jayem notolec, jena'ama gaa'me ñoqolqa nale jojetac, gaa'me yelnataĝaco nataq'aen gaa'me yec'atenaĝanaĝaco nach'e naq'aeta gaa'me ñoqolqa; qalaĝaja ca'li jovita da'me jayem 'yaĝaic, male jeca'e da'me 'loyaĝa'j jogaa'me ñoqolqa. 
1CO.13.12	Nach'e naq'aeta qom jetaque jec'atenaq ga'me jo'ne chiyoqo'ot ñe'me Dios, ga'me jo'ne jauanaĝa ena'am ta'le ch'e laqaselegaĝac jo'ne ja yataqachiñe di'yoqotelegue; qalaĝaja yovita qomle ga'me nolo' da'me male yataqachiñe di'yoqochigui jauanaĝa. Nayi ja di'yoĝoyi da'me jateton ñe'me Dios; qalaĝaja qom novitequena ga'me nolo', male yataqachiñe nalochiñe da'me yatetonaĝanaĝac, ena'am da'me eeta joñe'me Dios da'me jayem yateton. 
1CO.13.13	Chane'eja uo'oe naajo' tres jo'ne qaya'te loiquiaqa't: da'me nepe'e, da'me najoĝonataĝanaĝac nataq'aen joda'me noqopich'i. Qalaĝaja da'me yataqachiñe p'ajaye naa'me naajo' tres mach'e noqopich'i.
1CO.14.1	Oqui'tegue da'me noqopich'i ladic, nataq'aen 'noota qom auepichiya'a da'me jetaque anaviquila't ga'me jo'ne Dios Lepaqal yanegue, qaedi auaqanachichi ta'le a'uaĝachetac da'me 'laqataĝanaĝac ñe'me Dios. 
1CO.14.2	Qa'a ga'me yadenaĝa't naa'me 'naqataqa laqaya' jo'ne yoda'alo, joga'me jaldata da'me dojapegue' ñe'me Dios. Ja naqaeda ta'le dojapegue'to jogaa'me laqaya'olqa, qa'a qaya'te yayaten ga'me nenaĝategue, mate mane'e nach'eñe ñe'me Dios Lepaqal jo'ne yanem da'me lañoqotaĝanaĝac qaedi nenaĝategue ga'me jo'ne ja di'yoq. 
1CO.14.3	Qalaĝaja ga'me jo'ne 'yaĝa'tape naa'me 'naqataqa 'me chiyoqodo'ot ñe'me Dios, joga'me dojetapegue'to ena'uaque jogaa'me laqaya'olqa, qaedi 'yañaqate'tape, nataq'aen loyaĝanate'tape, nataq'aen niyamaĝadetapega't q'ae'n jogaa'me. 
1CO.14.4	Ga'me jo'ne yadenaĝa't gaa'me 'naqataqa laqaya', joga'me di'yoĝom da'me dojo' qaedi mach'e liyamaĝac; qalaĝaja ga'me jo'ne 'yaĝa'tape naa'me 'laqataqa ñe'me Dios joga'me yanema ga'me 'lañaĝa'j yema jogaa'me laqaya'olqa 'me p'etaqadaiquipi. 
1CO.14.5	Mate mane'e jayem chiliajaĝa ena'uaque ami auadenaĝachi' gaa'me 'naqataqa laqaya', qalaĝaja jepaquetapega ta'le a'uaĝachetac da'me 'laqataĝanaĝac ñe'me Dios. Ga'me jo'ne 'yaĝatetac da'me 'laqataĝanaĝac ñe'me Dios, nach'ega p'ajaye; ga'me jo'ne yadenaĝa't naa'me 'naqataqa laqaya' ja p'ajaye, lama'aja qom qaya'te yaqanatet ta'le yechoĝo't ga'me yelo'tegueta naa'me 'naqataqa laqaya' 'me yadenaĝa't qaedi chiyaqayi ta'le p'etaqadaiquipi nichiquetedajeguem.
1CO.14.6	Ami yaqaya'olqa, nale ami jec'atalo nataq'aen nale jadenaĝa't naa'me 'naqataqa laqaya', ¿qo'li chiyaqayi ta'le ami yecochiyalo? Jaldata ta'le ami janema da'me naloĝonataĝanaĝac jo'ne chiyaqayi ñe'me Dios, uotaĝa gamachaqaega natetonaĝanaĝac, uotaĝa gamachaqaega 'laqataĝanaĝac ñe'me Dios, uotaĝa gamachaqaega napaĝaguenataĝanaĝac. 
1CO.14.7	Nach'e naq'aeta nale jaga'me niviqui nataq'aen jaga'me najeede. Qom ja di'yoqo'tegue qoyen ga'me lavilyaĝac nale qoyiviquiñgui, qama'le ¿qo'li qoyayaten ga'me lalac? 
1CO.14.8	Nataq'aen qom 'uo ga'me nalada't, qom ga'me jo'ne yajediye jaga'me najeede qom ja di'yoĝogue q'aen da'me lavilyaĝac, qama'le ¿jach'e ga'me niyamaĝateta't qaedi ca'aguet ga'me lauteua? 
1CO.14.9	Nach'e naq'aeta da'me ami, qom auacoñiyalo gaa'me 'naqataqa laqaya' jo'ne yoda'alo 'me qaya'te yayate'n, ¿teua'atoqo' qoyayate'n ga'me anenaĝachiyegue? ¡Ena'am ta'le at'aqataqadi' ch'e layat yayoĝo'n nale! 
1CO.14.10	Yataqachiñe eja queda'me uo'oe qayoĝode' 'naqataqa jena'me aleua, qalaĝaja ena'uaque jogaa'me uo'oe naa'me mach'e yelo'tegueta. 
1CO.14.11	Chane'eja qom ja jomachiyalo gaa'me 'laqataqa ga'me jo'ne dojetapegue', nataq'aen jayem yaqa'a q'aen ga'me jayem dojetapegue', qama'le jayem jee'tem ta'le yaqa'a joga'me.
1CO.14.12	Ena'am da'me ami, queda'me auediaqaelegue ta'le auacoñiyeguet joga'me yanegue ñe'me Dios Lepaqal 'me ja 'nalegue, yataqachiñe p'ajaye ta'le auepaquitapega da'me jetaque auacoñiyeguet ga'me jo'ne chiyaqayi da'me ñichigaĝatedajeguem joga'me p'etaqadaiquipi. 
1CO.14.13	Chane'eja ga'me jo'ne yadenaĝa't gaa'me 'naqataqa laqaya', 'noota ta'le nachoĝodenot ñe'me Dios qaedi nach'e ena'am yanem da'me nañoqotaĝanaĝac jo'ne yechoĝo't gaa'me yelo'tegueta gaa'me 'naqataqa laqaya'.
1CO.14.14	Qom yaqa'alo ga'me 'yaqataqa da'me ñetamen, nach'eñe ñe'me yepaqal da'me netametac, qalaĝaja qaya'te jalayaĝac da'me yatetonaĝanaĝac. 
1CO.14.15	Chane'eja qom naq'aeta, da'me ñetamen, jemachiya'a ñe'me yepaqal da'me mach'e netamen, nataq'aen nach'e ena'am ca'ue q'aen da'me yatetonaĝanaĝac da'me ñetamen. Nach'e ena'am nale jo'onaĝan, jaĝa'tec ñe'me yepaqal da'me t'onaĝan, qama'le nach'e ena'am ca'ue q'aen da'me yatetonaĝanaĝac da'me jo'onaĝan. 
1CO.14.16	Qom ja naq'aeta ga'me auauoyi, qom 'uo ga'me nedo'ta't q'aen ñe'me lepaqal yanem da'me lamaic ñe'me Dios, gaa'me jo'ne qaya'te latetonaĝanaĝa'j ja yaqanate't ta'le yadenaĝa't ga'me tamenaĝac, qa'a ja yayate'n gaa'me 'naqataqa jo'ne qoyaconalo. 
1CO.14.17	Qa'a mate mane'e onaĝaic ga'me anetamenaĝac, taqaeue'ta jogaa'me adaqaya'olqa ja naqaega chiyaqayi ta'le nichiquetedajeguem jogaa'me. 
1CO.14.18	Ñetotapec ñe'me Dios queda'me qayoĝode' gaa'me 'naqataqa laqaya' jadenaĝa't, ena'uaque ami ñapacalo'te. 
1CO.14.19	Qalaĝaja nale jouetaue ga'me yema'a't, qama'le ja'uo yepagaĝac da'me jaconalo cincolqa 'naqataqa laqaya' jo'ne maqachaĝa qodomachita, ja jena'am ta'le yaguegue q'aen da'me jadenaĝa't gaa'me 'naqataqa laqaya'.
1CO.14.20	Ami yaqaya'olqa, ena'te auadenaĝachi' daa'me lelnataĝaco jogaa'me ñoqolqa. Yataqachiñe 'noota ta'le aueñiya'ama jogaa'me 'najodolqa jo'ne ja yauote ga'me ja no'en, qalaĝaja 'noota ta'le gaa'me adelnataĝacodi' joote 'yaĝayaqa. 
1CO.14.21	Jaga'me nede jo'ne lamaĝajoĝonaĝaco ñe'me Dios, 'uo ga'me lae jo'ne eet'oi:
1CO.14.21	«Ja'uo da'me qaedi jiyaĝa'u jo'ne yoda'alo
1CO.14.21	Dojapegue'to joga'me yalaqapi;
1CO.14.21	Jedolo'te gaa'me 'naqataqa laqaya',
1CO.14.21	Qalaĝaja taqaedita naq'aeta taĝa da'me jayem yoqochideta.»
1CO.14.21	Naq'aeta da'me 'laqatac ñe'me Jaliaĝanec.
1CO.14.22	Chane'eja nale ga'me p'etaqadaiquipi yadenaĝa't gaa'me 'naqataqa laqaya', dojo' nach'eda 'nanec, qalaĝaja ja qoyeloĝonaĝachiguilo joga'me p'etaqadaiquipi, dite joga'me jo'ne ja p'etaqadaiquipi. Qalaĝaja da'me qo'yaĝa'tape jodaa'me 'laqataĝanaĝaco ñe'me Dios, nach'eda 'nanec jo'ne qoyanema joga'me p'etaqadaiquipi, ja qoyeloĝonaĝachiguilo gaa'me jo'ne ja p'iida'a ñe'me Dios. 
1CO.14.23	Chane'eja, qom ena'uaque jogaa'me p'etaqadayaqa yema'a't nale nataq'aen qom ena'uaque ami auadenaĝachi naa'me 'naqataqa laqaya' 'me yoda'alo, qama'le qom ami tauelo gaa'me qaya'te letadenataĝanaĝa'j uotaĝa gaa'me ja p'etaqadayaqa, qama'le ¿qo'li ja ami 'te enapegalo jalaĝayaqa? 
1CO.14.24	Qalaĝaja qom 'uo ga'me ja p'etaqadaic uotaĝa qom 'uo ga'me qaya'te letadenataĝanaĝac ami tauelo, qom ena'uaque ami a'uaĝachetac da'me 'laqatac ñe'me Dios, joga'me ami naquiaĝanalo nataq'aen nayatela't queda'me eja loeco lo'o. Naloqotenaĝaneguet da'me 'loyaĝac yema ga'me jo'ne domachiya, 
1CO.14.25	qama'le joga'me yechoĝot ga'me uetaue joga'me lauel, qama'le nachoĝodenot joñe'me Dios nataq'aen 'nonaĝachigui joñe'me nataq'aen enaac queda'me yataqachiñe eja ami uetauelo joñe'me Dios.
1CO.14.26	Chane'eja ami yaqaya'olqa, nale ademiya'a't, 'noota ta'le onolqa'tape uo'oe gaa'me lalaco, uotaĝa 'uo ga'me lapaĝaguenataĝanaĝac, uotaĝa 'yaĝatetac ga'me jo'ne Dios yaloĝona, uotaĝa yadenaĝa't gaa'me 'naqataqa laqaya', uotaĝa 'yaĝatetac ga'me yelo'tegueta gaa'me 'naqataqa. Qalaĝaja ena'uac 'noota ta'le chiyaqayi da'me nichiquetaye ga'me p'etaqadaiquipi. 
1CO.14.27	Qom uo'oe gaa'me jetaque yaconalo gaa'me 'naqataqa laqaya', 'noota ta'le dojolqa uotaĝa trejolqa, nataq'aen 'noota qom noqoiquetedegue, nataq'aen 'uo ga'me netaĝayaĝanaĝanec ta'le 'yaĝate'tape ga'me yelo'tegueta jogaa'me 'naqataqa laqaya'. 
1CO.14.28	Qalaĝaja qom qaya'te netaĝayaĝanaĝanec ta'le 'yaĝate'tape jogaa'me 'naqataqa 'me qoyaconalo, qama'le ga'me jetaque yadenaĝa't gaa'me 'naqataqa laqaya' 'noota ta'le 'nemaqata; 'noota ta'le mach'ega yejamaĝa'ye't ñe'me Dios. 
1CO.14.29	Nataq'aen 'noota ta'le dojolqa uotaĝa trejolqa 'yaĝatetedac da'me 'laqatac ñe'me Dios, nataq'aen 'noota qom gaa'me jiyaĝa'u laqaya' naloqote'n gaa'me 'laqataqa qom naqaeñe ñe'me Dios chiyaqayi ga'me nenaĝategue. 
1CO.14.30	Qalaĝaja qom 'uo ga'me ñichiñe jo'ne qoyeloĝonaĝachigui ga'me 'naqatac jo'ne chiyoĝoguet ñe'me Dios, ga'me jo'ne 'uaechiñe da'me 'taqataĝatac 'noota qom 'nemaĝañe. 
1CO.14.31	Qa'a ena'uaque ami auaqanachichi da'me a'uaĝachetac da'me 'laqatac ñe'me Dios, noqoitedegue, qaedi ena'uaque yacoteguet da'me napaĝaguenataĝanaĝac nataq'aen ena'uaque yacoteguet da'me 'lañaĝa'j. 
1CO.14.32	Ga'me jo'ne qoyanem da'me ja naqalataĝaic qaedi 'yaĝatetac da'me 'laqatac ñe'me Dios, 'noota qom naloqote'n gaa'me 'laqataqa, 
1CO.14.33	qa'a Dios ja 'yamaqaten ta'le ja niyamaĝa ga'me uetaue joga'me yema'a't, dite da'me 'nemaĝac. Naq'aeta ga'me p'etaqadaiquipi jo'ne c'oqo'tepi ñe'me Dios.
1CO.14.34	Qama'le gaa'me yauo', 'noota ta'le 'yemadete' nale uetedaue ga'me yema'a't, qa'a ja qoyajeta ta'le dojetapega't, dite da'me 'noota ta'le naloqotela'ajalo, naq'aeta da'me joote qoyediñe joca'li jaga'me nede jo'ne uedaye gaa'me lamaĝajoĝonaĝaco ñe'me Dios. 
1CO.14.35	Qalaĝaja qom gaa'me yauodipi jetaque 'uo ga'me yayate'n, qama'le 'noota qom yachimaĝatalo gaa'me loua' nale ue'talo naa'me 'lachaqa'te, qa'a ja tayet ta'le yauo jaga'me dojetac qom 'uo ga'me yema'a't.
1CO.14.36	Jega: ¿qo'li ami chiyaqauelo daa'me 'laqataqa ñe'me Dios, uotaĝa nach'e amite' auacoñiyeguet da'me 'laqatac ñe'me Dios? 
1CO.14.37	Qom 'uo ga'me eetapela't 'laqataĝanaĝanec ñe'me Dios, uotaĝa eetapela't 'uo ga'me qoyanem 'me chiyaqayi ñe'me Dios Lepaqal, 'noota qom yatetoneguet nataq'aen 'yamaqaten ga'me jo'ne ami jedenaqatenalo 'me yediijec, qa'a mach'e lamaĝajoĝonaĝac ñe'me Jaliaĝanec. 
1CO.14.38	Qalaĝaja qom 'uo ga'me ja equegue da'me dojo', qama'le da'me ami ena'te auomachiiya joga'me.
1CO.14.39	Chane'eja ami yaqaya'olqa, 'noota qom 'uo da'me adepagaĝaqui ta'le a'uaĝachetac da'me 'laqatac ñe'me Dios, nataq'aen ena'te auelaĝachitapeguem ga'me jo'ne jetaque yadenaĝa't naa'me 'naqataqa laqaya', 
1CO.14.40	nataq'aen aviyamaĝachichiñe ena'uaque naa'me uo'oe qaedi yema yataqatelegue ga'me auauoyi.
1CO.15.1	Ami yaqaya'olqa, jetaque ami ñetouenaĝanaĝaneque da'me onaĝaic 'naqatac jo'ne ami jaqataĝana'aque ca'li, da'me jo'ne auacoñiyeguet ca'li, nataq'aen da'me nach'eda chiyaqayi da'me ami chimadichidiñe. 
1CO.15.2	Nataq'aen dojo' 'naqatac chiyaqayi da'me male adec'aliyegue, ta'le aviyamaĝachi naq'aeta da'me ami japaĝagueneque ca'li. Qom ja naq'aeta, qama'le qaya'te chiyaqayi da'me adepi'i jo'ne qaedi qoyiyamaĝam.
1CO.15.3	Qa'a ca'li 'uaechiñe ami janema da'me napaĝaguenataĝanaĝac jo'ne joote jayem qoyanem, nach'eda 'yaĝatetac ñe'me Cristo queda'me yeleu qaedi yapalaĝa't joda'me qadoeco, naq'aeta da'me 'yaĝatetedac gaa'me nedii's jo'ne 'laqatac ñe'me Dios. 
1CO.15.4	Nach'e ena'am ñe'me qoyijeñi ca'li, nataq'aen queda'me 'niyelaĝajeguem ca'li yenoĝodegue ga'me tres noloqo'ote, naq'aeta da'me 'yaĝatetedac gaa'me nedii's jo'ne 'laqatac ñe'me Dios. 
1CO.15.5	Nach'e ena'am naloĝoneguet ca'li ñe'me Pedro, ua'edi naloĝonegueta gaa'me doce jo'ne mach'e lamaĝa's, 
1CO.15.6	nataq'aen ca'li nalo'ta't joga'me quinientos 'me quetedapegue' ca'li qama'le naloĝonegueta —yamta'le yemeda joga'me maliaĝa uo'oe, mate mane'e uo'oe dia'me joote qayaua— 
1CO.15.7	qama'le ua'edi naloĝoneguet ñe'me Santiago, nataq'aen ena'uaque jogaa'me namaĝa's laqaya'.
1CO.15.8	Da'me p'ategue, jayem naloĝoneguet, da'me ena'am ta'le jayem notolec qom ja nateja'ague ga'me lañoĝoqui. 
1CO.15.9	Qa'a jayem qaya'te yi'yoĝodic, ja jena'am gaa'me namaĝa's laqaya', nataq'aen ja jayet ta'le jayem qoyenaqatenec Jesucristo lamaĝajec, qa'a ca'li jecaa'tape gaa'me jo'ne p'iida'a ñe'me Dios qaedi japalaĝa't joga'me p'etaqadaiquipi. 
1CO.15.10	Qalaĝaja nach'eñe ñe'me Dios jo'ne jayem yichoĝoden, ya'uo da'me qaedi nayi male jayem lamaĝajec joñe'me Cristo, nataq'aen da'me lichoĝodenataĝanaĝac ñe'me Dios 'uo da'me jalayaĝac, qa'a yataqachiñe t'adaic da'me 'yonataĝanaĝac, ja jena'ama gaa'me namaĝa's laqaya'. Qalaĝaja ja mach'e 'yonataĝanaĝac, dite da'me jayem 'yonataĝanaĝan da'me lichoĝodenataĝanaĝac ñe'me Dios. 
1CO.15.11	Chane'eja, uotaĝa jayem japaĝaguenataĝatapec da'me 'laqatac ñe'me Dios, uotaĝa gaa'me namaĝa's laqaya' jo'ne dapaĝaguenataĝatedapec, dojo' nach'eda 'naqatac jo'ne ja'aĝataqatac, nataq'aen nach'eda jo'ne auacoñiyeguet qaedi auep'iiya'a.
1CO.15.12	Qalaĝaja, ta'le qo'yaĝatetac ñe'me Cristo queda'me 'niyelaĝajeguem ca'li, chiyaqauelo joga'me napa'lpi, ¿toqoch'e uo'oe gaa'me ami uetauelo jo'ne eetapela'ajalo ja qo'niyelaĝachidijeguem jogaa'me yele'u? 
1CO.15.13	Qa'a ta'le ja eja da'me qo'niyelaĝachidijeguem gaa'me jo'ne joote yele'u, qama'le nach'e ena'am Cristo ja qo'niyelaĝachijeguem ca'li. 
1CO.15.14	Nataq'aen ta'le ja eja queda'me Cristo 'niyelaĝajeguem, qama'le da'me qadapaĝaguenataĝanaĝac qaya'te lajo'viyaĝac, nataq'aen da'me adepi'i qaya'te yelo'teguet. 
1CO.15.15	Nataq'aen ta'le ja eja da'me dojo', qama'le qo'mi di'yoqo'teque pecayaqa da'me ja'aqataqatac ñe'me Dios, jo'ne jechoĝotaqatac queda'me Dios 'niyelaĝachijeguem ñe'me Cristo, qalaĝaja ja 'niyelaĝachijeguem ta'le ja eja da'me qo'niyelaĝachidijeguem jogaa'me jo'ne joote yele'u. 
1CO.15.16	Qa'a ta'le ja qo'niyelaĝachidijeguem gaa'me yele'u, qama'le nach'e ena'am Cristo ja qo'niyelaĝachijeguem.
1CO.15.17	Nach'e ena'am ta'le Cristo ja qo'niyelaĝachijeguem, qama'le da'me adepi'i qaya'te lajo'viyaĝac nataq'aen adejomiitac, qa'a naa'me adoecodi' maliaĝa ja qoyapalaĝa't. 
1CO.15.18	Nach'e ena'am ta'le ja qo'niyelaĝachijeguem ñe'me Cristo, qama'le dia'me p'etaqadaiquipi jo'ne joote yele'u ja qonec'alaĝatedegue dite da'me qoyapalaĝa't. 
1CO.15.19	Nataq'aen da'me qadeuataqataĝanaĝac queda'me Cristo qo'mi nec'alaĝatedegue, ta'le nach'edata da'me yelo'teguet da'me dojo' qat'oyaĝac jo'ne di'yoq nayi, qama'le yataqata yaguegue da'me qadachoĝodec, ja jenaqa'ama yema ga'me jiyaĝadipi.
1CO.15.20	Qalaĝaja yataqata eja queda'me Cristo 'niyelaĝajeguem, chiyaqauelo dia'me napa'lpi. Qama'le dojo' nach'eda naloĝonatac queda'me nach'e ena'am qo'niyelaĝachidijeguem qomle gaa'me joote yele'u. 
1CO.15.21	Mate mane'e ena'uaque ga'me jiyaĝadipi yele'u qa'a jouaĝat ga'me 'lonatac joca'li di'me 'uaeñe jiyaĝaua, nach'e naq'aeta ena'uaque qo'niyelaĝachidijeguem jouaĝat ga'me 'lonatac ga'me onolec jiyaĝaua laqaya: 
1CO.15.22	qa'a ena'uaque yele'u queda'me ena'uaque c'oqo'te di'me Adán, qama'le nach'e naq'aeta ena'uaque yitaĝa nec'aledegue qa'a chiyoĝoteguet ñe'me Cristo.
1CO.15.23	Qalaĝaja onolqa'tape qo'niyelaĝachijeguem qomle ga'me jo'ne Dios yepaquetapega: 'uaeñe 'niyelaĝajeguem ñe'me Cristo; qama'le qom yitaĝa 'niyelaq ñe'me Cristo male qo'niyelaĝachidijeguem gaa'me jo'ne quetedapegue' ca'li ñe'me. 
1CO.15.24	Qom yem da'me dojo', qama'le novi' ga'me loiquiaqa'yaĝac jena'me aleua, qom Cristo doĝotaĝaneque ena'uaque gaa'me payagodipi 'lañaĝaco nataq'aen lañoqotaĝanaĝaco qama'le yanem da'me nejaliaĝa ñe'me mach'e Qadet'a Dios. 
1CO.15.25	Qa'a youetaque queda'me Cristo cha'li nejaliaĝatelegue ena'uac chayovida'a qom Dios yapiaĝalo'te ena'uaque gaa'me qadaute'upi ñe'me Cristo. 
1CO.15.26	Nataq'aen ñe'me p'ategue qadauteua jo'ne qoyapalaĝat qomle nach'eda da'me neleuaĝa. 
1CO.15.27	Joote qoyediñe ca'li gaa'me nedii's 'me 'laqatac ñe'me Dios, eet'oi: “Ena'uaque gaa'me uo'oe, Dios 'yetem ñe'me Cristo qaedi ena'uaque yelolo'te.” Qalaĝaja qom enaac queda'me ena'uac yelolegue ñe'me Cristo, qama'le dojo' di'yoq q'aen queda'me ja yalequeten ñe'me Dios, qa'a nach'eñe ñe'me jo'ne 'yetem qaedi yelolegue ena'uac. 
1CO.15.28	Qama'le qom Cristo nejaliaĝatelo'te ena'uaque gaa'me uo'oe, chane'eja ñe'me jo'ne Dios Lec'oĝot male uetaue da'me lejaliaĝa ñe'me Dios, qama'le Dios yemata'a't da'me yelolegue ena'uac.
1CO.15.29	Nataq'aen gaa'me yacoteguet da'me nachilaĝanataĝanaĝac qa'a jouaĝat dia'me yele'u, ¿toqoch'e yauote da'me dojo'? Ta'le ja eja da'me yitaĝa 'niyelaĝadijeguem gaa'me joote yele'u, ¿toqoch'e yacoteguet da'me nachilaĝanataĝanaĝac qa'a jouaĝat dia'me joote yele'u? 
1CO.15.30	Nach'e naq'aeta da'me qo'mi, ta'le dia'me yele'u ja 'niyelaĝadijeguem qomle, ¿toqoch'e yemeda naa'me noloqo'ote da'me qo'mi uetalo'te da'me lichic? 
1CO.15.31	Eja, ami yaqaya'olqa, yemeda naa'me noloqo'ote jajoya'aguet nale ga'me jo'ne jetaque jayem yalat. Yataqata eja da'me dojo', ena'am da'me 'uo da'me ñetonaĝac da'me ami ñetotapeque, qa'a male a'uamaqachiñe ñe'me Cristo mach'e Qadejaliaĝanec. 
1CO.15.32	Uo'oe gaa'me jeloquitapegue'to jo'ne Éfeso laje'pi jo'ne ena'ama gaa'me yejidipi, qalaĝaja ta'le jaldata da'me 'uo da'me dojo' ñejiyaĝauayaĝac nataq'aen ja jayem 'te qo'niyelaĝachijeguem qomle, ¿jach'e ga'me jachiyoĝotayi? Qaya. Ta'le ja eja da'me qo'niyelaĝachidijeguem dia'me jo'ne joote yele'u, qama'le ena'ama ga'me qo'enaac nale: “'Noota qom jiqui'yaqatac nataq'aen ñiyomaqatac nayi, qa'a uotaĝa qom 'yoĝoñi qama'te qadeleu.”
1CO.15.33	Ena'te anoqoviñela't: ñe'me jo'ne ya'uo da'me ja no'en 'naĝat ga'me laqaya jo'ne jetaque ya'uo da'me 'noota. 
1CO.15.34	Ami, jalcote 'noota ta'le a'viyelaqaiya da'me onaĝaic adadiqui nataq'aen ja yitaĝa auauoyi adoequi, queda'me uo'oe gaa'me ami uetauelo 'me maliaĝa ja yateto'n ñe'me Dios. Jenaac da'me dojo' qaedi 'uo da'me adepocoĝoqui.
1CO.15.35	Qa'a uotaĝa 'uo ga'me ami yachimaĝatalo: “¿Jach'e jogamaĝa 'loyaĝa'j qoyen qom qo'niyelaĝachidijeguem dia'me joote yele'u? Uotaĝa ¿jach'e jogamaĝa 'loyaĝa'j ga'me lapa't jo'ne 'uo qomle?” 
1CO.15.36	¡Am chiyoĝojec qom naq'aeta ga'me adenataĝanaĝac! Jaga'me onole peta, qom ja yeleu nale qoyaañi qoyachaue jena'me aleua, qama'le ja nolelijeguem jaga'me nana. 
1CO.15.37	Qama'le ga'me jo'ne qoyaañi ja naqaega ga'me lolelaĝaic, dite da'me jalgata jaga'me peta, uotaĝa trigo jala, uotaĝa gamachaqaega peta laqaya. 
1CO.15.38	Qalaĝaja nach'eñe ñe'me Dios mach'e ya'uo da'me 'loyaĝac jaga'me lolelaĝai; onole'tape peta Dios yepagaqachichigui da'me mach'e 'loyaĝac q'aen jaga'me lolelaĝai.
1CO.15.39	Ja naqaeda ta'le yema da'me 'noyaĝac nalotapega't, dite da'me yodapecache da'me mach'e 'loyaĝac qoyen, jogaa'me jiyaĝa'u 'uo da'me mach'e 'loyaĝa'j, nach'e naq'aeta joga'me yejidipi, joga'me mayodipi, uotaĝa joga'me niyaqapi: onolqa'tape qoyanem da'me mach'e 'loyaĝa'j qoyen. 
1CO.15.40	Nach'e ena'am uo'oe gaa'me 'noyaĝaco jo'ne uedalegue jena'me aleua, nataq'aen uo'oe gaa'me 'noyaĝaco jo'ne uedo'ot di'me piyem, qalaĝaja da'me 'noyaĝaco jo'ne uedo'ot di'me piyem ja ena'ama jogaa'me 'noyaĝaco jo'ne uedalegue jena'me aleua. 
1CO.15.41	Jañe'me ajeua 'uo da'me mach'e lauaqayaĝac, jo'ne ja ena'am da'me lauaqayaĝac ñe'me auoĝoic, nach'e naq'aeta ga'me uaqachiñipi 'uo da'me mach'e lauaqayaĝa'j jo'ne yaqa'a; nataq'aen da'me lauaqyaĝac joga'me uaqachiñipi ja ena'uac nalo'ta't dite da'me yodapecache.
1CO.15.42	Nach'e ena'am naq'aeta qomle qo'niyelaĝachidijeguem dia'me joote yele'u. Ga'me 'noyaĝac jo'ne qoyijeñi yovita da'me nouayi; ga'me jo'ne qo'niyelaĝachijeguem qamqa'me dalaĝaic jo'ne ja yitaĝa yeleu. 
1CO.15.43	Ga'me 'noyaĝac jo'ne qoyijeñi ja no'en; ga'me 'niyelaĝajeguem yataqachiñe onaĝaic. Ga'me 'noyaĝac 'me qoyijeñi nach'ega ja nale'en t'añi; ga'me 'niyelaĝajeguem nach'ega 'uañaĝaic. 
1CO.15.44	Ga'me 'noyaĝac jo'ne qoyijeñi nach'ega 'noyaĝac jo'ne quetapegue'to ga'me lamaico 'me naya'ague da'me jiyaĝauayaĝac; ga'me jo'ne 'niyelaĝajeguem nach'ega 'noyaĝac jo'ne dalaĝaic 'me chiyoĝoguet ñe'me Dios Lepaqal 'me ja 'nalegue. Qom 'uo da'me qat'oyaĝac jo'ne netaye da'me loec 'me naya'ac da'me qanejiyaĝauayaĝac, chane'eja nach'e ena'am jaconaĝaguet da'me qat'oyaĝac dalaĝaic 'me chiyoĝoguet ñe'me Dios Lepaqal 'me ja 'nalegue.
1CO.15.45	Nach'e ena'am naq'aeta da'me qoyediñe ca'li naa'me nedii's jo'ne 'laqatac ñe'me Dios, eet'oi: “Ñe'me 'uaeñe jiyaĝaua 'me lenaĝat Adán, ca'li qoye'et qama'le qoyanem da'me yataqata nec'aletaye qoyen.” Qalaĝaja ñe'me Adán jo'ne p'ategue, dojo' nach'eñe Cristo, qamqa'me nach'eñe yanegue da'me 'noyaĝac jo'ne chiyaqayi ñe'me Dios Lepaqal. 
1CO.15.46	Da'me 'noyaĝac dalaĝaic 'me chiyaqayi ñe'me Dios Lepaqal nach'ega jo'ne yataqachiñe p'ajaye, napacalegue da'me 'noyaĝac jo'ne jaldata da'me netaye da'me qanejiyaĝauayaĝac, qa'a 'uaeñe da'me 'loyaĝac qoyen da'me qanejiyaĝauayaĝac, qama'le yem da'me dojo' male qoyanegue da'me 'loyaĝac jo'ne chiyoĝoguet ñe'me Dios Lepaqal 'me ja 'nalegue. 
1CO.15.47	Ga'me 'uaeñe jiyaĝaua qoyachiyoĝotaye ga'me lojoche jena'me aleua ca'li qoye'et nataq'aen chiyaqaue jena'me aleua; ñe'me jiyaĝaua jo'ne p'ategue, nach'eñe Cristo, qamqa'me chiyaqaje'ma di'me piyem. 
1CO.15.48	Nataq'aen gaa'me 'noyaĝaco jo'ne chiyoĝoteguet jena'me aleua eda'am da'me 'loyaĝac di'me jiyaĝaua jo'ne qoyachiyoĝotaue jena'me aleua ca'li qoye'et; gaa'me 'noyaĝaco dalaĝayaqa jo'ne dajotegue di'me piyem qomle eda'am da'me 'loyaĝac ñe'me jo'ne chiyaqaje'ma di'me piyem. 
1CO.15.49	Nayi jenaqa'am di'me 'uaeñe jiyaĝaua jo'ne qoyachiyoĝotaue jena'me aleua ca'li qoye'et; nach'e naq'aeta da'me jenaqa'am qomle ñe'me jiyaĝaua jo'ne chiyaqaje'ma di'me p'ajeguem.
1CO.15.50	Ami yaqaya'olqa, jetaque 'uo ga'me ami ja'aĝatema: da'me qat'oyaĝac jo'ne yeleu qomle ja yaqanatet ta'le taue da'me lejaliaĝa ñe'me Dios, nataq'aen ga'me jo'ne yovita da'me nouayi ja yaqanatet ta'le neleguemaĝata da'me ja 'naidena'a. 
1CO.15.51	'Uo ga'me ami jechoĝotema, ga'me jo'ne ja qoyaloĝon ca'li: qom novi' ga'me loiquiaqa'yaĝac jena'me aleua, da'me qo'mi ja yema da'me qadeleu, qalaĝaja ena'uaque qo'mi 'uo ga'me qo'mi qoneleguemaĝadeta jo'ne dalaĝaic. 
1CO.15.52	Dojo' 'uo yataqachiñe nepelaĝat qomle, ena'am ta'le qanaqategoĝoñi qom qodomachiya jaga'me najeede jo'ne p'ategue. Qa'a qom yejam jaga'me najeede qama'le dia'me joote yele'u male qo'niyelaĝachidijeguem, nataq'aen male ja yitaĝa yele'u, nataq'aen qo'mi queda'me maliaĝa qadec'aletaye male qo'mi qoyeleguemaĝa't qomle. 
1CO.15.53	Qa'a youetaque ta'le qoyeleguemaĝat da'me qanejiyaĝauayaĝac 'loyaĝac jo'ne yovita da'me nouayi qomle, qoyeleguemaĝata da'me ja 'naidena'a; da'me qanejiyaĝauayaĝac 'loyaĝac jo'ne yeleu qomle, youetaque da'me qoyeleguemaĝata da'me male ja yitaĝa yeleu.
1CO.15.54	Nataq'aen qom yepaquetelegue da'me dojo', jenjo' qanejiyaĝauayaĝac 'loyaĝac jo'ne yeleu qomle, qom yem da'me qoneleguemaĝata da'me jo'ne ja yitaĝa yeleu, qama'le yepaquichigui ga'me jo'ne joote qoyediñe ca'li naa'me nedii's jo'ne 'laqatac ñe'me Dios, jo'ne eet'oi:
1CO.15.54	«¡Da'me neleuaĝa male qoyolaĝachigui, qama'le da'me qadomataĝanaĝac male nalo'ta't!»
1CO.15.55	«¡Male qodoĝotaĝanec da'me lomataĝanaĝac joda'me neleuaĝa nataq'aen da'me lequemaqataĝanaĝac!»
1CO.15.56	Da'me neleuaĝa lequemaqataĝanaĝac nach'edaua qadoeco, nataq'aen naa'me qadoeco 'uo da'me lañoqotaĝanaĝaco qaedi qo'mi yauequeteda'ague da'me qadeleuaĝa jo'ne chiyaqayilo gaa'me namaĝajoĝonaĝaco jo'ne Moisés yedidiñe ca'li. 
1CO.15.57	Qalaĝaja, ¡janemaĝam qadamaic ñe'me Dios, qa'a ñe'me qo'mi yanema da'me qadomataĝanaĝac, chiyaqayi ga'me jo'ne 'lonatac ca'li ñe'me mach'e Qadejaliaĝanec Jesucristo!
1CO.15.58	Chane'eja, ami yaqaya'olqa jo'ne jalcote joqopitalo, 'noota qom a'nañaĝachela't, ja ami 'te damichidiñe, nataq'aen nach'e eta't a'vichiye da'me 'lonatac ñe'me Jaliaĝanec, nataq'aen auayachiñe queda'me qom adaloi'ta't da'me a'uonataĝañiuo'o ñe'me Jaliaĝanec qama'le ja yijamaĝajaye.
1CO.16.1	Nayi ami ja'ategueta da'me auauoyi adajaqajai, qom auachetaĝañi qaedi alecochiiyalo joga'me p'etaqadaiquipi 'me neda'ña di'me Judea: joote auayachiñe ga'me yoqotenaĝanaĝaco jo'ne janema ga'me p'etaqadaiquipi jo'ne ueteda'a di'me aleua 'me Galacia; 'noota ta'le nach'e ena'am ami auauoyi da'me dojo'. 
1CO.16.2	Jalcote 'noota ta'le nalochiguilo naa'me noloqo'ote 'me niyamaqataqa da'me onolqa'tape yiyota'a jaga'me naicaua, onole jaga'me yiyota'a jaga'me lomataĝanaqate nale yenoĝonegue ga'me semana, qama'le yiyamaĝat. Chane'eja qom ami jovitalo, qama'le ja jouetaque ta'le japetena't jaga'me nachetaqataĝanaqate. 
1CO.16.3	Chane'eja aueloyapiye gaa'me jiyaĝa'u jo'ne adiquiyaqadi' qaedi naqaegaua yachi'y jaga'me adajaqajai; qom ami jovitalo qama'le janema jaga'me yediije jo'ne lomalate queda'me yauote da'me dojo', qama'le jamaĝategue di'me Jerusalén qaedi yadeuo jaga'me adajaqajai. 
1CO.16.4	Nach'e ena'am qom aueñetapega 'noota ta'le jec'ata di'me Jerusalén, qama'le jayem quetegue joga'me.
1CO.16.5	Da'me yeuoĝoc jetaque jalegue di'me aleua Macedonia; qama'le qom yeuotalegue di'me Macedonia qama'le jovita na'me Corinto, 
1CO.16.6	nataq'aen jetaque cada'ac copa'ta da'me ami jouetauelo, uotaĝa chayovida'a yenoĝonegue jena'me naqaviaĝa da'me ami jouetauelo, qaedi jayem alecochiiya ga'me jajoyi qom yitaĝa ja'uo yeuoĝoc. 
1CO.16.7	Qa'a nayi ja jetaque ch'e ami jec'atenaĝanalo da'me ami jayoĝolo'te, dite da'me 'uo da'me yeuataqataĝanaĝac qaedi cada'ac copa'ta da'me ami jouetauelo, qom naq'aeta da'me jayem yanem ñe'me Jaliaĝanec.
1CO.16.8	Qalaĝaja cha'li joue'ta jenjo' Éfeso chayovida'a yovita nolo' Pentecostés, 
1CO.16.9	qa'a 'nouategue ga'me yadic qaedi jepitaqatenac da'me je'et ga'me 'yonatac jo'ne yataqachiñe p'ajaye, mate mane'e uo'oe qayoĝode' gaa'me qo'mi nautenalo.
1CO.16.10	Qom ami yovitalo ñe'me qadaqaya Timoteo, 'noota qom ja auauoyi loqolanaĝa da'me ami uetauelo ñe'me, queda'me yema'eguet ye'et da'me 'lonatac jo'ne yanem ñe'me Jaliaĝanec ena'am da'me jayem. 
1CO.16.11	Chane'eja 'noota qom qaya'te gamachaqaega ami ta'le 'yotan ñe'me, dite da'me alecochiiya qaedi 'uo da'me 'lemaĝac qom yitaĝa ya'uo leuoĝoc, qaedi jayem nec'atenaĝana, qa'a jeuatetaque, nach'e naq'aeta naa'me qadecochaĝa'u jena'me jenjo'.
1CO.16.12	Ñe'me qadaqaya Apolo jalcote ñachoĝodetapecot qaedi equeguelo jogaa'me qadaqaya'olqa da'me ami dejapichiyalo, qalaĝaja nayi cha'li ja yaqanatet ta'le ec; ya'uo da'me dojo' qom 'uo ga'me ledaqa'.
1CO.16.13	Jalcote 'noota ta'le a'vicheta't nataq'aen a'nañaĝachiyec da'me oquiyegue da'me napaĝaguenataĝanaĝac jo'ne chiyaqayi ñe'me Dios, nataq'aen ami 'uañaĝayaqa nataq'aen nach'e aueñeta't. 
1CO.16.14	Nataq'aen yema ga'me auauoyi, 'noota qom 'uo da'me adichoĝodenataĝanaĝaqui.
1CO.16.15	Ami yaqaya'olqa, joote auayachiñe queda'me Estéfanas nataq'aen gaa'me 'lachaqa' laje' nach'egaua 'uaediñe ga'me jiyaĝadipi di'me aleua Acaya jo'ne yacoteguet da'me 'laqataĝanaĝac ñe'me Jesucristo, nataq'aen nach'egaua yauote da'me qaedi lecochiyalo joga'me p'etaqadaiquipi. 
1CO.16.16	Jepaquetapega ta'le oquiyeguelo jogaa'me jo'ne ena'ama jogaa'me, nataq'aen gamachaqaega qadaqaya yotauan da'me 'lonata'j joga'me. 
1CO.16.17	Eja jayem matac queda'me novita jena'me jenjo' ñe'me Estéfanas nataq'aen Fortunato choqoñe'me Acaico, qa'a da'me ami ja ovi'tena, 
1CO.16.18	joñaa'me jayem yate'm da'me machiñe q'aen, nach'e naq'aeta ca'li ami yate'm. Chane'eja ga'me jiyaĝaua jo'ne ena'ama joga'me, 'noota qom aueloyeguet.
1CO.16.19	Joga'me p'etaqadaiquipi jo'ne ueteda'a di'me aleua jo'ne Asia ami namaĝalo da'me lamai'j. Aquila nataq'aen Prisca, choqoga'me p'etaqadaiquipi jo'ne yema'a't nale ueda'a ga'me 'lachaqa't jalcote lamai'j ami yanema queda'me qademe'teguet ñe'me Jaliaĝanec. 
1CO.16.20	Nataq'aen ami yep'iye'tape naa'me qadaqaya'olqa jo'ne ueteda'a jena'me jenjo'. 'Noota qom auaqapalitapega't nale anep'iyeñiya't.
1CO.16.21	Jayem Pablo ami jedenaqatenalo jenjo' yep'iyenataĝanaĝac.
1CO.16.22	Qom 'uo ga'me ja noqopita ñe'me Jaliaĝanec, joote qoyachetalegue ga'me ne'uaĝanaguec jo'ne yataqachiñe t'adaic. ¡Am Qadejaliaĝanec, ja anayaloĝoden da'me auanaequena!
1CO.16.23	'Noota qom da'me lichoĝodenataĝanaĝac ñe'me Qadejaliaĝanec Jesús ami uetauelo. 
1CO.16.24	Ami joqopitalo, qo'mi jo'ne joqotaqa'taguet ñe'me Jesucristo. Male naq'aeta jenjo' 'yaqatac.
2CO.1.1	Jayem Pablo 'me jayem lamaĝajec ñe'me Cristo Jesús, qa'a naq'aeta da'me loequenataĝanaĝac ñe'me Dios. Ami jep'iye'tape nayi, nach'e ena'am ñe'me qadaqaya Timoteo, da'me ami qadaqaya' p'etaqadaiquipi jo'ne Dios lec'oqo'tolqa 'me oñiya'ña di'me Corinto, nataq'aen uoja'aegaua qadaqaya' 'me neda'ña di'me aleua jo'ne Acaya. 
2CO.1.2	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
2CO.1.3	'Noota qom 'ñonaĝataĝaye ñe'me Nedios nataq'aen Let'a ñe'me Qadejaliaĝanec Jesucristo, nach'eñe ñe'me Qadet'a jo'ne choĝodenataĝanaĝaic nataq'aen Dios jo'ne 'uo da'me loyaĝanataĝanaĝac. 
2CO.1.4	Nach'eñe qo'mi loyaĝanate't nale uo'oe ena'uaque qadachoĝodeco, qaedi qo'mi nach'e ena'am jaqanatetaq ta'le qaloyaĝanate'tape jogaa'me jo'ne 'uo da'me lachoĝode'j. 'Uo da'me qadoyaĝanataĝanaĝac qa'a ñe'me Dios qo'mi loyaĝanate'tape ca'li. 
2CO.1.5	Qa'a naq'aeta da'me lachoĝodeco ca'li ñe'me Cristo qo'mi uetelo'te, qama'le qo'mi jouaqata'ñi' ñe'me queda'me 'uo ga'me qadachoĝodec, nach'e ena'am qo'mi uetelo'te da'me qo'mi qoloyaĝanate'tape 'me chiyaqayi ñe'me Cristo. 
2CO.1.6	Qom 'uo da'me qadachoĝodec, qama'le naue ami qoloyaĝanate'tape nataq'aen ami qonec'alaĝatedegue. Nataq'aen qom qo'mi loyaĝanate't ñe'me Dios, qama'le nach'e ena'am da'me ami qoloyaĝanate'tape, qaedi auaqanachichi ta'le 'uo da'me at'añaĝaqui da'me anapogaĝadeñiyegueta da'me nach'edaua qadachoĝodeco 'me joote qo'mi ualo'te. 
2CO.1.7	'Uo da'me qadajoĝonataĝanaĝac jo'ne t'añañe queda'me ami, qa'a naq'aeta da'me qo'mi ovita'ñoto da'me qadachoĝodeco nach'e naq'aeta qo'mi ovi'tajopa da'me male qo'mi qoloyaĝanate't.
2CO.1.8	Ami yaqaya'olqa, jepagaqatapega ta'le auayachiñe da'me dojo' queda'me yataqachiñe jalcote qayoĝode' gaa'me qadaqalaico 'me qo'mi ualo'te ca'li jouaqa'a di'me aleua jo'ne Asia. Qanapiyenaguec jo'ne yataqachiñe t'añi jo'ne yamta'le ja qadalo'oguet, nataq'aen chayovida'a ja jenaqatapega qadec'aletaye da'me qolaqa'e di'me aleua. 
2CO.1.9	Janomaĝaguet da'me ena'am ta'le qo'mi qoyamaĝadoue da'me qadeleuaĝa, qalaĝaja dojo' nach'eda qo'mi yapaĝagueneque da'me qaedi ja mach'e ñip'iyaqala't, dite ñe'me Dios jo'ne 'niyelaĝachijeguem ga'me joote yele'u. 
2CO.1.10	Qama'le Dios qo'mi nec'alaĝatedegue nataq'aen qo'mi yaiyaĝaneque da'me let'adaic te'me qoyen qadeleuaĝa. Jep'iyaqa queda'me maliaĝa yitaĝa qo'mi nec'alaĝatedegue, 
2CO.1.11	qom qo'mi alecochiiyalo, da'me qo'mi auajelaĝañilo'te. Ta'le qayoĝode' gaa'me qo'mi dajelaĝalo'te, nataq'aen qayoĝode' gaa'me jo'ne netotedapec ñe'me Dios queda'me male qo'mi yanema da'me liyalaqataĝanaĝac.
2CO.1.12	'Uo da'me chiyaqayi da'me qani'yoĝodenaĝac, nach'eda da'me qadetadenataĝanaĝac qo'mi 'yaĝatema queda'me yataqachiñe ja 'nalegue da'me qadajoĝoc nataq'aen ja jauoqo 'te lale'gue jo'ne ua'ña jena'me aleua, nataq'aen p'ajaye dojo' jo'ne ami joqote'tagueta. Qo'mi ja ñajenaqa'teguet ta'le qo'mi yaue'j da'me ch'e jiyaĝaua layatenaĝanaĝac, dite da'me jep'iyaqa ñe'me Dios da'me 'uo da'me leyalaqataĝanaĝac. 
2CO.1.13	Jogaa'me qadediijel qaya'te jedaĝañi ta'le yaqa'a ga'me ami auaqanachichi ta'le auec'achiñe nataq'aen auaqanachichi ta'le auayachiñe. Nataq'aen jepaquetapega ta'le yataqachiñe auayachiñe, 
2CO.1.14	naq'aeta da'me lae jo'ne joote qo'mi auayachiñe', queda'me qom 'niyelaq ñe'me Qadejaliaĝanec Jesús, ami male auanomiyeguet da'me qo'mi avi'yoĝodeñi'tape, nach'e naq'aeta da'me qo'mi janomaĝaguet da'me ami ji'yoĝodenaqa'tape.
2CO.1.15	Jep'iyaqa da'me dojo', jayem joote jenatetapega da'me ami jec'atalo qaedi ami jauanalo, qama'le naq'aeta da'me ami jichoĝodeneque da'me dos ami jejapichiyalo. 
2CO.1.16	Joote jenatetapega da'me 'uaeñe ami jejapichiyalo ca'li ja'ya di'me Macedonia ladic, qama'le ua'edi ta'le 'ñiyelaq, yitaĝa ami jejapichiyalo. Qama'le naq'aeta da'me 'uo ga'me jayem alecochiiya da'me jec'ata di'me Judea. 
2CO.1.17	¿Jeele ja yataqachiñe jenate'ta da'me dojo' ca'li jetaque ja'uo? Uotaĝa ca'li ja'uo da'me dojo', ¿jeele ja yataqachiñe eja ga'me yelnataĝac? ¿Qo'li auepíchitapega queda'me 'uo ga'me ja'aeñi yelnataĝac ena'am ta'le ja yataĝalegue, qom jenaac “jaja'a” qama'te ua'edi paja'a jenaac “aja'y”? 
2CO.1.18	Qalaĝaja nach'eñe ñe'me Dios ami yayataĝade'teque da'me qo'mi qaya'te ua'a ta'le ñenaĝataĝaye da'me ami ja'aĝataĝama “jaja'a” qama'te paja'a jenaqaac “aja'y.” 
2CO.1.19	Qa'a Jesucristo, Lec'oĝot ñe'me Dios, nach'eñe jo'ne qo'yaĝatetac ca'li Silvano choqoñe'me Timoteo nataq'aen jayem jo'ne ami japaĝaguenaqatapeque, ja naqaeda ta'le “jaja'a” qama'te ua'edi paja'a enaac “aja'y.” Dios yanem ñe'me Cristo da'me nach'e eta't eja jo'ne ja yitaĝa yem, 
2CO.1.20	qa'a nach'eñe ñe'me chiyaqayi da'me yepaquichiguilo ena'uaque ga'me jo'ne joote Dios 'yaĝa'tape jo'ne jetaque yauo'oe. Qo'che' nale 'ñonaĝataĝaye ñe'me Dios, jenaqaac “Jaja'a, nach'e naq'aeta da'me dojo',” chiyoqotelegue ñe'me Cristo Jesús. 
2CO.1.21	Dios nach'eñe qo'mi 'yañaqate't qaedi ja jaĝanaĝaye ñe'me Cristo, da'me jenaqa'ta nataq'aen ami nataq'aen ja qo'mi 'te 'nalo'te q'ae'n da'me qo'mi yiyota'alo. 
2CO.1.22	Joote qo'mi 'yaneque jaga'me 'lanaĝanaqate, nataq'aen yanayelo naa'me qadai'li ñe'me Lepaqal 'me ja 'nalegue nach'eda 'nanaĝajet qoyen ga'me jo'ne qo'mi qoyanema qom'te.
2CO.1.23	Qalaĝaja qom maliaĝa ja jec'ata di'me Corinto, jo'ne te'me naq'aeta da'me yelnataĝac, jee'tem da'me 'naĝatoqo't ñe'me Dios, nach'edata da'me 'uo da'me ami jetela'ate da'me ja ami 'te jec'atalo. 
2CO.1.24	Ja naqaeda ta'le ena'am da'me qadoĝot ga'me adepi'i; da'me jo'ne jepagaqatapega nach'eda ami yecochaĝalo qaedi 'uo da'me ami uetauelo da'me adamaiqui, qa'a ami joote adaloyeguet da'me adepi'i.
2CO.2.1	Qo'che' cha'li ja ja'uo 'te yejapichaĝac laqaya da'me ami jec'atalo, qaedi ja totelo'te q'ae'n. 
2CO.2.2	Qa'a qom ami je'n totelo'te q'ae'n, qama'le ¿jach'e jogamaĝa jayem yanem da'me yamaic, qom ja naqa'ami, queda'me ami je'n totelo'te q'ae'n? 
2CO.2.3	Qo'che' ami jedenaqatenalo ga'me yediijec, naq'aeta ga'me ja'uo ca'li, qa'a ja jetaque ami jec'atalo qaedi ja jayem 'te a'vichiyigue da'me jayem totelegue, jo'ne naqa'ami chiyaqayilo da'me yamaic. Yataqachiñe jayateta queda'me ami ena'am adoĝochi da'me mach'e yamaic, 
2CO.2.4	qalaĝaja ca'li ami jedenaqatenalo ga'me yediijec, yataqachiñe jayem totelegue, lichigui jena'me yeuel chayovida'a ñoyetac. Ja jetaque ami totelo'te q'ae'n, qalaĝaja eja jetaque auayachiñe da'me yataqata jalcote da'me ami joqopitalo.
2CO.2.5	Da'me dojo' 'uo ja jetaque yaguegue q'aen, qalaĝaja ga'me jiyaĝaua jo'ne chiyaqayi da'me jayem totelegue nach'edi yovideta da'me nach'e ena'am ami totelo'te ena'uaque ami. 
2CO.2.6	Qalaĝaja qayoĝode' ami joote nalo'taguet ga'me auañem 'me ena'am ta'le ne'uaĝanaguec ga'me jiyaĝaua. 
2CO.2.7	Nayi 'noota qom avichoĝodeñi nataq'aen alecochiiya qaedi machiñe q'aen, qa'a uotaĝa yeleuapeguem da'me jalcote totelegue nataq'aen netotepela't. 
2CO.2.8	Qo'che' ami ñachoĝodenoto qaedi aualoĝoñiya da'me yitaĝa adoqopichiya.
2CO.2.9	Jaga'me yediije jo'ne ami jedenaqatenalo nach'edata da'me jetaque jayaten qom oqui'teguelo nataq'aen auoqochiiyalo daa'me yoqotenaĝanaĝaco. 
2CO.2.10	Chane'eja, gamachaqaega 'uo ga'me ami 'yeteque ja no'en qama'le avichoĝodeñi, nach'e ena'am jayem jichoĝoden. Qama'le jichoĝoden qom 'uo ga'me lejamaĝataĝac jo'ne nalo'taguet da'me qoyichoĝodenec. Ja'uo da'me dojo' qa'a jouaĝat ami nataq'aen jenaq qa'naĝatoqo't ñe'me Cristo, 
2CO.2.11	qaedi ja yepitaqatenac ga'me qo'mi 'yeteque ñe'me Satanás, qa'a joote yataqachiñe jatetona' naa'me ja 'noe'n lelnataĝaco.
2CO.2.12	Ca'li jec'ata di'me noic jo'ne Tróade qaedi ja'aĝatetac da'me onaĝaic 'laqataĝanaĝac ñe'me Cristo, yataqachiñe qo'youategue ga'me yadic qaedi jepitaqatenac da'me je'et da'me 'lonatac ñe'me Jaliaĝanec. 
2CO.2.13	Qalaĝaja ja machiñe q'aen na'me yeuel, queda'me ja jauana ñe'me qadaqaya Tito. Qo'che' jep'iye'tape da'me jeca'ae ca'li jogaa'me, qama'le jec'ata di'me aleua jo'ne Macedonia.
2CO.2.14	Jalcote janem da'me yamaic ñe'me Dios queda'me qo'mi yapetede'uo da'me lomataĝanaĝac ñe'me Cristo, nataq'aen queda'me qo'mi yanema da'me ja'aqataĝanaqatapema ena'uaque gaa'me ale'u lael da'me 'laqataĝanaĝac qaedi naq'aeta da'me ena'uaque yateto'n ñe'me Cristo. Ja'aĝataqatac da'me onaĝaic 'naqataĝanaĝac ena'am ta'le jelagaĝataĝalegue ena'uaque gaa'me ale'u lael ga'me jama da'me laetayaĝac ena'am ga'me yoĝoqui jo'ne davioĝon. 
2CO.2.15	Qa'a naqaqo'mi jenaqa'am ga'me jama da'me laetayaĝac jo'ne nach'e Cristo yanem ñe'me Dios, qama'le yataqata uayoĝonegue da'me laetayaĝac, yovida'yalo jogaa'me joote nec'aledegue nataq'aen jogaa'me maliaĝa uetedaue da'me lejomaĝa'j. 
2CO.2.16	Qalaĝaja gaa'me ja p'iida'a ñe'me Cristo, jenaqa'am ga'me laeta jo'ne dalataĝanac; gaa'me qonec'alaĝatedegue qamqa'me, jenaqa'am ga'me laeta jo'ne chiyaqayi da'me 'noyaĝac. Qama'le ¿jach'e ga'me yaqanatet ta'le yepaque'teguelo yauo'oe da'me dojo' 'nonatac jo'ne qo'mi yamaĝalo'te ñe'me Dios? 
2CO.2.17	Qo'mi ja naqaeda ta'le jauoqo lajo'vi da'me 'laqataĝanaĝac ñe'me Dios, jo'ne qayoĝode' naq'aeta da'me yauote; ja naq'aeta, dite da'me Dios qo'mi yauanalo queda'me qaya'te jenaq lale'gue da'me ja'aqataĝanaqatac, qa'a nach'eñe ñe'me Dios qo'mi lamaĝa's nataq'aen qa'a yataqachiñe qademe'teguet ñe'me Cristo.
2CO.3.1	Da'me ñenaĝataĝaye yema da'me dojo', ja naqaeda da'me mach'e ñaĝata da'me ñiyamaĝadenaqatapela't. Nach'e ena'am ja jauoqo'oe ga'me qadediijel jo'ne uedalegue da'me qa'naĝatapela't, nataq'aen ja ami 'te jamaĝajoĝolo'te da'me auauoyapiye naa'me adediijel qaedi jaqanatetaq ta'le jec'otaĝalo ga'me jiyaĝa'u laqaya'. Uo'oe ga'me naq'aeta da'me yauote qa'a youetedaque da'me dojo', qalaĝaja qo'mi ja naq'aeta. 
2CO.3.2	Qom ga'me jiyaĝadipi jetaque qo'mi yi'yoĝode'tape, nach'edata da'me ami qoyec'ate'n, qama'le da'me qaniyamaĝadenataguec naqa'ami chiyaqayilo, jo'ne ena'am ta'le ami qadediijel jo'ne qoyachauelo naa'me qadai'li. Qama'le jaga'me nediije qaya'te laqalaic ta'le yauata ena'uaque ga'me jo'ne jetaque yauata. 
2CO.3.3	Cristo nach'eñe yediñe; yem qama'le qo'mi janaĝaye. Da'me onaĝaic liyamaĝac da'me at'oyaĝaqui 'me Cristo ami yanema, nach'eda ami yec'ateneque jogaa'me da'me yauata. Male ja qoyedelegue ga'me qa' dite naa'me qadai'li, uotaĝa jaga'me nedaĝanaqate jo'ne 'uo ga'me li'i, dite ñe'me Lepaqal ñe'me Dios jo'ne nec'aletaye.
2CO.3.4	Queda'me jep'iyaqa ñe'me Dios, ena'uac da'me dojo' yataqachiñe eja jo'ne chiyaqayi ñe'me Cristo. 
2CO.3.5	Ja naqaeda ta'le mach'e qo'mi jaqanatetaq qadalo'oguet je'etaq ga'me mach'e qadoĝot; ja naq'aeta, dite da'me yema ga'me je'etaq nach'eñe ñe'me Dios chiyoĝoguet. 
2CO.3.6	Nayi Dios qo'mi yaqataĝata'ajalo da'me yiyamaĝateta'ajalo qaedi jaqanatetaq ta'le ja'aĝataqatac da'me dalaĝaic yamaĝataĝac jo'ne qo'mi yanema joñe'me. Dojo' dalaĝaic yamaĝataĝac ja chiyaqayilo gaa'me namaĝajoĝonaĝaco, dite ñe'me Lepaqal joñe'me Dios. Qa'a da'me namaĝajoĝonaĝaco yepoleguelegue da'me leleuaĝa ga'me jiyaĝaua loeco lo'o, qalaĝaja ñe'me Lepaqal ñe'me Dios qamqa'me yanegue da'me 'noyaĝac.
2CO.3.7	Dios yedelo'te ca'li gaa'me qadi da'me yedidiñe gaa'me lamaĝajoĝonaĝaco, qama'le yanema ñe'me Moisés. Mate mane'e gaa'me namaĝajoĝonaĝaco 'yaĝatetedac da'me qadeleuaĝa qa'a jouaĝa't joga'me qadoeco, jojo' nolo' yataqachiñe p'ajaye ca'li, chayovida'a da'me 'uo da'me laqaselegaĝac ga'me latajoĝoc ñe'me Moisés ca'li. Nataq'aen ga'me laqaselegaĝac yataqachiñe 'uo da'me 'lañaĝac qama'le ga'me israelpi ja yaqanate't ta'le dajoeda'aguet ñe'me Moisés ta'le yec'ate'n. Qalaĝaja ga'me lauaqayaĝac ja cop'a ca'li paja'a yitaĝa pal. 
2CO.3.8	Qalaĝaja yataqata yaguegue ga'me lauaqayaĝac qom qo'yaĝatetac da'me dalaĝaic yamaĝataĝac, nach'eda da'me jo'ne chiyaqayi ñe'me Lepaqal ñe'me Dios 'me ja 'nalegue.
2CO.3.9	Queda'me p'ajaye ga'me nolo' ca'li qoyadegue gaa'me namaĝajoĝonaĝaco jo'ne 'yaĝatetedac da'me qadeleuaĝa, qama'le yataqachiñe p'ajaye da'me qo'yaĝatetac da'me qo'mi qo'yaneque da'me qaya'te qadaviyaĝajet. 
2CO.3.10	Qama'le ¡yataqachiñe p'ajaye, napacalo'te ga'me 'lonaĝa'j daa'me namaĝajoĝonaĝaco! 
2CO.3.11	Chane'eja, queda'me 'uo da'me li'yoĝodi'j daa'me namaĝajoĝonaĝaco jo'ne ua'edi yovidalegue qoyapalaĝat, ¿qo'li ja p'ajaye da'me li'yoĝodic da'me onaĝaic 'naqataĝanaĝac jo'ne 'yaĝatetac da'me nec'alaĝa 'me ja 'naidena'a?
2CO.3.12	Yema da'me dojo' yataqachiñe jenaĝa eja, chane'eja ja qat'oyalegue da'me ja'aĝataqatac. 
2CO.3.13	Ja jadenaĝataq di'me Moisés, jo'ne yapadelegue ga'me ualoq ga'me latajoĝoc qaedi ga'me israelpi ja yauachidigui da'me ta'ta't da'me laqaselegaĝac ga'me latajoĝoc. 
2CO.3.14	Jogaa'me ja yayate'n da'me dojo'. Chayovida'a nayi, nale yec'ate'n naa'me nedii's jo'ne 'yaĝa't da'me 'uaechiñe yamaĝataĝac, ena'am ta'le 'uo ga'me ualoq jo'ne yapadelegue da'me layatenaĝanaĝa'j. Yataqata ja yaqanate't ta'le yayate'n, qa'a nach'eñeta ñe'me Cristo 'me yaqanatet ta'le yayatenaĝaneque. 
2CO.3.15	Qo'che' chayovida'a nayi, nale yec'ate'n gaa'me ledii's di'me Moisés, ja yayate'n, ena'am ta'le yapadelegue ga'me ualoq ga'me letadenataĝanaĝa'j.
2CO.3.16	Qalaĝaja qom 'uo ga'me 'viyeloqot ñe'me Jaliaĝanec, qama'le yiyaĝanaque da'me nichoĝodenataguec, male yovida'a da'me yayaten. Ena'am ta'le qonaqa't ga'me ualoq jo'ne yapadetalegue da'me letadenataĝanaĝa'j. 
2CO.3.17	Qa'a ñe'me Jaliaĝanec nach'eñe ñe'me Dios Lepaqal 'me ja 'nalegue; ga'me ue'ta ñe'me Lepaqal 'me ja 'nalegue, 'uo da'me 'nemaĝac. 
2CO.3.18	Qama'le qo'mi ja qo'mi 'te netayelo ga'me ualoq jo'ne yapadelegue na'me qadatajoĝoc. Jenaqa'am ga'me c'atenaĝanaĝaqui jo'ne yaloĝon da'me 'lonaĝac ñe'me Jaliaĝanec, nach'eñe neleguemaĝat da'me qat'oyaĝac qama'le ñichigaqa'ta da'me jenaqa'am joñe'me, yajouaĝat da'me qo'mi t'onataĝanouelo ñe'me Lepaqal 'me ja 'nalegue.
2CO.4.1	Qo'che' ja qadoual, qa'a ñe'me Dios jo'ne choĝodenataĝanaĝaic qo'mi 'yelopeque jenjo' 'nonatac. 
2CO.4.2	Qaya'te gamachaqaega ta'le janomaĝaguet da'me qadepocoĝo, uotaĝa joĝotaqatapiñi ga'me qat'onatac. Ja jauoqo da'me ta'le joqovinaq ga'me jiyaĝadipi uotaĝa jaeyaĝanaq da'me 'laqataĝanaĝac ñe'me Dios. Ja naq'aeta, dite da'me nach'eñe ñe'me Dios qa'naĝatoqo't queda'me onolec da'me eja ñenaĝataĝaye. Qo'che' ena'uaque qo'mi qop'eteque. 
2CO.4.3	Gaa'me jo'ne ja yaqanate't ta'le yayate'n da'me onaĝaic 'naqataĝanaĝac jo'ne ja'aĝataqatac, nach'egaua jo'ne ja nec'aledegue.
2CO.4.4	Da'me onaĝaic 'naqataĝanaĝac qo'mi 'yaĝatema da'me 'lonaĝac ñe'me Cristo, nataq'aen Cristo p'ayet da'me qo'mi yaloĝonalo da'me 'lonaĝac joñe'me Dios. Dojo' 'naqataĝanaĝac ena'am jaga'me coyadaĝanaqate da'me laqaselegaĝac; qalaĝaja gaa'me jo'ne ja p'iida'a ja yaqanate't da'me yec'ate'n, qa'a ñe'me Satanás ja yaje'tema. 
2CO.4.5	Nale japaĝaguenataĝanaq ja mach'e qo'mi ñapaĝaguenaqatapela't. Ja naq'aeta, dite da'me ja'aĝataqatac queda'me Jesucristo mach'e Qadejaliaĝanec, nataq'aen naqaqo'mi ami ñechataqata'ñijopa da'me ami yecochaĝalo, qa'a qolaĝague joñe'me Jesucristo. 
2CO.4.6	Ca'li Dios ye'et jena'me aleua, enaac: “'Noota qom 'uo da'me laqaselegaĝac ga'me yoqochiñe jo'ne nayi 'uo ga'me 'lalaĝa.” Qama'le ca'li qo'mi yaje'tema da'me jayatenaq da'me onaĝaic 'naqataĝanaĝac, nach'e ena'am yecoyadelegue da'me qadetadenataĝanaĝac, qaedi male jatetonaq da'me 'lonaĝac ñe'me Dios 'me chiyoqotelegue na'me latajoĝoc ñe'me Cristo.
2CO.4.7	Ca'li Dios qo'mi yanema da'me onaĝaic 'naqataĝanaĝac, nach'eda neuoyaĝac onaĝaic jo'ne uetaue da'me qat'oyaĝac, jenaqa'am jaga'me taĝaiqui 'me ch'e aleua, qaedi yaloĝon da'me dojo' nañoqotaĝanaĝac jo'ne chiyaqayi ñe'me Dios, qama'le ja naqaqo'mi ta'le mach'e chiyaqayilo queda'me ja qo'mi 'te t'añi'y. 
2CO.4.8	Qo'che' mate mane'e qayoĝode' gaa'me laqalaico jo'ne jaĝauelo, qalaĝaja ja qadoual. Uo'oe gaa'me mach'e jachetataqatapalo, qalaĝaja ja japalaĝataqa'ta da'me qat'emaqata. 
2CO.4.9	Qo'mi yachoĝode'tape ga'me jiyaĝadipi, qalaĝaja Dios ja qo'mi 'te yegue'm. Qo'mi yejaĝadiñe, qalaĝaja ja qo'mi 'te yapalaĝa't. 
2CO.4.10	Gamachaqaega jec'otaĝa, da'me qat'oyaĝac nach'e eta't jachoĝojoqotac da'me leleuaĝa ñe'me Jesús, qaedi nach'e ena'am da'me 'loyaĝac ñe'me qo'mi di'yoĝoma. 
2CO.4.11	Qa'a qo'mi, queda'me maliaĝa qadec'aletaye, nataq'aen queda'me joqochaĝa joñe'me, nach'e eta't qo'mi dajo'toto da'me qadeleuaĝa, qaedi da'me 'loyaĝac joñe'me nach'e ena'am di'yoĝoma da'me qat'oyaĝac jo'ne ja t'añi. 
2CO.4.12	Chane'eja, mate mane'e yeleeta da'me qat'oyaĝac, qalaĝaja ami, male auacoñiyeguet da'me at'oyaĝaqui 'me dalaĝaic.
2CO.4.13	Daa'me nedii's jo'ne qoyedidiñe ca'li eet'oi: “Jep'iya'a ca'li ñe'me Dios, qo'che' nayi male jojetac.” Qo'mi nataq'aen jep'iyaqa ñe'me Dios, qo'che' ja'aĝataqatac da'me onaĝaic 'naqataĝanaĝac. 
2CO.4.14	Qa'a jayatenaq qom qadeleu, Dios qo'mi 'niyelaĝachidijeguem, nach'e naq'aeta da'me 'yetem ca'li ñe'me Jesús, qama'le nach'e ena'am ami da'me 'niyelaĝachidijeguem, qama'le jec'otaĝa ñe'me qomle. 
2CO.4.15	Ena'uac da'me dojo' 'uo qaedi chiyaqayi da'me liyamaĝac joda'me at'oyaĝaqui, qa'a qom qayoĝode' gaa'me yacoteguet da'me loqopich'i ñe'me Dios nataq'aen da'me lichoĝodenataĝanaĝac ñe'me, qama'le uoja'aegaua qayoĝode' yate'm da'me lamai'j ñe'me qomle nataq'aen yatetoteguet da'me 'lonaĝac ñe'me.
2CO.4.16	Qo'che' ja qadoual. Mate mane'e ga'me qadapat ena'am ta'le nemetapiñi, qalaĝaja ñe'me qadepaqal nach'e eta't nichique'tague da'me nadalaĝac. 
2CO.4.17	'Uo ga'me qalaqa't jo'ne qo'mi 'uaĝayeta nale qalaĝaja nach'enaua uo'oe jo'ne ja let'adayaqa, nataq'aen ja nale'en uo'oe jogaa'me. Ena'am ta'le qadamaic janemaĝam joga'me qa'a Dios qo'mi e'n najaqachiguilo da'me 'lonaĝac jo'ne ja yitaĝa yem nale'en 'uo: 'lonaĝac jo'ne yataqachiñe let'adaic nataq'aen onaĝaic. 
2CO.4.18	Qa'a qo'mi ja jenaĝa diyachitapiyelo naa'me qadai'li qa'a jouaĝat ga'me 'uo jo'ne ualegue da'me qat'oyaĝac nayi, qa'a ja cop'a qom qaya. Dite da'me qanedotela't jouaĝat ga'me di'yoĝom da'me qat'oyaĝac qomle da'me daja' piyem. Nayi ja jayatenaq ga'me 'noyaĝac qomle; da'me eja jayatenaq queda'me ja yitaĝa 'naidena'a qomle.
2CO.5.1	Yataqachiñe jayatenaq queda'me jenaqa'am ga'me emec jo'ne ch'e nomachaĝaiqui, jo'ne yovita ga'me nolo' nale qonejoyeñe joga'me. Qalaĝaja 'uo ga'me qat'achaqa' di'me piyem, jo'ne ja ch'e jiyaĝaua 'lonatac nataq'aen ja yitaĝa pal, qa'a nach'eñe ñe'me Dios 'lonatac. 
2CO.5.2	Queda'me cha'li jouaqa'ta jena'me aleua, 'uo da'me qadediajoĝo ga'me qat'achaqa' laqaya jo'ne nale'en jonaqa'ña qomle. 
2CO.5.3	Jayatenaq qom jonaqa'ña di'me male qo'mi machidiñe q'ae'n, qa'a male qo'mi qonetelalo, ja qo'mi 'te jale'taguelo. 
2CO.5.4	Tamaliaĝa cha'li jouaqataue jena'me qat'emec 'me nach'ena qadapat, 'uo da'me qo'mi totelo'te nataq'aen qadeliñi. Ja naqaeda ta'le jetaque qadeleu, dite da'me jepagaqatapega ta'le qoyeleguemaĝat da'me toijec qat'oyaĝac, qaedi da'me qat'oyaĝac qoyen ta'ya ga'me 'noyaĝac nec'aletaye 'me ja yitaĝa pal. 
2CO.5.5	Qama'le ñe'me Dios nach'eñe qo'mi yaqataĝata'ajalo qaedi jaconaĝaguet da'me dojo' qo'mi qoyeleguemaĝa't, qama'le queda'me qo'mi yanema ñe'me Lepaqal 'me ja 'nalegue, nach'eda en di'yoq da'me naq'aeta qomle da'me ya'uo.
2CO.5.6	Qo'che' nach'e eta't qo'mi made'tape. Jayatenaq queda'me qom cha'li qo'mi netayelo da'me qanejiyaĝauayaĝac, maliaĝa qaya'a ñe'me Jaliaĝanec. 
2CO.5.7	Qalaĝaja yataqata jep'iyaqa joñe'me, mate mane'e ja jauanaĝa. 
2CO.5.8	Ja lichiguilo naa'me qadai'li, mate mane'e jepagaqa'tapega ta'le qolaqa'e da'me qanejiyaĝauayaĝac qaedi jec'otaĝa ñe'me Jaliaĝanec qama'le nale'en jouaqa'tajop. 
2CO.5.9	Qo'che' nach'e eta't joqochaĝa joñe'me, qom cha'li jouaqa'tena, uotaĝa qom qolaqa'ena nach'e ena'am. 
2CO.5.10	Qa'a ena'uaque qo'mi jajoyaqa'aguet qomle ñe'me Cristo, jo'ne nach'eñe qanec'atenoqo't. Nach'eñe nimitapiye qomle gaa'me qat'onataqa, qama'le qo'mi yanema ga'me qanejetenaguec qom qadalo'taguet, uotaĝa qo'mi yanema ga'me qane'uaĝanaguec.
2CO.5.11	Qa'a joote jayatenaq queda'me 'noota ta'le joqochaĝa joñe'me Dios nataq'aen da'me 'ñonaĝataĝaye. Qo'che' ja'aedenaqatac da'me ñauegaĝala'ajalo jo' gaa'me jiyaĝa'u laqaya' qaedi nach'e ena'am p'iida'a joñe'me. Ñe'me Dios yataqachiñe qo'mi yateto'n, qama'le jepaquetapega ta'le nach'e ena'am da'me ami yataqachiñe qo'mi auatetoñi'. 
2CO.5.12	Da'me qo'mi, ja naqaeda ta'le jetaque ami ñi'yoĝodenaqatapelo'te, dite da'me jepagaqatapega ta'le 'uo ga'me auachiyoĝochiyaye jo'ne ena'am ta'le qo'mi ani'yoĝodeñitapiyelo. Qama'le naq'aeta da'me auayachiñe ta'le a'uachiyegueta gaa'me jo'ne eetapela'ajalo p'ajodaye, qama'te ja ejoda.
2CO.5.13	Qom aueñetapega qo'mi jalaĝayaqa, nach'eda naq'aeta qa'a jetaque jo'onataĝanaĝauo'o ñe'me Dios. Qalaĝaja qom ja naq'aeta ga'me qo'mi auec'achiñiyeque, qama'le nach'eda naq'aeta qaedi ami ua'ajopa ga'me adiyamaĝaqui. 
2CO.5.14	Joda'me loqopich'i ñe'me Cristo napacalegue da'me qat'oyaĝac. Jayatenaq queda'me ena'uac nep'aĝanegueta ca'li yeleu ñe'me, chane'eja ena'am ta'le ena'uaque qo'mi joote qadeleu. 
2CO.5.15	Chane'eja qom Cristo yeleu queda'me qo'mi nep'aĝanegueta, qama'le 'noota qom da'me qat'oyaĝac ja yitaĝa ena'am ta'le mach'ega nec'aletaye, dite ñe'me Cristo, jo'ne yeleu ca'li nataq'aen 'niyelaĝajeguem qaedi qo'mi yanema da'me qat'oyaĝac jo'ne dalaĝaic.
2CO.5.16	Chiyoqotelegue nayi ja yitaĝa jenaĝa lajo'vi ga'me ch'e qadec'atenaĝanaĝac jo'ne aleua le'ec. Mate mane'e naq'aeta ga'me jec'atenaĝac ca'li ñe'me Cristo, male ja yitaĝa jauoqo da'me dojo'. 
2CO.5.17	Nayi yataqachiñe qademe'teguet ñe'me Cristo, qo'mi jo'ne dalaĝaic da'me qa'netaguec. Ñe'me Dios male ja yitaĝa qo'mi yec'ateneque ga'me toijec qat'oyaĝac, dite da'me qo'mi yanema da'me qaedi jaconaĝaguet da'me dalaĝaic qat'oyaĝac. 
2CO.5.18	Yema da'me dojo' chiyoĝoguet ñe'me Dios; joca'li ena'am ta'le qadauteua ñe'me Dios, qalaĝaja nayi Cristo qo'mi yovidaĝateda'a da'me ena'am ta'le ñaigaqatapegue' ñe'me Dios. Nataq'aen qo'mi yanema da'me dojo' qat'onataĝanaĝac qaedi ga'me jiyaĝadipi qoye'n naequetedapegue' joñe'me. 
2CO.5.19	Chane'eja ja'aĝataqatac da'me dojo' onaĝaic 'naqataĝanaĝac yema jena'me aleua: ñe'me Cristo nach'eñe chiyaqayi da'me qoyapalaĝa't jodaa'me qadoeco, nataq'aen ena'uac yanema da'me 'nemaĝac. 
2CO.5.20	Chane'eja nach'e qo'mi lamaĝa's ñe'me Cristo qaedi ja'aĝataqatac joñe'me, nataq'aen ena'am ta'le nach'eñe ñe'me Dios ami nachoĝodetapecoto qaedi anaquiaĝañiya da'me qat'aqataĝanaĝac. Qama'le ñe'me Cristo qo'mi 'yelopeque da'me ami ñachoĝodenaqatapecoto qaedi auacoñiyeguet da'me 'lemaĝac ñe'me Dios jo'ne ami yanema.
2CO.5.21	Ñe'me Cristo yataqata qaya'te loec ca'li, qalaĝaja Dios 'yetem da'me ena'am ta'le loeco lo'o, qaedi Cristo qo'mi yovidaĝateda'a da'me ena'am ta'le qaya'te qadejamaĝataĝac.
2CO.6.1	Da'me qo'mi male je'etaq ga'me 'lonatac ñe'me Dios; qo'che' ami ñachoĝodenaqatapecoto qaedi ena'te aualajaĝañiya yema da'me loqopich'i ñe'me Dios jo'ne ami yaloĝonalo. 
2CO.6.2	Gaa'me nedii's jo'ne Dios 'laqataqa eet'oi:
2CO.6.2	“Ga'me nolo' jo'ne laloqo' q'aen qama'le am ñaquiaĝana;
2CO.6.2	Ga'me nolo' jo'ne 'uo da'me nec'alaqataĝanaĝac qama'le am yecochiya.”
2CO.6.2	Chane'eja ¡anaquiaĝañiya! Ga'me nolo' 'me laloqo' q'aen joote novida'aquena. ¡Nayi mach'e laloqo' da'me ami qonec'alaĝatedegue!
2CO.6.3	'Noota qom qaya'te eetapela't 'yotan da'me qat'onatac. Qo'che' 'ñañaĝataq qaedi ja jaloĝonaq gamachaqaega ja no'en ga'me qo'mi qoyec'ateneque. 
2CO.6.4	Yema ga'me jauoqo nale, jaloĝonaq queda'me qo'mi lamaĝa's ñe'me Dios, nataq'aen 'uo da'me qanapogaĝadenaĝac da'me yema ñeualaĝaenaĝaguet. Jalcote 'uo da'me qadachoĝodec nataq'aen jalcote gaa'me qadaqalaico choqodaa'me qadouenaĝanaĝaco. Joote qo'mi qoye'uaĝaneque jaga'me 'uaĝanaĝanaqate. 
2CO.6.5	Qo'mi qoyamaĝadoue nale jaga'me coñetaĝanaĝaiqui, ua'edi jouaqataue ga'me qo'mi qoyalimaĝa'n qama'le ja no'en ga'me qo'mi qo'yeteque. Yataqachiñe jalcote da'me qat'onataĝanaĝac, uaĝa'aegue da'me ja jo'ochaq nataq'aen qaya'te jaliguinaq. 
2CO.6.6	Temaqaedi da'me uo'oe ena'uaque naa'me naajo', qalaĝaja jaloĝonaq da'me qaya'te lale'gue da'me qat'oyaĝac, jatetonaq da'me eja, 'uo da'me qadapogaĝadec nataq'aen qo'mi qopitaĝanaqataqayaqa. Ñe'me Dios Lepaqal 'me ja 'nalegue uetaue da'me qat'oyaĝac nataq'aen qadoqopita da'me eja. 
2CO.6.7	Queda'me 'uo da'me qadañoqotaĝanaĝac 'me qo'mi yanema ñe'me Dios, male ja'aĝataqatac joda'me 'naqataĝanaĝac jo'ne yataqatelegue. Nale uo'oe ga'me qadaqalaico qama'le jajoyaqa'agueta, qama'le ena'am ta'le je'euoĝonaqatapecot da'me qat'oyaĝac 'me yataqatelegue queda'me je'etaqatac nataq'aen nach'e eta't ñenaĝataĝaye ga'me jo'ne chimaqachiñe.
2CO.6.8	'Uo ga'me ua'a maqachaĝa qo'mi qo'nonaĝachiguilo, qalaĝaja 'uo ga'me ua'a qo'mi qo'yota'n nataq'aen ja no'en ga'me qo'mi qo'yeteque. 'Uo ga'me ua'a onaĝaic ga'me qa'nenaguec, nataq'aen 'uo ga'me ua'a ja no'en ga'me qa'nenaguec. Mate mane'e ja'aĝataqatac da'me eja, qo'mi qo'enapegalo qovinaĝanaĝayaqa. 
2CO.6.9	Mate mane'e yataqachiñe qo'mi qoyateto'n, qalaĝaja qo'mi qo'yeteque da'me ena'am ta'le qo'mi yaqa'alo. Nach'e eta't qo'mi dajo'toto da'me qadeleuaĝa, qalaĝaja maliaĝa qadec'aletaye. Qo'mi qoye'uaĝa'n, qalaĝaja ja qo'mi 'te qoyala't. 
2CO.6.10	Ena'am ta'le qo'mi totelo'te, qalaĝaja nach'e eta't qo'mi made'tape. Ena'am ta'le qo'mi choĝodache, qalaĝaja qayoĝode' gaa'me jenaĝa neuoyaĝadi. Ena'am ta'le qaya'te jauanaĝa, qalaĝaja joote yema jauanaĝa.
2CO.6.11	Ami yaqaya'olqa Corinto laje' 'me p'etaqadaiquipi, yataqachiñe qaya'te lale'gue da'me qadojaĝac nale ami jojaqatapegue'to, nataq'aen 'nouatedaye naa'me qadai'li. 
2CO.6.12	Qo'mi jalcote ami qadoqopitalo, qalaĝaja ami ja aualoqoichichigui da'me a'viyelaĝachiyeguet qaedi qo'mi auañema da'me adoqopich'i. 
2CO.6.13	Chane'eja ami ñachoĝodenoto, ena'am ta'le jayem adet'ai: ¡'noota qom jayem adoqopichiya, nach'e naq'aeta da'me ami joqopitalo!
2CO.6.14	'Noota qom qaya'te gamachaqaega aualequiyoue 'me 'lonataqa gaa'me jo'ne ja quetegue ñe'me Cristo. Ga'me 'noota ja qoyaqanatet ta'le qoyapeteneguet ga'me ja no'en. Nach'e ena'am ja yaqanatet ta'le 'uaĝayet ga'me yoqochiñe ga'me 'lalaĝa. 
2CO.6.15	Ja naqaeda ta'le Cristo nataq'aen payac 'uo da'me neuotena't, nataq'aen ñe'me jo'ne quetapegue' ñe'me Cristo ja yiyaĝanaĝatapec laqaya ga'me jo'ne ja ena'am. 
2CO.6.16	Qo'mi mach'e 'lemec ñe'me Dios jo'ne nec'aletaye, nataq'aen ta'le Dios qo'mi uetauelo, qama'le ja jenaĝa qadeloĝot ga'me ch'e nequi'i. Qa'a mach'eñe ñe'me Dios enaac:
2CO.6.16	“Jouetauelo jenjo' yalaqapi nataq'aen jequetauelo jogaa'me.
2CO.6.16	Jayem Nedios qama'le yalaqapi qomle jogaa'me.”
2CO.6.17	Qo'che' nach'e ena'am enaac ñe'me Jaliaĝanec:
2CO.6.17	“'Noota qom auachiyoqoitouelo jogaa'me da'me oquiya'ae.
2CO.6.17	Ena'te auepochi gamachaqaega jo'ne paĝachigui,
2CO.6.17	Qama'le ami jaconegueta.
2CO.6.18	Jayem Adet'ai qomle
2CO.6.18	qama'le ami yalaqapi qomle nataq'aen yalelpi.
2CO.6.18	Dojo' jayem ja'aeñi, jayem Anedios 'me ñapacalegue ena'uac.”
2CO.7.1	Ami yaqaya'olqa, Dios joote qo'mi yaqataĝana'aque da'me 'laqatac. Qo'che' 'noota qom ja jauoqo ga'me ja no'en, dite da'me nach'e eta't jenaĝa qaya'a ga'me qadoec qaedi Dios qo'mi yaconegueta. 'Noota qom 'ñonaĝataĝaye ñe'me Dios, nataq'aen 'noota qom ja'aedenaqatac da'me ja 'nalegue ena'am joñe'me.
2CO.7.2	¡'Noota jouaqatouelo naa'me adai'lidi' qom auauoyi qadedaqa'! Qa'a qaya'te gamachaqaega ami jauoqo lachoĝodec, qaya'te joqovinaq, qaya'te 'ñaĝataq. 
2CO.7.3	Ja ñenaĝategue da'me dojo' qaedi ja no'en ga'me auanomiyeguet, qa'a joote ami ja'aĝatema ca'li queda'me qaya'te nauaneguet da'me ami joqopitalo, uotaĝa da'me ñec'alaqataye nayi uotaĝa da'me qom qadeleu. 
2CO.7.4	'Uo da'me ñi'yoĝodenaĝac jo'ne ami chiyaqayilo nataq'aen jalcote da'me ami jep'eteque. Jalcote jayem matac, temaqaedi da'me uo'oe ena'uaque gaa'me qadaqalaico jo'ne qo'mi ualo'te.
2CO.7.5	Chiyoqotelegue ca'li jovitaĝa di'me aleua Macedonia da'me maliaĝa ja 'ñomataĝaye, dite da'me jauadaqa'aguet nale ga'me qalaq gaa'me jec'otaqapegalo. Jeloquiaqatapegue'to gaa'me mach'e qadauteuapi, nataq'aen jeloquiaĝaguet ga'me mach'e qadoqolanaĝa. 
2CO.7.6	Qalaĝaja Dios, jo'ne 'yañaqate't gaa'me 'uo ga'me lachoĝode'j, qo'mi loyaĝanate'tape, loyaĝanatetapeque da'me ca'li qo'mi yovitalo ñe'me Tito. 
2CO.7.7	Nataq'aen ja jaldata qo'mi made'tape da'me jauanaĝa, dite da'me nach'e ena'am jayatenaq queda'me ami chiyaqayilo matac joñe'me. Tito qo'mi 'yaĝatema queda'me jetaque qo'mi auañiyalo, jo'ne ami totelo'te q'ae'n ga'me jo'ne 'uo ca'li, nataq'aen queda'me jayem auenachetapega. Mane'e ca'li jomachiya da'me lep'iquenataĝanaĝac qama'le yataqata nichiyaĝategue da'me yamaic.
2CO.7.8	Jaga'me yediije jo'ne ami jedenaqatenalo ca'li ami totelo'te q'ae'n, qalaĝaja ja jayem 'te nejaliñe queda'me ja'uo jaga'me yediije. Mate mane'e da'me yemta jayem nejalichiñe qa'a jayaten queda'me jaga'me yediije chiyaqayi da'me ami totelo'te q'ae'n, qalaĝaja ja cop'a. 
2CO.7.9	Qalaĝaja nayi jayem matac, qa'a ga'me ami totelo'te chiyaqayi da'me anejouoqoeñi nataq'aen aviyaĝañiyaque da'me qaedi yapalaĝa't naa'me adoecodi' ñe'me Dios. Eja ñe'me Dios naq'aeta da'me yepaquetapega. Qo'che' ja jepetapega ta'le ja no'en ga'me jauoqo da'me ami jedenaqatenalo jaga'me yediije. 
2CO.7.10	Qom Dios ami e'n totelo'te q'ae'n, ena'te ami nejalidiñe, qa'a da'me totelo'te ami 'yeteque da'me qaedi anejouoqoeñi nataq'aen anachoĝodeñiyot joñe'me qaedi yapalaĝa't da'me adaviyaĝacodi' qama'le adec'aliyegue. Qalaĝaja qom ami totelo'te jo'ne chiyaqayilo gaa'me laqalaico jena'me aleua, ami yovidaĝateda'a da'me adeleuaqai.
2CO.7.11	¡Yataqachiñe 'noota da'me Dios e'n ami totelo'te q'ae'n! Cha'li auec'achiñe ga'me chiyaqayi, naq'aeta da'me auaqanachichi da'me auayachiñe queda'me qaya'te yejamaĝataĝac, chayovida'a jayem aue'uoyilegue. Nach'e ena'am aualemataitac, nataq'aen at'oyiyapega ga'me jo'ne ami ualo'te ta'le 'uo da'me lamaic ta'le jayem auañiya, nataq'aen auauoyi ne'uaĝanaguec ga'me jo'ne ya'uo da'me ja no'en, yema da'me dojo' ami aualoĝoñi queda'me ja aualiquichiñe ga'me 'uo. 
2CO.7.12	Da'me jayem ca'li ami jedenaqatenalo jaga'me yediije, ja naqaeda ta'le jenate'ta ga'me jiyaĝaua jo'ne t'aĝanataĝan ami 'naĝa't, nataq'aen uotaĝa ga'me 'naĝat, dite yataqachiñe 'noota ta'le naqaeñe ñe'me Dios yauana queda'me eja jalcote qo'mi auenache'talo. 
2CO.7.13	Dojo' nach'eda chiyaqayi da'me machiñe ga'me janomaĝaguet.
2CO.7.13	Tito jalcote matac, qa'a yema da'me ami alecochiiya da'me qaedi machiñe q'aen na'me lauel. Dojo' nichiyaĝategue da'me qadamaic. 
2CO.7.14	Joote ami 'yaĝatema ñe'me Tito queda'me yataqachiñe 'uo da'me ñi'yoĝodenaĝac jo'ne ami chiyaqayilo, qama'le ja ja no'en ga'me ami jachiyoĝotayilo. Dite da'me yema ga'me ja'aĝataĝam ñe'me Tito yataqachiñe eja, nach'e naq'aeta ami yataqachiñe eja ga'me jo'ne ami ja'aĝataĝama. 
2CO.7.15	Tito netouetac queda'me yema auoqochiiya nataq'aen a'nonaĝachigui ca'li aueloyeguet. Qo'che' jalcote ami yauoteque. 
2CO.7.16	¡Yataqachiñe jayem matac queda'me jalcote ami jep'eteque!
2CO.8.1	Ami yaqaya'olqa, jetaque ami ja'aĝatema da'me loqopich'i ñe'me Dios jo'ne uetauelo gaa'me p'etaqadaiqui di'me aleua jo'ne Macedonia. 
2CO.8.2	Temaqaedi da'me joote tauelo gaa'me qayoĝode' laqalaico, qalaĝaja nach'e eta't made'tape jogaa'me. Mate mane'e choĝodache, qalaĝaja jaga'me lajaqaje' ena'am ta'le neuoyaĝadi. 
2CO.8.3	Eja naqayem ja'aĝatetac queda'me yadegue yema ga'me maqachaĝa yaqanate't, nataq'aen yaguegue q'aen ga'me yadegue. Ja naqaeda ta'le qopaquetapegue'to, dite da'me naq'aeta da'me mach'e yauote, 
2CO.8.4	nataq'aen chayovida'a jalcote qo'mi nachoĝodenoto qaedi jajenaqa'tem da'me qaedi yacoteguet da'me qadecochaĝac jogaa'me Dios lec'oqo'tepi. 
2CO.8.5	Uoja'eda yaguegue ga'me yauote jo'ne ja naq'aeta ga'me qadelnataĝac. 'Uaeñe mach'egaua nemetot ñe'me Jaliaĝanec; yem qama'le qo'mi nemetot. Naq'aeta da'me dojo' jo'ne Dios dajo'talo qaedi yauote jogaa'me.
2CO.8.6	Tito nach'eñe 'uaeñe ami yachiyoĝotauelo jaga'me adajaqajai ca'li qaedi qoya'uo jaga'me necochaĝanaqate. Qo'che' ñachoĝodenoqot qaedi quetalegue da'me 'yetetac. 
2CO.8.7	Ena'uac ami qoyayate'n queda'me yataqachiñe ami 'noote': nataq'aen ja aualajaĝañi da'me auep'iiya'a joñe'me Dios, 'noote' naa'me at'aqataqa, yaguegue da'me adayatenaĝanaĝaqui, ami yatenaĝanaĝayaqa, 'uo da'me adamaiqui ta'le alecochiiyalo jogaa'me adaqayadi' nataq'aen jalcote qo'mi adoqopichiyalo. Nayi auec'auayegue onaĝaic ga'me adajoĝoqui.
2CO.8.8	Ja naqaeda ta'le ami janema ga'me yamaĝajoĝonaĝac. Jaldata da'me jetaque auayachiñe da'me eeta da'me yauote lajaqaje' jogaa'me qadaqaya'olqa jo'ne p'etaqadaiquipi, qaedi ami auaqanachichi ta'le aualoĝoñi da'me adoqopich'ii jo'ne qaya'te lale'gue. 
2CO.8.9	Ami auayachiñe ñe'me Qadejaliaĝanec Jesucristo yataqachiñe neuoyaq ca'li, qalaĝaja queda'me ami noqopitalo qama'le nec'ata jena'me aleua, yaconeguet da'me lachoĝodec qaedi ami auovidiya'a da'me ami neuoyaĝadi.
2CO.8.10	Qaedi 'uo da'me mach'e adiyamaĝaqui, ami janema da'me jaqatelegue da'me dojo'. Jo'me uo'e laqaya naqa'ami a'uaviñe 'uo ga'me auañiyegue, nataq'aen jalcote avidiaqailegue ta'le auauoyi da'me dojo'. 
2CO.8.11	'Noota qom auomachi ga'me chiyoqochiñe a'vichi, nach'e naq'aeta ca'li avidiaqaitalegue da'me a'vichi ca'li yemta nach'eda a'nañaĝachiyec, onolqa'tape yanegue ga'me maqachaĝa yaqanatet. 
2CO.8.12	Qa'a qom 'uo ga'me ami yataqachiñe eja 'uo ga'me yanegue, Dios matac q'aen qom auauoyi jaga'me adajaqajai, qa'a ñe'me ja yeuate'ta ta'le janaĝaye ga'me ja jauanaĝa.
2CO.8.13	Qalaĝaja ja 'noota ta'le 'uo da'me adouenaĝanaĝaqui queda'me alecochiiyalo jogaa'me adaqayadi'. Da'me jepagaqatapega ta'le ami uetauelo da'me adaloi'ta't. 
2CO.8.14	Nayi jalcote ga'me auañiya, qama'le 'noota qom alecochiiyalo ga'me jaleca ga'me yauata. Qa'a uotaĝa gaa'me noloqo'ote, qauadegue jogaa'me nach'e ena'am 'uo ga'me yauata jogaa'me qama'le ami lecochiyalo. Nach'eda naq'aeta da'me dojo' male adaloi'ta't. 
2CO.8.15	Naq'aeta ga'me 'yaĝatetac gaa'me nedii's, eet'oi: “Ga'me jo'ne jalcote ga'me latoc, qaya'te 'liyoĝot. Nataq'aen ga'me jaleca ga'me latoc, qaya'te louenaĝanaĝac.”
2CO.8.16	¡Janem yamaic ñe'me Dios queda'me Tito ami uenate'talo qaedi ami lecochiyalo nach'e naq'aeta da'me jayem! 
2CO.8.17	Ñe'me yataqachiñe jetaque ami yauanalo, chane'eja yaconeguet da'me je'elopec, nataq'aen yemalegue q'aen da'me lauelyaĝac da'me jetaque ami yec'atalo.
2CO.8.18	Jayem nataq'aen Tito 'uo ñe'me mach'e qadaqaya jo'ne jalcote ga'me 'lonatac, da'me 'yaĝatetac da'me onaĝaic 'naqataĝanaĝac: nach'eñe jamaĝajoq. Ena'uaque jogaa'me p'etaqadaiquipi onaĝaic da'me 'nenaguec joñe'me, 
2CO.8.19	nataq'aen nach'eñe niquiyac qaedi qo'mi equeguelo qom jachoĝojoq jaga'me necochaĝanaqate. Yema da'me dojo' jauoqo qaedi qo'nonaĝachigui joñe'me Dios, nataq'aen qaedi jaloĝonaq da'me qadamaic ta'le jauoqo qadecochaĝac. 
2CO.8.20	Jetaque qadetela'aguet qom 'uo gamachaqaega ya'uo 'lenaĝanataĝanaĝac qa'a jouaĝat jaga'me lat'edai necochaĝanaqate jo'ne jachoĝojoq. 
2CO.8.21	Qo'che' ja'aedenaqatac da'me 'noota ga'me je'etaq, ja jaldata da'me qa'a yauana ñe'me Jaliaĝanec dite nach'e ena'am gaa'me jiyaĝa'u.
2CO.8.22	Naajo' dojolqa jo'ne je'elopaĝaque da'me dojo', uoja'ae ñe'me qadaqaya jo'ne jamaĝajoq 'me quetapegue' ñe'me Cristo jo'ne nach'e eta't, nataq'aen yodapecache ga'me 'loyaĝac q'aen da'me jetaque ya'uo lecochaĝac, qama'le p'ajaye nayi jetaque ye'et, qa'a jalcote ami p'eteque. 
2CO.8.23	Anetoviñetac queda'me Tito mach'e ñaigaĝaua, nataq'aen queda'me qadalo'ta't da'me jo'onataĝanaq qaedi ami yecochaĝalo. Anetoviñetaque gaa'me dojolqa jiyaĝa'u laqaya' jo'ne quetegue ñe'me Tito mach'e lamaĝa's gaa'me p'etaqadaiquipi jo'ne 'nonaĝachidegue ñe'me Cristo. 
2CO.8.24	Qo'che' aualoĝoñiyalo da'me adoqopich'ii, qaedi jogaa'me p'etaqadaiqui jo'ne yama' naajo' lamaĝa's yataqata yayate'n queda'me qo'mi ejoda da'me qani'yoĝodenaĝac jouaĝat ami.
2CO.9.1	Qama'le jaga'me najaqaje' jo'ne jetaque qolecochaĝanegueta jogaa'me qadaqaya'olqa 'me qadepi'iyaĝa'u, eja ja youetaque ta'le ji'iyelaĝalegue ja'aĝatetac da'me ami yitaĝa jedenaqatenalo ga'me yediije. 
2CO.9.2	Joote ami jayate'n queda'me eja jetaque alecochiiyalo. Qo'che' 'uo da'me ñi'yoĝodenaĝac ca'li ja'aqataĝatapema jogaa'me qadaqaya'olqa 'me neda'ña di'me aleua 'me Macedonia queda'me ami 'me at'achaqadi' di'me Acaya, ami uetauelo da'me nach'e eta't jetaque alecochiiyalo chiyoqo'teguet jo'me uo'e laqaya. Ca'li domachita da'me dojo' jogaa'me Macedonia laje' qayoĝode' jogaa'me yauote da'me lecochaĝa'j.
2CO.9.3	Qalaĝaja jamaĝaquena ñe'me Tito nataq'aen uoja'aegaua dojolqa qadaqaya' qaedi ami 'yañaqate't qaedi auec'ataĝañita't yema ga'me ja auauoyi qaedi auañiyegue jaga'me adajaqaje; qaedi naq'aeta da'me male di'yoq queda'me yataqachiñe qo'mi ejoda da'me 'uo da'me qani'yoĝodenaĝac jo'ne ami chiyaqayilo. 
2CO.9.4	Ta'le uo'oe gaa'me Macedonia laje' jayem quetegue qama'te maliaĝa ja aviyamaĝacheta't jaga'me adajaqaje, qama'le degueja da'me 'yaloĝo, ja jetaque ñenaĝategue ga'me mach'e auanomiguet ta'le, qama'le ¡jach'e jogamaĝa p'ayapegue da'me ami qauepeteque! 
2CO.9.5	Qo'che' jeetapega 'noota da'me ami je'uauaĝa'talo naajo' qadaqaya'olqa, qom maliaĝa ja ami 'te jec'atalo. Naqaenaua ami lecochiyalo da'me auapichiñiya't jaga'me najaqaje jo'ne joote a'uaĝachetac da'me auañiyegue, naq'aeta da'me aualoĝoñi da'me ami made'tape da'me auachetaĝañi, choqoda'me 'uo da'me adoqopich'ii, nataq'aen ja naqaeda ta'le ami qopaquetapegue'to.
2CO.9.6	'Noota qom anetoviñetac da'me dojo': “Ga'me jo'ne jaleca ga'me yanegue, jaleca ga'me qoyanem; ga'me jalcote ga'me yanegue, jalcote ga'me qoyanem.” 
2CO.9.7	Onolqa'tape yadegue ga'me eetedapega nalo'taguet ta'le yanegue. Qom jachetaĝanaq qama'le 'noota qom ja qo'mi 'te totelo'te, uotaĝa qa'a qo'mi qopaquetapegue'to. ¡Dios noqopita ga'me jo'ne matac da'me dachetaĝan! 
2CO.9.8	Dios yaqanatet ta'le e'n yodapecache gaa'me ami yanema jo'ne anachiquiyaĝaqui, qaedi nach'e eta't auañiya yema ga'me jo'ne auoviñetaque. Uoja'eda ja yemeta da'me adecochaĝaqui da'me alecochiiyalo ena'uaque gaa'me 'nonataqa jo'ne 'noote'. 
2CO.9.9	Ga'me qoyediñe jo'ne 'yaĝatetac ga'me choĝodenataĝanaĝaic, eet'oi:
2CO.9.9	“Yanegue yema ga'me leuoyaĝac, yanema jogaa'me choĝodache;
2CO.9.9	Gaa'me onaĝayaqa 'lonataqa nach'e eta't qonetouetapegalo.”
2CO.9.10	Dios jo'ne ya'uo jaga'me petapi jo'ne qoyaañi nale nataq'aen ga'me niqui'yaĝat jo'ne qoyalic nale, nach'e ena'am ami yanema yema ga'me jo'ne auoviñetaque, nataq'aen nichiyaĝataye ga'me ami yanema, qaedi auaqanachichi ta'le alecochiiyalo jogaa'me adaqayadi'. 
2CO.9.11	Qama'le naq'aeta da'me yodapecache gaa'me neuoyaĝaco ami yanema, qaedi auaqanachichi ta'le auechetaĝañi. Jaga'me anaicauai jo'ne auapichiñiya't qaedi jachoĝojoq qomle, dojo' chiyaqayi da'me qayoĝode' gaa'me 'nonaĝachidegue ñe'me Dios qomle. 
2CO.9.12	Qa'a da'me jachoĝojoq jaga'me necochaĝanaqate jo'ne ami chiyaqauelo ja jaldata yelo'teguet da'me qaedi gaa'me qadaqaya'olqa 'uo ga'me jo'ne youetedaque, dite da'me nach'e ena'am chiyaqayi da'me yate'm lamai'j joñe'me Dios. 
2CO.9.13	Janjo' necochaĝanaqate nach'eda yaloĝon queda'me ami auacoñiyeguet da'me onaĝaic 'naqataĝanaĝac nataq'aen auoqochiya ga'me 'yaĝatetac. Qo'che' jogaa'me netotedapec nataq'aen 'nonaĝachidegue joñe'me Dios. 
2CO.9.14	Nataq'aen uoja'eda ami dajelaĝalo'te jogaa'me jalcote ami noqopitalo, yajouaĝat da'me aualoĝoñiyalo da'me lichoĝodenataĝanaĝac ñe'me Dios jo'ne qaya'te ena'am. 
2CO.9.15	¡Janem da'me yamaic ñe'me Dios queda'me 'uo da'me qo'mi yeyala'aque jo'ne yataqachiñe let'adaic, jo'ne qaya'te 'yaqataqa ta'le ja'aĝatetac!
2CO.10.1	Mach'e jayem Pablo ami ñachoĝodenoto, yajouaĝat da'me qademe'teguet ñe'me Cristo jo'ne joĝodaic nataq'aen choĝodenataĝanaĝaic, mate mane'e 'uo ga'me eetapega nale ami jouetauelo da'me yataqachiñe jayem uategaĝaic, qalaĝaja mane'e da'me jayem qaya'a qama'te ena'am ta'le jayem vichaqaic. 
2CO.10.2	Chane'eja, male ami ñachoĝodenouelo queda'me qom ami jec'atalo qama'le ena'te jayem auepagaqachitapega da'me ja jayem 'te damitelegue qom jajoya'agueta gaa'me jo'ne 'uo da'me 'lenaĝanataĝanaĝa'j. Jogaa'me qo'mi eetapegalo queda'me je'etaqa'tape gaa'me uo'oe qa'a ch'e qanaquitetac naq'aeta jenaqa'am gaa'me 'lonataqa ga'me jiyaĝadipi jo'ne quetalo'te da'me ch'e nejiyaĝauayaĝa'j lamaico. 
2CO.10.3	Qa'ejo' eja queda'me jouaqatalegue jena'me aleua, qalaĝaja ja jadenaĝata' gaa'me 'lonataqa jogaa'me aleua laje'pi, dite da'me jaconaĝa da'me lañoqotaĝanaĝac ñe'me Dios da'me ñolaĝataĝadiñe daa'me 'lañaĝaco joda'me ja no'en. 
2CO.10.4	Ga'me qat'euoĝonaĝat jo'ne jaconaĝa ja aleua le'ec, dite da'me mach'e lañoqotaĝanaĝac ñe'me Dios jo'ne 'yañoqotet ta'le yolaĝachigui joda'me ja no'en. Qama'le naq'aeta da'me jolaĝataĝaye da'me qo'mi qoyepoleguelo'te, 
2CO.10.5	nataq'aen yema 'yoĝodenaĝaco jo'ne jetaque nauateguet da'me qaedi qoyateton ñe'me Dios. Dojo' nañoqotaĝanaĝac jedoĝolo'te gaa'me loeco lo'olpi qaedi 'yemaĝadiñe yaĝadegue gaa'me lelnataĝaco jo'ne toye's qama'le yoqochideta ñe'me Cristo. 
2CO.10.6	Joote ñiyamaĝataqata't qaedi jauoqo ne'uaĝanague'j yemeda gaa'me jo'ne ja yoqochideta ñe'me Cristo, ami chiyoqotelo'te chayovida'a ga'me nolo' qom male auoqochiya joñe'me.
2CO.10.7	Ami nach'edata da'me auacoñiyeguet ga'me jo'ne auañiya. Qom aueñetapela't yataqachiñe oquiyegue ñe'me Cristo, jetaque ami ja'aĝatema da'me nach'e ena'ama qo'mi. 
2CO.10.8	Mate mane'e jen yaguegue da'me ñi'yoĝodenaĝac da'me ja'aĝatetac da'me qadañoqotaĝanaĝac, ja jepocoĝolegue. Ñe'me Jaliaĝanec Jesucristo qo'mi yanema da'me qaedi ami jeloĝolo'te, qaedi ami yecochaĝanaĝanaĝaque da'me yataqachiñe auep'iiya'a joñe'me nataq'aen ja ami 'te japalaĝata'. 
2CO.10.9	Ja naqaeda ta'le jetaque ami joqochoqoteteque nale ami jamaĝalo naa'me yediijel. 
2CO.10.10	Uo'oe gaa'me enapega't ja damitelo'te gaa'me yediijel nataq'aen vichaĝagueta, qalaĝaja qaya'te 'yañaĝac nale yataqachiñe ja'aqataĝatac, nataq'aen ja yataqachiñe jayaten da'me yojaĝac, ja jayem 'te yoqoch'em gamachaqaega. 
2CO.10.11	Naajo' jiyaĝa'u jo'ne naq'aete' naa'me 'laqataqa, 'noota qom nach'e ena'am yayate'n da'me naq'aeta da'me ja damitelo'te gaa'me qat'aqataqa jo'ne ualo'te gaa'me qadediijel, nach'e naq'aeta ga'me jauoqo qom ami jovitaĝalo.
2CO.10.12	Ja jovita da'me ta'le jeetapega jena'ama jogaa'me jo'ne mach'egaua ni'yoĝodetapela'ajalo. Da'me 'uo ga'me mach'ega naloqotela't, nach'eda chiyoĝojoĝoc. 
2CO.10.13	Qalaĝaja da'me qo'mi qamqa'me ja ñapagaqalo'te gaa'me qoye'n qadoiquiaqa'te da'me ñi'yoĝodenaqatapela't. Qom 'uo ga'me chiyaqayi da'me ñi'yoĝodenaqatapela't, qa'a 'uo ga'me 'nonatac jo'ne Dios qo'mi yamaĝalo'te qaedi je'etaq. Qama'le ami lae da'me dojo' qat'onatac. 
2CO.10.14	Qo'che' ja ñapagaqalo'te naa'me qoye'n qadoiquiaqa'te, ga'me eeta toqogamaĝa da'me adajouaĝajechi ta'le ja paja'a ami jovitaĝalo, naqaqo'mi je'uauaĝañe da'me ami ñidaqa'alo. Qalaĝaja qo'mi je'uauaĝañe ñovitaĝa jena'me Corinto, qama'le ami ja'aĝataĝama da'me onaĝaic 'laqataĝanaĝac ñe'me Jesucristo. 
2CO.10.15	Nataq'aen ja ñi'yoĝodenaqatapiye ga'me 'lonata'j jogaa'me jiyaĝa'u laqaya', dite da'me 'uo da'me qadeuataqataĝanaĝac yataqachiñe jalcote da'me qat'onataĝanaĝac da'me ami jouaqatauelo, 'uo da'me qanaquitetapega da'me jetaque nichiquetaye da'me yataqachiñe auep'iiya'a ñe'me Dios. Naqaega loiquiaqa' jo'ne joote jeloqo'ta da'me qat'onataĝanaĝac. 
2CO.10.16	Nach'e ena'am qadamaic ta'le ja'aĝataqatac da'me onaĝaic 'naqataĝanaĝac gaa'me ale'u lael 'me qayada'aguelo napaquedalegue di'me Corinto, jo'ne qaya'te ua'a ta'le 'uo ga'me 'uaeñe t'onataĝa'ña joca'li. Qalaĝaja ja joqotaĝalegue ga'me 'lonatac ga'me jiyaĝaua laqaya, qaedi qaya'te eetapega ñi'yoĝodenaqatapiye ga'me ja qat'onatac.
2CO.10.17	Da'me Dios 'laqatac enaac: “Ga'me jetaque ni'yoĝodela't, 'noota qom yi'yoĝodetac ñe'me Jaliaĝanec.” 
2CO.10.18	Ga'me jiyaĝaua jo'ne 'uo da'me niyamaĝadenataguec ja naqaega ga'me jo'ne mach'e niyamaĝadetapela't, dite ga'me jo'ne ñe'me Jaliaĝanec yiyamaĝaden.
2CO.11.1	Ami ñachoĝodenoto qaedi a'nañaĝachiyeguet da'me cat'olec ñichiyoĝojoĝoc qomle. 
2CO.11.2	Dios jayem 'yetem da'me qaedi ami jenate'talo. Da'me jepaquetapega ta'le yataqachiñe ami yataqatelo'te onolec oquiyegue ñe'me Cristo, uotaĝa ena'am ta'le aueñiya'am jaga'me nojaĝaua jo'ne joote qo'yaĝateguet da'me 'lonaĝac qomle, jo'ne en yataqatelegue onolec q'aen ga'me lojaĝaua, qama'le 'nañaĝatela't. 
2CO.11.3	Qalaĝaja jo'oyapega ta'le aueñiya'am jadi'me Eva ca'li ñe'me nanaic yoqovin, 'me ja naqala'te' da'me loqovinaĝanaĝac. Nach'e ena'am da'me ami qom yovida'a da'me ami qoyoqovi'n, qama'le uotaĝa aĝañiñi da'me ami nedo'ta't nataq'aen yataqatelo'te da'me oquiyegue ñe'me Cristo. 
2CO.11.4	Qa'a da'me ami nale gamachaqaega ami yovida'alo jo'ne 'yaĝatetac ñe'me Jesús qalaĝaja ja ena'am ga'me joote ami ja'aĝataĝama, qanach'e paja'a 'uo da'me adamaiqui da'me auacoñiyeguet. Ñe'me Dios Lepaqal 'me ja 'nalegue 'me auacoñiyeguet joote ami uetauelo, qalaĝaja auacoñiyeguet nale ga'me nepaqal laqaya jo'ne yaqa'a, nataq'aen 'naqataĝanaĝac laqaya jo'ne ja ena'am ga'me joote auacoñiyeguet. 
2CO.11.5	Qalaĝaja ja naqaeda ta'le jayem napaquedalegue gaa'me jo'ne novideda'aquena ca'li, jo'ne eetapela'ajalo p'ajodaye namaĝa's. 
2CO.11.6	Mate mane'e jayem qalaqa't da'me yojaĝac ja jena'ama jogaa'me, qalaĝaja yaguegue ga'me yayatenaĝanaĝac ñapacalo'te jogaa'me, jo'ne joote nach'e eta't ami jaloĝonaĝalo nale jauoqo'oe gaa'me qat'onataqa.
2CO.11.7	¿Jach'e jogamaĝa yoec? Nach'edata da'me onolec je'etetac: ca'li ami ja'aĝatema da'me 'laqataĝanaĝac ñe'me Dios, ja ami 'te jachiyoĝotauelo ga'me ñejetenaguec, dite da'me ñoqochiñe da'me jayem p'ajaye qaedi anichiquitajeguem da'me ami. 
2CO.11.8	Jogaa'me p'etaqadaiquipi laqaya' jayem qoyanem jaga'me laicaua ca'li qaedi ami jo'onataĝanouelo nayi nataq'aen ami yecochiyalo. 
2CO.11.9	Ca'li ami jouetauelo qama'le 'uo ga'me jouetaque, qalaĝaja qaya'te ua'a ta'le ami jachoĝoyalo qaedi jayem alecochiiya. Yema di'me aleua jo'ne Macedonia jogaa'me p'etaqadaiquipi jayem novideta ca'li qama'le jayem yate'm yema ga'me jouetaque. Jepaquetapega ta'le ja diyachitapiyelo naa'me adai'lidi' qa'a jouaĝat da'me jayem, qama'le nach'e eta't ja'uo da'me dojo'. 
2CO.11.10	Qama'le naq'aeta da'me yataqachiñe ñayatela't da'me jayaten joda'me eja jo'ne chiyaqayi ñe'me Cristo, nach'e ena'am jayatetelegue queda'me yema di'me aleua Acaya qaya'te doĝotaĝanec da'me ji'yoĝode'n jogaa'me. 
2CO.11.11	¿Toqoch'e naq'aeta ga'me 'yaqatac? ¿Qo'li ja ami 'te joqopitalo? Aja'y. ¡Dios yayaten queda'me yataqachiñe ami joqopitalo!
2CO.11.12	Qalaĝaja jequetelegue je'etetac ga'me jo'ne joote ja'uo, qaedi ja ja'uo 'te ledaqa't gaa'me yelotedaque da'me 'uo ga'me chiyaqayi da'me ni'yoĝodenaĝa'j ena'am ga'me joote ñaqataĝañi ga'me joote qo'mi uetauelo. 
2CO.11.13	Qa'a jogaa'me nach'edata da'me pecayaqa 'me eetapela'ajalo namaĝa's, nataq'aen qovinaĝanaĝayaqa jo'ne ch'e nojomaĝaquidi'ña da'me eetapela'ajalo Cristo lamaĝa's. 
2CO.11.14	Dojo' nach'eda ja aloualiya'a. Chayovida'a ñe'me Satanás nojomaĝaqui'ña da'me eetapela't piyem le'ec 'me yoqochiñe, 
2CO.11.15	qama'le nach'e ena'am gaa'me lecochaĝa'u nojomaĝaquidi'ña da'me eetapela'ajalo jiyaĝa'u jo'ne yauote da'me 'noota. Qalaĝaja ga'me loiquiaqa't tayet da'me qoyanema da'me ne'uaĝanague'j jouaĝat gaa'me ja 'noe'n 'lonataqa.
2CO.11.16	Yitaĝa ami ji'iyelaĝatelo'te: ena'te 'uo ga'me eetapega jayem jalaĝaic. Mate mane'e ena'am ta'le jayem naq'aeta, qalaĝaja naq'aeta da'me jayem auacoñiyeguet, qaedi jaqanatet ta'le cat'olec 'uo da'me ñi'yoĝodenaĝac. 
2CO.11.17	'Uo ga'me ami ja'aĝatema, qalaĝaja ja chiyaqayi ñe'me Dios. Ñatetola't queda'me 'uo da'me ñichiyoĝojoĝoc nale mach'e jayem 'ñaĝatapela't nataq'aen ñiyamaĝadela't. 
2CO.11.18	Qalaĝaja queda'me uo'oe gaa'me qayoĝode' 'naĝatapela'ajalo da'me niyamaĝadetapela'ajalo, qama'le ¿toqoch'e ja nach'e ena'am da'me jayem naq'aeta ga'me ja'uo? 
2CO.11.19	¡Yataqachiñe ami yatenaĝanaĝayaqa, qalaĝaja yataqachiñe adaloyeguet ta'le anapogaĝadeñiyegueta gaa'me jalaĝayaqa! 
2CO.11.20	¡Chayovida'a adaloyeguet ta'le anapogaĝadeñiyegueta gaa'me ami ee'tema ta'le lelataqa, nach'egaua jo'ne ami yoqovi'tape nataq'aen ami ye'ue'tape nataq'aen jogaa'me jo'ne ye'uaĝatapegouelo naa'me adatajoĝocodi'!
2CO.11.21	'Uo da'me yepocoĝo da'me ñenaĝategue, qa'a ja ch'e yichiyaqatelegue ta'le naq'aeta ga'me je'etaĝaque. Qalaĝaja queda'me uo'oe gaa'me naq'aeta da'me yauote 'me ni'yoĝodela'ajalo, jayem nach'e ena'am naq'aeta ga'me ja'uo, mate mane'e dojo' chiyojoĝoc. 
2CO.11.22	¿Qo'li hebreo laje'pi jogaa'me? Jayem nach'e ena'am. ¿Qo'li Israel c'oqo'tepi? Jayem nach'e ena'am. ¿Qo'li chiyoĝoteguet di'me Abraham? Jayem nach'e ena'am. 
2CO.11.23	¿Qo'li Cristo lalemaĝaje'te? Jayem nach'e ena'am, ñapacalo'te jogaa'me, mate mane'e da'me ñenaĝategue da'me dojo' ena'am ta'le jayem chiyoĝojeta't. Da'me 'yonataĝanaĝac napacalo'te jogaa'me, ñapacalo'te jogaa'me da'me nach'e eta't jayem qoyecoñe', ñapacalo'te jogaa'me da'me nach'e eta't jayem qoye'uaĝan, nataq'aen ñapacalo'te jogaa'me da'me nach'e eta't jayem qoyadetapelegue da'me jetaque jayem qoyalat. 
2CO.11.24	Jogaa'me judiopi lajoĝola'te cinco jayem naqachidiñe nalochiguilo treinta y nueve jayem qoye'uaĝanec jaga'me 'uaĝanaĝanaqate. 
2CO.11.25	Tres jayem naqachidiñe gaa'me Roma laje' qama'le jayem ye'uaĝatec ga'me epaq. 'Uo ga'me ua'a ca'li nach'e ena'am jayem qoyajaĝac gaa'me qadipi. Ca'li tres ja'uo yeuoĝoc nalochiguilo gaa'me licotal jo'ne jonañilo domalidiñe ca'li nataq'aen yamta'le jayem ouaĝaic. 'Uo ga'me ua'a ca'li onolec pi'yaq nataq'aen onolec nolo' da'me jouetañgui ga'me noĝop let'a. 
2CO.11.26	Jayem jalcote da'me ja'uo yeuoĝoc; 'uo ga'me ua'a jauana ga'me ñache jo'ne 'uo da'me lichic, nataq'aen gaa'me cachaĝaiquipi, nataq'aen gaa'me mach'e yeyepiyayipi nataq'aen gaa'me yaqa'a jiyaĝadipi. Nataq'aen jauana da'me 'uo da'me lichic ga'me noic let'adaic, ga'me 'nonaĝa, nataq'aen ga'me noĝop let'a nataq'aen gaa'me qadaqaya' jo'ne ja yataqachiñe ejoda. 
2CO.11.27	Jalcote da'me 'yonataĝanaĝac, 'uo ga'me ua'a ja jaqanatet ta'le jo'oche; jec'on yoqouaĝa nataq'aen jelinquip, nataq'aen queda'me jouetaque ga'me yoĝot qama'le jec'on ga'me 'lomaĝa.
2CO.11.28	Ja nach'edata da'me dojo', dite da'me uoja'ae gaa'me laqaya' 'me qayoĝode', onolqa'tape noloqo'ote jayem ualegue da'me jenate'talo gaa'me p'etaqadaiquipi qaedi yecochiyalo. 
2CO.11.29	Qom 'uo ga'me yeleuac, nach'e ena'am jayem jeleuac; 'uo da'me yepocoĝo nataq'aen yalemataic da'me jauana ga'me qadaqaya qoyen taue ga'me loec.
2CO.11.30	Qom 'uo ga'me chiyaqayi da'me ñi'yoĝodenaĝac, ñi'yoĝodetapiyelo gaa'me uo'oe jo'ne jayem di'yoĝoma 'me yachoĝolaĝaco. 
2CO.11.31	Ñe'me Dios nataq'aen Let'a ñe'me Qadejaliaĝanec Jesús, jo'ne nach'eñe qoyanem da'me nach'e eta't qo'nonaĝachigui, nach'eñe yayaten queda'me ja joqovinaĝatac. 
2CO.11.32	Ca'li joue'ta di'me Damasco, ñe'me qoyen nejaliaĝatelegue di'me chiyaqayi ñe'me p'ajaye jaliaĝanec Aretas, yauo'oe vitaĝayaqa ca'li di'me noic qaedi jayem yecoñe'. 
2CO.11.33	Qalaĝaja uo'oe gaa'me qadaqaya' jayem yanedañgui jaga'me 'noĝona qoyen ja'ya jaga'me 'laete lauac ga'me lequepaĝanaĝat ga'me noic da'me jayem qonajejaĝa'ñigui. Naq'aeta da'me jayem qoyaĝan.
2CO.12.1	Qaya'te 'lomataĝanaĝac ga'me mach'ega 'nonaĝa'tape naa'me 'laqataqa, qalaĝaja youetaque ta'le ja'uo da'me dojo'. Chane'eja nayi ami ja'aĝatema ga'me yauanaĝanaĝac jo'ne jayem qoyanem, ga'me jo'ne Jaliaĝanec Jesucristo jayem yatetonaĝanec. 
2CO.12.2	'Uo ñe'me jateton jo'ne jalchi'ena quetapegue' ñe'me Cristo, yenoĝodegue nayi catorce 'uoidi da'me qoyauegue di'me yataqachiñe p'ajeguem piyem. Ja jayaten ta'le nec'aletaye da'me qoyauec, uotaĝa ga'me lepaqal; Dios yayaten. 
2CO.12.3	Qalaĝaja jayaten queda'me eja jo'me jojo' jiyaĝaua, uotaĝa lapat uotaĝa ch'e lepaqal —onolec ñe'me Dios yayaten— 
2CO.12.4	qoyauega di'me piyem 'me qoyen 'lachaqa' jena'me qonec'alaĝategue, ua'a da'me domachiyalo gaa'me 'naqataqa jo'ne ja domachiyapegalo jo'ne ja qoyajeta ta'le gamachaqaega jiyaĝaua yadenaĝa't jogaa'me. 
2CO.12.5	Jayem 'uo da'me ñi'yoĝodenaĝac da'me naq'aeta jiyaĝaua 'me jauana, qalaĝaja ja naqaeda ta'le mach'e jayem, qa'a jayem nach'edata jaqanatet ta'le ja'aĝa'tape da'me yachoĝolaĝaco. 
2CO.12.6	Qa'ejo' da'me mach'e ñiyamaĝadetapela't ja naqaeda da'me nichiyoĝojoĝoc, qa'a ja'aĝatetac da'me eja 'me 'yoyaĝac. Qalaĝaja ja ja'uo da'me dojo' qa'a ja jetaque 'uo ga'me en lelnataĝac da'me ñapacapelegue da'me mach'e 'yoyaĝac uotaĝa da'me yojaĝac, 
2CO.12.7	uotaĝa gaa'me Dios jayem yaloĝonalo 'me 'uo da'me 'lonaĝa'j. Qo'che' qaedi ja jayem 'te najaqachigui da'me ñi'yoĝodenaĝac, 'uo da'me jayem qoyanem 'me nayaliaĝac: ena'am ta'le Satanás jayem yejoguec jaga'me yaĝat jena'me yapat qaedi ya'uo yachoĝodec. 
2CO.12.8	Tres jiyaĝatapecot ñe'me Dios qaedi naqat ga'me ya'uo yachoĝodec, 
2CO.12.9	qalaĝaja Dios jayem 'yateguet: “Da'me yichoĝodenataĝanaĝac nach'edata 'me nalo'taguet yema 'me auouetaque. Da'me yañoqotaĝanaĝac naloĝonoue da'me nachoĝolaĝa.” Chane'eja jayem en ñi'yoĝodetapela't da'me qaya'te 'yañaĝac, qaedi da'me lañoqotaĝanaĝac ñe'me Cristo jayem di'yoĝom. 
2CO.12.10	Nach'e ena'am jayem matac q'aen gaa'me yachoĝolaĝaco, da'me jayem qoyojouetac nataq'aen jayem qoyecaatac nataq'aen da'me uo'oe gaa'me youenaĝanaĝaco laqalaico 'me jayem nauateguet nale queda'me yataqachiñe jequegue ñe'me Cristo. Qa'a da'me chiyaqayi da'me jayem 'uañaĝaic q'aen nach'eda jatetoneguet da'me yachoĝolaĝac.
2CO.12.11	Jayem ena'am ta'le je'n jalaĝayaqa't da'me 'yoyaĝac, qalaĝaja ami jayem auaviquiyigue da'me dojo' qaedi ja'uo. Jayem 'uo da'me jañoqotet ena'am gaa'me eetapela'ajalo namaĝa's p'ajodaye, chane'eja naqa'ami toqo' da'me jayem a'nonaĝachigui. 
2CO.12.12	Ga'me yachoĝodeco ñapogaĝadetegueta da'me ami jouetauelo, gaa'me di'yo't nañoqotaĝanaĝaco 'me ja qoyauanapegalo, nataq'aen gaa'me uo'oe jo'ne 'uo da'me 'lonaĝa'j jo'ne je't 'me chiyoqodayi da'me lañoqotaĝanaĝac ñe'me Dios, nach'edaua di'yoq q'ae'n da'me jayem yataqatelegue lamaĝajec ñe'me Jesús. 
2CO.12.13	Jalgata onolec ga'me maliaĝa ja auauoyi, jo'ne joote yauote ga'me p'etaqadaiquipi: ¡ami ja jayem 'te alecochaĝanaĝañiyeguet ca'li jaga'me anaicauai! ¡Jayem avichoĝodeñi! Uotaĝa mach'e yaviyaĝajet queda'me ja ami 'te ja'aĝatema da'me dojo' qaedi jayem alecochiiya.
2CO.12.14	Nayi joote ñiyamaĝateta't qaedi ami jejapichiyalo nayi tres ami jec'atalo. Temaqaedita nayi ja ami 'te jiyaĝatapecoto qaedi jayem auañem jaga'me laicaua da'me jayem alecochiiya. Mach'e ami da'me jen p'ajaye q'aen, ja naqaga jaga'me laicaua; qa'a naqaegaua gaa'me net'al yapetetapega't nale jaga'me laicaua qaedi yanema jogaa'me c'oqo'te, ja naqaegaua gaa'me nec'oqo'te yauote da'me dojo' qaedi yanema gaa'me let'al. Qama'le ami mach'e yalaqapi. 
2CO.12.15	Qama'le da'me jayem ja'amaqaten da'me yema jo'onataĝana ga'me jo'ne jauana, chayovida'a da'me mach'e 'yoyaĝac jo'onataĝanaĝa, da'me ami yecochiyalo. Da'me yataqachiñe jalcote ami joqopitalo, qama'te ami ¿toqoch'e ja yataqachiñe jayem adoqopichiya?
2CO.12.16	Da'me ami joote auayachiñe queda'me ja jetaque diyachitapiyelo naa'me adai'lidi' jouaĝat da'me jetaque jayem auañem jaga'me anaicauai. Qalaĝaja uo'oe gaa'me jo'ne eetedapega ja ñaqala'te da'me ami je'n ta'ñgui jaga'me yapogoqotaĝanaĝaiqui da'me ami joqovi'n. 
2CO.12.17	Qalaĝaja ja ami 'te joqovi'n queda'me uo'oe gaa'me jiyaĝa'u 'me ami jedenaqatenalo. 
2CO.12.18	Ca'li jojapegue' ñe'me Tito nataq'aen qadaqaya chiyaqauelo joga'me p'etaqadaiquipi qaedi ami yec'atalo, joga'me ja naqaeda ta'le yepitaqateda'a ga'me mach'e yauote qaedi ami ye'ue'n. ¿Qo'li ja eja da'me Tito nataq'aen jayem nedo'ta't da'me qadajoĝoc? ¿Qo'li ja nedo'ta't jodamaĝa qadelnataĝac da'me jenataqatapega da'me dojo'?
2CO.12.19	Uotaĝa auepíchitapega da'me ami ñachoĝodenaqatapegouelo qaedi qo'mi avichoĝodeñi, qalaĝaja ja naq'aeta. Qo'mi jouaqa'tot ñe'me Cristo, nataq'aen ñe'me Dios mach'e yayaten yema ga'me jo'ne ja'aĝataqatac. Ami qadaqaya'olqa, yema ga'me jo'ne joote je'etaq, ga'me joote jauoqo da'me ami yecochaĝalo, qaedi nichiquetajeguem da'me yataqachiñe auep'iiya'a ñe'me Cristo. 
2CO.12.20	Jo'oyapega nale jenate'ta qom ami jec'atalo da'me ami jejapichiyalo, qama'te jauana ga'me at'oyaĝaqui jo'ne ja ja'amaqaten, nataq'aen jayem auañiya ga'me 'yoyaĝac jo'ne ja naqaega ta'le jetaque auañiya. Jo'oyapega ta'le ami jejomalo'te da'me aueloquitapega't, uotaĝa aualemataitapega't, 'uo da'me 'yotaĝac, nachinataĝanaĝac, novidaqataĝanaĝac, 'yoĝodenaĝac nataq'aen qaya'te niyamaĝa ami uetauelo. 
2CO.12.21	Nach'e ena'am jo'oyapega nale jenate'ta, qom ami jejapichiyalo, ñe'me Ñedios janomeguet q'aen da'me yepocoĝo jouaĝat ami jo'ne chayovida'a ñoyen, qa'a jouaĝat gaa'me qayoĝode' ami jo'ne ja yaĝadiñi gaa'me loeco jo'ne 'ye'tape nataq'aen da'me yauote ga'me ja no'en choqoda'me quetedalegue da'me nequejeguetaĝa nataq'aen gaa'me namanaĝanaĝaco 'me napaĝaguenalo.
2CO.13.1	Jenjo' p'ategue yejapichaĝac jo'ne nalo'taguet tres ami jec'atalo nayi. Anetoviñetaque nale gaa'me nedii's 'me Dios 'laqataqa, eet'oi: “Gamachaqaega ga'me 'naqatac nach'edata da'me qo'yaeñi qom uo'oe dojolqa uotaĝa trejolqa gaa'me choqotaĝanaĝayaqa.” 
2CO.13.2	Ga'me yejapichaĝac jo'ne uañe laeñi, ami jaqateque queda'me ja jayem 'te damitelegue qom jajoya'agueta gaa'me jo'ne yauote da'me loe'j ca'li, nataq'aen ena'uaque joga'me loeco lo'olpi. Nayi da'me jayem qayalegue, nach'edi ji'iyelaĝatelegue da'me yaqataĝac jo'ne joote ami janema. 
2CO.13.3	Qama'le ja'uo qa'a auepaquitapega ta'le ami jaloĝonalo da'me Cristo di'yoq q'aen da'me eja jayem yojaĝanaĝan. Nataq'aen Cristo ja choĝolaĝaic da'me ami nauela'ajalo joñe'me, dite da'me ami yaloĝonalo da'me lañoqotaĝanaĝac. 
2CO.13.4	Joñe'me qaya'te 'lañaĝac ca'li qoyep'enajeguem, qalaĝaja nayi da'me lañoqotaĝanaĝac ñe'me Dios en nec'aletaye joñe'me. Qo'mi ñetauanaqa'uo da'me lachoĝolaĝac ñe'me Cristo, qalaĝaja nach'e ena'am ñetauanaqa'uo da'me 'loyaĝac ñe'me, yajouaĝat da'me lañoqotaĝanaĝac ñe'me Dios, qaedi male ami yecochaĝalo.
2CO.13.5	'Noota qom mach'e ami anec'achiñela't, qaedi auayachiñe qom yataqachiñe ami t'añidañe da'me adepi'i: cha'li auapiyeñi da'me dojo'. ¿Qo'li ja auetadeñiyac joona queda'me Jesucristo ami uetauelo? Qom ja anepachiñiyac qa'a uo'oe nale gaa'me anapiyenaguecodi'. 
2CO.13.6	Quiliajaĝa da'me auayachiñe da'me qo'mi da'me yataqata 'uo da'me qaniyamaĝadenataguec. 
2CO.13.7	Nayi ñachoĝodenaqatapecot ñe'me Dios qaedi qaya'te gamachaqaega ja no'en auauoyi. Ja naqaeda ta'le jaloĝonaĝa ga'me jiyaĝadipi da'me jaĝaue ga'me qanapiyenaguec, nach'edata da'me qaedi ami a'vichi ga'me 'noota, mate mane'e qo'mi ena'am ta'le qaya'te qadomataĝanaĝac. 
2CO.13.8	Qa'a qaya'te jaqanatetaq ta'le ñautenaĝanaĝaguet da'me eja, jaldata da'me jotauanaq da'me jo'ne eja. 
2CO.13.9	Qo'che' jaconaĝaguet da'me qadamaic nale qo'mi choĝolaĝayaqa, qom yataqata ami 'uañaĝayaqa. Qama'le jaldata qolaqatalegue da'me qanetamenaĝac qaedi auovidiya'a da'me yataqachiñe ami yataqatelo'te.
2CO.13.10	Ja'uo janjo' yediije jo'ne ami jedenaqatenalo qa'a yauaqa'a da'me ami jec'atalo, qaedi qom ami jec'atalo ja ami 'te jauaĝalo'te ena'am da'me ami ñejaliaĝatelo'te. Ñe'me Jaliaĝanec jayem yanem da'me qaedi ami ñaqaloĝotetedajeguem, ja naqaeda ta'le jetaque ami ñejoyidiñe.
2CO.13.11	Ami yaqaya'olqa, queda'me nach'e jana'ña ga'me 'yaqatac nayi, jepaquetapega ta'le ami made'tape, aueloyaque da'me liyamaĝac joda'me at'oyaĝaqui. Auacoñiyeguet da'me at'añaĝaqui nataq'aen adaloitapega't da'me adajoĝoqui nataq'aen da'me 'nemaĝac. Ñe'me Dios 'me chiyoqo'ot da'me noqopich'i choqoda'me 'nemaĝac, nach'eñe jo'ne nach'e eta't ami uetauelo. 
2CO.13.12	'Noota anep'iyeñitapega't nataq'aen yataqachiñe ja 'nalegue nale auaqapaliique jogaa'me adaqayadi'. Ena'uaque gaa'me qadaqaya'olqa 'me qadepi'iyaĝa'u ami yamaĝalo da'me lep'iyenataĝanaĝa'j.
2CO.13.13	¡'Noota qom da'me lichoĝodenataĝanaĝac ñe'me Qadejaliaĝanec Jesucristo, choqoda'me loqopich'i ñe'me Dios nataq'aen da'me laqayayaĝac ñe'me Dios Lepaqal nach'e eta't ami uetauelo, ena'uaque da'me ami!
GAL.1.1	Jayem Pablo jo'ne jayem Jesucristo lamaĝajec, jo'ne jayem qoyeladelegue da'me qaedi ja'aĝatetac 'naqataĝanaĝac jo'ne onaĝaic. Qaya'te gamachaqaega ch'e aleua le'ec ta'le jayem yiyaĝana qaedi jayem lamaĝajec, dite nach'eñe ñe'me Jesucristo nataq'aen ñe'me Dios mach'e Let'a jo'ne 'niyelaĝachijeguem ca'li joñe'me.
GAL.1.2	Ami yaqaya'olqa 'me p'etaqadaiquipi jo'ne at'achaqadi' di'me aleua jo'ne Galacia: jayem nataq'aen jogaa'me jayem ueteda'ajop jo'ne qadepi'iyaĝa'u ami janemaĝama da'me qadep'iyenataĝanaĝac. 
GAL.1.3	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
GAL.1.4	Jesucristo nach'e eta't yoqo'cha ñe'me Qadet'a Dios, qama'le yaconeguet da'me leleuaĝa qaedi qoyapalaĝa't naa'me qadoeco, qama'le qo'mi yachiyoĝotedaue jena'me aleua 'me ja no'en da'me qo'mi nec'alaĝatedegue. 
GAL.1.5	¡'Noota qom nach'e eta't 'ñonaĝataĝaye joñe'me! Jaja'a, nach'e naq'aeta da'me dojo'.
GAL.1.6	Dios ami yiyaĝanalo, nataq'aen chiyaqayi ñe'me Cristo da'me ami yaloĝonalo da'me leyalaqataĝanaĝac. Qo'che' yataqachiñe joqoch'em da'me paja'a aĝañiñi da'me auec'achiya ñe'me Dios nataq'aen auacoñiyeguet ga'me 'naqataĝanaĝac jo'ne ja ena'am da'me dojo' 'naqataĝanaĝac 'me onaĝaic. 
GAL.1.7	Qalaĝaja eja queda'me qaya'te 'naqataĝanaĝac laqaya: ñenaĝategue da'me dojo' qa'a uo'oe gaa'me jetaque yaqataqate'n da'me onaĝaic 'naqataĝanaĝac jo'ne 'yaĝatetac ñe'me Jesucristo, qama'le ami yejomaĝana'ape. 
GAL.1.8	Qalaĝaja qom 'uo ga'me ami 'yaĝatema ga'me 'naqataĝanaĝac laqaya jo'ne ja ena'am ga'me joote ami ja'aqataĝanaĝama, qama'le ñachoĝodenot ñe'me Dios qaedi ya'uo ne'uaĝanaguec joga'me, mate mane'e chiyoĝogue di'me piyem uotaĝa qo'mi chiyaqauelo. 
GAL.1.9	Yitaĝa ji'iyelaĝatalegue ga'me jo'ne joote ami ja'aĝatema: qom 'uo gamachaqaega 'yaĝatetac da'me 'naqataĝanaĝac jo'ne ja ena'am ga'me joote auacoñiyeguet, ¡'noota qom Dios ya'uo ne'uaĝanaguec!
GAL.1.10	Ja jelotaque ta'le jiyaĝadipi 'yamaqate'n ga'me ñenaĝategue, uotaĝa ta'le jelotaque da'me qaedi gamachaqaega jayem yiyamaĝaden. Ta'le naq'aeta da'me ja'uo qama'le ena'am ta'le ja jayem 'te Cristo lalemaĝajet. Qalaĝaja da'me mach'e jayem, ¡ga'me jo'ne jen p'ajaye ta'le nach'eñe ñe'me Dios jayem yiyamaĝaden!
GAL.1.11	Ami yaqaya'olqa, 'noota qom yataqachiñe auayachiñe da'me qaya'te gamachaqaega jiyaĝaua ta'le yaqanatet da'me 'nedijeguem da'me dojo' onaĝaic 'naqataĝanaĝac jo'ne ami ja'aĝatema. 
GAL.1.12	Ja naqaeda ta'le ch'e jayem yep'iquin gamachaqaega jiyaĝaua 'me aleua le'ec uotaĝa ta'le jayem yapaĝaguenec, dite da'me naqaeñe ca'li ñe'me Jesucristo nach'eñe jayem naloĝoneguet.
GAL.1.13	Ami joote auayachiñe da'me eeta da'me 'yoyaĝac, ca'li maliaĝa jouetaue da'me lepe'e' jogaa'me judiopi. Nataq'aen auayachiñe ca'li jecaa'tape jogaa'me Dios lec'oqo'tepi, ja'uo lachoĝode'j qa'a jetaque japalaĝa't jogaa'me. 
GAL.1.14	Jeque'tegue da'me lepe'e' jogaa'me judiopi, jo'ne ñapacalo'te gaa'me yaqaya' 'me jena'ama yataqachiñe jalemaqa'teguet da'me jeque'teguelo jodaa'me namaĝajoĝonaĝaco jo'ne chiyoĝogueta dia'me qadet'al. 
GAL.1.15+GAL.1.16	Qalaĝaja Dios jalcote jayem noqopita, qama'le chiyoqo'teguet ca'li maliaĝa ja ñiyiñe, jayem 'yatetelegue qaedi jo'onataĝaneuo'o joñe'me. Uoja'eda jayem yatetonaĝaneguet ñe'me c'oĝot qaedi ja'aqataĝanema ena'uaque gaa'me jiyaĝadipi jena'me aleua da'me onaĝaic 'naqataĝanaĝac jo'ne 'yaĝatetac joñe'me. Ca'li di'yoq da'me dojo' qama'le ja jachoĝoya gamachaqaega qaedi jayem yapaĝaguen, 
GAL.1.17	uotaĝa ta'le jec'ata di'me Jerusalén qaedi jiyaĝanaque ga'me lelnataĝa'j gaa'me jo'ne joote namaĝa's. Ja naq'aeta, dite da'me paja'a jec'ata di'me aleua jo'ne Arabia; ca'li ji'iyelaq male jec'ata di'me noic jo'ne Damasco.
GAL.1.18	Ca'li yenoĝodegue gaa'me tres 'uoidi male jec'ata di'me Jerusalén qaedi jateton ñe'me Pedro, qama'le quince noloqo'ote da'me joue'tajop ñe'me. 
GAL.1.19	Nach'e ena'am jauana ñe'me Santiago, jo'ne mach'e lanoqolec ñe'me Qadejaliaĝanec Jesucristo. Qaya'te onolec laqaya jo'ne namaĝajec ta'le jauana. 
GAL.1.20	Yataqachiñe eja da'me dojo' ami ja'aĝatema. ¡Dios jayem yayaten queda'me ja joqovinaĝatac!
GAL.1.21	Ca'li yem da'me dojo', male jec'atalo dia'me ale'u jo'ne Siria nataq'aen Cilicia. 
GAL.1.22	Jaa'me jaajo' noloqo'ote gaa'me p'etaqadaiquipi jo'ne p'iida'a ñe'me Cristo jo'ne neda'ña di'me Judea maliaĝa jona'li jayem yateto'n. 
GAL.1.23	Nach'edata da'me domachita da'me 'naqataĝanaĝac jo'ne jayem qo'yaĝatetac 'me enaac: “Jenjo' jiyaĝaua jo'ne ya'uo qadachoĝodec ca'li, male ue'ta nayi da'me 'yaĝatetac da'me onaĝaic 'naqataĝanaĝac jo'ne jetaque yapalaĝat ca'li.” 
GAL.1.24	Qama'le yemeda 'nonaĝachidegue ñe'me Dios, qa'a nach'eñe ñe'me jayem yanem da'me yadalaĝac.
GAL.2.1+GAL.2.2	Ca'li yenoĝodegue catorce 'uoidi, Dios jayem yaloĝona queda'me 'noota ta'le jec'ata di'me Jerusalén, nach'ega ua'a ca'li jayem quetegue ñe'me Bernabé nataq'aen Tito. Nach'edi ua'a ca'li da'me jajoya'agueta jogaa'me qoyateto'n jo'ne yelodelegue jogaa'me p'etaqadaiquipi, qama'le janema da'me yoqotenaĝanaĝac queda'me dojo' 'naqataĝanaĝac jo'ne ja'aqataĝatapema gaa'me ja judiopi. Naq'aeta da'me ja'uo ca'li qa'a jetaque yataqachiñe qoyayatetelegue da'me 'yonatac, ga'me joote yenoĝonegue nataq'aen ga'me je'etetac nayi, ja ch'e yijamaĝajaye da'me 'ñañaĝataĝac.
GAL.2.3	Jogaa'me ja paquetedapega ta'le ñe'me yequiaĝaua Tito yaconeguet da'me nichaĝajoĝonaĝac; nach'eñe jo'ne ja judío le'ec. 
GAL.2.4	Jo'me jojo' yema'a't jouaqataue qa'a uo'oe gaa'me jo'ne ch'e nañoĝotedapiñe da'me tauelo jogaa'me p'etaqadaiquipi qaedi ch'e qo'mi naloqote'n. Naajo' qovinaĝanaĝayaqa jo'ne ch'e yaledeuo nach'edata da'me jetaque doĝotaĝatec da'me qo'mi uojotedañi 'me Cristo qo'mi yejodegue, qama'le jogaa'me jetaque qo'mi yepagaqatetapeque da'me qaedi qolaqa'teguelo yema gaa'me judiopi lamaĝajoĝonaĝaco. 
GAL.2.5	Qalaĝaja qo'mi ja jauoqo 'te ledaqa' ta'le qo'mi yaue'j jogaa'me, qo'mi jepagaqatapega ta'le ami oquitelegue da'me auoqochiiya da'me yataqatelegue nep'iquinataĝanaĝac jo'ne 'yaĝatetac da'me onaĝaic 'naqataĝanaĝac.
GAL.2.6	Jogaa'me jo'ne qoyateto'n da'me yelolo'te gaa'me p'etaqadaiquipi, qaya'te nichiyaĝatedegue jo'ne yadalaĝa't da'me nep'iquinataĝanaĝac jo'ne japaĝaguenataĝatapec. Ja jepaquetapega ta'le jetaque jayate'n qom naqaegaua yelolo'te jogaa'me p'etaqadaiquipi uotaĝa ja naq'aeta, qa'a ñe'me Dios qaya'te yaqatetac da'me lec'atenaĝanaĝac. 
GAL.2.7	Jogaa'me yayate'n queda'me Pedro qoyanem da'me 'nelopaguec da'me 'yaĝatetac dojo' onaĝaic 'naqataĝanaĝac 'me qoyanema jogaa'me judiopi, nataq'aen jayem qamqa'me jayem qo'yelopec da'me ja'aqataĝanema ena'uaque gaa'me jo'ne ja judiopi. 
GAL.2.8	Nach'eñe ñe'me Dios yamaq ñe'me Pedro qaedi namaĝajec jo'ne qoyeloĝonaĝa'tegueta gaa'me judiopi, nataq'aen jayem qamqa'me namaĝajec jo'ne qoyeloĝonaĝa'tegueta gaa'me ja judiopi. 
GAL.2.9	Santiago, Pedro nataq'aen Juan jo'ne nach'egaua qoyenapegalo lajel yema gaa'me p'etaqadaiquipi, yayate'n queda'me dojo' mach'e Dios jayem yeyala'ac. Chane'eja da'me yaloĝo'n da'me 'lamaqatenataĝanaĝa'j, qama'le jayem nataq'aen Bernabé qo'mi uajelegueta jogaa'me, qaedi ja'aqataĝanaĝama gaa'me ja judiopi da'me onaĝaic 'naqataĝanaĝac, qama'le jogaa'me qamqa'me t'aqataĝanema gaa'me judiopi. 
GAL.2.10	Jaldata da'me qo'mi yamaĝalo'te da'me qaedi ja japalaĝataqa'talo jogaa'me choĝodache 'me neda'ña di'me Jerusalén, tachigui da'me nach'eda jetaque ja'uo nale.
GAL.2.11	Qalaĝaja ca'li Pedro yec'ata di'me noic 'me Antioquía ua'a ca'li jajoya'aguet ñe'me qa'a ja'aĝatem queda'me ja 'noota ga'me ya'uo. 
GAL.2.12	Qa'a ca'li maliaĝa ja yovi't gaa'me judiopi jo'ne lamaĝa's ñe'me Santiago, Pedro neuanaĝa'u gaa'me p'etaqadaiquipi jo'ne ja judiopi; qalaĝaja ca'li yovi't jogaa'me male yaĝañi da'me ya'uo da'me dojo', qa'a t'oiyapegalo jogaa'me. 
GAL.2.13	Pedro nataq'aen jogaa'me judiopi ch'e yep'aĝatedañe da'me yataqachiñe lajoĝoc da'me 'loyaĝa'j, chayovida'a nach'eñe ñe'me Bernabé 'yamaqate'n jogaa'me. 
GAL.2.14	Dojo' eetedapega mach'e naq'aeta da'me lajoĝo'j nautena da'me yataqatelegue nep'iquinataĝanaĝac 'me onaĝaic 'naqataĝanaĝac. Qo'che' jojapegue' ca'li ñe'me Pedro da'me jajoyaqa'agueta gaa'me p'etaqadaiquipi di'me Antioquía qama'le jenapega: “Am, auen at'oyaĝac da'me ena'am ta'le ja am 'te judío le'ec. Qama'le nayi, ¿toqoch'e auepagaqatetapeque jogaa'me ja judiopi qaedi quetede'egue da'me naeda'ac jogaa'me judiopi?”
GAL.2.15	Nataq'aen ja'aqataĝanem queda'me qo'mi jo'ne judiopi chiyoqo'teguet da'me qadañoĝoc ca'li, choqoda'me ja qo'mi 'te loeco lo'olpi ja jenaqa'ama jogaa'me ja judiopi, 
GAL.2.16	qalaĝaja jayatenaq queda'me jaldata ñe'me Dios yataqatelo'te q'ae'n jogaa'me jo'ne p'iida'a ñe'me Jesucristo, nataq'aen qaya'te gamachaqaega yaqanatet ta'le nec'aliyi daa'me namaĝajoĝonaĝaco nach'edi qom te'me que'teguelo. Chayovida'a mach'e qo'mi da'me jep'iyaqa ñe'me Jesucristo qaedi Dios qo'mi yataqatelo'te q'ae'n queda'me 'uo da'me qadepe'e, qa'a ñe'me Dios qaya'te gamachaqaega yataqatelo'te q'ae'n qom nach'edata da'me que'teguelo jodaa'me namaĝajoĝonaĝaco.
GAL.2.17	Chane'eja qo'mi jepagaqatapega ta'le qo'mi yaconegueta ñe'me Dios yajouaĝat da'me qademe'teguet ñe'me Cristo. Qalaĝaja da'me jauoqo da'me dojo' male jayatenaq queda'me nach'e ena'am qo'mi loeco lo'olpi jenaqa'ama gaa'me jiyaĝadipi jo'ne neda'ña gaa'me ale'u lael. Chane'eja, ¿qo'li jenaĝa qadelnataĝac joona queda'me chiyaqayi da'me dojo' Cristo qo'mi yauegouelo da'me qadoec? ¡Naq'aeta taĝa! ¡Yataqachiñe ja naq'aeta! 
GAL.2.18	Qalaĝaja, qom jenaac qaya'te chiyaqayi da'me namaĝajoĝonaĝac, qama'te ua'edi yitaĝa jeque'tegue, dojo' di'yoq q'aen da'me yataqachiñe jejomac.
GAL.2.19	Gaa'me namaĝajoĝonaĝaco jayem yachetalegue da'me neleuaĝa, qama'le ena'am ta'le jeleu, qa'a jouaĝat gaa'me namaĝajoĝonaĝaco. Qalaĝaja ¡nayi ñec'aletaye q'aen ñe'me Dios! Yataqachiñe eja da'me ena'am ta'le jayem qoyep'enajeguem, jouetalegue jaga'me sodoso, joueta'ñe' ñe'me Jesucristo, 
GAL.2.20	qama'le male ja naqayem ta'le mach'e jec'aletaye, dite ñe'me Jesucristo 'me nec'aletaye nach'eñe jayem nec'aletaye q'aen. Qama'le nayi jec'aletaye yajouaĝat da'me jep'iya'a ñe'me Lec'oĝot ñe'me Dios, qa'a ñe'me jayem noqopita nataq'aen najetoue da'me leleuaĝa qaedi jayem nec'alaĝategue. 
GAL.2.21	Chane'eja ja jemaĝaguet da'me loqopich'i ñe'me Dios, qa'a ta'le ñe'me qo'mi yataqatelo'te q'ae'n queda'me qolaqa'teguelo daa'me namaĝajoĝonaĝaco, qama'le qaya'te chiyaqayi da'me leleuaĝa ñe'me Cristo.
GAL.3.1	Ami Galacia laje', ¡yataqachiñe ja ami 'te damite' qaedi maqachaĝa auetadenataĝañi! ¿Jach'e jogamaĝa ami yeda'n? Naqayem joote ami janema ga'me yoqotenaĝanaĝac jo'ne yataqachiñe di'yoqo'tegue, ga'me eeta da'me leleuaĝa ñe'me Jesucristo ca'li qoyep'elegue jaga'me sodoso. 
GAL.3.2	Jaldata onolec ga'me jetaque jayem a'uaĝachiyem: ca'li Dios ami yanema ñe'me Lepaqal, ¿qo'li chiyaqayi da'me oqui'teguelo daa'me namaĝajoĝonaĝaco, uotaĝa chiyaqayi da'me auacoñiyeguet da'me onaĝaic 'naqataĝanaĝac? ¡Qa'ejo' nach'eda chiyaqayi queda'me auacoñiyeguet da'me onaĝaic 'naqataĝanaĝac! 
GAL.3.3	Ta'le naq'aeta da'me dojo', ¿toqoch'e ja jetaque auatetoñiyeguet? Da'me auacoñiyeguet ñe'me Dios Lepaqal, qama'le 'uo da'me lecochaĝac da'me auachiyoĝochiyalegue da'me at'oyaĝaqui 'me dalaĝaic, qama'te nayi ¿toqoch'e jetaque aueñi taue da'me mach'e adoequiaĝaqui? 
GAL.3.4	¿Qo'li jalcote da'me a'nañaĝataĝaqui jo'ne qaya'te chiyaqayi? Mate mane'e ¡ja jeetapega ta'le qaya'te ami chiyaqayilo! 
GAL.3.5	Dios joote ami yanema ñe'me Lepaqal nataq'aen ami yaloĝonalo da'me lañoqotaĝanaĝac qa'a chiyaqayi da'me auacoñiyeguet da'me nep'iquinataĝanaĝac jo'ne onaĝaic 'naqataĝanaĝac; ja chiyaqayi da'me oqui'teguelo daa'me namaĝajoĝonaĝaco.
GAL.3.6	Nach'e naq'aeta ñe'me Abraham ca'li: “Dios yataqatelegue q'aen ñe'me qa'a yataqachiñe p'iya'a ñe'me Dios.” 
GAL.3.7	Chane'eja, 'noota qom yataqachiñe auayachiñe queda'me jogaa'me jo'ne yataqatelo'te lec'oqo'tepi ñe'me Abraham nach'egaua jo'ne yataqachiñe p'iida'a ñe'me Dios. 
GAL.3.8	Chiyoqo'teguet ga'me jalchi'ena joca'li daa'me 'laqataqa ñe'me Dios 'yaĝatetac da'me nach'e ena'am Dios yataqatelo'te q'ae'n jogaa'me jo'ne ja judiopi, qa'ejo' nach'eda eeta qom p'iida'a ñe'me Jesucristo. Qo'che' Dios yanem ñe'me Abraham jenjo' onaĝaic 'laqataĝanaĝac: “Nach'e am jo'ne am chiyaqayi da'me jichoĝode'n yema jena'me noyaqa.” 
GAL.3.9	Chane'eja chiyaqayi di'me Abraham da'me Dios yichoĝode'tape ena'uaque gaa'me jo'ne p'iida'a joñe'me, nach'e naq'aeta da'me yichoĝoden ca'li di'me Abraham.
GAL.3.10	Qalaĝaja gaa'me jo'ne que'teguelo daa'me namaĝajoĝonaĝaco da'me jetaque t'onataĝadeuo'o ñe'me Dios, jogaa'me ena'am ta'le dajoteda'ague ga'me 'uo da'me lichic, qa'a gaa'me nedii's enaac: “Dios ye'uaĝa'n qomle ena'uaque gaa'me jo'ne ja que'teguelo yema daa'me namaĝajoĝonaĝaco.” 
GAL.3.11	Qom nach'edata qodique'teguelo daa'me namaĝajoĝonaĝaco da'me jetaque qoyoqo'cha ñe'me Dios, qama'le qaya'te yaqanatet ta'le qoyen yataqatelegue q'aen, qa'a daa'me nedii's enaac: “Jogaa'me jo'ne Dios yataqatelo'te q'ae'n, nach'egaua gaa'me jo'ne p'iida'a ñe'me, qama'le nach'e eta't nec'aletedaye qomle.” 
GAL.3.12	Qalaĝaja ta'le chiyaqayi daa'me namaĝajoĝonaĝaco joda'me qadec'alaĝa jo'ne qaya'te loiquiaqa', qama'le ja jouenaqataque ta'le jep'iyaqa ñe'me Dios, nach'edata da'me qolaqa'teguelo daa'me namaĝajoĝonaĝaco, qa'a enaac daa'me nedii's: “Ga'me jo'ne que'teguelo daa'me namaĝajoĝonaĝaco qama'le nec'aliyi da'me yoqocha'alo yemeda jogaa'me.”
GAL.3.13	Qalaĝaja ñe'me Jesucristo nep'aĝala't yaconeguet ga'me te'me qadoĝot da'me ne'uaĝanaguec 'me qoyachalegue ga'me jo'ne ja yoqocha'alo daa'me namaĝajoĝonaĝaco. Qama'le naq'aeta da'me qo'mi nec'alaĝatedegue, qa'a daa'me nedii's enaac: “Dios ye'uaĝan gamachaqaega jo'ne yeleualegue jaga'me sodoso.” 
GAL.3.14	Qo'che' da'me Dios 'yaĝatem ca'li di'me Abraham jo'ne 'nonaĝachigui qomle ñe'me, nach'e ena'am qoyeloĝonaĝachiguilo jogaa'me jo'ne ja judiopi. Chane'eja naq'aeta, qom jep'iyaqa ñe'me Cristo, nach'e ena'am jaconaĝaguet ñe'me Lepaqal, 'me Dios joote qo'mi 'yaĝatema.
GAL.3.15	Ami yaqaya'olqa, 'uo ga'me yaloqotenaĝanaĝaiqui 'me ami janema jo'ne gamachaqaega yaqanatet ta'le yayaten. Qom 'uo ga'me jiyaĝaua nayate'ne' ga'me jiyaĝaua laqaya da'me niyamaĝadenapega't, qama'le yauote ga'me nede lae jo'ne nededelegue, chane'eja qaya'te gamachaqaega yaqanatet da'me yapalaĝat uotaĝa 'uo ga'me noqotetenegue. 
GAL.3.16	Qama'le nayi, gaa'me jo'ne yaqataĝadiñi ñe'me Dios jo'ne 'yetem ca'li ñe'me Abraham, nach'egaua qoyeloĝonaĝachiguilo ñe'me nataq'aen ga'tae'me c'oĝot. Daa'me nedii's ja 'yaĝatetedac ga'me qoyaqataĝañi ta'le qoyeloĝonaĝachiguilo “gaa'me c'oqo'tepi”, dite da'me qoyeloĝonaĝachigui “ga'me c'oĝot”, jo'ne nach'eñe Cristo. 
GAL.3.17	Jenjo' jetaque ami ja'aĝatema: ga'me Dios yaqataĝañi ja naqaeda ta'le ua'edi yaqataqaten uotaĝa ja ya'uo 'te lajo'viyaĝac ga'me onolec namaĝajoĝonaĝac jo'ne Dios yanegue ca'li yenoĝodegue cuatrocientos treinta gaa'me 'uoidi. 
GAL.3.18	Qa'a ñe'me Dios ta'le nach'edata yichoĝoden ga'me jo'ne que'teguelo daa'me namaĝajoĝonaĝaco, qama'le male ja ya'uo qaedi yepaquichigui ga'me yaqataĝañi jo'ne jetaque ye'et. Qalaĝaja eja queda'me ca'li Dios yayatenaĝanec ñe'me Abraham da'me yanem qomle ga'me joote yaqataĝañi 'me jetaque 'yetem, nataq'aen qaya'te gamachaqaega qoyiyaĝanaque qaedi ena'am ta'le lajo'vi.
GAL.3.19	Chane'eja ¿jach'e ga'me yelo'teguet da'me namaĝajoĝonaĝac? Ca'li yem da'me ya'uo da'me dojo' 'laqatac jo'ne yaqataĝañi 'me yanem ñe'me Abraham, Dios qo'mi yanema daa'me lamaĝajoĝonaĝaco qaedi qo'mi yaloĝonalo queda'me je'etaqatac da'me ja no'en. Qalaĝaja gaa'me namaĝajoĝonaĝaco 'uo da'me lajo'viyaĝa'j chayovida'a ca'li novi' ñe'me Abraham c'oĝot jo'ne nach'eñe Dios tachigui q'aen ga'me yaqataĝañi 'laqatac. Dios na'yalo q'ae'n gaa'me piyem laje' gaa'me namaĝajoĝonaĝaco ca'li yanema ñe'me Moisés, qaedi ñe'me qo'mi yanema. 
GAL.3.20	Qalaĝaja ca'li yaqataĝañi da'me 'laqatac ñe'me Dios jo'ne yanem ñe'me Abraham, ja ya'uo ga'me lamaĝajec jo'ne 'laqataĝanaĝanec, dite da'me nach'eñe ya'uo da'me dojo' 'laqatac.
GAL.3.21	Chane'eja dojo' ja yelo'teguet ta'le ena'am da'me yotauan ga'me yaqataĝañi 'laqatac ñe'me Dios. ¡Yataqachiñe ja naq'aeta! Qa'a ta'che da'me namaĝajoĝonaĝac yaqanatet da'me qo'mi yanema ga'me qadec'alaĝa jo'ne qaya'te loiquiaqa', qama'le Dios qo'mi yataqatelo'te q'ae'n qa'a qolaqa'teguelo jogaa'me. 
GAL.3.22	Qalaĝaja joda'me nedii's 'yaĝatetac queda'me yema jogaa'me aleua laje'pi yapadelo'te gaa'me loeco, qaedi ga'me ch'e jetaque qaneme q'aen ñe'me Dios jo'ne joote yaqataĝañi da'me 'laqatac ñe'me, nach'edata tachiguilo gaa'me jo'ne p'iida'a ñe'me Jesucristo.
GAL.3.23	Ca'li maliaĝa ja di'yoq da'me dojo', daa'me namaĝajoĝonaĝaco yataqachiñe ena'am jaga'me coñetaĝanaĝaiqui jo'ne jouaqatoue da'me qaya'te qadadiguegue, chayovida'a jauanaĝa queda'me jouenaqataque da'me jep'iyaqa ñe'me Jesucristo. 
GAL.3.24	Daa'me namaĝajoĝonaĝaco ena'am ga'me qanapaĝaguenoqo't ca'li, jo'ne qo'mi yauequeteda'ague ga'me qadadic qama'le qo'mi yovidaĝateda'a ñe'me Cristo, qaedi Dios male qo'mi yataqatelo'te q'ae'n queda'me jep'iyaqa ñe'me. 
GAL.3.25	Qalaĝaja nayi novitequena da'me laloqo' da'me male jaqanatetaq ta'le jep'iyaqa ñe'me Jesucristo, male ja jouenaqataque ta'le qo'mi yaue'j daa'me namaĝajoĝonaĝaco uotaĝa ta'le qo'mi yapaĝague'n.
GAL.3.26	Ami joote auep'iiya'a ñe'me Jesucristo, qo'che' ena'uaque ami joote ami Dios lec'oqo'tepi, 
GAL.3.27	qa'a ca'li ami qonachilaĝa'n, nach'e ena'am ami qoyapetenegueta ñe'me Cristo, qama'le nayi da'me adajoĝoqui auañiya'am joñe'me. 
GAL.3.28	Chane'eja male ja p'ajaye da'me ami judiopi uotaĝa ja ami 'te judiopi, qom ami nelataqa uotaĝa uojotedañi, uotaĝa ami le'emdipi uotaĝa ami yauodipi, qa'a ena'uaque ami qoyapetenegueta ñe'me Cristo qama'le ena'uac nalo'ta't. 
GAL.3.29	Chane'eja ta'le ademii'teguet ñe'me Cristo, qama'le ami qoyapetenegueta gaa'me Abraham lec'oqo'tepi, qama'le nach'e ena'am chimaqachiñe ta'le auacoñiyeguet ga'me joote yaqataĝañi 'laqatac ñe'me Dios jo'ne yanem ca'li ñe'me Abraham.
GAL.4.1	Ga'me jo'ne jetaque ami ja'aĝatema nach'eda dojo': qom cha'li ja lama'y gaa'me ne'uoidi ñe'me nec'oĝot qama'le ena'am gamachaqaega nelatac jo'ne uetauelo jogaa'me, qa'a maliaĝa ja yaqanatet ta'le ya'uo da'me lamaĝajoĝonaĝac, mate mane'e naqaega loĝot ena'uac. 
GAL.4.2	Uo'oe gaa'me jiyaĝa'u jo'ne neteleta nataq'aen yelodelegue joga'me qom cha'li natajeguem nataq'aen yapaĝague'n, chayovida'a ga'me nolo' qom let'a en ladipa q'aen ena'uac.
GAL.4.3	Ena'am ta'le naq'aeta ga'me jouaqataue ca'li maliaĝa ja jatetonaq ñe'me Cristo: jogaa'me nepaqa'lpi jo'ne ch'e yeuotapiye'ajalo qo'mi 'yetapeque da'me ena'am da'me qo'mi lelataqa. 
GAL.4.4	Qalaĝaja ca'li yovita ga'me nolo' 'me laloqo' q'aen ñe'me Dios, ñe'me namaĝaquena ca'li ñe'me C'oĝot, jo'ne na'ya q'aen jaga'me yauo da'me niyiñe qama'le yaconegueta nataq'aen que'teguelo jogaa'me namaĝajoĝonaĝaco jo'ne qoyanema gaa'me judiopi. 
GAL.4.5	Dios namaĝaquena ñe'me Lec'oĝot qaedi qo'mi jo'ne joqochaĝalo daa'me namaĝajoĝonaĝaco male yejodegue. Yem qama'le qo'mi yanema da'me lec'oĝochiyaĝac qaedi ena'am ta'le yataqachiñe qo'mi lec'oqo'tolqa.
GAL.4.6	Qama'le nayi queda'me ena'am ta'le yataqachiñe qo'mi lec'oqo'tolqa, Dios namaĝaquena ñe'me Lepaqal 'me ja 'nalegue jo'ne chiyaqayi ñe'me mach'e Lec'oĝot qaedi qo'mi uetauelo. Qo'che' nale ñetamenoqot ñe'me Dios, ñe'me Lepaqal qo'mi yaje'tema da'me jiyaĝanoqot: “Am Qadet'a 'me am qadoqopita.” 
GAL.4.7	Chane'eja ami male ja aueñiya'ama jogaa'me nelataqapi, dite da'me yataqachiñe lec'oqo'tolqa ñe'me Dios, qama'le queda'me ami lec'oqo'tolqa, male chimaqachiñe ta'le nach'e ena'am auacoñiyeguet da'me leuoyaĝac joñe'me.
GAL.4.8	Ca'li jona'li auatetoñi ñe'me Dios, qamaliaĝa ami lelataqa jogaa'me qop'iyapegalo jo'ne ja ejoda. 
GAL.4.9	Qalaĝaja nayi male auatetoñi ñe'me Dios, uotaĝa chimaqachiñe da'me jenaac: Dios male ami yateto'n. Qo'che' ja jayem 'te taue da'me toqoch'e anajeñe'teguet da'me yitaĝa ami yaue'j jogaa'me qop'iyapegalo jo'ne mach'egaua qaya'te lañoqotaĝanaĝa'j uotaĝa lajo'viyaĝa'j. 
GAL.4.10	Ami maliaĝa auauoyi laloqo'te gaa'me noloqo'ote jo'ne aueñe'tem ta'le p'ajodaye, jogaa'me auoĝoyaqa, anetonaĝaiqui', nataq'aen 'uoidi. 
GAL.4.11	¡Jo'oyapega nale ami jenate'talo, da'me uotaĝa qaya'te chiyaqayi yema da'me 'yonatac ca'li ami jouetauelo!
GAL.4.12	Ami yaqaya'olqa, ami ñachoĝodenoto qaedi jayem auadenaĝachi, nach'e naq'aeta da'me ami jadenaĝa't ca'li ami jouetauelo. Ami ja naqaeda ta'le ami chiyaqayilo ga'me ja no'en 'me jayem a'vichiyec. 
GAL.4.13	Nataq'aen joote auayachiñe, ca'li 'uaeñe ami japaĝagueneque da'me onaĝaic 'naqataĝanaĝac, ja'uo da'me dojo' chaqaedi da'me 'uo ga'me yapite'na jo'ne ya'uo yachoĝodec. 
GAL.4.14	Qama'le ga'me yapite'na ena'am ta'le qoyen anapiyenaguequi jo'ne ami qoyanema, jo'ne ja jayem 'te a'uotañi nataq'aen ja jayem 'te a'uoitapeguet jo'ne jouaĝat ga'me yapite'na. Ja naq'aeta, dite da'me jayem auacoñiyeguet, ena'am ta'le jayem piyem le'ec 'me jachiyaqayi ñe'me Dios, ¡ena'am da'me nach'eñe ñe'me Cristo Jesús a'vichiyec da'me dojo'! 
GAL.4.15	Qalaĝaja, ¿jach'e ga'me p'ayapegue da'me dojo' 'uaeñe adamaiqui ca'li jo'ne ami uetauelo mañaĝa? Ca'li yataqachiñe ja aueñi 'te qalaq da'me auacoñiyeguet, chayovida'a ta'le anaqachi' naa'me at'aechidi' qaedi jayem auañema. 
GAL.4.16	Jalchi'ena yataqachiñe ami ja'aĝatema da'me yataqatelegue, qama'te ¡chiyaqayi da'me male jayem anaucheñiya!
GAL.4.17	Jogaa'me jo'ne jetaque ami yepagaqatetapeque da'me oqui'teguelo daa'me namaĝajoĝonaĝaco jo'ne qoyanema jogaa'me judiopi, jogaa'me yaloĝo'n da'me ami nedote'eneque. Qalaĝaja da'me yataqachiñe jetaque ami 'yeteque nach'edata da'me ami 'naĝa't, qa'a jogaa'me ami yepagaqatetapeque da'me ja jayem 'te auenache'ta dite jogaa'me a'uamaqachiñe'. 
GAL.4.18	Ja ja no'en qom aueloyegueta gaa'me jiyaĝa'u laqaya', qom ami yepagaqatetapeque da'me 'noota jogaa'me. Chane'eja qom eja jayem auenachetapega, qama'le nach'e eta't auauoyi da'me dojo' ja jaldata nale ami jouetauelo. 
GAL.4.19	Ena'am ta'le ami yalaqa da'me ami joqopitalo, qalaĝaja qom cha'li ja auovidiya'a da'me aueñiya'am ñe'me Cristo, qama'le jalcote auauoyi yachoĝodec, ena'am lachoĝodec jaga'me yauo nale yemta niyiñe ga'me c'oĝot. 
GAL.4.20	¡Quiliajaĝa ami jouetauelo jena'me jenjo' nolo', qaedi ja'uo lajoĝoc laqaya da'me 'yaqatac! ¡Yataqachiñe ja jayaten ga'me ja'uo, nataq'aen ja jayaten ladic qoyen ga'me ami je'eteque!
GAL.4.21	Ami jo'ne jetaque oqui'teguelo daa'me namaĝajoĝonaĝaco, male onolec ga'me qoyen jayem a'uaĝachiyem: ¿qo'li ja auayachiñe gaa'me nedii's 'me 'yaĝatetac di'me Abraham? 
GAL.4.22	'Yaĝatetac da'me uo'oe gaa'me dojolqa c'oqo'te, onolec joga'me chiyaqayi jaga'me lelata, qama'le ga'me laqaya chiyaqayi jaga'me yataqachiñe loua. 
GAL.4.23	Da'me lañoĝoc joga'me c'oĝot jaga'me lelata, ena'am ena'uac qo'mi nale ñiyaĝañe, qalaĝaja ga'me c'oĝot jaga'me yataqachiñe loua niyiñe joca'li qaedi yepaquichigui ga'me jo'ne joote Dios yaqataĝañi 'me 'laqatac. 
GAL.4.24	Naajo' dojolqa uo'oe joca'li qo'mi lecochiyalo ta'le jenaq qadec'atenaqa, qa'a gaa'me dojole yauo' laloĝoqui' qoye'n gaa'me dojolqa yamaĝataĝac. Agar laloĝoqui qoyen ga'me yamaĝataĝac 'me qoyanegue chiyaqa'ña di'me qajoĝonaĝa lenaĝat Sinaí, chane'eja ena'uaque gaa'me c'oqo'tepi uetedaue da'me nelataqapi da'me niyidiñe. 
GAL.4.25	Ga'me qajoĝonaĝa Sinaí, jo'ne ua'a di'me Arabia, laloĝoqui qoyen ga'me noic Jerusalén, nataq'aen ena'uaque gaa'me neda'ña ena'am ta'le namaĝajoĝonaĝaco lelataqapi. 
GAL.4.26	Qalaĝaja Sara laloĝoqui qoyen da'me dalaĝaic yamaĝataĝac, nataq'aen ga'me dalaĝaic noic Jerusalén 'me na'ague di'me piyem jo'ne jeloqo'ta ena'uaque qo'mi 'me uojotedañi. 
GAL.4.27	Daa'me nedii's yitaĝa 'yaĝatetac jadi'me Sara, enaac:
GAL.4.27	“¡Am matac am yauo, am jo'ne ja auana ga'me notolec!
GAL.4.27	¡Aniyaĝatapejeguem qa'a 'uo da'me adamaic,
GAL.4.27	am jo'ne ja at'amaĝac da'me layaliaĝac da'me nec'oĝoc!
GAL.4.27	Qa'a am jo'ne ja auana ga'me notolec,
GAL.4.27	nayi yaguegue gaa'me ac'oqo'tepi,
GAL.4.27	anapacalegue jaga'me jalchi'ena da'me lec'oĝoc.”
GAL.4.28	Ami yaqaya'olqa, ami aueñiya'am di'me Isaac, nec'oĝot jo'ne Dios yaqataĝañi ca'li di'me Abraham. Qama'le nach'e ami nec'oqo'tepi jo'ne joote yaqataĝañi joca'li ñe'me Dios. 
GAL.4.29	Jaa'me jaajo' noloqo'ote ca'li ñe'me Abraham c'oĝot jo'ne lat'e jañe'me Agar yecaatac ca'li ñe'me Isaac, jo'ne chiyaqayi da'me lañoqotaĝanaĝac ñe'me Dios Lepaqal da'me niyiñe. Qama'le nayi nach'eda naq'aeta: jogaa'me jo'ne jetaque que'teguelo daa'me namaĝajoĝonaĝaco male qo'mi yecaa'tape, jo'ne qo'mi lec'oqo'tepi da'me Dios yaqataĝañi. 
GAL.4.30	Qalaĝaja daa'me nedii's qo'mi 'yaĝatema queda'me Dios enapega ñe'me Abraham: “Auamaĝaye jana'me adelata, auen ca'e na'me at'achaqa', nataq'aen ga'me c'oĝot. Qa'a ñe'me c'oĝot jaga'me nelata ja chimaqachiñe ta'le nalo'taguet yaconeguet ga'me jo'ne qoyanem ñe'me yataqachiñe nec'oĝot, 'me lec'oĝot jaga'me uojotañi.” 
GAL.4.31	Ami yaqaya'olqa, ja qo'mi 'te lelataqa jogaa'me namaĝajoĝonaĝaco, dite da'me qo'mi uojotedañi. Ja jenaqa'am ga'me c'oĝot jaga'me nelata, dite da'me jenaqa'am ga'me c'oĝot jaga'me uojotañi.
GAL.5.1	¡Yataqachiñe eja da'me male qo'mi uojotedañi, qa'a nach'eñe ñe'me Jesucristo qo'mi yejodegue! Chane'eja ena'te oquiya'e da'me dojo' ami qoyejodegue, uotaĝa ta'le a'viyelaqaiya da'me yitaĝa ami lelataqa daa'me namaĝajoĝonaĝaco.
GAL.5.2	Qalaĝaja 'uo da'me jetaque ami ja'aĝatema: qom ami yitaĝa auacoñiyeguet da'me nichaĝajoĝonaĝac, qama'le da'me 'lonatac ca'li ñe'me Cristo male ja ami 'te lecochiyalo. 
GAL.5.3	Yitaĝa ji'iyelaĝatalegue ami jaqateque, queda'me gamachaqaega yaconeguet ga'me 'nanaĝajet ga'me lo'oc qama'le yitaĝa qoyepagaqatetec da'me que'teguelo ena'uaque daa'me namaĝajoĝonaĝaco. 
GAL.5.4	Jogaa'me jo'ne eetedapega Dios yaconegueta queda'me que'teguelo daa'me namaĝajoĝonaĝaco, de'uotedapeguet da'me loqopich'i ñe'me Dios qama'le ja yemetede'eguet ñe'me Cristo. 
GAL.5.5	Qo'mi qamqa'me, ñe'me Dios Lepaqal 'me ja 'nalegue qo'mi yayataĝade'teque da'me Dios qo'mi yaconegueta qomle, jouaĝat da'me jep'iyaqa ñe'me Cristo. 
GAL.5.6	Qom joqotaĝaguet ñe'me Cristo, male ja p'ajaye da'me joote jaconaĝaguet ga'me 'nanaĝajet 'me nichaĝajoĝonaĝac uotaĝa qom ja naq'aeta. Da'me jo'ne p'ajaye ta'le jep'iyaqa ñe'me Cristo, nataq'aen da'me dojo' qadepi'iyaĝac qo'mi tauelo q'ae'n da'me qadoqopitalo jogaa'me qadaqaya'olqa.
GAL.5.7	Ami onaĝaic mañaĝa da'me adajoĝoqui: ¿jach'e ga'me nauaneguet da'me oqui'tegue da'me yataqatelegue 'naqataĝanaĝac? 
GAL.5.8	Dojo' ja chiyaqayi ñe'me Dios, qa'a nach'eñe ami nepoda'tape qaedi auoqochiiya. 
GAL.5.9	'Noota qom ja auoqoleguechi da'me dojo': queda'me qom 'uo ga'me paĝaguenataĝanaĝaic 'me ja yataĝalegue qama'le 'naĝat yema ga'me napaĝaguenataĝanaĝac. 
GAL.5.10	Qalaĝaja ja joqoleguet da'me a'uamaqachiñe ga'me yelnataĝac, qa'a qademe'teguet ñe'me Cristo. Qom 'uo ga'me ja ami 'te yalemaĝa't, qama'le ja joqoleguet da'me Dios ya'uo ne'uaĝanaguec joga'me.
GAL.5.11	Ami yaqaya'olqa, ta'le japaĝaguenataĝatapec da'me auoviñetaque da'me auacoñiyeguet da'me nichaĝajoĝonaĝac, qama'le gaa'me yaute'upi male ja jayem 'te yecaatedac nataq'aen da'me yapaĝaguenataĝanaĝac jo'ne 'yaĝatetac da'me leleuaĝa ñe'me Cristo male ja yalemataĝanaĝa'n jogaa'me. 
GAL.5.12	Qama'le gaa'me jo'ne ami yeloiquiaĝa'tape, ¡'noota qom mach'egaua yema yichaĝadegue naa'me lapa'che lael!
GAL.5.13	Ami yaqaya'olqa, Dios ami yiyaĝanalo qaedi ami uojotedañi. Qalaĝaja ena'te aueñetapela't adoĝochi da'me ami uojotedañi ta'le taue q'aen da'me a'vichi ga'me ja no'en. Dite da'me anecochiyapega't qa'a 'uo da'me adoqopich'ii. 
GAL.5.14	Qa'a onolec ga'me lamaĝajoĝonaĝac ñe'me Dios yemata'a't yema gaa'me namaĝajoĝonaĝaco: “Adoqopitalo jogaa'me adaqaya'olqa nach'e naq'aeta na'le anoqopitela't.” 
GAL.5.15	Qalaĝaja qom mach'e ami da'me aueloiquiitapega't nataq'aen a'naĝachela't qama'le achiya'aguet ta'le yovita da'me analachiyapega't.
GAL.5.16	Qo'che' ami jaqateque da'me auoqochiiya ñe'me Dios Lepaqal qama'le ja auauoyi lamaic ga'me ja no'en ta'le a'vichi. 
GAL.5.17	Qa'a gaa'me ja 'noe'n lamaico yataqata ja yauaĝa ga'me yepaquetapega ñe'me Dios Lepaqal, nataq'aen ñe'me Dios Lepaqal ja yauaĝalo gaa'me ja 'noe'n namaico. Chane'eja ami ja auaqanachichi ta'le auauoyi ga'me yepaquetapega da'me anejiyaĝauayaĝaqui. 
GAL.5.18	Qalaĝaja qom auauoyi ga'me yepaquetapega ñe'me Dios Lepaqal, male ja naqaegaua gaa'me namaĝajoĝonaĝaco auajoitalo'te.
GAL.5.19	Qaya'te laqalaic nale qoyec'ate'n gaa'me quetapegue'to daa'me lapa'che lamaico; ja yataĝalegue da'me 'lonáĝac, 'uo ga'me lequejeguetaĝa, nataq'aen yauapiye gaa'me paĝachiguilo ja 'noe'n namanaĝanaĝaco. 
GAL.5.20	Netamenoto gaa'me qop'iya'alo 'me ja ejoda, napaĝagueta da'me 'uo ga'me napinec qaedi pi'yoĝo'n nataq'aen ja yeuote'n gaa'me laqaya'. Mach'egaua deloiquitapega't, c'alaĝanaĝayaqa nataq'aen gamachaqaega yalemataĝanaĝa'n. Mach'e niyamaĝadetapela'ajalo, nach'e eta't necotayapega't, nataq'aen jogaa'me chiyaqayilo da'me male onolqa'tape uo'oe naa'me mach'e tayapegue'galo. 
GAL.5.21	Yataqachiñe p'aguenataĝanaĝayaqa jogaa'me, chayovida'a yala't gaa'me laqaya'; yacota ga'me lataĝa qama'le taĝayaqa, nale yovita ga'me nolo' da'me yauote ga'me netonaĝa'j qama'le yacota ga'me laláĝa'j na'le deualaĝai'tape, nataq'aen qayoĝode' gaa'me ja 'noe'n yauo'oe. Ami jaqatalo, naq'aeta ga'me joote ami janema ca'li, da'me gaa'me jo'ne naq'aeta ga'me yauote qama'le ja yaqanate't ta'le tadoue da'me lejaliaĝa ñe'me Dios.
GAL.5.22	Qalaĝaja ñe'me Lepaqal ñe'me Dios qo'mi noqopitaĝanaĝaneque jogaa'me qadaqaya'olqa, nach'e eta't jouaqataue da'me qo'mi made'tape nataq'aen jouaqataue da'me qat'emaĝac da'me jouaqa'tajopa gaa'me qadaqaya'. Qo'mi e'n ñapogaĝadenaq nataq'aen qo'mi qopitaĝanaqataqayaqa, nataq'aen nach'e eta't 'noota ga'me je'etaĝaque jogaa'me qadaqaya', jep'iyaqa ñe'me Dios. 
GAL.5.23	Qo'mi joĝodayaqa, nataq'aen jayatenaq da'me ñomata' gaa'me ch'e qadamaico. Qom naq'aeta da'me qat'oyaĝac, qama'le ja qoyouetaque ga'me namaĝajoĝonaĝac. 
GAL.5.24	Qama'le qo'mi da'me joote jouaqa'tot ñe'me Jesucristo joote jenaĝa yeleualegue jaga'me sodoso da'me qanejiyaĝauayaĝac loecoyaĝac nataq'aen gaa'me ja 'noe'n lamaico.
GAL.5.25	Ta'le ñe'me Dios Lepaqal yadalaĝat da'me loec da'me qat'oyaĝac, 'noota qom yema joqochaĝa. 
GAL.5.26	'Noota qom ja qo'mi 'te 'yoĝodenaĝayaqa, ena'te qo'mi chiyaqayilo da'me 'uo ga'me yalemataĝanaĝatac uotaĝa 'uo da'me lep'aguenataĝanaĝac ga'me qadaqaya, qom jenaĝa qadelnataĝac da'me qo'mi 'noote' ja jenaqa'am ga'me qadaqaya.
GAL.6.1	Ami yaqaya'olqa, ami jo'ne joote auajoitalegue ñe'me Dios Lepaqal. Chane'eja, qom 'uo ga'me qo'youatelegue da'me ya'uo loec, 'noota qom auedoilo'te naa'me onaĝayaqa at'aqataqadi' da'me auapaĝagueñi. Qalaĝaja achiya'aguet qaedi ja nach'e ena'am 'uo ga'me anapiyenaguequi da'me auauoyi ga'me ja no'en. 
GAL.6.2	Qom 'uo ga'me auaqalañitac qama'le anecochiyapega't, qa'a nach'eda naq'aeta da'me 'loyaĝac da'me qodique'teguelo da'me lamaĝajoĝonaĝac ñe'me Cristo.
GAL.6.3	Qom 'uo ga'me nepetapela't p'ajaye, qom ja naq'aeta, qama'le ch'e noqovila't. 
GAL.6.4	Qama'le 'noota qom onolqa'tape nayatela't da'me mach'e lajoĝoc: qom 'noota qama'le mach'ega matac qa'a jouaĝa't gaa'me 'lonataqa, nataq'aen ja naloqoteneguet ga'me mach'e lajoĝo'j gaa'me laqaya'. 
GAL.6.5	Qa'a onolqa'tape mach'e laviyaĝajet da'me mach'e lajoĝoc qom dajoya'aguet ñe'me Dios.
GAL.6.6	Joga'me yaconeguet da'me napaĝaguenaguec 'me 'laqatac ñe'me Dios, 'noota qom necolaĝate'ta ga'me napaĝaguenoqo't yema ga'me onaĝaic jo'ne yauana.
GAL.6.7	Ena'te anoqoviñela't: qaya'te yaqanatet ta'le yoqovin ñe'me Dios, onolqa'tape gaa'me daqataĝa'n yaconalo gaa'me jala ga'me jo'ne joote yaadiñi. 
GAL.6.8	Qom qolaqatalo'te daa'me ja 'noe'n lamaico da'me qanejiyaĝauayaĝac, qama'le nale'en qadeleu. Qalaĝaja qom joqochaĝa ñe'me Dios Lepaqal, qama'le jaconaĝaguet da'me nec'alaĝa 'me qaya'te loiquiaqa'. 
GAL.6.9	Chane'eja, 'noota qom ja qadeli'ñejop da'me jauoqo da'me 'noota, qa'a qom qolaqatalegue, Dios qo'mi yanema ga'me qanejetenaguec ga'me nolo' 'me laloqo' q'aen. 
GAL.6.10	Qo'che', qom nach'e eta't jaqanatetaq, je'etaĝama da'me 'noota jogaa'me qadaqaya', qalaĝaja yataqachiñe p'ajaye yecochaĝalo jogaa'me jo'ne quetegue ñe'me Cristo.
GAL.6.11	Jenjo' lae ga'me mach'e jediñe: auec'achiñe da'me jalco'l gaa'me yedii's. 
GAL.6.12	Gaa'me jo'ne ami yepagaqatetapeque da'me auacoñiyeguet ga'me 'nanaĝajet jo'ne qoyichaĝaye ga'me lapat lae, jogaa'me ch'e naquitetedapega da'me qaedi jiyaĝadipi yiyamaĝade'n. Ja jetaque qoyecaa'tape jogaa'me jouaĝat ta'le 'yaĝatetedac da'me 'laqataĝanaĝac jo'ne 'yaĝatetac jaga'me nesodoso ñe'me Cristo. 
GAL.6.13	Jogaa'me joote 'uo ga'me 'nanaĝajet, qalaĝaja ja que'teguelo daa'me Moisés lamaĝajoĝonaĝaco. Jaldata da'me yepaquetedapega jogaa'me da'me jetaque auacoñiyeguet da'me 'nanaĝajet qaedi 'uo da'me ni'yoĝodenaĝa'j 'me 'yaĝatetedac da'me ami yaqanate't auacoñiyeguet da'me nichaĝajoĝonaĝac. 
GAL.6.14	Jayem qamqa'me nach'edata 'uo da'me ñi'yoĝodenaĝac da'me jaconeguet da'me jo'ne chiyaqayi da'me leleuaĝa ñe'me Qadejaliaĝanec Jesucristo. Qa'a jouaĝat da'me leleuaĝa ñe'me, male ja jen 'te p'ajaye ga'me jo'ne jenjo' aleua 'me ja no'en jayem yachalegue. Ena'am da'me jenjo' aleua joote jeleualegue.
GAL.6.15	Qalaĝaja, eja male ja p'ajaye qom qoyaconeguet da'me 'nanaĝajet jo'ne nichaĝajoĝonaĝac, uotaĝa ja qoyaconeguet. Da'me jo'ne p'ajaye ta'le dalaĝaic da'me lajoĝoc ga'me jiyaĝaua. 
GAL.6.16	'Noota qom Dios yanema ga'me 'lemaĝac jogaa'me jo'ne naq'aeta da'me uetedaue, nataq'aen yaloĝonalo da'me lichoĝodenataĝanaĝac gaa'me Dios lec'oqo'tolqa.
GAL.6.17	Chane'eja nayi, chiyoqotelegue da'me male qaya'te gamachaqaega ya'uo yaqalaic, qa'a jena'me yo'oc uo'oe gaa'me yedidiñe jo'ne yaloĝo'n da'me yachoĝodec qa'a jeuaĝayet ñe'me Cristo.
GAL.6.18	Ami yaqaya'olqa, 'noota qom Qadejaliaĝanec Jesucristo ami yanema da'me anichoĝodenataguequi. ¡Jaja'a, nach'e naq'aeta da'me dojo'!
EPH.1.1	Mach'e jayem Pablo, jo'ne lamaĝajec joñe'me Jesucristo, qa'a Dios mach'e yataqata jayem ee'tec.
EPH.1.1	Ami yaqaya'olqa jo'ne Éfeso laje', ami jo'ne eja yataqata ovitaue jena'me Dios lec'oqo'tepi, nataq'aen yataqata auep'iiya'a joñe'me Jesucristo, yataqata t'adaic da'me yamaic ami janema. 
EPH.1.2	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
EPH.1.3	Yataqata 'noota ta'le qo'nonaĝachigui joñe'me Dios, jo'ne Let'a joñe'me Qadejaliaĝanec Jesucristo, qa'a qo'mi yichoĝode'n jouaĝat da'me joqo'taqataguet ñe'me Cristo. Chane'eja qo'mi yanema naa'me yodapecache lichoĝodenataĝanaĝaco 'me ja di'yo't, jo'ne chiyoqodaje'ma di'me piyem. 
EPH.1.4	Ca'li maliaĝa ja di'yoq jena'me aleua, Dios joote en qo'mi liquiyaqa qaedi qolaĝague ñe'me mach'e Liquiyac Jesucristo, da'me en jajoyaqa'aguet joñe'me Dios, male yataqata ja qo'mi 'te 'nalo'te, qaya'te qanaviyaqataguec.
EPH.1.4	Dios yataqata qo'mi noqopitalo, 
EPH.1.5	qama'le 'uo da'me lamaic da'me namaĝaquena joñe'me c'oĝot Jesucristo qaedi qo'mi ee'teque qo'mi liaqataqa, nach'ena jena'me jenjo' joote en lelnataĝac ca'li yemta. 
EPH.1.6	Chane'eja 'noota qom yataqata 'ñonaĝataĝaye joñe'me jouaĝat jena'me jenjo' t'adaic 'lonaĝac, 'me chiyaqayi da'me onaĝaic loqopich'i jo'ne qo'mi yanema. Jayatenaq da'me yataqata eja da'me loqopich'i, qa'a joote qo'mi yanema joga'me qadec'alaĝac chiyaqayi joñe'me onolec lec'oĝot ca'li namaĝaquena. 
EPH.1.7	Da'me leleuaĝa joñe'me Jesucristo ca'li uetalegue jaga'me sodoso, male Dios en qo'mi uojotedañi, da'me yapalaĝa't yemeda jogaa'me qadoeco. Nach'ena jena'me jenjo' ya'uo ca'li qa'a jouaĝat da'me yataqata eja qo'mi noqopitalo. 
EPH.1.8	Dios joote jalcote da'me qo'mi yanema, qaedi yataqata 'uo da'me qadayatenaĝanaĝac nataq'aen da'me qadatetonaĝanaĝac, 
EPH.1.9	qama'le qo'mi yaloĝonalo jena'me jenjo' lelnataĝac jo'ne ja di'yoq ca'li yemta 'uo jena'me jenjo' aleua, ga'me jo'ne jetaque ya'uo 'me chiyaqayi da'me qoyalat ñe'me mach'e Liquiyac. 
EPH.1.10	Qom male yovita ga'me laloqo' qama'le yataqata en yomat yema joga'me jetaque ye'et, da'me yemata'a't yema jogaa'me uo'oe, gaa'me ueteda'a di'me piyem, chayovida'a jena'me ue'ta jena'me aleua, qaedi male yataqata qonauachigui da'me qoyen nejaliaĝanec joñe'me Cristo, yataqata qodajotalegue joñe'me.
EPH.1.11	Da'me 'uo ñe'me Cristo, Dios male en qo'mi liquiyaqa ca'li yemta da'me 'lonataĝanaĝac, qaedi yataqata en qo'mi lec'oqo'te, qaedi male jaconaĝaguet yema joga'me 'yaĝatetac ca'li. Nach'ena jena'me jenjo' Dios lelnataĝac jo'ne qo'mi yanema, nach'eñe jo'ne ja yoqovin joga'me 'laqatac uotaĝa 'lonataĝanaĝac. 
EPH.1.12	Dios yataqata paquetapega da'me qo'mi jo'ne judío laje' yataqata je'uauaqachiñe da'me eja jep'iyaqa joñe'me Cristo, qaedi male yataqata qa'nonaĝachigui da'me lañoqotaĝanaĝac t'adaic ñe'me Qadet'a Dios.
EPH.1.13	Qama'le nayi nach'e ena'am da'me ami male ami Dios lec'oqo'tepi, chiyaqayi da'me joote auomachiiya jena'me jenjo' 'naqataĝanaĝac jo'ne eja 'me 'yaĝatetac ñe'me Dios, 'naqataĝanaĝac jo'ne chiyaqayi da'me adec'alaĝaqui, nach'ena jena'me jenjo' male chiyaqayi joñe'me Cristo, da'me joote auacoñiyeguet joñe'me Dios Lepaqal jo'ne ja 'nalegue, nach'ena jenjo' qo'yaĝatapema joñe'me, qama'le en di'yoq da'me yataqata ami Dios lec'oqo'te. 
EPH.1.14	Nach'eñe ñe'me Dios Lepaqal en yataqatelegue da'me jaconaĝaguet qomle yema ga'me jo'ne Dios joote qo'mi 'yaĝatema, qom male yem da'me en uojotedañi q'ae'n yemeda gaa'me mach'e liquiyaqa. Chane'eja, ¡'noota qom nach'e eta't da'me qa'nonaĝachigui da'me lañoqotaĝanaĝac t'adaic joñe'me!
EPH.1.15	Chane'eja, queda'me joote ami jayate'n da'me yataqata auep'iiya'a joñe'me Jaliaĝanec Jesús, nataq'aen da'me yataqata adoqopichiyalo jogaa'me adaqayadi' jo'ne nataq'aen p'iida'a jena'me jenjo' 'noota, 
EPH.1.16	qama'le yataqata ja ami 'te japalaĝate'talo nale ñetametac, chayovida'a da'me nach'e eta't janem da'me yamaic ñe'me Dios queda'me eja yataqata auep'iiya'a joñe'me. 
EPH.1.17	Nataq'aen ñachoĝodenot joñe'me Nedios ñe'me Qadejaliaĝanec Jesucristo, ñe'me mach'e Qadet'a jo'ne onaĝaicaloec, qaedi ami yanema joñe'me Lepaqal jo'ne ja 'nalegue, qaedi ami yatenaĝanaĝayaqa nataq'aen male yataqata at'amaqayec joñe'me Dios. 
EPH.1.18	Nataq'aen male ñachoĝodenot joñe'me Dios qaedi ami yaloĝo'talo chayovida'a da'me yataqata auayachiñe da'me eeta da'me qadeuataqataĝanaĝac jo'ne chiyaqayi da'me nec'alaĝa jo'ne jetaque qo'mi yanouelo, nataq'aen qaedi auayachiñe da'me eeta da'me lajo'viyaĝac ga'me onaĝaic jo'ne qaya'te ena'am da'me li'yoĝodic, nach'eda da'me jetaque yanema yemeda gaa'me mach'e lec'oqo'tepi. 
EPH.1.19	'Noota qom yataqata auayachiñe joda'me lañoqotaĝanaĝac joñe'me, nale qo'mi lecochiyalo yemeda naa'me noloqo'ote, qaya'te yiyota'ya da'me lañoqotaĝanaĝac yataqata qaya'te loiquiaqa'. 
EPH.1.20	Qama'le naqaeñe joñe'me Dios t'onataĝana ca'li en 'niyelaĝajeguem joñe'me Cristo, qama'le ya'uo di'me 'lachaqa' jodi'me piyem, male en na'ña jena'me yayaten joñe'me. 
EPH.1.21	Jena'me jenjo' lañoqotaĝanaĝac ñe'me Dios joote yanem joñe'me Cristo, qaedi male nejaliaĝatelo'te yemeda jogaa'me nepaqa'li jo'ne nataq'aen 'uo da'me mach'e lañoqotaĝanaĝac, qalaĝaja ja naloteda'aguet joñe'me Cristo, chayovida'a da'me Cristo male nejaliaĝatelo'te yemeda jogaa'me ueteda'a jena'me jenjo' aleua, nataq'aen jogaa'me uo'oe jo' qomle ga'me aleua dalaĝaic. 
EPH.1.22	Dios joote yanem ñe'me Cristo da'me lañoqotaĝanaĝac qaedi male yataqata nejaliaĝatelo'te yemeda jogaa'me uo'oe, nataq'aen male naqaeñe jo'ne qoyen Lejaliaĝane'j yema jogaa'me Dios lec'oqo'tepi, 
EPH.1.23	ena'am ga'me laqaic ga'me jiyaĝaua jo'ne yelolegue yema ga'me 'loyaĝac, qama'le naqaeñe ñe'me Cristo da'me en nalo'ta'ajalo jogaa'me, qa'a nach'eñe ñe'me jo'ne yemata'a't yemeda gaa'me uo'oe.
EPH.2.1	Ca'li da'me ami yataqata ena'am ta'le joote adelevi, qa'a yajouaĝat da'me yataqata ademiya'alo gaa'me adepatenaĝanaĝacodi', nataq'aen yataqata ami loeco lo'olpi. 
EPH.2.2	Da'me anejiyaĝauayaĝaqui yataqata ja no'en ca'li, oqui'teguelo gaa'me jiyaĝa'u jo'ne ja 'noe'n, nataq'aen oquitapegue' joñe'me payac lepaqal jo'ne nejaliaĝatelo'te yemeda gaa'me payagodipi, nach'eñe jo'ne 'yañaqate't jogaa'me ja p'iida'a joñe'me Dios.
EPH.2.3	Nach'e ena'am da'me qo'mi: ca'li yataqata naq'aeta da'me mach'e qanejiyaĝauayaĝac, jauoqo joga'me ch'e qadelnataĝac uotaĝa qadamanaĝanaĝac jo'ne yataqata ja no'en, qama'le yataqata jouaqatoue joga'me lalemataic ñe'me Dios, jenaqa'ama gaa'me jiyaĝa'u laqaya' jo'ne ja 'noe'n. 
EPH.2.4	Qalaĝaja joñe'me Dios yataqata let'adaic da'me lichoĝodenataĝanaĝac, yataqata onaĝaicaloec, jouaĝat da'me jalcote da'me qo'mi noqopitalo. 
EPH.2.5	Temaq'aen da'me jenaqa'am da'me joote qadeleu ca'li jouaĝat jogaa'me qadoeco, male nayi Dios joote qo'mi yanema da'me qat'oyaĝac qa'a jouaĝat da'me joqo'taqataguet joñe'me Cristo. Chane'eja male 'uo da'me qadec'alaĝa qa'a jouaĝat da'me loqopich'i ñe'me Dios. 
EPH.2.6	Ca'li ñe'me Dios nec'alaĝachijeguem joñe'me Jesucristo, qama'le ena'am da'me qo'mi nec'alaĝachidijeguem, chayovida'a da'me ya'uo jodi'me qat'achaqa' jo'ne na'ague di'me piyem, qaedi naqaeñe jonaqa'tajop jo' qomle. 
EPH.2.7	Ee'tec jena'me jenjo' qaedi naa'me naajo' noloqo'ote jayatenaq da'me eja 'uo da'me loqopich'i nataq'aen leyalaqataĝanaĝac jo'ne chiyaqayi ñe'me Lec'oĝot Jesucristo, nach'eñe jo'ne qo'mi nec'alaĝatedegue. 
EPH.2.8	Chane'eja ami joote qonec'alaĝatedegue, jouaĝat da'me auacoñiyeguet da'me loqopich'i ñe'me Dios. Qaya'te da'me ami 'uo ga'me eetapega dajelaĝanec da'me nec'alaĝa; ja naq'aeta, yejamaq da'me ch'e qo'mi qoyanema, ñe'me Dios yataqata qo'mi paquetapegalo. 
EPH.2.9	Da'me nec'alaĝa jo'ne ami uetauelo ja chiyaqayi joga'me a'vichetac; ja naq'aeta, chane'eja ena'te ta'le yataqata ani'yoĝodeñila't. 
EPH.2.10	Da'me qo'mi mach'e qo'mi 'lonataqa joñe'me Dios, qama'le joqo'taqataguet joñe'me Jesucristo qaedi jauoqo'oe jogaa'me qat'onataqa jo'ne 'noote', nach'egaua jo'ne Dios joote yiyamaĝateta'ajalo qaedi je'etaqa'tape.
EPH.2.11	Joga'me judiopi, jo'ne eetapela't lec'oqo'tepi joñe'me Dios yajouaĝat da'me joote qoye'teque ga'me nichaĝajoĝonaĝac, nach'egaua ami ee'teque da'me ami yoda'alo yajouaĝat da'me qaya'te 'nanec da'me ami. Chane'eja anetoviñetac da'me eeta ca'li, 
EPH.2.12	da'me ja ami 'te judiopi jo'ne ja auatetoñi ca'li joñe'me Cristo, ja ovitaue jogaa'me lec'oqo'tepi joñe'me, qama'le ja ovitauelo naa'me lamaĝajoĝonaĝaco uotaĝa ga'me leyalaqataĝanaĝac joñe'me Dios, ca'li yanema jogaa'me lec'oqo'tepi. Chane'eja temaq'aen ami uo'oe ca'li, qalaĝaja ja auatetoñi joñe'me Dios nataq'aen yataqata qaya'te adajoĝonataĝanaĝaqui.
EPH.2.13	Qalaĝaja nayi te'me eja ca'li yataqata ami qaya'alo, da'me ja auatetoñi joñe'me Dios, male nayi yataqata adavi'teguet joñe'me Dios, chayovida'a da'me adimichiye da'me auep'iiya'a joñe'me Jesucristo, chiyaqayi ca'li yeleu uetalegue jaga'me sodoso. 
EPH.2.14	Qa'a nach'eñe ñe'me Jesucristo male qo'mi yanema jena'me jenjo' 'nemaĝac. Chiyaqayi ca'li nemela't, uetalegue jaga'me sodoso, Cristo male nomat joga'me naqaleuaĝa qama'le en naqayapega't jogaa'me judiopi nataq'aen jogaa'me ja judiopi, qaedi naa'me naajo' noyaqa male onolec joga'me qoya'uo, qoya'uo da'me 'noota. 
EPH.2.15	Cristo male yaloĝon da'me 'noota ta'le qoyaĝañi jaga'me judiopi lamaĝajoĝonaĝac lae't, 'noota qom ja qoya'uo yema joga'me uetalegue jaga'me, qama'le ena'am ta'le en tayi da'me naajo' dos noyaqa male yataqata e'n naqaya' jo'ne uetedaue da'me 'nemaĝac. 
EPH.2.16	Jenjo' chiyaqayi ca'li qoyalat ñe'me Jesucristo uetalegue sodoso, male en yem da'me nauchiyaĝac jo'ne uetauelo naa'me naajo' noyaqa: male yachalegue jada'me sodoso jena'me jenjo' ja no'en, qaedi en onolec jogaa'me noyaqa jo'ne 'niyelaĝadetot ñe'me Dios. 
EPH.2.17	Cristo naequena ca'li qama'le 'yaĝatetac da'me 'naqataĝanaĝac jo'ne onaĝaic chiyaqayi da'me 'nemaĝac, jo'ne yemata'a'ajalo jogaa'me ja judiopi, jo'ne ca'li ja yateto'n joñe'me Dios, nataq'aen jogaa'me judiopi jo'ne joote yateto'n ca'li joñe'me. 
EPH.2.18	Jena'me jenjo' ca'li 'lonatac ñe'me Jesucristo, en onolec ladiiuo ga'me judiopi nataq'aen gaa'me ja judiopi, male jauanaĝa ñe'me onolec 'me Dios Lepaqal, jo'ne chiyaqayi da'me male yataqata jovitaĝa ñe'me Qadet'a jo'ne ja 'nalegue.
EPH.2.19	Chane'eja ami jo'ne ja ami 'te judiopi male ja ami 'te yaqa'alo, yataqata qaya'te yecolaĝate'ga, male nayi yataqata oviyaue jena'me Dios lec'oqo'tepi, male auaqanachichi da'me aviyaĝañiyeguet joñe'me qa'a male yataqata ami Dios lec'oqo'tepi. 
EPH.2.20	Da'me ami aueñiya'am ga'me lae ga'me emec let'adaic jo'ne qo'noĝotapejeguem, qama'le quetede'egue jogaa'me ledii's gaa'me paĝaguenataĝanaĝayaqa 'uaediñe jo'ne Jesús lamaĝa's nataq'aen gaa'me Dios 'laqataĝanaĝanaqa, qama'le nach'eñe joñe'me Jesucristo jo'ne ena'am ga'me qa' 'me t'añiyapeguet ga'me emec. 
EPH.2.21	Naqaeñe jo'ne nelaĝatañe jena'me jenjo' emec qaedi ja 'uaĝañe, dite da'me en nichiquetaye, chayovida'a male yataqata tamenaĝaiqui ja 'nalegue jo'ne mach'e Qadejaliaĝanec 'lemec. 
EPH.2.22	Da'me ami qoyecoñetegueta joñe'me Jaliaĝanec Jesucristo nataq'aen male ami ovitaue jena'me jenjo' emec jo'ne Dios netaue, mach'e Lepaqal jo'ne ja 'nalegue.
EPH.3.1	Jayem Pablo jo'ne jayem necoñetaejec jouaĝat da'me je'etetac da'me Jesucristo en 'yonatac da'me en jayem anapaĝaguenoqo't, da'me ami jo'ne ja ami 'te judiopi. 
EPH.3.2	Ami joote auayachiñe da'me eeta da'me dojo' 'yonatac jo'ne jayem yanem ñe'me Dios, qaedi ami ja'aĝatema joga'me mach'e lelnataĝac. 
EPH.3.3	Dios male jayem yaloĝona jena'me jenjo' lelnataĝac jo'ne te'me qoyoĝochiñe ca'li, nach'ena jo'ne male jedetapiñe nayi. 
EPH.3.4	Chane'eja qom auec'achiñe jena'me jenjo' yediijec, male auayachiñe jena'me jenjo' ja'aĝatetac jo'ne Dios lelnataĝac, jo'ne nataq'aen joote ye'et ca'li ñe'me Jesucristo. 
EPH.3.5	Jena'me jenjo' lelnataĝac joñe'me Dios ca'li dia'me 'uaediñe ja yayate'n, qalaĝaja nayi Dios male yaloĝonalo jogaa'me ja 'nalo'te jo'ne mach'e lamaĝa's nataq'aen gaa'me 'laqataĝanaĝanaqa, jouaĝat da'me 'uo ñe'me Lepaqal jo'ne uetauelo jogaa'me. 
EPH.3.6	Qama'le jena'me jenjo' 'lonataĝanaĝac ñe'me jo'ne yataqata ja qoyayaten ca'li, mach'e jenjo' jo'ne enaac: chiyaqayi da'me joote ye'et ca'li joñe'me Jesucristo, yema ga'me ja judiopi male yaqanate't ta'le yacoteguet jena'me nec'alaĝa, nataq'aen yacoteguet yema joga'me ca'li qo'yaĝatetac mach'e 'laqataqa ñe'me Qadet'a jo'ne yanouelo dia'me Israel laje', nataq'aen male onolec jena'me lec'oqo'tepi. Onolec da'me jauoqo da'me jaconaĝaguet jena'me jenjo' 'naqataĝanaĝac jo'ne onaĝaic. 
EPH.3.7	Dios yataqata onaĝaic da'me loec da'me yataqata jayem yichoĝoden, qama'le jayem yachetajop joda'me lañoqotaĝanaĝac, qaedi male jaqanatet ta'le ja'aĝa'tape jogaa'me 'laqataqa.
EPH.3.8	Da'me jayem, ena'am ta'le jayem jaqayi, ja jalo'ogueta gaa'me Dios lec'oqo'tepi laqaya', qalaĝaja Dios yataqata jayem nichoĝodichi'ña, qaedi male ja'aĝatema jena'me jenjo' 'laqatac jo'ne yataqata onaĝaic jogaa'me ja judiopi, ja'aĝa'tape yema jogaa'me Jesucristo lichoĝodenataĝanaĝaco jo'ne yataqata alidaq. 
EPH.3.9	Nataq'aen jayem qo'yelopec qaedi ja'aĝatetac yema joga'me en ta'tegue jena'me jenjo' lelnataĝac ñe'me Dios jo'ne naqaeñe mach'e 'lonatac jena'me aleua. Yema jena'me jenjo' jo'ne ami ja'aĝatapema nayi, yataqata qaya'te yayaten ca'li, qalaĝaja Dios male yaloĝon da'me jo'ne chiyoĝoteguet jaa'me 'uoidi toye's. 
EPH.3.10	Qama'le nayi male 'uo jena'me jenjo' Dios lec'oqo'tepi jo'ne qoyemata'a't, qama'le chiyaqayi da'me dojo' male qoyayatenaĝanaĝaneque yema gaa'me jaliaĝanaqa jo'ne piyem laje' da'me eeta da'me layatenaĝanaĝac let'adaic joñe'me Dios jo'ne qaya'te nalo'taguet. 
EPH.3.11	Nach'ena jena'me jenjo' joote jetaque en 'lonataĝanaĝac joñe'me Dios ca'li 'uaechiñe, qama'le nayi da'me novi' joñe'me Qadejaliaĝanec Jesucristo, qama'le en yataqatelegue di'yoq. 
EPH.3.12	Chane'eja jouaĝat da'me qademe'teguet joñe'me Jesucristo nataq'aen yataqata jep'iyaqa joñe'me, qama'le male jaqanatetaq ta'le ñec'otaĝauo joñe'me Qadet'a mach'e Qanedios, yataqata qaya'te qat'oitaque. 
EPH.3.13	Chane'eja, ami yaqaya'olqa, male ami ñachoĝodenouelo nayi da'me ena'te lichiguilo naa'me adai'lidi' jouaĝat da'me yachoĝodec, qa'a naa'me naajo' yataqata ami 'nonaĝachiguilo.
EPH.3.14	Chane'eja male nayi yataqata jejoidiñe naa'me yeliquetel da'me ñetamenot joñe'me mach'e Qadet'a, 
EPH.3.15	jo'ne nach'eñe 'lonataqa yema gaa'me uo'oe, gaa'me jo'ne neda'ña jena'me aleua nataq'aen gaa'me neda'ague di'me piyem. 
EPH.3.16	Chiyaqayi da'me 'lonaĝac ñe'me Dios jo'ne p'ajaye, male jajela joñe'me qaedi ñe'me Lepaqal jo'ne yataqata ja 'nalegue 'yañaĝateque naa'me adai'lidi' qaedi yataqata ami 'uañaĝayaqa. 
EPH.3.17	Qama'le ñachoĝodetapecot joñe'me Dios qaedi joñe'me Jesucristo uauelo naa'me adai'lidi', qa'a jouaĝat da'me yataqata auep'iiya'a joñe'me nataq'aen qaedi da'me adoqopich'i nach'eda da'me chiyaqayi yema ga'me auauoyi, 
EPH.3.18	qaedi da'me ami jo'ne oviyaue jena'me Dios lec'oqo'tepi male yataqata auayachiñe joda'me loqopich'i ñe'me Cristo jo'ne joote qo'mi yanema. Qa'a yataqata jalcochiñe joda'me, nataq'aen jalote nataq'aen qayaje'mec nataq'aen qaya'ñgui, qaya'te loiquiaqa'. 
EPH.3.19	Laqaya da'me ñachoĝodenoqo't ñe'me Dios, 'noota qom maqachaĝa auayachiñe jena'me jenjo' loqopich'i joñe'me Cristo jo'ne yataqata t'adaic, mate mane'e da'me qo'mi jiyaĝa'u ja jaqanatetaq ta'le yataqata jayatenaq, qaedi male yema da'me ami qoyanema, chayovida'a da'me ami qoyemata'aque da'me lajoĝoc joñe'me Dios.
EPH.3.20	Dios yataqata yaqanatet ta'le yauo'oe gaa'me jo'ne napacalo'te jogaa'me jajelaĝanaqaque uotaĝa ta'le ch'e jenataqatapegalo, qa'a jouaĝat joda'me 'lañaĝac jo'ne qo'mi t'onataĝanouelo. 
EPH.3.21	¡Eja, 'noota qom qo'nonaĝachigui joñe'me! Yema da'me qo'mi jo'ne jouaqaue jena'me Dios lec'oqo'tepi, qo'mi jo'ne qademe'teguet joñe'me Jesucristo, 'noota ta'le yataqata 'ñonaĝataĝaye joñe'me yemeda naa'me noloqo'ote, nach'e eta't ja pal. Jaja'a, nach'e naq'aeta da'me dojo'. 
EPH.4.1	Chane'eja jayem jo'ne jayem necoñetaejec nayi qa'a jouaĝat joñe'me Qadejaliaĝanec, male yataqata ami ñachoĝodenouelo, 'noota ta'le yataqata anechoĝodeñela't, qa'a naq'aeta da'me ami qoyiyaĝanalo ca'li, qaedi oviyaue jena'me jenjo' Dios lec'oqo'tepi. 
EPH.4.2	Ena'te ami 'yoĝodenaĝayaqa, dite da'me 'noota qom yataqata ami joĝodayaqa naa'me adai'lidi' nataq'aen da'me anapogaĝadeñi. 'Noota qom auodenataĝañetac nale, chiyaqayi da'me adoqopich'ii. 
EPH.4.3	Yataqata a'nañaĝachi qaedi nach'e eta't ami uetauelo jena'me jenjo' 'nemaĝac jo'ne onaĝaic, qaedi ja qo'naĝat da'me 'lonataĝanaĝac joñe'me Dios Lepaqal jo'ne ami yemata'a't. 
EPH.4.4	Qa'a jena'me Dios lec'oqo'tepi onolec da'me 'loyaĝac, nataq'aen onolec ñe'me Dios Lepaqal jo'ne qo'mi uetauelo, nataq'aen onolec da'me jepagaqatapega, nach'eda da'me nec'alaĝac jo'ne Dios qo'mi yiyaĝanalo qaedi jaĝaue. 
EPH.4.5	Onolec joñe'me Qadejaliaĝanec, nataq'aen onolec da'me qadepe'e ladic, chayovida'a da'me onolec da'me nachilaĝanataĝanaĝac. 
EPH.4.6	Onolec joñe'me Dios jo'ne nach'eñe Let'a yema ga'me aleua laje'pi, nach'eñe jo'ne nejaliaĝatelo'te yema, nataq'aen t'onataĝanouelo yema, nataq'aen uetauelo yema.
EPH.4.7	Male onolqa'tape qo'mi da'me joote qo'mi qoyanema gaa'me qadayatenaĝanaĝaco jo'ne naloqotenegueta gaa'me jo'ne Cristo jetaque qo'mi yanema. 
EPH.4.8	Naa'me nedii's jo'ne Dios 'laqatac enaac:
EPH.4.8	“Joñe'me yec'adije'ma ca'li di'me yataqata p'ajeguem,
EPH.4.8	da'me yaue'j jogaa'me necoñetae's jo'ne jalcote,
EPH.4.8	qama'le yauo'oe daa'me nayatenaĝanaĝaco jo'ne yanema onolqa'tape jena'me jiyaĝadipi.”
EPH.4.9	Chane'eja, ¿jach'e jogamaĝa yelo'teguet jo'me 'naqatac jo'ne enaac da'me yec'adije'ma di'me yataqata p'ajeguem? Qa'a nach'eda yelo'teguet joñe'me jo'ne 'uaeñe da'me nenochi'ña jena'me jenjo' aleua jo'ne p'añe. 
EPH.4.10	Qama'le ñe'me jo'ne 'uaeñe da'me nenochiñe, nach'eñe jo'ne yitaĝa 'niyelaĝajeguem, yec'adije'ma di'me p'ajeguem qaedi da'me 'loyaĝac en najaĝaye q'aen ga'me na'ña. 
EPH.4.11	Qama'le nach'eñe jo'ne yauo'oe daa'me nayatenaĝanaĝaco jo'ne yanema jena'me jiyaĝadipi. Chane'eja uo'oe gaa'me qoyanema da'me 'lonata'j jo'ne Dios lamaĝa's, nataq'aen gaa'me laqaya' jo'ne Dios 'laqataĝanaĝanaqa, nataq'aen gaa'me laqaya' jo'ne qoyanema da'me 'yaĝa'tape da'me Dios 'laqatac, nataq'aen gaa'me laqaya' jo'ne yelolo'te jena'me Dios lec'oqo'tepi nataq'aen yapaĝague'tape. 
EPH.4.12	Ya'uo ca'li da'me dojo' qaedi yema da'me qo'mi jo'ne jouaqaue jena'me Dios lec'oqo'tepi, jo'ne nach'e ena'am ta'le qo'mi Cristo lapat, yataqata chimaqachiñe da'me qat'onataĝanaĝac, qaedi jauoqo 'lañaĝac ga'me qadepi'iyaĝa'u laqaya'. 
EPH.4.13	Qom naq'aeta qama'le yema da'me qo'mi qadalo'ta't da'me qademalegue jena'me onaĝaic qadepe'e ladic, qaedi yataqata jatetonaq joñe'me Dios Lec'oĝot, nataq'aen male yemta jovitaĝa da'me qo'mi p'etaqadayaqa jo'ne chimadichidiñe, chayovida'a da'me qadalaje'ma da'me 'loyaĝac joñe'me Cristo jo'ne yataqata ja 'nalegue. 
EPH.4.14	Male ja jenaqa'ama gaa'me ñoqolqa jo'ne nejouoĝodiñe nale daa'me lelnataĝaco qama'le ena'am ta'le ga'me layat yayoĝo'n. Da'me qo'mi qamqa'me male ja jaconaĝagueta gaa'me lapaĝaguenataĝanaĝaco gaa'me qovinaĝanaĝayaqa jo'ne ch'e yoqovi'n jena'me layi qaedi yejomaĝana'ape. 
EPH.4.15	Chane'eja 'noota ta'le da'me qadoqopich'i nach'ena qo'mi yaloĝo'talo qaedi nach'e eta't ja'aĝataĝatac da'me eja, chayovida'a da'me nach'e eta't ñaqaloĝodaqataje'ma joñe'me Cristo, jo'ne nach'eñe qo'mi nejaliaĝatelo'te yemeda naa'me noloqo'ote. 
EPH.4.16	Nach'eñe ñe'me Cristo jo'ne qo'mi yapotena't, qama'le qo'mi yodapecache male ena'am ta'le joqotaĝaguet joñe'me, nataq'aen yema ñecochaĝapega't. Chane'eja, qom naq'aeta qama'le ena'am ta'le yataqata ñaqaloĝodaqatajeguem, qama'le 'uo da'me qat'añaĝac jo'ne chiyaqayi da'me qadoqopich'i.
EPH.4.17	Da'me jayem lamaĝajec ñe'me Qadejaliaĝanec, qama'le nayi jenjo' ami ja'aĝatema: ami jachitatatapegalo ta'le ja auadenaĝachi gaa'me jo'ne ja p'iida'a joñe'me Dios, jo'ne que'teguelo gaa'me ch'e lelnataĝaco jo'ne ja 'noe'n. 
EPH.4.18	Naa'me naajo' jiyaĝa'u yataqata qaya'te yayaten, nataq'aen chiyoĝo's, nataq'aen yataqata qaya'te naquiaĝata, qama'le yataqata ja yateto'n da'me 'noyaĝac jo'ne chiyaqayi joñe'me Dios. 
EPH.4.19	Male yataqata ja nepoco', yataqata manaĝanaĝayaqa, qama'le nemedoue jodaa'me 'letaĝaloĝoco jo'ne yodapecache.
EPH.4.20	Qalaĝaja ja naq'aeta da'me anapaĝaguenataguequi jo'ne chiyaqayi joñe'me Cristo. 
EPH.4.21	Qa'a ca'li yataqata auomachiiya da'me napaĝaguenataĝanaĝac jo'ne chiyoqo'ot ñe'me Cristo qama'le yataqata oquitapegue' da'me eja ladic jo'ne nach'ena nayi a'vichetac. 
EPH.4.22	Chane'eja ena'te yitaĝa auacoñiyeguet ga'me at'oyaĝaqui toijec jo'ne te'me ami 'naĝa't ca'li, jouaĝat gaa'me namaico jo'ne ja ejoda. 
EPH.4.23	Qama'le 'noota ta'le yataqata qoyadalaĝa't jogaa'me adelnataĝacodi', 
EPH.4.24	nataq'aen yataqata auacoñiyeguet da'me at'oyaĝaqui dalaĝaic jo'ne 'lonatac joñe'me Dios, qaedi male di'yoq da'me ami yataqatelo'te nataq'aen ami ja 'nalo'te.
EPH.4.25	Chane'eja 'noota qom ja yitaĝa ami pecayaqa, dite da'me ami yataqatelo'te nale, anenaĝachiyegue da'me eja nale auojeyapegue'to gaa'me adaqayadi', qa'a qadalo'ta't da'me jouaqataue na'me 'loyaĝac ñe'me Cristo.
EPH.4.26	Qom aualemataitac, ja 'noota ga'me adalemataiqui ami yaueguedoue da'me auauoyi ga'me adoequi; ena'te auen taue ga'me nolo' da'me aualemata, 
EPH.4.27	qaedi ja anajeñe'teguet da'me ami tauelo joñe'me payac.
EPH.4.28	Joga'me jo'ne cachaĝaic ca'li, 'noota qom yaĝañi da'me lecachaĝac. Nach'edata da'me t'onataĝan nayi qaedi 'uo ga'me chiyaqayi, qama'le yaqanatet da'me lecochiyalo gaa'me louenaĝanaĝaco.
EPH.4.29	Ena'te ja no'en nale ga'me anenaĝachidegue dite joda'me at'aqataqadi' jo'ne chimadichidiñe, qaedi alecochiiyalo jogaa'me domachita nale, qama'le nichiquetaye da'me lepe'e'. 
EPH.4.30	Ena'te aueñi totelegue joñe'me Dios Lepaqal jo'ne ja 'nalegue, qa'a naqaeñe joote ami 'yaneque da'me qoyen di'yoq queda'me ami lec'oqo'tepi joñe'me Dios. Nach'eñe jo'ne ami uetauelo chayovida'a qom yovita ga'me nolo' p'ategue qom Dios ami e'n uojotedañi.
EPH.4.31	Aĝañiñi da'me anaucheñiya ga'me adaqayai; ena'te aualemataitac; ena'te aueloiquiitapega't; ena'te auachinataĝañilegue ga'me adaqayai uotaĝa ta'le a'uotañi nale. 
EPH.4.32	Dite da'me ami yataqatelo'te nataq'aen aueñi damichiguilo naa'me adai'lidi'; auapalaĝachi nale ga'me laviyaĝajet ga'me adaqayai, qa'a nach'e ena'am ñe'me Dios joote yapalaĝa't gaa'me mach'e qadaviyaĝaje'te, ca'li qo'mi nemelo'te joñe'me Lec'oĝot Jesucristo qaedi male qadec'alegue.
EPH.5.1	Chane'eja queda'me yataqata ami lec'oqo'tepi joñe'me Dios nataq'aen yataqata ami noqopitalo, qama'le 'noota qom auadenaĝachi joñe'me. 
EPH.5.2	Yataqata adoqopichiyalo naa'me adaqayadi', ena'am ca'li joñe'me Cristo da'me yataqata qo'mi noqopitalo qama'le qo'mi nep'aĝanegueta ca'li, qaedi ena'am ta'le qoyen qadajaqajec, ena'am ga'me 'naĝanaĝate c'oĝot jo'ne qoyachalegue ga'me nec'atoĝonaĝala' nale, nach'eñe jo'ne ena'am joga'me neyoĝoque jo'ne jama nale ga'me laeta, yataqata yiyamaĝaden ñe'me Dios.
EPH.5.3	Da'me ami, joote ami Dios lec'oqo'tepi, chane'eja 'noota ta'le ja ami 'te chimaqapegouelo ta'le 'uo ga'me nequejeguetaĝa, uotaĝa ta'le ami paĝachiguilo q'ae'n, uotaĝa ta'le yaguegue ga'me auepichítapega. 
EPH.5.4	Ena'te anenaĝachidegue gaa'me 'naqataqa jo'ne yataqata ja 'noe'n, uotaĝa gaa'me 'naqataqa jo'ne qaya'te yelo'teguet nale, uotaĝa ch'e nipi'ico, qa'a naajo' ja ami 'te lecochiyalo, dite da'me auañem da'me adamaiqui joñe'me Dios. 
EPH.5.5	Da'me ami yataqata auayachiñe queda'me uo'oe gaa'me jo'ne ja yaqanate't ta'le tadoue da'me lejaliaĝa joñe'me Cristo choqoñe'me Dios; nach'egaua jo'ne quejeguetaĝayaqa nataq'aen gaa'me yadenaĝa't ga'me paĝachigui nataq'aen gaa'me pitaĝanaqataqayaqa (jo'ne ena'am ta'le e'n nedios da'me jo'ne yepiteda'a.)
EPH.5.6	Ena'te anejeñeta ta'le ami qoyoqovi'n da'me qom ami qoyanema gaa'me 'naqataqa jo'ne ja ejoda, qa'a chiyaqayilo naa'me naajo' noqovinaĝaco, joñe'me Dios dalemata'yalo jo' qomle gaa'me ja yoqochideta. 
EPH.5.7	Chane'eja ena'te ta'le cat'olec da'me anaequiitapegue'to naajo' jiyaĝa'u, uotaĝa ta'le auec'achiyalo.
EPH.5.8	Ga'me ja yateton joñe'me Dios, ena'am ta'le uetaue joga'me 'naltapiye, ja yayaten joga'me ya'uo. Ca'li da'me ami naq'aeta da'me at'oyaĝaqui, qa'a ja auatetoñi ca'li joñe'me Dios. Qalaĝaja nayi male yataqata auatetoñi joñe'me, qama'le ena'am ta'le male ovitaue da'me yoqochiñe. Chane'eja 'noota qom male auadenaĝachi' gaa'me uetedaue da'me yoqochiñe. 
EPH.5.9	Qa'a gaa'me jo'ne uetedaue da'me yoqochiñe, daa'me 'lonataĝanaĝaco 'noote' nataq'aen chimaqachidiñe nataq'aen yataqatelo'te. 
EPH.5.10	Qama'le 'noota qom anapaĝagueñiyalo gaa'me yataqata yiyamaĝade'n joñe'me Qadejaliaĝanec qama'le auauoyi nale. 
EPH.5.11	Ena'te auadenaĝachi' gaa'me 'yetedac ga'me jo'ne uetaue joga'me 'naltapiye, qa'a yataqata qaya'te chiyaqayi, dite da'me aueñi di'yoq ga'me ladi'j qaedi yataqata male yayate'n da'me eja. 
EPH.5.12	¡Yataqata jepocoĝolegue da'me ja'aĝatetac joga'me 'yetedac nale te'me yoĝotedapiñe, yataqata ja no'en ga'me yauotedac! 
EPH.5.13	Qom edañgui jañe'me coyadaĝanaqate, male yemta di'yoq joga'me uetaue da'me 'naltapiye, male yataqata qoyayaten joga'me 'loyaĝac. Qa'a yema da'me qoyayaten male qoyen yoqochiñe. 
EPH.5.14	Qama'le 'uo jo'me nolo' ca'li qoyediñe jena'me jenjo':
EPH.5.14	“¡Aneloye, am uochaĝaic!
EPH.5.14	¡A'niyelaĝajeguem, auachiyaqauelo na'me napa'lpi,
EPH.5.14	Qaedi joñe'me Cristo am yecoyadelegue!”
EPH.5.15	Chane'eja 'noota qom yataqata auenache'ta nale joga'me jetaque auauoyi, qama'le ena'te auadenaĝachi' gaa'me chiyoĝo's dite gaa'me yatenaĝanaĝayaqa. 
EPH.5.16	Nale 'uo ga'me ladic da'me 'uo ga'me a'vichiye, 'noota qom yataqata a'vichiye jena'me 'noota, qa'a jouaqatauelo naa'me noloqo'ote jo'ne yataqata qalache.
EPH.5.17	Chane'eja ena'te ami chiyoĝo's, dite da'me yataqata anachoĝodeñiyot joñe'me Dios, qaedi ami yaloĝonalo joga'me 'noota ta'le a'vichiye. 
EPH.5.18	Ena'te ami taĝayaqa, qa'a gaa'me jo'ne jalcote da'me niyo'm male ja yayate'n joga'me yauote, dite da'me nach'e eta't anajeñe'teguet joñe'me Dios Lepaqal qaedi ami najaqachiguilo chayovida'a da'me ami yaloĝonalo yema joga'me auauoyi nale. 
EPH.5.19	Chane'eja nale ademiya'a't, a'uoñi naa'me nalaco jo'ne yodapecache, uotaĝa namaico jo'ne onaĝayaqa 'me ja 'nalo'te. Nach'e ena'am a'uonaĝañi qama'le yataqata a'nonaĝachiyegui joñe'me Qadejaliaĝanec. 
EPH.5.20	Nataq'aen nach'e eta't auañem da'me adamaiqui joñe'me Dios jo'ne mach'e Qadet'a, jouaĝat da'me ademii'teguet joñe'me Qadejaliaĝanec Jesucristo. 
EPH.5.21	Nataq'aen anecochiyapega't nale onolqa'tape da'me ami, yajouaĝat da'me yataqata a'nonaĝachiyegui joñe'me Cristo.
EPH.5.22	Gaa'me yauo', 'noota ta'le yataqata yoqocha'alo jogaa'me loua', nach'e ena'am ta'le yoqochideta joñe'me Qadejaliaĝanec. 
EPH.5.23	Qa'a ga'me le'em naqaega jo'ne lajoĝola' jaga'me loua jo'ne ue'tajop, qa'a nach'e ena'am joñe'me Cristo, nach'eñe mach'e qadajoĝola' jo'ne qo'mi nec'alaĝatedegue, da'me qo'mi jo'ne qo'mi Dios lec'oqo'tepi. 
EPH.5.24	Chane'eja, gaa'me yauo', 'noota ta'le nach'e eta't yoqocha'alo jogaa'me loua', nach'e ena'am ta'le da'me qo'mi jo'ne qo'mi Dios lec'oqo'tepi yataqata joqochaĝa joñe'me Cristo.
EPH.5.25	Gaa'me le'mi, 'noota ta'le yataqata noqopitalo gaa'me loua', qa'a nach'e ena'am ñe'me Cristo da'me qo'mi noqopitalo, qama'le qo'mi nep'aĝanegueta ca'li qoyalat, 
EPH.5.26	qama'le qo'mi 'yaĝatema da'me 'laqataĝanaĝac qaedi male yataqata e'n qo'mi loqo'te nataq'aen da'me qo'mi e'n yoqovite' da'me qo'mi qonachilaĝa'n, 
EPH.5.27	qaedi jonaqa'tajop joñe'me da'me 'uo da'me qat'onaĝac, male qo'mi onaĝayaqa nataq'aen yoqovite' nataq'aen 'noote'; yataqata ja qo'mi 'te 'nalo'te, qaya'te qanaviyaqataguec. 
EPH.5.28	Chane'eja gaa'me le'mi, 'noota ta'le yataqata noqopitalo gaa'me loua', ena'am ta'le yataqata noqopitela'ajalo nale, qa'a joga'me jiyaĝaua jo'ne yataqata noqopita jaga'me loua, nach'ega yataqata noqopitela't. 
EPH.5.29	Qaya'te jiyaĝaua ta'le ja noqopita da'me mach'e 'loyaĝac, dite da'me deque'e nale nataq'aen netelela't, nach'e naq'aeta joñe'me Cristo, yataqata qo'mi netelalo, da'me qo'mi jo'ne qo'mi Dios lec'oqo'tepi, 
EPH.5.30	qa'a onolqa'tape qo'mi jo'ne lapa'che ñe'me Cristo. 
EPH.5.31	Qoyediñe joca'li da'me Dios 'laqatac jo'ne enaac:
EPH.5.31	“Chane'eja joñe'me jiyaĝaua 'uo ga'me nolo' male ca'ae gaa'me let'al,
EPH.5.31	da'me equegue jaga'me en loua,
EPH.5.31	qama'le da'me nejiyaĝauayaĝa'j naa'me naajo' dojolqa male qoyen onolec.”
EPH.5.32	Jena'me jenjo' 'naqatac yataqata let'adaic da'me uetaue 'me ja di'yoq ca'li, jo'ne jen tachigui joñe'me Cristo nataq'aen ga'me Dios lec'oqo'tepi. 
EPH.5.33	Qalaĝaja da'me dojo' 'naqatac nach'e ena'am yelo'teguet da'me noqopitaĝanaĝana't jogaa'me noua'. Chane'eja joga'me le'em, 'noota qom yataqata noqopita jaga'me loua, ena'am nale noqopitela't, qama'le jaga'me yauo, 'noota qom 'nonaĝachigui joga'me loua, yataqata lecochiya.
EPH.6.1	Ami ñoqolqa, 'noota qom yataqata auoqochiiyalo nale gaa'me adet'aldi', jouaĝat da'me ami nataq'aen ovi'tajop joñe'me Cristo, qa'a chimaqachiñe ta'le naq'aeta da'me auauoyi. 
EPH.6.2	Jena'me jenjo' Dios lamaĝajoĝonaĝac enaac: “'Noota qom yataqata a'nonaĝachiyeguilo gaa'me adet'aldi'”, nach'ena jo'ne 'uo ga'me chiyaqayi: 
EPH.6.3	“qaedi onaĝaic na'me adadiqui, nataq'aen qaedi jalote da'me anejiyaĝauayaĝaqui da'me anec'aliitalegue jena'me aleua.”
EPH.6.4	Nataq'aen ami net'al, ena'te aueñi dalemata'y jogaa'me ac'oqo'chedi', dite da'me yataqata auapaĝagueñi' gaa'me, chayovida'a qom yayate'n jena'me jenjo' qadepe'e ladic.
EPH.6.5	Ami nalemaĝaje'te, 'noota qom yataqata auoqochiyalo nale gaa'me jo'ne ami nejaliaĝatelo'te; 'noota qom jalcote da'me a'nonaĝachiyeguilo gaa'me nataq'aen alecochiiyalo, ena'am ta'le a'uonataĝañiuo'o joñe'me Cristo. 
EPH.6.6	Qama'le nach'ena jena'me jenjo' nach'e eta't auauoyi, ja nach'edata da'me auauoyi nale ami yec'ate'tape jogaa'me adejaliaĝanaqadi'. Da'me ami nach'e ena'am ami lalemaĝaje'te joñe'me Cristo, qama'le 'noota qom yataqata a'nañaĝachi da'me auauoyi ga'me loequenataĝanaĝac joñe'me Dios. 
EPH.6.7	Nach'e eta't aviyamaĝachetac ga'me at'onataqui, qa'a ja ch'e a'uonataĝañiuo'o ga'me aleua le'ec, dite da'me aueñi ena'am ta'le a'uonataĝañiuo'o joñe'me Dios. 
EPH.6.8	Qa'a joote auayachiñe queda'me yema gaa'me lalemaĝaje'te jo'ne yataqata yiyamaĝatetedac ga'me 'lonata'j, ñe'me Qadet'a ya'uo qomle da'me nejetenague'j.
EPH.6.9	Nataq'aen ami jaliaĝanaqapi, 'noota qom yataqata avichoĝodeñi' gaa'me adalemaĝaje'chidi', ena'te aueñi co'yaq ga'me anenaĝachiyidegue, qa'a joote auayachiñe queda'me 'uo ñe'me mach'e Adejaliaĝanequi jo'ne nach'e ena'am Lejaliaĝane'j gaa'me adalemaĝaje'chidi', nach'eñe jo'ne ne'tague di'me piyem, qama'le nach'e eta't naloqote'n yema jena'me jiyaĝadipi, yataqata qaya'te liquiyac joñe'me.
EPH.6.10	Ami yaqaya'olqa jo'ne yataqata ademii'teguet joñe'me Cristo, nach'e eta't a'nañaĝachiyeguet da'me 'lañaĝac joñe'me. 
EPH.6.11	A'ueuoĝoñiyot da'me dojo' 'leuoĝonaĝa't joñe'me Dios jo'ne ami yanema, qaedi yataqata adaloi'tagueta yema gaa'me payac letaĝaloĝoco. 
EPH.6.12	Qa'a ja jeloquiaĝaye gaa'me jiyaĝa'u jo'ne ch'e napat nataq'aen p'inaqa, qa'a gaa'me qadaute'u nach'egaua gaa'me payagodipi jo'ne lejaliaqa' di'me p'ajeguem, nach'egaua jo'ne nejaliaĝatelo'te gaa'me 'nonataqa jo'ne chiyoqodaue ga'me 'lalaĝa. 
EPH.6.13	Chane'eja, yataqata auañidiñe yemeda gaa'me mach'e qoye'n qat'euoĝonaqa'te, qaedi yataqata a'nañaĝachi qom male ami novitalo gaa'me noloqo'ote jo'ne yataqata ja 'noe'n, qama'le yataqata auaqanachichi ta'le ja anajeñe'tegueta gaa'me adaute'udi'.
EPH.6.14	'Noota qom nach'e eta't a'nañaĝacheta't, qama'le da'me eja choqoda'me liyamaqataĝanaĝac joñe'me Dios ami netayelo nataq'aen ami netelalo, qa'a naajo' male qoye'n at'euoĝonaqachidi'. 
EPH.6.15	Nach'e eta't aniyamaĝacheta't qaedi a'uaĝachetac da'me Dios 'laqataĝanaĝac 'me chiyaqayi da'me 'nemaĝac, qama'le aueñiya'am ga'me coico le'ec jo'ne yaidiñe gaa'me lapela'te da'me niyamaĝateta't. 
EPH.6.16	Da'me adepi'i joñe'me Dios ena'am ta'le adequepaĝanaĝachi, qaedi auaqanachichi ta'le a'uomaĝachi yema gaa'me payac lechiquenal jo'ne edañguilo. 
EPH.6.17	Nataq'aen jetaque da'me adec'alaqai ami de'uolo'te, ena'am ga'me jaĝa'to jo'ne laicaua 'me de'uolegue na'me laqaic ga'me coico le'ec. Nach'e ena'ama daa'me Dios 'laqataqa jo'ne ena'am ta'le daĝanaĝat 'me ami yanema ñe'me Dios Lepaqal, qama'le yataqata noma't na'me adauteua.
EPH.6.18	Nach'e eta't anetameñetapecot joñe'me Dios; nale aviyaĝañiyot joñe'me, auomachii'ta joñe'me Lepaqal qaedi nach'eñe ami netamenaĝanaĝa'n. Ena'te ami lichiguilo qama'le auajelaĝañilo'te yema ga'me Dios lec'oqo'tepi. 
EPH.6.19	Nach'e ena'am jayem auajelaĝañilegue, qaedi joñe'me Dios jayem yanem da'me 'yañaĝac da'me ja'aĝatetac da'me mach'e 'laqataĝanaĝac jo'ne ja di'yoq ca'li. 
EPH.6.20	Joñe'me Qadejaliaĝanec jayem yamaĝalegue ca'li jena'me jenjo' qaedi ja'aĝatetac jenjo' jo'ne 'lonataĝanaĝac, nach'ena jayem yajouaĝat nayi da'me male jayem qoyecoñedetac. Chane'eja anachoĝodeñiyot joñe'me Dios qaedi yataqata ya'uo ga'me 'yañaĝac, qaedi maliaĝa jequeta da'me ja'aĝa'tape naajo' 'naqataqa.
EPH.6.21	Nayi ami jamaĝalo na'me Tíquico, jenjo' qadaqaya jo'ne onaĝaicaloec, mach'e Qadejaliaĝanec lalemaĝajet jo'ne yataqatelegue. Jenjo' jo'ne ami yec'atalo male ami 'yaĝatema jo' qomle yema ga'me 'uo, joga'me eeta da'me ñejiyaĝauayaĝac nataq'aen joga'me je'etetac nayi. 
EPH.6.22	Chane'eja ami jamaĝalo nayi qaedi ya'uo jo' qomle ga'me at'añaĝaqui da'me male qo'mi auayachiñe'.
EPH.6.23	Ami yaqaya'olqa, male ñachoĝodenot joñe'me Qadet'a Dios choqoñe'me Qadejaliaĝanec Jesucristo qaedi yataqata yanema yema na'me qadayi joda'me 'nemaĝac nataq'aen da'me noqopich'i, da'me chiyaqayi da'me lepe'e'. 
EPH.6.24	'Noota qom joñe'me Dios yataqata yichoĝode'n onolqa'tape naa'me jo'ne yataqata ja yaĝadiñi da'me noqopideta joñe'me Qadejaliaĝanec Jesucristo, nach'e eta't ja pal.
PHP.1.1	Jayem Pablo nataq'aen ñe'me Timoteo, da'me qo'mi Jesucristo lamaĝa's, yataqata jalcote da'me qadamaic ami qauamaĝalo, da'me ami Filipos laje' jo'ne ademii'teguet joñe'me Jesucristo. Nach'eda da'me qadamaic jo'ne janemaĝama gaa'me jo'ne yelolo'te ga'me Dios lec'oqo'tepi choqogaa'me necochaĝa'u nataq'aen yema ga'me Dios lec'oqo'tepi.
PHP.1.2	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
PHP.1.3	Ami yaqaya'olqa, nale ami jenate'talo nach'e eta't janem da'me yamaic joñe'me Dios. 
PHP.1.4	Qama'le nale ñetametac, nach'e eta't 'uo da'me yamaic jo'ne chiyaqayi da'me ami jajelaĝalo'te, 
PHP.1.5	qa'a jouaĝat ca'li jayem alecochiiya qaedi ja'aĝatetac jena'me jenjo' nec'alaĝa ladic, ca'li yemta chayovida'a nayi. 
PHP.1.6	Yataqata 'noota da'me 'lonataĝanaĝac joñe'me Dios jo'ne ami uauelo ca'li yemta, qama'le naajo' noloqo'ote male en nichiquetedaye da'me auep'iiya'a joñe'me, chayovida'a ga'me nolo' qom yitaĝa 'niyelaq joñe'me Jesucristo.
PHP.1.7	Qama'le jeetapega 'noota da'me nach'e eta't ami jenatetapegalo, qa'a yataqata ami joqopitalo. Nataq'aen jayaten da'me yataqata ami uetauelo da'me lañoqotaĝanaĝac joñe'me Dios, qama'le jayem alecochiiya jena'me jenjo' 'yonatac jo'ne Dios jayem yanem, uotaĝa joue'ta jana'me janjo' coñetaĝanaĝaiqui, uotaĝa nale jajo'tagueta jogaa'me jiyaĝa'u yatenaĝanaĝayaqa, qaedi ja'aĝatetac jena'me jenjo' eja ladic, chayovida'a da'me yataqata yacoteguet. 
PHP.1.8	Dios joote yayaten da'me yataqata eja da'me ami ñetonata'n, nataq'aen da'me yataqata ami joqopitalo, nach'eda da'me yoqopich'i jo'ne jayem yanem ca'li joñe'me Jesucristo.
PHP.1.9	Ñachoĝodetapecot joñe'me Dios qaedi nach'e eta't en nichiquetedaye da'me anoqopich'iya't, qaedi yataqata qoyayaten nataq'aen qaya'te ami qoyec'ateneque, 
PHP.1.10	qaedi auayachiñe joga'me a'vichi nale, qaedi qom yitaĝa 'niyelaq joñe'me Cristo, male yataqata qaya'te adoequi, nataq'aen da'me yataqata ami ja 'nalo'te. 
PHP.1.11	Chane'eja joda'me lecochaĝac joñe'me Jesucristo male ami yaloĝonalo joda'me 'noota ta'le a'vichi, qaedi yataqata qo'nonaĝachigui joñe'me Dios chayovida'a da'me yataqata qonenaĝachijeguem joda'me lenaĝat joñe'me.
PHP.1.12	Ami yaqaya'olqa, 'noota qom auayachiñe joda'me jayem qo'eetec quelqaya, qa'a jenjo' ma'ejama'le jayem lecochiya da'me ja'aĝatetac jena'me jenjo' 'noota ladic. 
PHP.1.13	Chane'eja nayi yemeda gaa'me coico laje' jo'ne uetedaue ga'me nejaliaĝaiqui nataq'aen yema ga'me jiyaĝadipi joote yataqata yayate'n queda'me jayem qoyecoñedeta't yajouaĝat da'me je'etetac da'me 'lonatac joñe'me Cristo. 
PHP.1.14	Nataq'aen mane'e da'me jayem qoyecoñedeta't, ma'ejama'le jena'me qadayi da'me 'uo da'me 'lañaĝa'j da'me 'yaĝatetedac da'me 'laqataĝanaĝac joñe'me Dios, male 'uo da'me netonaĝa'j jo'ne chiyoqo'ot joñe'me Qadejaliaĝanec qama'le qaya'te t'oitedac.
PHP.1.15	Yataqata eja da'me uo'oe gaa'me eetedapega 'yaĝatetedac joñe'me Jesucristo, qalaĝaja ch'e jetaque jayem necotedapegue' da'me 'yonataĝanaĝac, qa'a ja jayem 'te 'yamaqate'n. Qalaĝaja uo'oe gaa'me laqaya' jo'ne yataqata 'noota da'me lelnataĝa'j, 
PHP.1.16	qama'le 'yaĝatetedac jena'me jenjo' 'noota qa'a 'uo da'me lepagaĝac da'me jayem noqopideta, nataq'aen yayate'n joñe'me Dios nach'eñe jayem yanem jena'me jenjo' 'yonatac qaedi je'uolegue jena'me jenjo' qadepe'e ladic. 
PHP.1.17	Qalaĝaja gaa'me jo'ne ja jayem 'te 'yamaqate'n, da'me lapaĝaguenataĝanaĝa'j ja yataqatelo'te, yauote jena'me jenjo' qa'a ch'e 'yoĝodenaĝayaqa nataq'aen jetaque yañodelegue joga'me qoyen yaviyaĝajet da'me jonetaue jana'me janjo' coñetaĝanaĝaiqui. 
PHP.1.18	Qalaĝaja naajo' ja jayem 'te yeloiquiaĝa'n, qa'a nach'e ena'am 'yaĝatetedac joñe'me Jesucristo, te'me ja yataqatelo'te qalaĝaja yataqata en jayem matac naa'me naajo', chayovida'a gaa'me noloqo'ote jo'ne na'te', 
PHP.1.19	qa'a jayaten da'me 'uo joga'me adajelaĝanaĝaqui, nataq'aen joda'me lecochaĝac joñe'me Lepaqal ñe'me Jesucristo, qama'le jeca'e qomle jana'me janjo' coñetaĝanaĝaiqui. 
PHP.1.20	Ja jetaque jen lichigui nale jena'me yeuel, dite da'me qom maliaĝa jayem 'uo, uotaĝa qom male jeleu, jetaque jaco'teguet joda'me 'yañaĝac, qaedi nale jayem qoyec'atetac, male yataqata qo'nonaĝachigui joñe'me Cristo.
PHP.1.21	Chane'eja qom maliaĝa jec'aletaye, male yataqata jo'onataĝatape'uo joñe'me Cristo, qalaĝaja qom jeleu male jomataĝan jo' qomle. 
PHP.1.22	Qalaĝaja, qom maliaĝa jec'aletaye, joñe'me Dios 'uo da'me en chiyaqayi da'me 'yonataĝanaĝac, qama'le da'me jayem ja jayaten joga'me jepaquetapega. 
PHP.1.23	Nale jenate'ta jena'me jenjo', yataqata 'uo joda'me jen laqalaic joga'me jetaque ja'uo, qa'a qom ua'ña da'me jeleu, male jajoya'aguet joñe'me Qadejaliaĝanec Jesucristo, jo'ne nach'ena yataqata jepaquetapega. 
PHP.1.24	Qalaĝaja jayaten da'me auepaquitapega da'me nach'e eta't jayem 'uo, qa'a jayem auoviñetaque nale. 
PHP.1.25	Qama'le yataqata eja ami jouetauelo jaĝa'te, qaedi ami yecochitapegalo, qaedi yataqata auep'iiya'a joñe'me Dios, nataq'aen male yataqata ami made'tape. 
PHP.1.26	Qama'le qom yitaĝa ami jouetauelo, male yitaĝa jen nichiguegue da'me a'nonaĝachiyegui joñe'me Jesucristo.
PHP.1.27	Nach'edata da'me yataqata aviyamaĝachetac da'me anejiyaĝauayaĝaqui, oquitapegue' da'me 'laqatac joñe'me Cristo, uotaĝa da'me yitaĝa ami jec'atalo uotaĝa ja naq'aeta, qa'a jetaque jomachiya queda'me nach'e eta't a'nañaĝachela't, yataqata onolec joda'me auauoyi nataq'aen onolec joda'me adeloiquiaĝaqui, nach'eda da'me ademiyalegue da'me adepi'i jo'ne chiyaqayi da'me 'naqataĝanaĝac jo'ne onaĝaic.
PHP.1.28	Ena'te at'oyiyalo jogaa'me adauteuaidi', dite da'me nach'e eta't ami 'uañaĝayaqa, qa'a male di'yoq da'me qoyapalaĝa't qomle jogaa'me. Da'me ami qamqa'me male di'yoq da'me adec'alaqai, naqaeda jo'ne chiyoqo'ot joñe'me Dios. 
PHP.1.29	Joote ami qoyaje'tema ta'le ami lalemaĝaje'te joñe'me Cristo, qama'le nayi male auep'iiya'a joñe'me, uotaĝa qom 'uo joga'me qoyen adachoĝodequi jouaĝat joñe'me. 
PHP.1.30	Chane'eja male aueloiquii, ena'am da'me jayem, nach'eda da'me qadeloiquiaĝac jo'ne joote auañiya ca'li ami jouetauelo, qama'le male auomachiiya da'me maliaĝa jeloiquiaĝatac chayovida'a nayi.
PHP.2.1	Joñe'me Cristo yataqata ami 'yañaqate't, jouaĝat da'me ademii'teguet joñe'me, nataq'aen da'me loqopich'i joñe'me male ami loyaĝanate'tape. Nataq'aen nach'eñe joñe'me Lepaqal jo'ne ami uetauelo, chayovida'a da'me yataqata ami joĝodayaqa nataq'aen ami choĝodenataĝanaĝayaqa. 
PHP.2.2	Chane'eja nayi yitaĝa ami ñachoĝodenouelo qaedi aueñi onolec da'me adelnataĝaqui, nach'e eta't anoqopichiyapega't nataq'aen onolec da'me auepaquitapega, qaedi yataqata adaloi'ta't. Qom auauoyi yema daa'me daajo' qama'le yataqata let'adaic da'me yamaic jo' qomle. 
PHP.2.3	Ena'te ani'yoĝodeñila't uotaĝa ch'e aueloiquiitapega't, dite da'me onolqa'tape da'me ami 'noota qom joĝodaic na'me lauel, qaedi nach'e eta't eetapegalo gaa'me laqaya' ta'le yataqata p'ajodaye. 
PHP.2.4	Qama'le onolqa'tape da'me ami 'noota qom ja jaldata da'me ch'e netela't nale, dite da'me nach'e eta't yelotaque da'me netelalo gaa'me laqaya'.
PHP.2.5	Chane'eja 'noota qom nach'e eta't auadenaĝachi joga'me lelnataĝac joñe'me Jesucristo:
PHP.2.6	Nach'eñe jo'ne jalchi'ena 'uo da'me nediosyaĝac,
PHP.2.6	qalaĝaja ca'li jetaque novitequena ja 'nañaĝatec da'me dojo' 'loyaĝac.
PHP.2.7	Dite da'me yepotan ca'li da'me mach'e 'lonaĝac,
PHP.2.7	qama'le yaconeguet da'me 'loyaĝac joga'me ch'e namaĝajec;
PHP.2.7	male di'yoq da'me nejiyaĝauayaĝac.
PHP.2.8	Chane'eja male yatañe da'me lajoĝoc ga'me jiyaĝaua,
PHP.2.8	qama'le yataqata ja ni'yoĝodela't,
PHP.2.8	dite da'me yataqata yoqo'cha joñe'me Dios chayovida'a ca'li yeleu:
PHP.2.8	¡qama'te qoyalat ca'li da'me qoyep'elegue jañe'me sodoso!
PHP.2.9	Qo'che' joñe'me Dios yanem da'me lejaliaĝa jo'ne yataqata p'ajaye.
PHP.2.9	Qama'le naqaeñe joñe'me jo'ne qoyen napacalo'te
PHP.2.9	yema jogaa'me jaliaĝanaqa laqaya',
PHP.2.10	qaedi male naqaeñe jo'ne qonetamenot
PHP.2.10	da'me yejoidiñe naa'me leliquetel yema jogaa'me uo'oe:
PHP.2.10	jogaa'me ueteda'ague di'me piyem
PHP.2.10	choqogaa'me uetedalegue jena'me aleua
PHP.2.10	nataq'aen jogaa'me uetedo'ot jena'me aleua,
PHP.2.11	qaedi male yema qo'yaĝatetedac queda'me nach'eñe joñe'me Jesucristo
PHP.2.11	naqaeñe jo'ne Qadejaliaĝanec.
PHP.2.11	Qama'le naq'aeta da'me yataqata qo'nonaĝachigui joñe'me Dios mach'e Qadet'a.
PHP.2.12	Ami yaqaya'olqa, ca'li maliaĝa ami jouetauelo, yataqata jayem auoqochiiya nale 'uo ga'me ami jamaĝalo'te. Qama'le nayi da'me jayem qaya'a, jetaque nach'e ena'am auauoyi nale ga'me ami jamaĝalo'te. Chane'eja nach'e eta't a'nañaĝachi da'me a'nonaĝachiyegui joñe'me Dios qaedi yataqata ami 'noote', qaya'te auoviñetaque. 
PHP.2.13	Qa'a nach'eñe joñe'me Dios jo'ne ami yanouelo da'me nelnataĝaco jo'ne onaĝayaqa nataq'aen ami yanema da'me at'añaĝaqui qaedi aueñi di'yoq da'me yepaquetapega joñe'me.
PHP.2.14	Chane'eja gamachaqaega ga'me a'vichi, ena'te ami jaĝayaqa uotaĝa ta'le auecochetapiye nale, 
PHP.2.15	qaedi yataqata ami ja 'nalo'te qama'le qaya'te 'uo ga'me ami yepoleguelo'te. Da'me ami mach'e Dios lec'oqo'tepi jo'ne qaya'te qoyen adaviyaĝajet, qalaĝaja queda'me oviyauelo ga'me aleua laje'pi jo'ne p'aguenataĝanaĝayaqa nataq'aen jiyaĝa'u jo'ne loeco lo'olpi, 'noota qom nach'e eta't aueñi di'yoq joga'me onaĝaic, aueñiya'ama gaa'me uaqachiñil da'me yecoyadelegue na'me 'lalaĝa. 
PHP.2.16	Ena'te aĝañiñi da'me a'uaĝachetac da'me dojo' 'naqataĝanaĝac, nach'eda jo'ne chiyaqayi da'me 'noyaĝac 'me ja 'naidena'a. Qom oquitague jena'me jenjo' qama'le nach'e eta't jayem aueñi matac, qama'le ga'me nolo' qom yitaĝa 'niyelaq joñe'me Cristo, male jayaten da'me 'yonataĝanaĝac nataq'aen jo'me 'yañaĝac ja ch'e yijamaĝajaye dite da'me yataqata 'uo da'me chiyaqayi.
PHP.2.17	Da'me jayem uotaĝa male jayem qoyalat qomle, qama'le da'me yeleuaĝa ena'am ta'le qoyen najaqajec jo'ne qoyecodelegue da'me mach'e adajaqajec 'me chiyaqayi da'me adepi'i. Qama'le qom naq'aeta jena'me jenjo', male yataqata jayem matac jo' qomle, qama'le ami ñetauanaĝa'u da'me yamaic, onolqa'tape da'me ami. 
PHP.2.18	Qama'le nach'e ena'am da'me ami: ¡'noota qom ami made'tape, qaedi ñetauanaqaye da'me qadamaic!
PHP.2.19	Yataqata jajo'ta joñe'me Qadet'a qaedi ja cop'a jo' qomle da'me ami jamaĝalo joñe'me Timoteo, qaedi ami jayate'n jo' qomle, qama'le yataqata jayem matac jo'. 
PHP.2.20	Nach'eñeta ñe'me Timoteo jo'ne 'uo da'me lelnataĝac ena'am da'me mach'e yelnataĝac, qaya'te 'uo ga'me laqaya. Qama'le yataqata 'uo da'me lepagaĝac joda'me ami, qa'a jouaĝat da'me yataqata ami noqopitalo. 
PHP.2.21	Qama'le jogaa'me jiyaĝa'u laqaya' ch'e nenateta'ajalo nale e'n p'ajodaye ga'me jetaque yauata, qama'le ja yauote joga'me yiyamaĝaden joñe'me Jesucristo. 
PHP.2.22	Qalaĝaja da'me ami joote auayachiñe joda'me 'loyaĝac joñe'me Timoteo, yataqata 'noota joñe'me, ena'am ta'le yalec, qama'le yataqata jayem lecochiya ca'li qadalo'ta't da'me ja'aĝataqatac da'me Dios 'laqataĝanaĝac. 
PHP.2.23	Chane'eja jetaque ami jamaĝalo joñe'me, qom male jayaten joda'me jayem qo'yetec qomle. 
PHP.2.24	Qalaĝaja jalcote jep'iya'a joñe'me Dios da'me jayem yajeta qaedi nach'e ena'am jayem da'me ami jec'atalo qomle.
PHP.2.25	Qalaĝaja nayi 'uo da'me yelnataĝac laqaya, da'me yitaĝa ami jamaĝalo joñe'me qadaqaya Epafrodito, nach'eñe ñe'me adamaĝajequi jo'ne anamaĝayiquena ca'li qaedi jayem lecochiya nale 'uo joga'me jouetac, naqaeñe jo'ne yecochaĝaua nayi, yataqata 'uañaĝaicolec joñe'me. Qama'le jeetapega 'noota qom ami 'viyelaĝalo nayi, 
PHP.2.26	qa'a joñe'me yataqata ami netonata'n qama'le jalcote da'me lamaic ta'le yitaĝa ami yauanalo. Nataq'aen jalcote joda'me lachitataic joñe'me qa'a joote auayachiñe quelqaya da'me 'uo joda'me lapite'na ca'li. 
PHP.2.27	Yataqata eja quelqaya da'me yataqata yeleuac joñe'me, chayovida'a da'me yamta'le yeleu. Qalaĝaja Dios yataqata yichoĝoden ñe'me, nataq'aen da'me jayem yichoĝoden, qaedi ja yañodelegue joda'me yachoĝodec jo'ne jouetaue nayi. 
PHP.2.28	Chane'eja jalcote da'me jepaquetapega ta'le ami jamaĝalo ñe'me, qaedi yitaĝa ami made'tape qom auañiya, qama'le da'me jayem male ja jayem 'te totelegue. 
PHP.2.29	Yataqata ami made'tape qom auañiya, qa'a auayachiñe da'me nataq'aen Qadejaliaĝanec lamaĝajec joñe'me; nach'e eta't adoqopichiyalo jogaa'me jo'ne naq'aeta da'me 'loyaĝa'j, eda'am ñe'me Epafrodito, 
PHP.2.30	qa'a ñejo' yamta'le yeleu da'me t'onataĝatape'uo joñe'me Cristo, yataqata yanegue joda'me nejiyaĝauayaĝac qaedi jayem lecochaĝaneguet, da'me jo'ne ja auaqanachichi ta'le auauoyi da'me ami, yajouaĝat da'me ami qaya'alo.
PHP.3.1	Chane'eja, ami yaqaya'olqa, 'noota qom yataqata ami made'tape, yajouaĝat da'me ademii'teguet joñe'me Jaliaĝanec.
PHP.3.1	Yataqata ja jouala da'me ji'iyelaĝatelegue da'me joote jediñe ca'li, qa'a qom naq'aeta da'me ja'uo qama'le yataqata ami qo'yañaqateneque.
PHP.3.2	¡Achiya'agueta gaa'me jiyaĝa'u jo'ne ja yataĝalo'te nale! Yataqata ja no'en da'me 'loyaĝa'j, ena'am ta'le ch'e pioĝodipi, qama'le jetaque ch'e yichaqatapiye joga'me mach'e lapa't. 
PHP.3.3	Qa'a mach'e qo'mi jo'ne yataqata qo'mi qoye'n Dios lec'oqo'tepi. Qalaĝaja da'me dojo' ja chiyaqayi da'me ch'e qoyichaĝaye na'me qadapat, dite da'me chiyaqayi joñe'me Dios Lepaqal jo'ne qo'mi uetauelo. Naqaeñe jo'ne qo'mi yaqataĝata'ajalo qaedi 'ñonaĝataĝaye joñe'me Dios nataq'aen e'n qo'mi made'tape jouaĝat da'me jouaqa'tajop joñe'me Jesucristo. 
PHP.3.4	Da'me jayem, te'me ñi'yoĝodela't jouaĝat da'me jalchi'ena jepaquetelegue ga'me jo'ne naeda'ac ga'me judiopi. Qama'le qom 'uo ga'me jiyaĝaua jo'ne jetaque naya'ac da'me dojo', ja yaqanatet ta'le jayem napacalegue. 
PHP.3.5	Qa'a jayem qoyichaq ca'li yemta jauelo jaa'me ocho noloqo'ote da'me ñiyiñe, yataqata jachiyoĝogueta joga'me Israel lec'oqo'tepi, mach'e yet'alpi jodi'me c'oqo'tepi di'me Benjamín, yataqata jayem hebreo le'ec. Qama'le jalchi'ena joqocha'alo naa'me Dios lamaĝajoĝonaĝaco da'me jayem fariseo ca'li. 
PHP.3.6	Ca'li yataqata jequetapegue' da'me dojo' jo'ne naeda'ac ga'me judiopi, chayovida'a da'me jecaa'tape jogaa'me p'etaqadayaqa; qama'le ta'le ga'me jiyaĝaua yiyamaĝaden ñe'me Dios jouaĝat da'me yoqocha'alo naa'me namaĝajoĝonaĝaco, da'me jayem qaya'te yepatenaĝanaĝac.
PHP.3.7	Qalaĝaja nayi, ja yitaĝa jen p'ajaye da'me dojo' jo'ne jequetapegue' ca'li, qa'a male jayaten da'me qaya'te ta'le chiyaqayi. Nach'edata da'me jequetapegue' joñe'me Cristo jo'ne napacalegue ena'uac. 
PHP.3.8	Qama'le yema jo'me 'yonataĝanaĝac ca'li, yataqata jaĝañi nayi, qa'a jouaĝat da'me male yataqata jateton joñe'me Jesucristo mach'e Yejaliaĝanec, qama'le nach'ena na'me yatetonaĝanaĝac jo'ne yataqata onaĝaic. Chane'eja joote jaĝañi yema da'me 'yonataĝanaĝac ca'li, qa'a yataqata jen ja no'en, qaedi jepitaqatenac da'me male joue'tajop joñe'me Cristo 
PHP.3.9	nataq'aen yataqata jeme'teguet joñe'me. Qama'le nayi da'me jayem yichoĝoden ñe'me Dios qaedi jayem yaconeguet, ja ta'le jouaĝat joda'me mach'e 'yonataĝanaĝac nale jauo'oe naa'me namaĝajoĝonaĝaco, dite da'me jouaĝat joda'me yataqata jep'iya'a joñe'me Cristo, qa'a naq'aeta jena'me jenjo' jo'ne mach'e yataqata yepaquetapega joñe'me Dios. 
PHP.3.10	Qama'le nayi nach'edata da'me yataqata jetaque jateton ñe'me Cristo, qaedi yataqata ñauela't da'me lañoqotaĝanaĝac, nach'eda jo'ne chiyaqayi da'me nec'alijeguem ca'li joñe'me, qama'le qom 'uo ga'me yachoĝodec qomle, jetaque jena'am joñe'me ca'li yataqata qoya'uo da'me lachoĝodec, nataq'aen joda'me leleuaĝa ca'li, nach'e ena'am jetaque jena'am qomle da'me jayem, 
PHP.3.11	qa'a qom naq'aeta qama'le yataqata 'uo da'me yeuataqataĝanaĝac queda'me jayem qo'niyelaĝachijeguem jo' qomle, jachiyaqauelo jodia'me napa'lpi.
PHP.3.12	Ena'te aueñetapega ta'le joote joma't yema naa'me naajo', uotaĝa ta'le joote ja jayem 'te 'nalegue; ja naq'aeta, qama'le nach'edata da'me maliaĝa yataqata jeque'tague joda'me 'noota ladic qaedi yataqata jomataĝan jo' qomle, qa'a nach'eda da'me lelnataĝac joñe'me Jesucristo ca'li 'uaechiñe da'me jayem nec'alaĝategue. 
PHP.3.13	Ami yaqaya'olqa, ja jeetapega ta'le joote jacona joga'me ñomataĝanaqate, qalaĝaja ja jenate'ta jogaa'me joote jauo'oe, dite da'me yataqata jenate'ta joga'me maliaĝa ja jomat da'me je'et. 
PHP.3.14	Qama'le yataqachiñe 'ñañaĝat da'me yataqata ja jaĝañi jenjo' jelo'tegue jo'ne 'yonatac ladic, qaedi joñe'me Dios male jayem yanem joga'me ñomataĝanaqate, nach'ega jo'ne jayem yiyaĝana qaedi jona'ague di'me piyem, jouaĝat da'me yataqata jeme'teguet joñe'me Jesucristo.
PHP.3.15	Chane'eja yema da'me qo'mi jo'ne joote maqachaĝa t'añi joda'me qat'oyaĝac nayi da'me qo'mi p'etaqadayaqa, jetaque 'noota qom naq'aeta joga'me qadelnataĝac. Qalaĝaja qom 'uo joga'me adelnataĝaqui laqaya qama'le Dios ami yaloĝonalo qomle da'me yataqatelegue. 
PHP.3.16	Nach'edata da'me dojo' jo'ne qoyouetaque: 'noota qom qolaqa'tegue da'me qadepe'e ladic jo'ne joote jedaqalegue.
PHP.3.17	Ami yaqaya'olqa, 'noota qom jayem auadenaĝachi, nataq'aen aueloyegueta jogaa'me jo'ne queteda'ague da'me 'noota ladic 'me joote ami japaĝaguenaĝaque. 
PHP.3.18	Joote qauayac da'me ami ja'aĝatema jogaa'me jo'ne ja no'en da'me yauote nale, qalaĝaja nayi 'uo da'me ñoyenaĝac da'me ji'iyelaĝatelegue naa'me 'yaqataqa, qa'a nach'egaua gaa'me jo'ne ja yacoteguet da'me jo'ne chiyaqayi da'me leleuaĝa joñe'me Cristo ca'li qoyep'elegue jaga'me sodoso. 
PHP.3.19	Da'me dojo' jiyaĝadipi male ta'teda di'me 'lachaqa' joñe'me payac, nach'edata da'me liqui'yaĝac jo'ne uenateteda'a, qama'le yataqata ni'yoĝodetedapiye da'me ja no'en jo'ne mach'e 'lonataĝanaĝa'j, qa'a yataqata qaya'te lepocoĝo, qama'le yemeda'a da'me ja no'en jo'ne uapi'ña jena'me aleua. 
PHP.3.20	Qalaĝaja da'me qo'mi, yataqata joote 'uo jodi'me qat'achaqa' jo'ne na'ague jodi'me piyem, qama'le yataqata jalcote da'me jeuataqataque joñe'me Qadec'alaĝaiqui da'me chiyaqaje'ma di'me piyem, nach'eñe joñe'me Qadejaliaĝanec Jesucristo. 
PHP.3.21	Jena'me jenjo' qadapachiyaĝac jo'ne choĝolaĝaic male qoyapalaĝat qomle, qalaĝaja joñe'me male en nec'alijeguem jena'me jenjo' qadapat, qama'le qoyen yataqata onaĝaic, chayovida'a neleguemaĝata da'me 'loyaĝac joñe'me. Yataqata 'uo da'me lañoqotaĝanaĝac qaedi ya'uo da'me dojo', qa'a nejaliaĝatelo'te yema jogaa'me uo'oe.
PHP.4.1	Ami yaqaya'olqa, jalcote da'me ami joqopitalo qama'le yataqata ami ñetonata'n. Yataqata jayem matac, qa'a ena'am ta'le ami yi'yoĝodaqa'te nayi. Chane'eja, ¡ena'te aĝañiñi da'me oqui'tegue joñe'me Qadejaliaĝanec!
PHP.4.2	Yataqata ñachoĝodenoto jaga'me Evodia nataq'aen jaga'me Síntique qaedi male ja nautena't, qa'a ami dos joote oviyaue da'me naqayayaĝac 'me chiyoqo'ot joñe'me Qadejaliaĝanec. 
PHP.4.3	Qama'le da'me am jo'ne eja yataqata am yecochaĝaua jena'me jenjo' qat'onatac, nataq'aen am ñachoĝodenot qaedi alecochiyalo naajo' yauo' jo'ne 'yonataĝanaĝa'u ca'li japaĝaguenataĝatapec da'me Dios 'laqataĝanaĝac, qama'le ueteda'ajop ñe'me Clemente nataq'aen yemeda jogaa'me yecochaĝa'u laqaya' joca'li. Yema naa'me naajo', joote qoyedidiñe gaa'me lenaqa'te jaga'me nede jo'ne uedalegue yema jogaa'me lenaqa'te jogaa'me Dios lec'oqo'tepi, nach'egaua jo'ne 'uo da'me 'loyaĝa'j dalaĝaic.
PHP.4.4	¡'Noota qom nach'e eta't ami made'tape, da'me ami jo'ne ademii'teguet joñe'me Qadejaliaĝanec! Joote ami ja'aĝatema ca'li, qama'le nayi yitaĝa ñenaĝategue jenjo': ¡yataqata ami made'tape! 
PHP.4.5	'Noota qom ami qoyayate'n nale da'me yataqata ami choĝodenataĝanaĝayaqa, qa'a joñe'me Qadejaliaĝanec 'niyelaq jo' qomle.
PHP.4.6	Ena'te aueñi lichiguilo naa'me adai'lidi' nale, dite da'me nach'e eta't anetameñetac, qama'le anachoĝodeñitapecot joñe'me Qadet'a Dios nale 'uo joga'me auoviñetaque, nataq'aen auañem da'me adamaiqui nale. 
PHP.4.7	Qama'le joñe'me Dios ami yanema joga'me 'nemaĝac jo'ne yataqata napacalegue ga'me yañoĝot da'me yayaten ga'me jiyaĝaua. Qama'le dojo' 'nemaĝac male 'namachidiñe q'ae'n naa'me adai'lidi' nataq'aen gaa'me adelnataĝacodi', jouaĝat da'me yataqachiñe ademii'teguet joñe'me Cristo.
PHP.4.8	Ami yaqaya'olqa, jeetapega naq'aeta jenjo' 'yaqatac nayi. 'Noota qom analoqochiñe nale jena'me jenjo' 'noota ladic, chayovida'a da'me jo'ne yataqata qo'nonaĝachigui. Qama'le nach'e eta't auenache'ta da'me eja nataq'aen da'me chimaqachiñe, da'me yataqatelegue nataq'aen da'me ja 'nalegue, da'me onaĝaic nataq'aen da'me qoyiyamaĝaden.
PHP.4.9	Yataqata a'vichi yema jo'ne joote ami japaĝagueneque quelqaya. 'Noota qom auacoñiyeguet yema da'me jo'ne ñenaĝategue nale ami jojetapegue'to, nataq'aen jayem auadenaĝachi da'me jauotac nale. Qom naq'aeta da'me auauoyi, qama'le joñe'me Dios jo'ne ami yanema da'me at'emaĝaqui, nach'eñe ami uetauelo yemeda naa'me noloqo'ote.
PHP.4.10	Yataqata jayem matac jouaĝat da'me qo'mi naqaya' da'me jep'iyaqa joñe'me Cristo, qama'le nayi male auaqanachichi da'me yitaĝa jayem auenache'ta. 'Uo joga'me yelnataĝac da'me ja jayem 'te auapalaĝache'ta, dite da'me ch'e qaya'te lajoĝoc ta'le jayem alecochiya chayovida'a nayi. 
PHP.4.11	Ena'te aueñetapega ta'le ñenaĝategue jena'me jenjo' qa'a 'uo joga'me jouetaque; ja naq'aeta, qa'a joote jayaten da'me ñetonec joga'me jauana. 
PHP.4.12	Yataqata ñaya'ac da'me jouaue da'me qaya'te jauana, nataq'aen ñaya'ac laqaya da'me jouaue da'me qaya'te jouetaque; yemeda naajo' 'noyaĝaco joote jouauelo. Qama'le jayaten joda'me eeta nale 'uo ga'me niqui'yaĝac uotaĝa nale joqouat, chayovida'a da'me jayaten da'me eeta nale yaguegue da'me jauana, uotaĝa nale jayem 'naja. 
PHP.4.13	Nach'eñe ñe'me Cristo jo'ne ya'uo joga'me 'yañaĝac qaedi male jeloquetape'to naa'me naajo' qat'oyaĝaco da'me jouaqa'ta jena'me aleua. 
PHP.4.14	Qalaĝaja yataqata 'noota da'me auauoyi quelqaya da'me jayem alecochiiya, yajouaĝat da'me 'uo da'me yaqalaic ca'li.
PHP.4.15	Ami yaqaya'olqa jo'ne oñiya'ña di'me Filipos, joote auayachiñe da'me eeta ca'li yemta ja'aĝatetac da'me Dios 'laqataĝanaĝac jo'ne onaĝaic da'me jeca'e di'me Macedonia, queda'me nach'e amite' jo'ne jayem auamaqaiya ga'me adajaqajequi. Qaya'te tamenaĝaiqui laqaya ta'le ya'uo da'me dojo' ca'li. 
PHP.4.16	Nataq'aen ca'li joue'ta di'me Tesalónica ja onolec ga'me najaqaje jo'ne jayem auamaqaiya ca'li. 
PHP.4.17	Da'me dojo' jo'ne ami ja'aĝatema nayi, ja jelotaque ta'le yitaĝa 'uo joga'me jayem auañem. Nach'edata da'me jelotaque da'me nichiquetaye ga'me anejetenaguequi jo'ne Dios ami yanema qomle.
PHP.4.18	Joote jaconeguet yema joga'me jayem anamaqaiya, nach'ega jo'ne yataqata alidaq. Qama'le jalcote da'me jauana nayi, qa'a jada'me adajaqaje jo'ne jayem neda'a ñe'me Epafrodito, jaga'me yataqata napacalegue ga'me jouetaque. Da'me adichoĝodenataĝanaĝaqui yataqata jalcote onaĝaic, ena'am joga'me neme jo'ne jama da'me laeta da'me qoyanem joñe'me Dios, qama'le yiyamaĝaden da'me yaconeguet. 
PHP.4.19	Chane'eja ñe'me Dios ami yanema yema joga'me auoviñetaque: chiyaqayi joñe'me Qadec'alaĝaiqui Jesucristo da'me ami yanema yema joga'me onaĝaic adeuoyaĝaqui. 
PHP.4.20	¡Male yataqata qo'nonaĝachigui joñe'me Qadet'a Dios yemeda naa'me noloqo'ote! Jaja'a, nach'e naq'aeta da'me dojo'.
PHP.4.21	Yataqata jalcote da'me yamaic jo'ne ami jamaĝalo, da'me ami jo'ne ademii'teguet ñe'me Cristo, jo'ne mach'e ami Dios lec'oqo'te.
PHP.4.21	Nataq'aen naa'me qadaqaya' jo'ne jayem uetedapecot nataq'aen ami yamaĝalo da'me lamai'j. 
PHP.4.22	Nataq'aen ami yamaĝalo jalcote da'me lamaic jena'me qadayi jo'ne 'lachaqa' jena'me jenjo', nataq'aen ga'me Dios lec'oqo'tepi jo'ne t'onataĝatedape'uo joñe'me lejaliaĝane'j ga'me Roma laje'pi.
PHP.4.23	¡'Noota qom Qadejaliaĝanec Jesucristo ami yichoĝode'n yemeda naa'me noloqo'ote!
COL.1.1	Jayem Pablo jo'ne jayem lamaĝajec ñe'me Jesucristo, qa'a naq'aeta da'me yepaquetapega joñe'me Dios. Da'me jayem choqoñe'me Timoteo male ami jep'iyena', 
COL.1.2	ami Dios lec'oqo'tepi jo'ne oñiya'ña di'me Colosas, ami qadaqaya'olqa jo'ne a'nañaĝachiyec da'me ademii'teguet joñe'me Cristo. 'Noota qom Dios mach'e Qadet'a ami yanema da'me anichoĝodenataguequi nataq'aen da'me at'emaĝaqui.
COL.1.3	Nale ami jajelaĝanaĝalo'te qama'le janemaĝam da'me qadamaic joñe'me Dios, jo'ne Let'a ñe'me Jesucristo mach'e Qadejaliaĝanec, 
COL.1.4	qa'a joote janomaqa da'me yataqachiñe auep'iiya'a joñe'me Cristo Jesús, nataq'aen queda'me adoqopichiyalo ena'uaque joga'me Dios lec'oqo'tepi. 
COL.1.5	Dojo' yajouaĝat da'me anaquichi'ta ga'me jo'ne jalchi'ena qoyiyamaĝatetac qaedi ami qoyanema qomle da'me oviya'ague di'me piyem, da'me jo'ne auomachiiya ca'li ami qo'yaĝatema da'me yataqatelegue jo'ne 'laqataĝanaĝac ñe'me Dios. 
COL.1.6	Naqaeda da'me 'naqataĝanaĝac jo'ne joote ami novida'alo, qama'le ena'am ta'le nichiquetaye da'me jalayaĝac, ena'am da'me 'uo yemeda naa'me ale'u lael. Nach'eda da'me ami chiyoqotelegue ca'li yemta auomachiiya qama'le auayachiñe joga'me lichoĝodenataĝanaĝac ñe'me Dios queda'me eja yataqatelegue. 
COL.1.7	Dojo' ami yapaĝagueneque ca'li ñe'me qadaqaya Epafras, nach'eñe jo'ne qat'onataĝanaĝaua nataq'aen Cristo nejoĝonec jo'ne yataqatelegue, nach'eñe jo'ne adiyamaqai'tem. 
COL.1.8	Nach'eñe qo'mi yayatenaĝanaĝaneque ca'li da'me adoqopich'ii jo'ne ami uetauelo, qa'a ami t'onataĝanouelo ñe'me Dios Lepaqal.
COL.1.9	Qo'che' da'me qo'mi, chiyoqotelegue jo'me nolo' ca'li ami janoma'alo, ja jaĝanaĝañi da'me ami jajelaĝanaĝalo'te nataq'aen jajelaĝanaqatapecot joñe'me Dios qaedi yataqachiñe ami yayatenaĝanaĝaneque da'me loequenataĝanaĝac, choqogaa'me yodapecache nayatenaĝanaĝaco nataq'aen gaa'me netadenataĝanaĝaco 'me ami yanema joñe'me Lepaqal. 
COL.1.10	Qaedi auaqanachichi ta'le 'noota ga'me auauoyi, nach'e naq'aeta ga'me yauote nale jogaa'me quetegue joñe'me Jaliaĝanec, nach'e eta't auauoyi ga'me jo'ne yiyamaĝaden joñe'me, auauoyi jala gaa'me yodapecache 'me onaĝayaqa at'onataqadi', nataq'aen aueñi nichiquetaye da'me yataqata auatetoñi joñe'me Dios. 
COL.1.11	Jajelaĝanoqot joñe'me qaedi en chiyaqayi da'me p'ajaye lañoqotaĝanaĝac da'me ami 'yañaqate't, qaedi naq'aeta da'me auaqanachichi ta'le anapogaĝadeñiyeguet ena'uac nataq'aen 'uo da'me at'añaĝaqui choqoda'me adamaiqui. 
COL.1.12	Qama'le auañem da'me adamaiqui joñe'me Qadet'a, qa'a joñe'me ami yaqataĝata'ajalo qaedi auacoñiyeguet da'me lejaliaĝa jo'ne yoqochiñe qama'le anetauañiya'uo ga'me yanema yema joga'me c'oqo'tepi joñe'me. 
COL.1.13	Ñe'me Dios joote qo'mi nec'alaĝatedegue, da'me qo'mi yachiyoĝotauelo joda'me 'lañaĝac ga'me 'lalaĝa, qama'le qo'mi yovidaĝateda'a da'me lejaliaĝa ñe'me C'oĝot jo'ne yauotec, 
COL.1.14	nach'eñe jo'ne chiyaqayi da'me qo'mi qonec'alaĝatedegue nataq'aen da'me male qoyapalaĝa't yemeda naa'me qadoeco.
COL.1.15	Cristo nach'eñe Dios jo'ne naloĝola't, jo'ne ja di'yoq mañaĝa; nach'eñe Dios Lec'oĝot jo'ne 'uaechiñe da'me 'uo joca'li maliaĝa qaya ga'me qoye'et. 
COL.1.16	Qa'a chiyaqayi joñe'me Cristo, ñe'me Dios ye't joca'li ena'uaque gaa'me uo'oe: gaa'me ueteda'ague di'me piyem nataq'aen gaa'me uetedalegue jena'me aleua, gaa'me di'yo't nataq'aen gaa'me ja di'yo't, gaa'me uo'oe jo'ne ja di'yo't 'me nejaliaĝatedelegue jena'me aleua, jo'ne 'uo da'me lañoqotaĝanaĝa'j choqoda'me 'lañaĝa'j. Ena'uaque gaa'me uo'oe qoye'tema joñe'me qama'le qoye'n lalemaĝaje'te joñe'me. 
COL.1.17	Cristo jalchi'ena 'uo joca'li maliaĝa qayaua naa'me naajo' uo'oe, qama'le nach'eñe jo'ne 'nelaĝatetañe ena'uac. 
COL.1.18	Uoja'eda, ñe'me Cristo nach'eñe laqai'j joga'me p'etaqadaiquipi, jo'ne mach'e lapat. Nach'eñe jo'ne chiyoqochiñe, nataq'aen 'uaechiñe da'me 'niyelaĝajeguem chiyaqauelo joga'me napa'lpi, qaedi nach'eñeta jo'ne onolec ñe'me lajoĝola't ena'uaque gaa'me uo'oe. 
COL.1.19	Qa'a ñe'me Dios jetaque yanaue joñe'me Lec'oĝot ena'uac da'me nediosyaĝac, 
COL.1.20	qama'le chiyaqayi q'aen joñe'me queda'me yitaĝa niyamaĝadenegueta ena'uaque jogaa'me uo'oe, ena'uaque jogaa'me neda'ña jena'me aleua nataq'aen gaa'me neda'ague jodi'me piyem, qama'le ya'uo da'me 'nemaĝac jo'ne yachiyoĝochichigui da'me leleuaĝa ñe'me Cristo ca'li qoyep'elegue jaga'me sodoso.
COL.1.21	Da'me ami ena'am ta'le ami qaya'alo ca'li, da'me ja auatetoñi joñe'me Dios nataq'aen naa'me adai'lidi' nautetedapega joñe'me, yajouaĝat da'me uo'oe gaa'me ja 'noe'n 'me a'viche'tape. 
COL.1.22	Qalaĝaja nayi Cristo yitaĝa ami 'niyelaĝatela'ajalo, chiyaqayi da'me lachoĝodec 'me leleuaĝa ca'li cha'li ue'tena, qaedi ja ami 'te 'nalo'te da'me ami naueguedela't, qaya'te adejamaĝataĝaqui nataq'aen qaya'te adaviyaĝaje'che. 
COL.1.23	Qom yataqachiñe ami ejoda da'me a'nañaĝachela't da'me ami t'añidañe q'ae'n joda'me adepi'i, 'noota qom ja auaĝañiyegue da'me adeuataqataĝanaĝaqui jo'ne chiyaqayi da'me onaĝaic 'naqataĝanaĝac ca'li yemta auomachiiya. Nach'eda da'me 'naqataĝanaĝac jo'ne joote qoyapaĝagueneque ena'uaque jogaa'me noyaqa jo'ne neda'ña jena'me aleua, nataq'aen jo'ne ja'aĝatetac da'me jayem nale japaĝaguenataĝan.
COL.1.24	Nayi jayem matac queda'me 'uo ga'me yachoĝodec yajouaĝat da'me ami yecochiyalo, qa'a da'me mach'e yachoĝodec ena'am ta'le en nalo'ta'ajalo q'ae'n jodaa'me qadachoĝodeco jo'ne chiyoqodayi da'me qademe'teguet ñe'me Cristo, yajouaĝat jena'me p'etaqadaiquipi jo'ne mach'e lapat. 
COL.1.25	Dios jayem 'yetec da'me qaedi jayem lecochoqo't ga'me p'etaqadaiquipi, qama'le jayem 'yelopec da'me adiyamaqai'tem, qaedi ja'aĝatetac da'me mach'e 'laqataĝanaĝac. 
COL.1.26	Dojo' yelo'teguet joda'me lelnataĝac jo'ne jetaque ye'et ñe'me Dios chiyoqo'tegueta gaa'me 'uoidi jo'ne 'uaechidiñe, qalaĝaja qaya'te joca'li ga'me jiyaĝaua ta'le yaloĝona. Qalaĝaja nayi male yataqachiñe yaloĝonalo joga'me mach'e lec'oqo'tepi. 
COL.1.27	Nach'egaua jogaa'me jo'ne Dios jetaque yatetonaĝanaĝaneque joda'me p'ajaye lelnataĝac jo'ne jetaque ya'uo yemata'a't yema ga'me noyaqapi 'me uetedalegue jena'me aleua. Dojo' lelnataĝac jo'ne jetaque ya'uo nach'eda da'me lec'alaqataĝanaĝac ñe'me Cristo, joñe'me jo'ne ami uetauelo, nach'eñe jo'ne adeuataqataĝanaĝaqui 'me chiyaqayi da'me auacoñiyeguet qomle da'me mach'e at'onaĝaqui.
COL.1.28	Chane'eja da'me qo'mi male ja'aĝataqatac joñe'me Cristo, jaqataqatapegalo ena'uaque joga'me jiyaĝadipi nataq'aen japaĝaguenaqatapeque joda'me layatenaĝanaĝac joñe'me Cristo, qaedi onolqa'tape joga'me jiyaĝadipi yataqata yemetede'eguet joñe'me Cristo nataq'aen joote yi't da'me lepi'iyaĝa'j nale dajotedo'ot ñe'me Dios. 
COL.1.29	Nach'eda chiyaqayi da'me jo'onataĝatac, qama'le 'ñañaĝatec yema da'me mach'e 'yañaĝac choqoda'me lañoqotaĝanaĝac ñe'me Cristo jo'ne jayem netaye.
COL.2.1	Chane'eja da'me jayem jetaque auayachiñe da'me yataqata jayem t'añi da'me yeloiquiaĝac yajouaĝa't da'me ami choqogaa'me Laodicea laje', nataq'aen ena'uaque jogaa'me jo'ne ja jayem 'te yateto'n. 
COL.2.2	Jeloquitac qaedi 'uo da'me 'lañaĝa'j naa'me adai'lidi' nataq'aen qaedi a'nañaĝachiyec da'me noqopich'i jo'ne ami nalotapega't q'ae'n nataq'aen nejaqachiguilo da'me yataqatelegue netadenataĝanaĝac, qaedi auaqanachichi ta'le auatetoñi joda'me lelnataĝac ñe'me Dios jo'ne ja di'yoq joca'li, jo'ne nach'eñe ñe'me Cristo. 
COL.2.3	Qa'a nach'eñe ue'tajopa ena'uaque daa'me nayatenaĝanaĝaco nataq'aen daa'me natetonaĝanaĝaco. 
COL.2.4	Qama'le ami ja'aĝatema da'me dojo' qaedi qaya'te ami yoqovineque qomle gaa'me 'laqataqa qaedi ami 'naĝa't. 
COL.2.5	Qa'a temaqaedi da'me ja ami 'te jouetauelo nayi, qalaĝaja ami uetauelo da'me yelnataĝac, qama'le jayem matac yajouaĝat da'me jauana da'me adiyamaqai, nataq'aen da'me a'nañaĝachiyec da'me auep'iiya'a ñe'me Cristo.
COL.2.6	Queda'me joote auacoñiyeguet joñe'me Jesucristo jo'ne Adejaliaĝanequi, qama'le 'noota qom yataqachiñe oquiyegue joñe'me. 
COL.2.7	'Noota qom gaa'me lepatadi' da'me at'oyaĝaqui yoqoteteda'aguet joñe'me, nataq'aen da'me adepi'i 'noota qom naqaloĝodije'ma joñe'me, naq'aeta da'me ami qoyapaĝagueneque ca'li, qama'le nach'e eta't auañem da'me adamaiqui joñe'me Dios.
COL.2.8	'Noota qom anechilela't: ena'te aniyamaĝadeñiyoto gaa'me jetaque ami yoqovineque gaa'me ch'e jiyaĝaua layatenaĝanaĝaco jo'ne ja ejoda choqogaa'me napaĝaguenataĝanaĝaco jo'ne ch'e lelnataĝaco ga'me aleua laje'pi, qa'a jogaa'me ja yotaua'n ñe'me Cristo.
COL.2.9	Qa'a yema da'me lajoĝoc joñe'me Dios yataqata yematalegue da'me 'loyaĝac ñe'me Cristo, 
COL.2.10	qama'le nayi yataqata ami jaqachiguilo da'me lajoĝoc ñe'me Dios, qa'a Cristo nach'eñe laqai'j ena'uaque gaa'me nañoqotaĝanaĝaco nataq'aen nejaliaĝaco. 
COL.2.11	Nataq'aen nach'e ena'am chiyaqayi joñe'me queda'me ami qoyanema ga'me nichaĝajoĝonaĝac, qalaĝaja ja naqaega ga'me nichaĝajoĝonaĝac jo'ne ch'e jiyaĝaua 'lonatac, dite ga'me nichaĝajoĝonaĝac jo'ne ya'uo ñe'me Dios ca'li ami yapetenegueta joñe'me Cristo nataq'aen ami yachiyoĝotauelo joda'me adoecodi'. 
COL.2.12	Ca'li ami qonachilaĝa'n qama'le ami qoyijediñijop joñe'me Cristo, nataq'aen ca'li 'niyelaĝajeguem qama'le nach'e ena'am a'niyelaqaejeguem, qa'a auep'iiya'a joñe'me Dios jo'ne 'uo da'me lañoqotaĝanaĝac qaedi 'niyelaĝachijeguem joñe'me. 
COL.2.13	Da'me ami ena'am ta'le joote adelevi joca'li gaa'me noloqo'ote jo'ne joote yenoĝodegue, yajouaĝa't daa'me adoecodi' nataq'aen da'me ja aĝañiyegue da'me at'oyaĝaqui 'me toijec jo'ne oiquiaĝaic; qalaĝaja nayi Dios ami yanema da'me at'oyaĝaqui dalaĝaic queda'me ademii'teguet ñe'me Cristo, qama'le yapalaĝa't ena'uaque da'me qadoeco. 
COL.2.14	Dios yapalaĝat jaga'me qadomalate jo'ne ja qo'mi 'te yotaua'n; yataqachiñe yemegue ca'li qoyetouoĝolegue jaga'me sodoso. 
COL.2.15	Nataq'aen doĝotaĝaneque da'me lañoqotaĝanaĝa'j ena'uaque gaa'me uo'oe jo'ne ja di'yo't jo'ne te'me 'uo da'me 'lañaĝa'j nataq'aen lañoqotaĝanaĝa'j, nataq'aen chiyaqayi joñe'me Cristo Dios e'n qonauachiguilo q'ae'n qomle en lecoñetae's da'me noqoiguegue jena'me mataĝanaĝaiquipi.
COL.2.16	Chane'eja 'noota qom qaya'te ami yajouaĝatetapeque ga'me aualiqui uotaĝa aniyomiyigui, uotaĝa chiyaqayilo gaa'me noloqo'ote jo'ne neualaĝayaĝaiqui' nale dalaĝaic ñe'me auoĝoic, uotaĝa ga'me nolo' 'me niyamaqatac. 
COL.2.17	Ena'uaque naa'me naajo' nach'enaua ch'e lequi'il ga'me jo'ne di'yoq qom'te, qalaĝaja da'me yataqachiñe yataqatelegue eja nach'eñe ñe'me Cristo. 
COL.2.18	Achiya'agueta jogaa'me jo'ne eetojo' nale ga'me 'laqata'j: “Ami adejomiitac queda'me ja anetameñiyoto jogaa'me piyem laje'.” Nach'enaua jo'ne eetapela'ajalo uo'oe da'me lichoĝonaĝaco jo'ne nach'e ena'am ami auaqanachichi ta'le ami ua'ajopa, nataq'aen queda'me ni'yoĝodetedapega nale ga'me yauata, jouaĝat gaa'me ch'e jiyaĝaua lelnataĝaco. 
COL.2.19	Nach'enaua ja yoqoteteda'aguet ñe'me qadaqaic jo'ne mach'e Cristo, nach'eñe jo'ne en naqaloĝodetajeguem q'aen yema ga'me lapat, nataq'aen yapatenegueta ena'uaque gaa'me jo'ne mach'e lael, nach'e naq'aeta da'me joote 'yaeñi joñe'me Dios.
COL.2.20	Adelevi'ta'y ca'li ñe'me Cristo qama'le ja yitaĝa anejoqui'tagueta jogaa'me 'nañaĝaco jo'ne nejaliaĝatedelegue jena'me aleua. Chane'eja, ¿toqoch'e ena'am ta'le maliaĝa ademiya'eguet jena'me aleua, queda'me maliaĝa oquitapegue'to gaa'me ja qodajenataĝanema, ena'am da'me 
COL.2.21	eet'oi: «Ena'te auepot jenjo'», nataq'aen «Ena'te aualic jenjo'», nataq'aen «Ena'te auacona jenjo'»? 
COL.2.22	Ena'uaque naa'me naajo' 'nelaqataĝanaĝaco nach'enauate' ch'e jiyaĝaua lamaĝajoĝonaĝaco nataq'aen lapaĝaguenataĝanaĝaco, qama'le 'uo da'me pa'l qomle. 
COL.2.23	Eja, yema naa'me naajo' jo'ne uo'oe ena'am ta'le nayatenaĝanaĝaco 'me chimadichidiñe, qa'a qoyen taue ga'me nepe'eco nataq'aen ja 'yoĝodenaĝac nataq'aen co'yaq da'me qo'yetec ga'me napat. Qalaĝaja qaya'te 'uo ga'me chiyaqayi ta'le qo'nonaĝachigui, qa'a nach'edata da'me nedo'ta't gaa'me ch'e napat lamaico.
COL.3.1	Chane'eja, queda'me Cristo ami 'niyelaĝachidijeguem, 'noota qom aueloyapiye gaa'me jo'ne uo'oe 'me ueda'ague di'me piyem, 'me ne'tague ñe'me Cristo da'me ñichiñe, na'ña jena'me yayaten joñe'me Dios. 
COL.3.2	Auenache'talo gaa'me uo'oe jo'ne ueda'ague di'me piyem, qalaĝaja gaa'me uetedalegue jena'me aleua ena'te auenache'talo, 
COL.3.3	qa'a ena'am ta'le joote adelevi, qama'le Dios joote yaqataĝata't da'me at'oyaĝaqui jo'ne dalaĝaic qaedi oñiya'ajop ñe'me Cristo. 
COL.3.4	Nach'eñeta ñe'me Cristo jo'ne chiyaqayi da'me at'oyaĝaqui, qama'le qom yitaĝa di'yo'quena ñe'me, qama'le nach'e ena'am ami di'yoĝoma da'me male najaqachiguilo joda'me at'onaĝaqui.
COL.3.5	Chane'eja 'noota qom aueñe'tem ta'le yeleu da'me anejiyaĝauayaĝaqui 'me toijec; 'noota qom qaya'te taue da'me lequejeguetaĝa, uotaĝa ta'le ye't ga'me paĝachiguilo, uotaĝa ta'le quetapegue'to gaa'me jo'ne yachoĝode'n nale nataq'aen ga'me ja 'noe'n lamaico, uotaĝa ta'le jetaque yauec da'me lamaic joda'me neuoyaĝac, qa'a dojo' ena'am da'me qonetameno't ga'me nequi'i. 
COL.3.6	Qama'le yajouaĝa't naa'me naajo' uo'oe, da'me lalemataic ñe'me Dios nedalo'te qom'te gaa'me jo'ne ja yoqochideta. 
COL.3.7	Nach'e ena'ama da'me ami, yataqata oqui'teguelo joca'li naa'me naajo' ja 'noe'n. 
COL.3.8	Qalaĝaja nayi aĝañidiñi ena'uaque naa'me naajo': da'me nalemataic, gaa'me adelnataĝacodi' 'me ami yachoĝode'n, gaa'me ja 'noe'n, gaa'me 'nenaĝanataĝanaĝaco nataq'aen ga'me 'naqataqa jo'ne paĝachiguilo. 
COL.3.9	Ena'te anoqoviñetapega't, qa'a joote aĝañiñi da'me toijec at'oyaĝaqui nataq'aen ga'me ja no'en jo'ne a'vichetac ca'li. 
COL.3.10	Nataq'aen joote auaiñiñe da'me dalaĝaic at'oyaĝaqui 'me nichiquetajeguem, chayovida'a da'me ena'am da'me 'loyaĝac ñe'me Dios, nach'eñe jo'ne A'netoqo'chi, qaedi yataqachiñe nedo'ta't da'me auatetoñi. 
COL.3.11	Male qaya'te lajo'viyaĝac da'me am griego uotaĝa am judío, uotaĝa ta'le 'uo ga'me nichaĝajoĝonaĝac uotaĝa ta'le qaya, uotaĝa ta'le am yaqa'a le'ec uotaĝa viaĝa le'ec, uotaĝa ta'le am nelatac uotaĝa ja am 'te nelatac. Nach'eñeta ñe'me Cristo jo'ne yemata'a't yema nataq'aen ena'uaque uetauelo.
COL.3.12	Dios ami noqopitalo, nataq'aen ami yatetelo'te qaedi ovitauelo joga'me c'oqo'tepi joñe'me. Chane'eja anaviquila't da'me qaedi ami choĝodenataĝanaĝayaqa, nataq'aen ami qopitaĝanaqataqayaqa nataq'aen ami pogaĝadenaĝayaqa. Ena'te ami 'yoĝodenaĝayaqa, uotaĝa ta'le ami co'yaqayaqa. 
COL.3.13	Aneualaĝaeñetapegue'to jogaa'me adaqayadi', nataq'aen qom 'uo ga'me ami 'yeteque da'me ja no'en, qama'le auapalaĝachi' gaa'me laviyaĝaco. Nach'e naq'aeta ñe'me Jaliaĝanec yapalaĝa't joga'me adaviyaĝacodi', nach'e ena'am da'me ami 'noota qom auapalaĝachi' jogaa'me anaviyaqatagueco. 
COL.3.14	Anapaquiyalo'te naa'me naajo' qom anaviquila't joda'me adoqopich'ii, nach'eda necoñeteguet da'me yataqatelegue naqayayaĝac. 
COL.3.15	Nataq'aen 'noota qom da'me 'lemaĝac joñe'me Cristo yelo'oguelo naa'me adai'lidi', qa'a joñe'me Dios ami yiyaĝanalo qaedi nach'ega onolec napat ami qoyapetenegueta. Qama'le auañem da'me adamaiqui.
COL.3.16	'Noota qom Cristo 'laqataĝanaĝac nach'e eta't jaqachiguilo q'ae'n naa'me adai'lidi'. Nataq'aen ami yatenaĝanaĝayaqa da'me anapaĝagueñiya't nataq'aen anequeuoquitalo nale gaa'me adaqayadi'. Nataq'aen da'me 'uo da'me lamai'j naa'me adai'lidi' qama'le a'nonaĝachigui joñe'me Dios, a'uoñe'tape joga'me nalaco jo'ne Dios Lepaqal ami yanema. 
COL.3.17	Nataq'aen ena'uaque gaa'me jo'ne auauoyi uotaĝa anenaĝachiyegue, a'viche'tape nale jogaa'me qa'a jouaĝat da'me ademii'teguet joñe'me Qadejaliaĝanec Jesucristo. Nataq'aen auañem da'me adamaiqui ñe'me Dios nale, yajouaĝat da'me jo'ne Cristo ami yanema.
COL.3.18	Ami yauo' jo'ne joote a'uoñi, 'noota qom auoqochiyalo jogaa'me adouadi', qa'a dojo' nach'eda at'onataqui jo'ne chiyaqayi da'me auep'iiya'a joñe'me Jaliaĝanec. 
COL.3.19	Ami le'mi jo'ne joote a'uoñi, 'noota qom adoqopichiyalo naa'me adouadi', ena'te a'vichiyeque ga'me co'yaq.
COL.3.20	Ami nec'oqo'tepi, 'noota qom auoqochiyalo jogaa'me adet'aldi', qa'a nach'eda yiyamaĝaden joñe'me Jaliaĝanec. 
COL.3.21	Ami net'al, ena'te aueñi dalemata'tape jogaa'me ac'oqo'chedi', qaedi ja lichiguilo naa'me lai'li.
COL.3.22	Ami nelataqa, auoqochiyalo jogaa'me adadipaidi' jena'me jenjo' aleua, ja nach'edata da'me qom ami yec'ate'tape, qaedi ami yiyamaĝade'n jogaa'me, dite da'me yataqachiñe yataqatelo'te naa'me adai'lidi', yajouaĝat da'me at'oiyapega joñe'me Jaliaĝanec. 
COL.3.23	Yema ga'me auauoyi, 'noota qom aviyamaĝachetac nale ga'me at'onataqui, aueñe'tem ta'le naqaeñe ñe'me Jaliaĝanec a'uonataĝañetape'uo, ja naqaegaua ga'me ch'e jiyaĝa'u. 
COL.3.24	Qa'a joote auayachiñe da'me 'uo qomle ga'me anejetenaguequi, qa'a ñe'me Jaliaĝanec ami yanema qomle ga'me adajo'vii. Da'me ami yataqachiñe a'uonataĝañi'uo joñe'me Cristo, jo'ne yataqatelegue Adejaliaĝanequi. 
COL.3.25	Qalaĝaja gaa'me jo'ne ye'tape daa'me ja 'noe'n, nach'egaua qoyejetenec qomle ga'me ja no'en jo'ne nach'ega 'yetetac, qa'a Dios qaya'te yiyota'a da'me lec'atenaĝanaĝac.
COL.4.1	Ami jo'ne nadi'p, 'noota qom yataqatelegue nataq'aen chimaqachiñe ga'me a'vichiyeque jogaa'me adelataqadi'. Anetoviñetac queda'me nach'e ena'am ami 'uo ñe'me Adejaliaĝanequi 'me na'ague di'me piyem.
COL.4.2	Qom auanaiya'ac da'me anetamenaĝaqui qama'le a'nañaĝachela't, nach'e eta't a'vicheta't nataq'aen auañem da'me adamaiqui joñe'me Dios. 
COL.4.3	Nach'e ena'am qo'mi auajelaĝañilo'te, qaedi ñe'me Jaliaĝanec 'youatedegue gaa'me qadadico da'me japaĝaguenataĝanaqatapec da'me 'naqataĝanaĝac nataq'aen jechoĝotaqatac da'me 'lonataĝanaĝac ñe'me Cristo, qa'a nach'eda jouaĝat da'me jayem qoyecoñe'. 
COL.4.4	Jayem auajelaĝañilegue qaedi yataqachiñe di'yoqo'tegue da'me jatetonaĝanec naq'aeta da'me jetaque ja'uo.
COL.4.5	'Noota qom yatenaĝanaĝaic da'me adajoĝoqui nale auajoyiya'agueta joga'me ja p'etaqadaiquipi, nataq'aen yataqachiñe aueloyi'teguelo jogaa'me noloqo'ote. 
COL.4.6	'Noota qom qo'yamaqaten nale da'me adojaĝaqui nataq'aen onaĝayaqa daa'me at'aqataqadi', nataq'aen 'noota qom yataqata auayachiñe da'me chimadichiñe qom a'uachiyegueta onolqa'tape jogaa'me.
COL.4.7	Ñe'me qadaqayolec Tíquico, yecochaĝaua jo'ne 'uañaĝaic nataq'aen nalo'taguet da'me t'onataĝaneuo'o ñe'me Jaliaĝanec, nach'eñe ami 'yaĝatema qomle ena'uaque daa'me yep'iquenataĝanaĝaco. 
COL.4.8	Naq'aeta da'me dojo' ami jamaĝalo ñe'me, qaedi ami 'yaĝatema da'me qat'oyaĝac nataq'aen ami 'yañaqate'tape qomle. 
COL.4.9	Na'me nach'e ena'am lequiaĝaua ñe'me Onésimo, mach'e jauotec nataq'aen qadaqaya jo'ne 'uañaĝaic, jo'ne ami chiyaqauelo ca'li. Jogaa'me ami 'yaĝatema qomle yema ga'me jo'ne 'uo jena'me jenjo'.
COL.4.10	Aristarco, jo'ne ñecoñetaĝaua, ami yamaĝalo da'me lep'iyenataĝanaĝac, nach'e ena'am ñe'me Marcos 'me lanoqolec ñe'me Bernabé. Joote ami jaqateque da'me qom ami dejapichiyalo ñe'me Marcos, 'noota qom a'nonaĝachigui da'me aueloyiguet. 
COL.4.11	Nach'e ena'am ami yamaĝalo da'me lamaic ñe'me Jesús, nach'eñe qoyenaqatenec Chimaqachiñe. Naa'me naajo' judío laje' jo'ne p'etaqadayaqa, nach'enauate' jo'ne yataqachiñe jayem lecochitedapega da'me ja'aĝataqatac da'me lejaliaĝa joñe'me Dios, qama'le ena'am ta'le jayem qoloyaĝanatet da'me jayem ueteda'ajop jogaa'me. 
COL.4.12	Ami yamaĝalo lamaic ñe'me Epafras, mach'e lalemaĝajet ñe'me Cristo Jesús; nach'eñe jo'ne ami chiyaqauelo ca'li, qama'le nach'e eta't ami nachoĝodelo'te nale yauo'oe gaa'me netamenaĝaco, qaedi a'nañaĝachiyec da'me ami chimadichidiñe, yataqachiñe anaviquila't da'me qaedi auauoyi joda'me loequenataĝanaĝac joñe'me Dios. 
COL.4.13	Da'me jayem yataqata yauachigui ga'me Epafras lachitataic yajouaĝat da'me ami uenate'talo, nach'e ena'ama gaa'me 'lachaqa't di'me Laodicea nataq'aen Hierápolis. 
COL.4.14	Lucas 'me nata' lo'o jo'ne qadoqopita, lamaic ami yanema, nach'e ena'am ñe'me Demas.
COL.4.15	Auañema da'me yamaic jogaa'me adaqayadi' 'me neda'ña di'me Laodicea, chaqañe'me Ninfa nataq'aen gaa'me yema'a't nale ga'me 'lachaqa' jañe'me. 
COL.4.16	Qom joote auomachi da'me auec'achiñe janjo' yediije, auedenaqachiyalo qomle ga'me p'etaqadaiquipi jo'ne 'lachaqa't di'me Laodicea, qaedi nach'e ena'am yec'ate'n na'me; nach'e ena'am auec'achiñe qomle jaga'me nediije jo'ne chiyaqa'a di'me Laodicea. 
COL.4.17	Nataq'aen a'uaqataĝañiyem qomle ñe'me Arquipo, aueñiyaac: “'Noota qom auepaquetapega ta'le yataqachiñe auomat da'me a'nelopaguec jo'ne am yanem ca'li ñe'me Jaliaĝanec qaedi a'uonataĝaneuo'o joñe'me.”
COL.4.18	Jayem Pablo, mach'e ñepoquena ledii's dojo' yamaic jo'ne ami jedenaqatenalo. Anetoviñetac queda'me jayem necoñetaejec. 'Noota qom Dios ami yanema da'me anichoĝodenataguequi, ena'uaque da'me ami.
1TH.1.1	Mach'e qo'mi, jayem Pablo, choqoñe'me Silvano, chayovida'a ñe'me Timoteo, qadamaic ami janemaĝama, da'me ami p'etaqadaiquipi jo'ne at'achaqadi' di'me noic Tesalónica, jo'ne yataqata ademii'teguet ñe'me Dios Qadet'a choqoñe'me Qadejaliaĝanec Jesucristo. 'Noota qom Dios ami yanema da'me anichoĝodenataguequi nataq'aen da'me at'emaĝaqui.
1TH.1.2	Nach'eda da'me janemaĝam qadamaic ñe'me Dios jouaĝat da'me ami chayovida'a da'me ja ami 'te japalaĝataqa'talo nale jauoqo ga'me qanetamenaĝac. 
1TH.1.3	Nataq'aen queda'me jouaqa'tot joñe'me Qadet'a Dios, nach'e eta't jenataqa'ta joda'me yataqata ja aĝañiñi jena'me jenjo' jo'ne adepi'i, da'me onaĝaic adoqopich'i nataq'aen da'me yataqata ami 'uañaĝayaqa nale te'me 'uo ga'me ami qoyachalo'te jo'ne ja no'en, qa'a jouaĝat da'me yataqata auache'ta joñe'me Jaliaĝanec Jesucristo. 
1TH.1.4	Ami yaqaya'olqa jo'ne Dios loqopitaqa'te, jayatenaq da'me naqaeñe ami yiyaĝanalo ca'li. 
1TH.1.5	Qa'a ca'li ami ja'aĝataĝama jena'me jenjo' 'noota, ja nach'edata da'me ch'e jojaqatac, dite da'me nach'e ena'am auec'achiñe joga'me jauoqo, da'me jaloĝonaq da'me lañoqotaĝanaĝac joñe'me Dios, nataq'aen da'me lajoĝonataĝanaĝac joñe'me Dios Lepaqal, nataq'aen da'me t'adaic lichoĝodenataĝanaĝac joñe'me. Qalaĝaja jena'me jenjo' joote auayachiñe ca'li ami jouaqatauelo, qama'le joote auec'achiñe da'me yataqata ami jecochaĝalo.
1TH.1.6	Qama'le da'me ami, yataqata oquiyegue ca'li joga'me jauoqotac mach'e qat'onataĝanaĝac, nataq'aen joga'me 'lonataĝanaĝac joñe'me Jaliaĝanec, chayovida'a da'me auacoñiyeguet ga'me 'naqatac. Qama'le auachiyoĝotedaue joga'me adamaiqui jo'ne ami yanema ñe'me Dios Lepaqal da'me chiyaqaue ga'me adachoĝodequi. 
1TH.1.7	Qama'le naq'aeta da'me ami yelolo'te ca'li yema joga'me p'etaqadaiquipi 'me 'lachaqa't di'me aleua jo'ne Macedonia, chayovida'a jena'me jenjo' Acaya. 
1TH.1.8	Qama'le ami chiyaqauelo ga'me 'laqatac joñe'me Jaliaĝanec jo'ne male nelagaĝategue, male ja onolec di'me Macedonia nataq'aen na'me Acaya, male yema jena'me aleua qoyayaten, yataqata qoyayaten da'me eeta da'me auep'iiya'a joñe'me Dios, qama'le nayi male qaya'te qat'aqatac ta'le ami ja'aĝataqatac. 
1TH.1.9	Qa'a mach'egaua jogaa'me doje'y nale jovitaĝalo, uenate'talo da'me ami, ca'li aĝañiñi joga'me ca'li auep'iiya'alo, qama'le auec'achiya joñe'me Dios jo'ne ja 'nalegue choqoda'me yataqata eja, qaedi a'uonataĝañiuo'o joñe'me, 
1TH.1.10	choqoda'me auache'ta joñe'me Jesús da'me 'niyelaq, chiyaqa'ague jodi'me piyem, nach'eñe jo'ne Dios Lec'oĝot 'me mach'e Dios nec'alaĝachijeguem ca'li. Jesús nach'eñe qo'mi nec'alaĝatedegue qaedi ja qo'mi 'te nedalo'te da'me t'adaic ne'uaĝanague'j ga'me jiyaĝadipi jo'ne na'ta.
1TH.2.1	Ami qadaqaya', yataqata auayachiñe joga'me qadeuoĝoc ja ch'e yijamaĝajaye da'me ami jec'ataĝalo. 
1TH.2.2	Yataqata auayachiñe da'me yataqata qo'mi qo'eetapegalo nataq'aen ja qo'mi 'te qoyiyamaĝate'tape ca'li jouaqa'ta di'me Filipos, qalaĝaja Dios qo'mi yanema da'me lañoqotaĝanaĝac qaedi maqachaĝa ami ja'aĝataĝama ga'me 'laqataĝanaĝac, mate mane'e 'uo ga'me t'adaic qanep'aguenataĝanaguec. 
1TH.2.3	Qa'a ja qadejometac ca'li ami japaĝaguenaq, nataq'aen ja chiyaqayi ga'me qadelnataĝac jo'ne paĝachigui, uotaĝa ga'me qadoqovinaĝanaĝac. 
1TH.2.4	Qa'a nach'eñe joñe'me Dios joote qo'mi yiyamaĝade'n nataq'aen qo'mi 'yelopeque qaedi ja'aĝataqatac jena'me jenjo' 'noota ladic qama'le nach'ena jena'me jenjo' jo'ne ja'aĝataqatac. Qalaĝaja ja jenaqatapega ta'le ga'me jiyaĝadipi male yataqata 'yamaqaten ga'me ja'aĝataqatac, dite ta'le yataqata qo'mi yiyamaĝaden joñe'me Dios, qa'a naqaeñe male yec'ate'tape naa'me qadai'li. 
1TH.2.5	Qa'a ami joote auayachiñe da'me ja auañiya ta'le ch'e ji'yoĝodenaqatac ga'me qadojaĝac, uotaĝa ta'le 'uo ga'me qadapaĝaguenataĝanaĝac jo'ne jenaĝa chiyaqayi ga'me qo'mi qoyejete'n. Jena'me jenjo' yataqata Dios joote yayaten nach'eñe qo'mi nelota'ñalo. 
1TH.2.6	Yataqata ja jeloqotac ta'le 'uo ga'me qo'mi 'nonaĝachiguilo, uotaĝa ta'le ami uotaĝa gamachaqaega ta'le qo'mi 'nonaĝachiguilo: ja naq'aeta. 
1TH.2.7	Qalaĝaja ta'le ami jenaqateque da'me dojo' jo'ne ami jaloĝonaĝalo ga'me t'adaic nejaliaĝa jo'ne qo'mi ue'tajopa da'me qo'mi lamaĝa's joñe'me Cristo, qalaĝaja da'me qo'mi nach'edata da'me jadenaĝataq da'me qo'mita jaqayi't nale ami jouaqatauelo, ena'am jaga'me nat'e nale yataqata netela ga'me yataqata c'oqo'te. 
1TH.2.8	Qo'mi yataqata jalcote da'me ami qadoqopitalo. Chane'eja ja nach'edata da'me 'laqataĝanaĝac ñe'me Dios jo'ne jetaque ami janemaĝama, dite da'me nach'e ena'am jetaque ami janemaĝama da'me mach'e qat'oyaĝac. Qa'a ¡nayi yataqata ami qanauotaĝa'u! 
1TH.2.9	Ami yaqaya'olqa, anetoviñetac ga'me qat'onataĝanaĝac ca'li, choqoga'me yataqata qadepagaĝac qaedi maqachaĝa 'uo ga'me qadomataĝanaĝac ga'me 'noyaĝac, yataqata 'uo ga'me qat'onataĝanaĝac gaa'me noloqo'ote chayovida'a gaa'me pi'yaĝadi, qaedi ja ami 'te qaueladetalo'te ca'li da'me ami, da'me cha'li ami ja'aĝataqatapema joga'me 'naqatac jo'ne yataqata chiyoqo'ot joñe'me Dios.
1TH.2.10	Qama'le naqa'ami 'me auatetoñi ga'me 'yonatac, nataq'aen ñe'me Dios nach'eñe 'me joote yayaten da'me yema joga'me jauoqo yataqata ja ch'e qanequejaĝac, yataqata ja 'nalegue, yataqata chimaqachiñe, choqoda'me yataqata ami lecochiyalo da'me ami p'etaqadayaqa. 
1TH.2.11	Nataq'aen auayachiñe da'me yataqata ami jañaĝadijeguem, chayovida'a da'me yataqata ami jichoĝodenaq, onolqa'tape da'me ami, ena'am ga'me net'a nale ee'teque gaa'me c'oqo'te. 
1TH.2.12	Qama'le ga'me qadet'ayaĝac 'noota ta'le yataqata ami ejoda auauoyi ga'me yataqata qoyiyamaĝaden ga'me yataqata Dios lec'oqo'te joga, jo'ne nach'egaua male yaqanate't da'me uedaue ga'me lejaliaqa' jo'ne yataqata ja 'nalegue nataq'aen da'me qaya'te loiquiaqa' da'me qo'nonaĝachigui.
1TH.2.13	Chane'eja da'me qo'mi, nach'e eta't da'me janemaĝam da'me qadamaic joñe'me Dios, yajouaĝat da'me auomachiiya ca'li ga'me qadapaĝaguenataĝanaĝac, jo'ne mach'e 'laqataqa ñe'me Dios, qama'le yataqata auacoñiyeguet ga'me, ja aueñetapega ta'le ch'e jiyaĝaua 'laqatac. Qa'a eja yataqata Dios mach'e 'laqataqa, qama'le yataqata eja 'uo joga'me ami chiyaqayilo, da'me ami jo'ne male yataqata eja auep'iiya'a. 
1TH.2.14	Ami yaqaya', ca'li 'uo ga'me adachoĝodequi male ami qoyecaa'tape chiyaqauelo ga'me at'achaqadiaĝauaipi, qama'le nach'e ena'ama uauelo ga'me netamenaĝaiqui ñe'me Dios, jo'ne mach'e loqo'te ñe'me Cristo Jesús, jo'ne neda'ña di'me Judea, jo'ne nach'e ena'ama yataqata qoyecaa'tape ca'li, qalaĝaja ja yaqa'alo joga'me yecaa'tape mach'e layi joga'me judiopi. 
1TH.2.15	Naa'me naajo' judiopi nach'enaua ca'li yala't ñe'me Jaliaĝanec Jesús, ena'ama ga'me let'alpi jo'ne yala't ca'li dia'me Dios 'laqataĝanaĝanaqa, qama'le da'me qo'mi ch'e qo'mi yeladedegue, ja qo'mi 'te najeteta, qa'a jouaĝat da'me ja noqopideta joñe'me mach'e Qadet'a jo'ne Dios, eetedapega da'me yataqata qaya'te 'yamaqaten. 
1TH.2.16	Qama'le nale jetaque jojaqapegue'to joga'me ja judiopi qaedi nach'e ena'am da'me qonec'alaĝatedegue, nach'e ena'am ja qo'mi 'te yaje'tema. Qama'le nach'eda da'me dojo' yataqata en nichiquetedajeguem da'me loe'j. Qalaĝaja qom qoya'uo ga'me loiquiaqa' jena'me jenjo', yataqata jalcote t'adaic joga'me en lachoĝode'j joga'me, mach'e chiyoqo'ot joñe'me Dios.
1TH.2.17	Ami yaqaya, cha'li jeetapega qo'mi qolaĝayelo cha'li ja paja'a qanauanaĝa't jo' qomle. Da'me ami, mate mane'e ja jalcote nale ta'le ami jauanaĝalo, qalaĝaja nach'e eta't ami ñetouenaqataque, yataqata na'me qadauel ja ami 'te yapalaĝate'talo, qama'le yataqata 'uo da'me lamaic da'me ami jajoĝoguelo, qaedi yitaĝa ami jauanaĝalo. 
1TH.2.18	Te'me japiyenaq da'me ami jajoĝoguelo quelqaya, da'me jayem Pablo, nach'eda da'me japiyen da'me jetaque ami jajoyilo, qalaĝaja ñe'me Satanás nach'eñe qo'mi nauanegueta ca'li. 
1TH.2.19	Qalaĝaja, ¿jach'e ga'me mach'e qaneuatoqo't, uotaĝa mach'e qadamaic, chayovida'a ga'me chiyaqayi ga'me ñetonaqata't, nale qo'mi yec'ate'tape joñe'me Qadejaliaĝanec mach'e Jesús jo' qomle male 'niyelaq? Qom ja naqa'ami, ¿teua'atoqo' ta'le 'uo ga'me jiyaĝaua laqaya ta'le eetapega naqaega male qoyichoĝoden? 
1TH.2.20	Eja da'me ami naqaenaua jo'ne 'uo da'me nejiyaĝauayaĝac jo'ne yataqata onaĝaic, chayovida'a da'me ami chiyaqauelo nale ga'me qadamaic.
1TH.3.1	Qama'le nayi, male yataqata ja qadalo'oguet, qama'le 'uo ga'me qadelnataĝac jo'ne jenaqaac cha'li jouaqa'ta jena'me jenjo' Atenas 
1TH.3.2	qama'le jamaĝajoq ñe'me Timoteo, qa'a jayatenaq da'me yataqata lalemaĝajet joñe'me Dios, nataq'aen qadecochaĝaua da'me ja'aĝataqatac da'me onaĝaic 'laqataĝanaĝac joñe'me Jesús, mach'e Cristo. Jamaĝajoq ñe'me qadaqaya qaedi male yataqata ami 'yañaĝateque chayovida'a da'me male t'añi joda'me adepi'i, 
1TH.3.3	nataq'aen qaedi male ami yataqata qaya'te yoqovi'n, jena'me jenjo' 'uo nayi naa'me naajo' noloqo'ote, qa'a joote ami yataqata auayachiñe queda'me male qo'mi yedalo'te jo' qomle naa'me naajo' qadachoĝodeco. 
1TH.3.4	Nach'e ena'am ca'li cha'li ami jouaqatauelo, joote ami ja'aĝatapema queda'me gamachaqaega nolo' male jaĝaue ga'me qadachoĝodec, qama'le nayi naqaena male 'uo, qalaĝaja joote auayachiñe. 
1TH.3.5	Qama'le nayi jayem, jo'ne mach'e yoĝot, male yataqata male ja jalo'oguet joga'me jayem ualegue, qama'le ja'uo joga'me yenataĝanaĝac quelqaya, jouaĝat da'me ami, jetaque jayaten qom maliaĝa oquitelegue jena'me jenjo' mach'e qadepe'e ladic, 'noota qom maliaĝa ja aĝañiñi, qa'a 'uo da'me yoqolanaĝa joñe'me oiquiaĝaic ta'le 'uo ga'me ami 'yeteque joga ta'le ami nauanegueta chayovida'a da'me ami yoqovi'n, qama'le joga'me qat'onatac yataqata yijamaĝajaye, qaya'te chiyaqayi.
1TH.3.6	Qama'le nayi joote 'niyelaq joñe'me Timoteo, chiyoĝogue di'me Tesalónica, qama'le yataqata onaĝaic ga'me 'laqataĝanaĝac, da'me ami yataqata t'añi nayi joga'me adepi'i, chayovida'a da'me adoqopich'ii jo'ne ami uetauelo. Choqoda'me qo'mi t'aqataĝatapema da'me nach'e eta't qo'mi auenachetapegalo da'me qo'mi, yataqata ja qo'mi 'te auapalaĝache'talo, nach'e eta't qo'mi avichoĝodeñi, chayovida'a da'me 'uo ga'me lamaic da'me yitaĝa qo'mi auañiyalo, qama'le nach'e ena'am da'me qo'mi 'uo da'me qadamaic da'me yitaĝa ñauanaĝa't qomle. 
1TH.3.7	Qama'le nayi, ami yaqaya', nayi da'me 'uo joga'me qo'mi nauatapeguet jo'ne qoyen qadachoĝodec choqoga'me qadouenaĝanaĝac, qalaĝaja nayi yataqata qo'mi machidiñe yajouaĝat da'me male ami jayatenaq da'me maliaĝa oquitalegue jena'me jenjo' qadepe'e ladic. 
1TH.3.8	Qama'le ena'am ta'le yataqata qadec'aletaye nayi, da'me jayatenaq da'me yataqata ami 'uañaĝayaqa, da'me a'vichi joga'me 'lonataĝanaĝac ñe'me Qadejaliaĝanec. 
1TH.3.9	Qama'le ¿jach'e ga'me jenaqatec qaedi yataqata jalcote da'me janemaĝam da'me qadamaic joñe'me Qadet'a Dios, queda'me ami chiyaqauelo joga'me t'adaic qadamaic nale yataqata qo'mi nelochi'ñalo joñe'me Qadejaliaĝanec? 
1TH.3.10	Pi'yaĝadi choqoga'me noloqo'ote 'uo joga'me qanachoĝodenaĝac janemaĝam joñe'me Qadet'a Dios qaedi qo'mi yaje'tema da'me yitaĝa ami jauanaĝalo qomle, nataq'aen da'me male ami yecochaĝalo qaedi yataqata nalochiñe da'me adepi'iyaĝaqui.
1TH.3.11	Qadamaic ta'le Qadet'a Dios nach'eñe choqoñe'me Qadejaliaĝanec mach'e Jesús yataqata qo'mi lecochiyalo qaedi 'uo da'me qat'añaĝac da'me yitaĝa ami jajoĝoguelo qomle choqoda'me ami jejapichaĝalo. 
1TH.3.12	Nach'e ena'am 'noota ta'le Qadejaliaĝanec yataqata ami yanema da'me jalcote da'me nichiguegue da'me adoqopich'ii, qaedi nichigaĝategue da'me anoqopichiyapega't nataq'aen da'me adoqopichiyalo yema ga'me jiyaĝadipi, chayovida'a da'me qo'mi auadenaĝachi da'me yataqata ami qadoqopitalo nale da'me ami. 
1TH.3.13	Nataq'aen yataqata 'yañaĝachilo jonaa'me adai'lidi', qaedi yataqata ami uauelo joga'me ja 'nalegue, nataq'aen da'me yataqata ami ejoda yataqata qaya'te adoecodi' da'me ami nelotapi'ñalo joñe'me ja 'nalegue mach'e Qadet'a Dios, qom male 'niyelaq joñe'me Qadejaliaĝanec mach'e Jesús qama'le naequetedapegue' yema joga'me Dios lec'oqo'tepi jo'ne ja 'nalo'te. Jaja'a, nach'e naq'aeta da'me dojo'.
1TH.4.1	Qama'le nayi, ami yaqaya'olqa, ami ñachoĝodenoqoto chayovida'a da'me ami jaqataĝalo queda'me jaconaĝa joda'me lañoqotaĝanaĝac ñe'me mach'e Qadejaliaĝanec Jesús, qaedi male yemeda naa'me naajo' noloqo'ote yataqata anichiquitaye, qa'a yataqata aueñi 'noota joga'me at'oyaĝaqui, nataq'aen da'me auauoyi yema joga'me auayachiñe jo'ne ami japaĝaguenaĝaque ca'li, qa'a jena'me jenjo' jo'ne auayachiñe naqaena jena'me yataqata 'yamaqaten joñe'me Dios, jena'me jenjo' jo'ne joote auauoyitac yataqata 'noota.
1TH.4.2	Qa'a ami joote auayachiñe' jodaa'me napaĝaguenataĝanaĝaco jo'ne ami janemaĝama ca'li, da'me qo'mi jo'ne jaconaĝaguet da'me lañoqotaĝanaĝac joñe'me Qadejaliaĝanec Jesús. 
1TH.4.3	Ga'me yataqata 'yamaqaten joñe'me Dios, 'noota ta'le ga'me at'oyaĝaqui yataqata aueñi 'noota, chayovida'a da'me ja 'nalegue, nataq'aen ena'te 'uo joga'me leuaua jaga'me ja loua. 
1TH.4.4	'Noota ta'le yataqata auayachiñe naa'me anejiyaĝauayaĝaco, yataqata mach'e auelo'tegue ga'me auen ta'ya, 'noota ta'le aueñi yataqata ami uategayaqa, chayovida'a da'me yataqata ja ami 'te 'nalo'te. 
1TH.4.5	'Noota qom ch'e aualajaĝañi jena'me jenjo' jo'ne yataqata ja no'en; ena'te auadenaĝachi' jogaa'me jiyaĝa'u jo'ne yataqata ja yateto'n joñe'me Dios. 
1TH.4.6	Ena'te ta'le 'uo joga'me ch'e eetapega yoqovin joga'me laqaya uotaĝa ta'le ee'tec ga'me ja no'en, qa'a joñe'me Qadet'a yataqata ja 'yamaqaten da'me dojo', qama'le ya'uo jo' qomle joga'me laviyaĝajet. Qalaĝaja yema jena'me jenjo' joote ami ja'aĝataĝama ca'li. 
1TH.4.7	Qa'a auayachiñe joñe'me Qadet'a qo'mi yiyaĝanalo qaedi yataqata ja 'nalegue da'me qat'oyaĝac. Chane'eja ena'te oquiyegue joga'me yataqata ja no'en. 
1TH.4.8	Chane'eja, joga'me jiyaĝaua jo'ne 'yota'n naa'me naajo' napaĝaguenataĝanaĝaco, ja ena'am ta'le 'yotan ga'me ch'e jiyaĝaua, dite da'me 'yotan joñe'me Dios, ñe'me jo'ne joote qo'mi yanema joñe'me Lepaqal jo'ne ja 'nalegue.
1TH.4.9	Ja auoviñetaque ta'le jediñe ga'me 'yaqatac jo'ne 'yaĝatetac da'me noqopich'i adoqopichiyalo jogaa'me adaqayadi'olqa jo'ne p'iida'a ñe'me Qadet'a, qa'a joñe'me joote ami yapaĝagueneque queda'me 'noota qom anoqopichiyapega't. 
1TH.4.10	Jena'me jenjo' nach'ena joote auauoyitac da'me yataqata adoqopichiyalo jogaa'me adaqayadi' jo'ne neda'ña di'me Macedonia. Qalaĝaja yitaĝa 'uo ga'me qanachoĝodenaĝac, ami qadaqaya'olqa, 'noota ta'le na'me adoqopich'ii yitaĝa aueñi nichiguegue. 
1TH.4.11	A'nañaĝachela't da'me ami machidiñe, nataq'aen ademiya'a ga'me jo'ne mach'e at'onataqui, nataq'aen a'uonataĝanaĝañi naa'me adoua'adi, nach'e ena'am queda'me joote ami jamaĝalo'te ca'li. 
1TH.4.12	Qama'le auauoyi jena'me jenjo' qaedi male yataqata ami qo'yamaqate'n chayovida'a da'me ami 'yamaqate'n joga'me ja p'iida'a jena'me jenjo' 'noota, nataq'aen qaedi qaya'te adouenaĝanaĝaqui.
1TH.4.13	Ami yaqaya'olqa, ja qadelnataĝac ta'le ja auayachiñe ga'me ladiquiyaĝa'j jogaa'me joote yele'u, qaedi ja ami 'te totelo'te, da'me ja aueñiya'ama jogaa'me jo'ne qaya'te lajoĝonataĝanaĝa'j. 
1TH.4.14	Qa'a nach'ena jena'me jenjo' joote jayatenaq, ca'li yeleu joñe'me Qadejaliaĝanec Jesús qama'le nec'alijeguem ca'li, qama'le nach'e ena'am yataqata jep'iyaqa ñe'me Dios nec'alaĝachidijeguem jo' qomle jogaa'me jo'ne p'iida'a ñe'me Jesús ca'li yele'u.
1TH.4.15	Chane'eja ami ja'aĝataĝama jena'me jenjo' jo'ne yataqata lapaĝaguenataĝanaĝac joñe'me Qadejaliaĝanec, queda'me qo'mi jo'ne maliaĝa qanec'aletaye chayovida'a qom 'niyelaq joñe'me Qadejaliaĝanec, ja je'uauaĝañe da'me qo'mi da'me jec'ataĝaje'ma di'me piyem, dite da'me 'uaediñe jodia'me joote yele'u. 
1TH.4.16	Qa'a qodomachiya jo' qomle da'me 'uo joga'me yejam, choqoda'me doje ñe'me piyem lejaliaĝanec nataq'aen jaga'me lajeede joñe'me Dios, qama'le male 'niyelaq joñe'me Qadejaliaĝanec, chiyoĝogue jodi'me piyem. Qama'le jodia'me yele'u jo'ne yataqata p'iida'a ñe'me Jaliaĝanec male naqaegaua 'uaediñe qoyen nec'alidijeguem jo' qomle. 
1TH.4.17	Qom yem jena'me jenjo' jo' qomle, qama'le jogaa'me maliaĝa nec'aletedaye, qom p'iida'a joñe'me Jaliaĝanec, male naqaegaua nataq'aen qoyachi'y quetegue joñe'me, qama'le nach'e ena'am qadalote'ta jo' qomle jogaa'me, jaĝauelo jogaa'me piyem loje', qama'le male jauanaĝa joñe'me Qadejaliaĝanec, jouaqataue ga'me ch'e layat, qo'mi p'adijeguem qama'le nale'en jouaqa'tajop joñe'me Qadejaliaĝanec. 
1TH.4.18	Chane'eja auojeyapega't nale, nataq'aen auadenaĝachi daajo' 'naqataqa qaedi a'uañaqachichi' gaa'me adaqayadi'.
1TH.5.1	Qama'le jogaa'me noloqo'ote chayovida'a jogaa'me auoĝoyaqa, ami yaqaya', ja auoviñetaque ta'le ami jedaĝanaĝalo jena'me jenjo' jo'ne ami ja'aĝataĝapema. 
1TH.5.2	Qa'a jena'me jenjo' yataqata joote auayachiñe, ga'me ua'ña da'me yitaĝa 'niyelaq joñe'me Jaliaĝanec, yataqata qaya'te yayaten, ena'am joga'me cachaĝaic qom yeuotac ga'me pi'yaq. 
1TH.5.3	Qa'a jena'me jiyaĝadipi enaac jo' qomle: “Yataqata qo'mi 'noote', chayovida'a da'me qo'mi machidiñe,” qama'te paja'a da'me 'uo ga'me ne'uaĝanague'j let'adaic jo'ne yedalo'te jogaa'me, ga'me layaliaĝa'j ena'am jaga'me yauo nale c'oe, yataqata co'yaq nale maliaĝa dayaletac, qama'le yataqata qaya'te yaĝan. 
1TH.5.4	Qalaĝaja, ami yaqaya'olqa, da'me ami ja ovitaue joga'me 'naltapiye, qama'le ga'me nolo' qom 'niyelaq ñe'me Jaliaĝanec ja ami 'te yepelaĝa't, ja ena'am ga'me cachaĝaic. 
1TH.5.5	Yema da'me ami ovitaue joga'me yataqata yoqochiñe, yataqata edañgui ena'am joga'me lauaq joga'me nolo', ja qo'mi 'te pi'yaĝadi laje', nataq'aen ta'le jouaqataue joga'me 'naltapiye jo'ne yataqata ja no'en. 
1TH.5.6	Chane'eja 'noota ta'le ja jo'ochaq, ena'te jadenaĝataq joga'me ochaĝayaqa, dite da'me nach'e eta't ñeloqotaye nataq'aen yataqata jeloqo'tegue da'me qadadiquiyaĝac. 
1TH.5.7	Jogaa'me t'oche'tape yataqata t'oche'y nale joga'me pi'yaq, nataq'aen jogaa'me niyo'm nale, yataqata taĝayaqa nale pi'yaq; 
1TH.5.8	qalaĝaja da'me qo'mi jo'ne mach'e qadoĝot joga'me nolo', 'noota ta'le nach'e eta't jauoqo joga'me yataqata 'noota jo'ne qoyiyamaĝaden, ja jadenaĝataq jogaa'me taĝayaqa. 'Noota qom janaĝadiñi da'me qadepe'e choqoda'me qadoqopich'i nach'e ena'am ta'le quejaĝanaĝai, nataq'aen 'noota qom ñaĝat'onaĝa'ña da'me qadajoĝonataĝanaĝac queda'me qo'mi qonec'alaĝatedegue, nach'e ena'am ta'le jaĝa'to jo'ne laicaua. 
1TH.5.9	Qa'a joñe'me Dios ja qo'mi 'te yiyaĝanalo qaedi qo'mi dalemata'yalo, dite da'me jaconaĝaguet da'me nec'alaĝa 'me chiyoqo'ot ñe'me mach'e Qadec'alaĝaiqui Jesucristo. 
1TH.5.10	Jesucristo nach'eñe ca'li qo'mi nemelo'te ca'li yeleu uetalegue jaga'me sodoso, qaedi nach'e eta't da'me qadec'aetayejop joñe'me, uotaĝa maliaĝa qadec'aletalegue jena'me aleua uotaĝa joote qadeleu. 
1TH.5.11	Qama'le nayi, a'nañaĝachiyapega't nataq'aen anecochiyapega't, oqui'tague da'me dojo' jo'ne joote auauoyitac nayi.
1TH.5.12	Ami yaqaya'olqa, ami ñachoĝodenoqoto qaedi yataqata avichoĝodeñi' jogaa'me ami ue'tajopa jo'ne 'lonataĝanaĝanaqa ñe'me Qadejaliaĝanec, naqaegaua jo'ne ami yelotalo'te nataq'aen ami uaqatetapegalo. 
1TH.5.13	'Noota qom yataqata auoqochiyalo nataq'aen yataqata adoqopichiyalo, qa'a jouaĝat joda'me 'lonatac jo'ne 'yetedac. Nataq'aen 'noota qom yataqata anemaĝadiñiyapega't.
1TH.5.14	Nataq'aen ami qadaqaya'olqa, yitaĝa ami jaqataĝalo da'me 'noota qom auojeyapegue'to jogaa'me choĝolaĝayaqa qaedi nach'e ena'am t'onataĝa'n, 'noota qom auañiyijeguem jogaa'me ja t'añi'y naa'me lai'li, nataq'aen alecochiiyalo jogaa'me yataqata qaya'te 'lañaĝa'j nataq'aen aneualaĝañi'ye' yema ga'me jiyaĝadipi.
1TH.5.15	Auelaĝañitapema ena'uaque jogaa'me jo'ne te'me lelnataĝa'j da'me jetaque yauote lovi' joga'me laqaya, qa'a jena'me jenjo' yataqata ja no'en, dite da'me a'nañaĝachi da'me yataqata a'vichi joga'me 'noota ladic, qa'a jena'me jenjo' yataqata 'noota, da'me mach'e ami anoqopichiila't ena'uaque, nataq'aen aueñe'tema naa'me adaqayadi' jo'ne qaya'alo jo'ne neda'ña jena'me jenjo' aleua.
1TH.5.16	'Noota qom nach'e eta't ami made'tapolqa. 
1TH.5.17	Nach'e aueñeta't da'me jalcote da'me auauoyi da'me anetamenaĝaqui. 
1TH.5.18	Auañem adamaiqui joñe'me Dios, qa'a nach'ena jena'me jenjo' yataqata paquetapega da'me ami, jouaĝat da'me ami p'etaqadayaqa, yataqata auep'iiya'a joñe'me Cristo Jesús.
1TH.5.19	Ena'te a'uomaĝachi da'me 'lonataĝanaĝac joñe'me Dios Lepaqal, 
1TH.5.20	qama'le ena'te a'uotañi joga'me 'laqataĝanaĝa'j jogaa'me 'laqataĝanaĝanaqa ñe'me Dios. 
1TH.5.21	'Noota qom auapiyeñi ena'uac, qaedi male auacoñiya joga'me yataqata 'noota ladic. 
1TH.5.22	Qalaĝaja oquiya'a yema joga'me 'lonataĝanaĝac da'me ja no'en, ena'te oquiyegue.
1TH.5.23	'Noota qom Dios male naqaeñe jo'ne chiyoqo'ot da'me 'nemaĝac, male yataqata ami 'yeteque da'me male jalcote da'me ja ami 'te 'nalo'te, nataq'aen yataqata netela yema da'me at'oyaĝaqui, uotaĝa na'me adepaqali jo'ne ami uetauelo, nataq'aen netela na'me adai'lidi', choqona'me adapa'chidi', qaedi male yataqata qaya'te ami netayelo jo'ne ja no'en, chayovida'a qom male 'niyelaq joñe'me Qadejaliaĝanec mach'e Jesucristo. 
1TH.5.24	Ñe'me jo'ne ami yiyaĝanalo yataqata qaya'te ena'am da'me yataqata yataqatelegue joñe'me.
1TH.5.25	Ami qadaqaya'olqa, nataq'aen nach'e eta't qo'mi auajelaĝañilo'te da'me qo'mi.
1TH.5.26	Auañema ena'uaque joga'me qadaya'olqa jena'me jenjo' qadep'iyenataĝanaĝac, chayovida'a joga'me qadamaic jo'ne yataqata ja 'nalegue jo'ne ami janemaĝam.
1TH.5.27	Ami ñachoĝodenoto nataq'aen ami jamaĝalo'te queda'me jacona da'me lejaliaĝa ñe'me Qadejaliaĝanec, qaedi auojeyilegue jana'me janjo' yediije ga'me qadayi qaedi yema qodomachiya ga'me ja'aĝatetac.
1TH.5.28	'Noota qom auacoñiyeguet da'me anichoĝodenataguequi jo'ne chiyoqo'ot ñe'me Qadejaliaĝanec Jesucristo, onolqa'tape da'me ami.
2TH.1.1	Mach'e qo'mi Pablo, Silvano nataq'aen Timoteo, yataqata t'adaic jena'me qadamaic ami jamaĝajaĝalo, ami qadaqaya'olqa p'etaqadayaqa jo'ne Tesalónica laje', naqa'ami jo'ne Dios lec'oqo'tepi nataq'aen da'me ademii'teguet ñe'me Qadejaliaĝanec Jesucristo: 
2TH.1.2	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
2TH.1.3	Ami yaqaya'olqa, 'noota qom yemeda naa'me naajo' noloqo'ote janemaĝam da'me qadamaic joñe'me Dios, jouaĝat da'me ami. Nach'ena jena'me jenjo' ta'le jauoqo, qa'a da'me ami male yataqata auep'iiya'a joñe'me Dios, nataq'aen da'me di'yoq yataqata anoqopich'iya't, da'me ami naqaya' onolqa'tape da'me ami. 
2TH.1.4	Qama'le nayi yataqata 'uo da'me qadamaic nale ami jenataqa'talo nataq'aen ami ja'aĝataqa'tape nale 'uo ga'me jouaqa'ta na'me tamenaĝaiqui jena'me jenjo' aleua jo'ne mach'e Dios 'lemaqa. Nataq'aen da'me jayatenaq na'me ovi'ta yataqata 'uo ga'me laqalaic da'me jenjo' 'noota, chayovida'a da'me 'uo ga'me adachoĝodequi, qalaĝaja yataqata ami ejoda da'me auep'iiya'a joñe'me Qadet'a Dios. 
2TH.1.5	Nach'ena yataqata eja da'me male yaloĝon queda'me qaya'te lepatenaĝanaĝac ñe'me Dios, nach'eñe jo'ne yataqachiñe eja da'me lec'atenaĝanaĝac, qama'le ami yela'a da'me yataqata adaloyeguet da'me male ovitaue da'me lejaliaĝa joñe'me Dios: yajouaĝat da'me dojo' cha'li 'uo ga'me qoyen adachoĝodequi.
2TH.1.6	Jena'me jenjo' yataqata 'noota ta'le joñe'me Qadet'a ya'uo lachoĝodec joga'me ami yalate'tape nayi. 
2TH.1.7	Qama'le ami yichoĝode'n qomle, da'me ami jo'ne 'uo da'me adachoĝodequi nayi, qaedi qadalo'ta't da'me qo'mi yichoĝode'n, qom yovita ga'me nolo' da'me yitaĝa 'niyelaq joñe'me Qadejaliaĝanec Jesús chiyaqa'ague jodi'me piyem, da'me naquetaue joga'me ena'am ta'le dole' lauaq, nataq'aen naequetedapegue' jogaa'me piyem laje' jo'ne yataqata p'ajodaye. 
2TH.1.8	Qama'le 'uo qomle ga'me 'yeteque jogaa'me jo'ne ja yoqochideta ñe'me Qadet'a choqogaa'me jo'ne ja yacoteguet da'me 'naqataĝanaĝac 'me 'yaĝatetac ñe'me Qadejaliaĝanec Jesucristo. 
2TH.1.9	Nataq'aen male yataqata qoyapalaĝa't jo' qomle, nataq'aen da'me qoyiyota'alo, yataqata ja yaqanate't ta'le ueteda'ajop joñe'me Jaliaĝanec, uotaĝa ta'le yauata da'me 'lonaĝac choqoda'me lañoqotaĝanaĝac t'adaic. 
2TH.1.10	Nach'ena 'uo jo' qomle male 'niyelaq ñe'me Qadejaliaĝanec Jesucristo, qama'le ga'me Dios lec'oqo'tepi yataqata 'nonaĝachidegue joñe'me, chayovida'a da'me yoqochetem yemeda ga'me p'etaqadaiquipi. Qama'le da'me ami nach'e ena'am ovitaue joga'me Dios lec'oqo'tepi, qa'a auacoñiyeguet ca'li ga'me 'laqatac joñe'me Qadec'alaĝaiqui jo'ne ami ja'aĝatapema.
2TH.1.11	Nataq'aen yemeda naa'me noloqo'ote da'me ami jajelaĝanaĝalo'te, da'me ñachoĝodenoqot joñe'me Dios qaedi ami e'n adaloyeguet da'me 'noyaĝac jo'ne auacoñiyeguet ca'li ami qoyiyaĝanalo, nataq'aen qaedi ami yanema ena'uaque daa'me 'noote' jo'ne auepaquitapegalo, qaedi yataqata ami onaĝayaqa nataq'aen qaedi auomachi' gaa'me at'onataqadi' 'me chiyoqodayi da'me adepi'i, qa'a nach'eñe jo'ne qaya'te yaqalaatac. 
2TH.1.12	Qom naq'aeta qama'le ami yataqata qo'nonaĝachigui joñe'me Qadejaliaĝanec Jesucristo yajouaĝa't da'me ami, qama'le joñe'me nach'e ena'am da'me ami 'nonaĝachiguilo onolqa'tape da'me ami, qa'a naqaeda da'me leyalaqataĝanaĝac joñe'me Qadet'a Dios, choqoñe'me Qadejaliaĝanec Jesucristo.
2TH.2.1	Qama'le nayi, ami yaqaya'olqa, ga'me 'liyelaĝajoĝoc joñe'me Qadejaliaĝanec Jesucristo, uotaĝa ga'me nolo' jo' qomle male jouaqa'tajop joñe'me, ami ñachoĝodenoqoto 
2TH.2.2	da'me ena'te aueñetapega aĝañiñi jena'me jenjo' auenachitapega. Nataq'aen ena'te at'oiyi qom 'uo ga'me jetaque ami yoqochoqote't, qom eetapega nach'eñe ñe'me Dios Lepaqal yayatenaĝanaĝanec da'me joote yovita ga'me laloqo' da'me novi' ñe'me Jaliaĝanec, uotaĝa ta'le 'uo ga'me 'yaĝatem da'me dojo', uotaĝa yauana ga'me nediijec jo'ne eetapega mach'e qat'onatac. 
2TH.2.3	Ena'te auajeñetem ta'le 'uo ga'me ami yoqovi'n. Ga'me nolo' cha'li ja novi', qa'a male 'uaeñe 'uo ga'me nalada't jo'ne p'ategue, qom yataqata qonautena joñe'me Dios, qama'le di'yo'quena ñe'me jiyaĝaua jo'ne etaĝaloĝoic, jo'ne qoyamaĝa'ña qomle ga'me napa'lpi 'lachaqa'. 
2TH.2.4	Jenjo' jiyaĝaua jo'ne ja no'en, naqaena jo'ne yataqata nautena joñe'me Dios, chayovida'a eetapega deuodaĝanec yema joga'me loĝot joñe'me Dios. Nataq'aen nejaliaĝatoue qomle jena'me jenjo' tamenaĝaiqui jo'ne 'lemec joñe'me Dios, male naqaeñe eetapega nach'eñe ñe'me Dios. 
2TH.2.5	Anetoviñetac jena'me jenjo' joote ami ja'aĝatapema ca'li maliaĝa ami jouetauelo.
2TH.2.6	Nataq'aen joote auayachiñe jena'me jenjo' 'lonatac jena'me ja no'en, naqaena ga'me nauequetañe ga'me jiyaĝaua, qaedi male ja 'noota ga'me en 'lonatac. 
2TH.2.7	Qa'a da'me 'netaĝaloĝoc jo'ne ja di'yoq ca'li, male t'onataĝatac, qalaĝaja ch'e yeuate'ta da'me qonaqat ñe'me jo'ne 'nelaĝatetañe. 
2TH.2.8	Chane'eja qom male qaya ñe'me 'nelaĝatetañe, qama'le yataqata di'yoq joñe'me jo'ne yataqata ja no'en. Qalaĝaja joñe'me Qadejaliaĝanec Jesús yapalaĝat qomle, yalatec na'me layat jo'ne na'ya na'me nedegaĝat da'me yepetetot ga'me, nataq'aen qom di'yoq da'me 'lonaĝac joñe'me Jesús ena'am ta'le qonolaĝachiñe joñe'me jo'ne ja no'en.
2TH.2.9	Jenjo' qovinaĝanaĝaic male di'yoq da'me yataqata Satanás lecochaĝaua, male yataqata 'uo ga'me lañoqotaĝanaĝac, nataq'aen uo'oe gaa'me e'n di'yo't jo'ne 'nanaqa choqogaa'me ja qoyauanalo jo'ne noqovinaĝanaĝaco. 
2TH.2.10	T'onataĝana yema gaa'me letaĝaloĝoco qaedi yoqovi'n jena'me jiyaĝadipi jo'ne uetedaue da'me lejomaĝa'j, nach'egaua jo'ne yataqata ja 'yamaqate'n da'me eja, ja yacoteguet ca'li jena'me jenjo' 'naqataĝanaĝac jo'ne chiyoqo'ot joñe'me Jesucristo 'me nec'alaĝa. 
2TH.2.11	Chane'eja joñe'me Dios yataqata yaje'tema da'me cha'li nejaliaĝatoue joga'me noqovinaĝanaĝac, chayovida'a da'me yataqata qo'yamaqaten da'me 'lonatac joñe'me qovinaĝanaĝaic, 
2TH.2.12	qaedi jogaa'me male qoye'n tadoue da'me ne'uaĝanague'j let'adaic, yema jogaa'me jo'ne ja yacoteguet da'me eja, dite da'me quetedapegue' da'me ja chimaqachiñe.
2TH.2.13	Qalaĝaja da'me qo'mi nach'e eta't janemaĝam da'me qadamaic joñe'me Dios jouaĝat da'me ami. Dios yataqata ami noqopitalo nataq'aen nach'eñe da'me ami yiyaĝanalo ca'li, qaedi ja oviyaue joga'me nachoĝodec jo'ne na'ta. Ami yiyaĝanalo ca'li en ami nayelo joñe'me Nepaqal, qaedi male ami qoye'n lalemaĝaje'te joñe'me, nataq'aen da'me auacoñiyeguet da'me 'naqatac jo'ne 'yaĝatetac da'me yataqatelegue. 
2TH.2.14	Dios ami yiyaĝanalo ca'li jouaĝat da'me yataqata auacoñiyeguet jena'me jenjo' onaĝaic 'naqataĝanaĝac jo'ne ami ja'aĝataĝama ca'li, qaedi nataq'aen male oviyaue da'me 'lonaĝac ñe'me Qadejaliaĝanec Jesucristo.
2TH.2.15	Qama'le nayi, ami yaqaya'olqa, 'noota qom a'nañaĝachela't, ena'te aĝañiñi da'me auep'iiya'a joñe'me Dios, nataq'aen ena'te auapalaĝache'ta joga'me qadapaĝaguenataĝanaĝac uotaĝa ga'me qadediije ca'li ami janemaĝama. 
2TH.2.16	Ñe'me Dios jo'ne Qadet'a yataqata qo'mi noqopitalo chayovida'a da'me qo'mi yanema joda'me qat'añaĝac nataq'aen da'me qadeuataqataĝanaĝac jo'ne chiyoqo'ot da'me lichoĝodenataĝanaĝac joñe'me, nataq'aen joñe'me Qadec'alaĝaiqui Jesucristo, 
2TH.2.17	ñachoĝodenoqoto joñaa'me qaedi e'n jaqachiguilo naa'me adai'lidi' da'me adamaiqui, nataq'aen qaedi ami yanema da'me at'añaĝaqui, qaedi nach'e eta't a'uaĝachetac jena'me jenjo' 'noota nataq'aen da'me yataqata a'vichi na'me.
2TH.3.1	Da'me p'ategue 'yaqatac, ami yaqaya'olqa, 'noota qom nach'e eta't qo'mi auajelaĝañilo'te, qaedi yema qodomachiya da'me 'laqataĝanaĝac joñe'me Qadejaliaĝanec jo'ne ja'aĝataqatac, qaedi nataq'aen jena'me jiyaĝadipi qom domachiya male yataqata yacoteguet, ena'am ca'li yemta auomachiiya da'me ami. 
2TH.3.2	Nataq'aen auajelaĝañiyot joñe'me Qadet'a Dios qaedi qo'mi yataqata netelalo, qa'a uo'oe jogaa'me jiyaĝa'u jo'ne ja 'noe'n, qa'a auayachiñe da'me ja yema da'me qop'iya'a ñe'me Jaliaĝanec Jesucristo. 
2TH.3.3	Qalaĝaja yataqatelegue joñe'me Qadejaliaĝanec: nach'eñe ami 'yañaqate't qomle, nataq'aen male yataqata ami de'uolo'te, en qaya'alo joga'me ja no'en. 
2TH.3.4	Nataq'aen janemaĝam da'me qadamaic joñe'me Qadejaliaĝanec Jesucristo yajouaĝat da'me ami 'yañaqate't qaedi auaqanachichi da'me auauoyi ga'me qadaqataĝac nayi, nataq'aen naa'me naajo' noloqo'ote jo'ne na'te'. 
2TH.3.5	Qama'le ñe'me Qadejaliaĝanec ami lecochiyalo qaedi yataqata adoqopichiyalo gaa'me adaqayadi', ena'am ñe'me Dios yataqata yema noqopitalo ga'me jiyaĝadipi, nataq'aen yataqata ami yanema da'me anapogaĝadenaĝaqui 'me ena'am da'me napogaĝadenaĝac joñe'me Cristo.
2TH.3.6	Ami yaqaya'olqa, yitaĝa ami jaqataĝalo, qa'a qo'mi lamaĝa's joñe'me Qadejaliaĝanec Jesucristo, 'noota qom auelodiye'ye gamachaqaega ga'me adaqayai jo'ne ja t'onataĝan, nataq'aen ga'me jo'ne ja que'tegue da'me qadapaĝaguenataĝanaĝac jo'ne ami janemaĝama ca'li. 
2TH.3.7	Nataq'aen joote auayachiñe da'me jo'ne jauoqo, qama'le 'noota qom qo'mi auadenaĝachi', qa'a nale ami jouaqatauelo nach'eda da'me jauoqo ga'me qat'onatac, ja qo'mi 'te choĝolaĝayaqa. 
2TH.3.8	Nataq'aen nale 'uo ga'me jaliguinaq ja ch'e ta'le jaconaĝa, dite da'me yataqata qaneuodenaĝac nale, jo'onataĝatac nale nolo' uotaĝa pi'yaq, qaedi uotaĝa ja yedalegue da'me ch'e qo'mi auachichi, uotaĝa qo'mi avichoĝodeñi', ja naq'aeta. 
2TH.3.9	Te'me 'uo da'me ladic da'me ami jajelaĝanoqoto gamachaqaega qaedi qo'mi alecochiiyalo, qalaĝaja ja jauoqo jena'me jenjo' dite da'me jenaqatapega 'noota da'me jo'onataĝanaĝatac. Qa'a jetaque jaloĝonaq da'me qat'onatac, qaedi qo'mi auadenaĝachi' jo' qomle.
2TH.3.10	Anetoviñetac ca'li ami jouaqatauelo, qama'le ja'aĝataqatac jenjo': ga'me jiyaĝaua jo'ne ja t'onataĝan, qama'le ja qoyanem da'me deque'e. 
2TH.3.11	Qalaĝaja joote janomaqa da'me uo'oe gaa'me ami uetauelo jo'ne ja jetaque t'onataĝa'n, dite da'me yemeda'a joga'me ja loĝot. 
2TH.3.12	Ñe'me Qadejaliaĝanec Jesucristo qo'mi yanema da'me lañoqotaĝanaĝac qaedi jaqataĝalo naa'me naajo' jiyaĝa'u, qama'le jamaĝajoĝolo'te da'me 'noota ta'le t'onataĝa'n, qaedi yauata ga'me nali'j.
2TH.3.13	Qama'le, ami yaqaya'olqa, 'noota qom yataqata ja aĝañiñi da'me a'uechetac jena'me jenjo' 'noota. 
2TH.3.14	Qom 'uo ga'me ami uetauelo jo'ne ja yoqo'cha ga'me qadapaĝaguenataĝanaĝac 'me uaye janjo' qadediije, qama'le aueloi'ta joga'me nataq'aen ena'te anichiquii'uo, qaedi yataqata nepocoq. 
2TH.3.15	Qalaĝaja ena'te aueñe'tem da'me adauteuai, dite da'me yataqata auapaĝagueñi, aueñe'tem ga'me adaqayaija.
2TH.3.16	Ñe'me Qadejaliaĝanec nach'eñe jo'ne chiyaqayi da'me 'nemaĝac. Chane'eja 'noota qom ami yanema da'me mach'e at'emaĝaqui, yemeda naa'me noloqo'ote, nataq'aen nach'e eta't ami uetauelo.
2TH.3.17	Jayem Pablo, janjo' yediije p'ategue jo'ne mach'e yataqata yediije, naq'aeta nale jedelo'te yemeda naa'me yediijel, mach'e yataqata yedii's naa'me ualo'te.
2TH.3.18	Yepagaĝac da'me yataqata ami yichoĝode'n joñe'me Qadejaliaĝanec Jesucristo, ena'uaque da'me ami.
1TI.1.1	Mach'e jayem Pablo, jayem Jesucristo lamaĝajec choqoda'me en jayem liquiyac joñe'me Dios qaedi ja'aĝa'tape jodaa'me lamaĝajoĝonaĝaco, jo'ne nach'eñe ca'li 'uaechiñe Qadec'alaĝaiqui choqoñe'me Cristo Jesús jo'ne mach'e naqaeñe jeuataqa'tac. 
1TI.1.2	Yamaic am janem, am Timoteo jo'ne yataqata am yalec queda'me aua'uo da'me yepe'e. 'Noota qom Dios mach'e Qadet'a nataq'aen ñe'me Qadejaliaĝanec Jesucristo am yanema da'me anichoĝodenataguec choqoda'me anecochaguec nataq'aen da'me at'emaĝac.
1TI.1.3	Yitaĝa am je'elopec joga'me joote am ja'aĝatem quelqaya da'me jajoyi jodi'me aleua Macedonia qama'le jenaac: “Ch'e oue'ta jo' jena'me Éfeso,” qaedi auamaĝalo'te jogaa'me jiyaĝa'u jo'ne ja yataĝalo'te, queda'me ja 'noota ta'le dapaĝaguenataĝatec joga'me ch'e lelnataĝa'j jo'ne yataqachiñe ja no'en. 
1TI.1.4	Nataq'aen ja 'noota ta'le 'yamaqate'n ga'me lepi'ic choqoga'me nejenaĝa'j, uotaĝa lajouaĝa'j jodia'me lapidi ca'li, qa'a naajo' najouaĝaco chiyaqayilo joga'me napetaĝac jo'ne yataqata ja no'en. Qom ja yauo'oe daa'me lamaĝajoĝonaĝaco joñe'me Dios, qama'le ja yaqanate't ta'le maqachaĝa yateto'n da'me onaĝaic lelnataĝac joñe'me.
1TI.1.5	Nataq'aen joga'me paquetapega jenjo' 'yelopaĝac: 'noota ta'le noqopitetapega't onolqa'tape jogaa'me, qa'a yataqata eja 'uo da'me loqopich'i jo'ne chiyaqayi ga'me mach'e lai'li jo'ne yataqata onaĝaic, chayovida'a da'me 'uo joga'me lepe'e' jo'ne yataqata eja. 
1TI.1.6	Joote uo'oe gaa'me qadaqaya' jo'ne qolaĝadegue, queda'ae jena'me jenjo' onaĝaic ladic, qama'le ga'me en lejomaĝac yataqachiñe qaya'te chiyaqayi, qa'a jouaĝa't da'me lapetaĝa'j. 
1TI.1.7	Nataq'aen maco nach'egaua jetaque dapaĝaguenataĝaneque daa'me Dios 'laqataqa, qalaĝaja nale doje'y qama'le yataqata ja yayate'n joga'me nenaĝatedegue, nataq'aen joga'me en yeloteguet nale dapaĝaguenataĝa'n, qalaĝaja yepetapegalo yataqata eja ga'me yauotedac.
1TI.1.8	Joote jayatenaq joga'me lamaĝajoĝonaĝac joñe'me Qadet'a yataqata onaĝaic, qom qoya'uo ga'me enaac nale. 
1TI.1.9	Qa'a qo'mi qonetouenaĝanaĝaneque queda'me gaa'me lamaĝajoĝonaĝaco ñe'me Dios ja qoye'n nelo'talo nale gaa'me eetapega 'noote', dite da'me e'n yelo'talo jogaa'me maliaĝa ja yacoteguet joñe'me, uotaĝa gaa'me qaleuaĝayaqa, nataq'aen jogaa'me jo'ne ja p'iida'a joñe'me Dios, choqogaa'me 'yetedac da'me ja no'en, nataq'aen jogaa'me yataqata ja 'nonaĝachidegue joñe'me Dios, chayovida'a da'me ja t'oita, nataq'aen gaa'me jo'ne 'yeualaĝae'n nale da'me qadepe'e ladic, nataq'aen jogaa'me yala't jogaa'me let'al, nataq'aen yemeda jogaa'me lataĝanaĝayaqa nach'egaua qoyen nelo'talo naa'me naajo' namaĝajoĝonaĝaco, 
1TI.1.10	nataq'aen jogaa'me quejeguetaĝayaqa, uotaĝa mach'ega uo'oe jogaa'me le'mi jo'ne 'uona't, nataq'aen uotaĝa yauo en loua jaga'me ena'am yauo laqaya, nataq'aen nale joga'me jiyaĝaua yeme'n neua'acapi, gaa'me pecayaqa, nataq'aen jogaa'me ja yataĝalo'te ga'me eetedapega yauote nale, nataq'aen jogaa'me ja yiyamaĝade'n da'me onaĝaic napaĝaguenataĝanaĝac. 
1TI.1.11	Nach'ena jenjo' napaĝaguenataĝanaĝac onaĝaic uetaue da'me 'nonaĝac nec'alaĝaiqui jo'ne Dios 'me ja 'nalegue jayem yamaĝalegue.
1TI.1.12	Nach'e eta't janem da'me yamaic ñe'me Cristo Jesús mach'e Qadejaliaĝanec jo'ne nach'e eta't ya'uo 'yañaĝac, qa'a jouaĝat queda'me yataqata eja en jayem lamaĝajec, nataq'aen ya'uo di'me en 'yonatac jo'ne onaĝaic, 
1TI.1.13	qa'ejole ca'li ja 'noe'n nale gaa'me ñenaĝatedegue jo'ne je'n yeloteda'a nale ñe'me Jesús, jecaa'tape jogaa'me lalemaĝaje'te nataq'aen da'me je'ue'tape, jeetapegalo ja 'noe'n. Qalaĝaja ñe'me Jesús yataqata jayem yichoĝoden, qa'a yajouaĝat da'me maliaĝa ja jep'iya'a joñe'me, nataq'aen yataqata ja jayaten joga'me jauotac, yataqata jejomac. 
1TI.1.14	Qalaĝaja joñe'me Qadejaliaĝanec yataqachiñe t'adaic ga'me lichoĝodenataĝanaĝac jo'ne jayem yanem, qama'le yataqata 'uo da'me yepe'e jo'ne janem ñe'me, choqoga'me yoqopich'iyaĝac jo'ne onaĝaic, nach'eda jo'ne qo'mi uauelo qom jep'iyaqa joñe'me Qadec'alaĝaiqui Cristo Jesús.
1TI.1.15	Jenjo' yataqata eja, qama'le 'noota ta'le yema jep'iyaqa, queda'me Cristo Jesús nec'ata ca'li jena'me aleua qaedi nec'alaĝatedegue jogaa'me loeco lo'olpi, qama'le jayem tachigui da'me naqayem loeco lo'o t'adaic. 
1TI.1.16	Qalaĝaja joñe'me Jesucristo yataqata jayem yichoĝoden, qama'le yaloĝon da'me lepagaĝac da'me jayem. Te'me ja jayem 'te no'en, qalaĝaja jetaque aueñeta qom yataqata jetaque ayoue da'me nec'alaĝa jo'ne qaya'te loiquiaqa'. 
1TI.1.17	¡'Noota qom nach'e eta't qa'nonaĝachigui joñe'me, nataq'aen jaloĝonaq da'me onaĝaic lejaliaĝa joñe'me mach'e Qadejaliaĝanec jo'ne ja pal, nataq'aen Jaliaĝanec jo'ne qaya'te nalo'oguet, ja qoyauana, nach'eñe onolec mach'e Qanedios! Jaja'a, nach'e naq'aeta da'me dojo'.
1TI.1.18	Am yalec Timoteo, nayi am janem jenjo' 'yelopaĝac qaedi oquetalo'te jogaa'me 'laqataqa gaa'me qadaqaya' jo'ne am yachedalegue ca'li, qaedi yataqata eja joga'me at'onatac nale aueloiquitapegue' ga'me ja no'en. 
1TI.1.19	Oquetalegue da'me adepe'e nataq'aen nach'e eta't auen onaĝaic ga'me adelnataĝac, qa'a uo'oe jogaa'me male ja yauote ga'me onaĝaic lelnataĝa'j, qama'le queda'e da'me lepe'e'. 
1TI.1.20	Daajo' yajouaĝat jaa'me Himeneo choqoñe'me Alejandro, qama'le naajo' jamaĝalo'te joñe'me payac Satanás, qaedi male yataqata yayate'n queda'me ja 'noota qom ch'e ye'uetedac joñe'me Dios.
1TI.2.1	Chane'eja cha'li ami je'elopeque da'me anachoĝodeñilo'te yema ga'me jiyaĝadipi, anetameñilo'te jogaa'me, auajelaĝañilo'te choqoda'me auañem adamaiqui ñe'me Dios queda'me netelalo ena'uac. 
1TI.2.2	Nataq'aen anetameñilo'te nale gaa'me p'ajodaye nataq'aen jogaa'me jaliaĝanaqa, qaedi 'uo da'me qat'achaqa'yaĝac 'me 'noota, uotaĝa qo'mi yataqata machidiñe, choqoda'me 'uo da'me qadepe'e chayovida'a onaĝaic da'me qadoec. 
1TI.2.3	Qa'a da'me dojo' yataqata 'noota nataq'aen 'yamaqaten joñe'me Qadet'a mach'e Qadec'alaĝaiqui 
1TI.2.4	jo'ne yataqata paquetapega da'me qonec'alaĝatedegue yema gaa'me jiyaĝadipi nataq'aen yataqata qoyateton da'me eja jo'ne chiyoqo'ot ñe'me. 
1TI.2.5	Qa'a jayatenaq queda'me qaya'te Dios laqaya jo'ne p'ajaye, nataq'aen onolec ga'me jiyaĝaua jo'ne qadetaĝayaĝanaĝanec uotaĝa dauegaqataĝanot joñe'me Dios, nach'eñe ñe'me Cristo Jesús, 
1TI.2.6	jo'ne nemela't qaedi qoyalat ca'li, qama'le naqaeñe chiyaqayi joga'me nec'alaĝac da'me yema da'me qo'mi, nataq'aen joote yaloĝon ca'li uetalegue jaga'me sodoso male yauana jena'me jiyaĝadipi. 
1TI.2.7	Nach'ena jenjo' qoyen ja'aĝatetac uotaĝa jayem aqataĝanaĝaic naa'me naajo' 'naqataqa, qama'le jayem yamaĝalo joga'me ja judiopi qaedi japaĝaguetapeque gaa'me ejoda jo'ne 'laqataĝanaĝaco joñe'me Jesús. Jenjo' jo'ne ja'aĝatetac yataqata eja, ja joqovinaĝatac.
1TI.2.8	Chane'eja, nale yema'a't gaa'me p'etaqadayaqa, 'uaediñe jepaquetapegalo ta'le gaa'me le'mi nodidijeguem naa'me loua' da'me yauote ga'me netamenaĝa'j. 'Noota qom yoqovichiguilo gaa'me lai'li, nataq'aen 'noota ta'le ja dalemata'y nataq'aen ja dapete'tape.
1TI.2.9	Qama'le nayi jogaa'me yauo', nale yaidiñe gaa'me leuo lael, 'noota ta'le yacoteguet da'me yataqata yauo 'netaĝac, qama'le ja ne't qaedi uotaĝa qoyec'ate'n, yiyamaĝate'tape da'me 'netaĝa'j. Ja 'noota qom gaa'me yauo' uotaĝa ja onolec ga'me ee'tec ga'me layoĝot da'me ja onolec ga'me yanaye, uotaĝa yaidiñe ga'me oro jo'ne uasec, uotaĝa loqola jo'ne ja qoyauanapegalo, nataq'aen Dios ja yiyamaĝaden qom yaidiñe gaa'me leuo lael jo'ne yataqachiñe lajo'vi'y. 
1TI.2.10	Qom jaga'me yauo jetaque ya'uo ga'me onaĝaic 'netaĝac, 'noota ta'le en onaĝaic ga'me en yelo'teguet, qa'a nach'eda da'me eeta da'me 'netaĝac jaga'me yauo jo'ne eetapela't 'nonaĝachigui ñe'me Dios.
1TI.2.11	Nale qoyapaĝague'n gaa'me yauo', 'noota ta'le yataqata naquiaĝata qama'le yauote, qama'le male quetede'egue joga'me domachita; 
1TI.2.12	nataq'aen ja jaje'tema gaa'me yauo' ta'le dapaĝaguenataĝa'n, uotaĝa eetapega napacalo'te jogaa'me le'mi; 'noota ta'le ch'e 'yemadete'. 
1TI.2.13	Qa'a ca'li ñe'me Dios 'uaeñe ye'et ñe'me Adán, cop'a ca'li qama'le yemta ye'et jañe'me Eva; 
1TI.2.14	nataq'aen ñe'me Adán ja naqaeñe jo'ne qoyoqovin ca'li, mac jañe'me yauo, qama'le ca'li qoyoqovin taue da'me loec jo'ne ja no'en. 
1TI.2.15	Qalaĝaja jaga'me yauo qonec'alaĝategue nale qo'uaĝai, chayovida'a da'me c'oe, qom yataqata en chimaqategue ga'me lepe'e choqoga'me loqopich'i, qom joĝodai nataq'aen qom yiyamaĝatetac da'me nejiyaĝauayaĝac.
1TI.3.1	Da'me dojo' yataqata eja: ga'me jetaque yelolegue ga'me Dios c'oqo'tepi, qama'le yataqata onaĝaic da'me dojo' jo'ne en 'lonatac. 
1TI.3.2	Qama'le ga'me jiyaĝaua jo'ne 'lonatac jena'me jenjo', 'noota ta'le qaya'te lejamaĝataĝac. 'Noota qom jiyaĝaua jo'ne onole jaga'me loua, yataqata joĝodaic, nataq'aen loqotenaĝanaĝaic, nataq'aen uategaĝaic ga'me ja yelo'teguet ga'me 'lonatac. 'Lonatac laqaya 'noota ta'le yelo'oguet ga'me jiyaĝadipi qom yec'adeta ga'me 'lachaqa'; nataq'aen yataqata yayaten da'me lapaĝaguenataĝanaĝac. 
1TI.3.3	'Noota qom ja lataĝa lae't, uotaĝa ta'le ja dodinataĝanac, dite da'me yataqata qopitaĝanaqataqaic, napogaĝadeneguet ga'me ja no'en, nataq'aen ja en 'te p'ajaye jaga'me laicaua.
1TI.3.4	'Noota qom nach'eñe yelolegue ga'me 'lachaqa', qaedi gaa'me c'oqo'te yataqachiñe machaqayaqa nataq'aen onaĝayaqa loec. 
1TI.3.5	Qalaĝaja qom ga'me jiyaĝaua ja yaqanatet da'me yelolegue ga'me 'lachaqa', qama'le ¿teua'atoqo' yaqanatet da'me netela ga'me Dios lec'oqo'tepi?
1TI.3.6	Nataq'aen ga'me jiyaĝaua jo'ne qoyen laje da'me Dios 'lonatac, 'noota qom ja yemta ya'uo da'me lepe'e, qaedi qaya'te 'uo ga'me 'yoĝodenaĝac nale jena'me jiyaĝadipi, qa'a qom en p'ajaye da'me ni'yoĝodela't, qama'le ja nomeguet da'me ja no'en, qama'le taue ga'me ne'uaĝanaguec, qa'a nach'e ena'am joca'li qoye'uaĝan ñe'me payac Satanás, yajouaĝat da'me mach'e li'yoĝodenataĝanaĝac. 
1TI.3.7	Nataq'aen 'noota ta'le yataqata qouatec'a yema jena'me jiyaĝadipi, chayovida'a jogaa'me ja p'iida'a da'me 'noota, qaedi ja qoyachalegue da'me ne'uaĝanaĝanaĝac, uotaĝa male payac yoqovin da'me 'lonataĝanaĝac.
1TI.3.8	Nach'e naq'aeta gaa'me necochaĝa'u, 'noota ta'le jiyaĝa'u jo'ne onaĝayaqa loec. 'Noota qom jiyaĝa'u jo'ne ja pecayaqa, nataq'aen ja lataĝa lete', nataq'aen ja ch'e naquitetedapega da'me nejetenague'j. 
1TI.3.9	'Noota qom nach'eda da'me quetede'egue naa'me 'naqataqa jo'ne nach'enaua Dios qo'mi yaloĝonalo ca'li, chayovida'a yataqata en yoqovichiguilo naa'me lai'li. 
1TI.3.10	Gaa'me jo'ne jetaque qoyen necochaĝa'u, 'noota ta'le 'uaediñe 'uo joga'me napiyenague'j, qama'le qom qaya'te nauateguet, qama'le male yemta qoyen necochaĝa'u.
1TI.3.11	Nataq'aen jogaa'me yauo' jo'ne jetaque uedaue jena'me jenjo', 'noota ta'le yauo' jo'ne onaĝayaqa loec, ja 'noota ta'le quejaĝail, 'noota ta'le yataqata joĝodail, uotaĝa yataqata ejoda nale 'uo ga'me yauote.
1TI.3.12	Joga'me necochaĝaua, 'noota ta'le onole jaga'me loua, nataq'aen yataqata yelolo'te jogaa'me c'oqo'te nataq'aen ga'me 'lachaqa'. 
1TI.3.13	Qa'a jogaa'me necochaĝa'u jo'ne yiyamaĝatetedac ga'me 'lonataĝanaĝa'j, male 'uo da'me qoyec'atenec da'me yataqata ejoda, chayovida'a da'me male ja uatequeda'a da'me 'yaĝatetedac joda'me lepi'iyaĝac jo'ne yachiyoĝotedo'ot joñe'me Cristo Jesús.
1TI.3.14	Yamaic ta'le paja'a am jauana, qalaĝaja 'uaeñe auaconeguet janjo' yediije 
1TI.3.15	qaedi qom jayem copa'teguet, yataqata joote auayaten ga'me aua'uo nale ouauelo jogaa'me Dios lec'oqo'tepi, jo'ne nach'enaua c'oqo'tepi 'me 'nonaĝachidegue joñe'me Qanedios jo'ne ja pal, nataq'aen naqaenaua jo'ne neteleta nataq'aen de'uotalegue nale jena'me yataqata eja. 
1TI.3.16	Qaya'te noqoleguetaĝanaĝac da'me jenjo' 'lonataĝanaĝac jena'me jenjo' qadepe'e ladic jo'ne yataqata t'adaic nataq'aen onaĝaic:
1TI.3.16	Cristo naequena ca'li qaedi yadenaĝat da'me qanejiyaĝauayaĝac,
1TI.3.16	qalaĝaja onolec joñe'me da'me qoyen yataqata eja joñe'me Lepaqal,
1TI.3.16	nataq'aen yema joga'me piyem laje' yauata ca'li.
1TI.3.16	Qama'le qo'yaĝatema yema gaa'me jiyaĝadipi,
1TI.3.16	nataq'aen jena'me aleua laje'pi 'yamaqaten da'me dojo',
1TI.3.16	nataq'aen da'me joote qoyavije'ma di'me 'lachaqa' joñe'me Dios.
1TI.4.1	Qalaĝaja joñe'me Dios Lepaqal yataqata 'yaĝatetac queda'me naa'me naajo' p'atedegue noloqo'ote uo'oe jogaa'me nematec da'me lepe'e', qama'le equeguelo gaa'me nepaqa'li jo'ne qovinaĝanaĝayaqa, nataq'aen gaa'me napaĝaguenataĝanaĝaco jo'ne chiyoqo'oto ñaa'me payagodipi. 
1TI.4.2	Male yauo'oe 'laqataqa jogaa'me jiyaĝa'u jo'ne ja yataĝalo'te, nataq'aen yataqata pecayaqa, nataq'aen gaa'me lai'li yataqachiñe qaya'te nometeguet ta'le uotaĝa nepoco't joga'me 'yetedac. 
1TI.4.3	Naajo' jiyaĝa'u male uo'oe gaa'me ja yaje'n da'me 'uonat, nataq'aen uo'oe gaa'me ja yaje'n gaa'me niqui'yaqa'te. Qalaĝaja Dios ye't ca'li yemeda gaa'me niqui'yaqa'te qama'le yanema nale jogaa'me c'oqo'te qaedi yali'j qama'le yate'm da'me lamai'j nale. Nach'egaua lec'oqo'te jo'ne yateto'n da'me eja, 
1TI.4.4	qa'a jayatenaq queda'me yema joga'me Dios 'lonatac yataqachiñe onaĝaic, qama'le ja 'noota ta'le qoyeguem, mac da'me jaconaĝaguet qama'le janemaĝam da'me qadamaic joñe'me Dios, 
1TI.4.5	qa'a jonaa'me 'laqataqa ñe'me Dios choqoga'me mach'e qanetamenaĝac nach'enaua yataqachiñe e'n chimadichidiñe gaa'me niqui'yaqa'te.
1TI.4.6	Qom auapaĝaguenataĝaneque naa'me naajo' namaĝajoĝonaĝaco jogaa'me adaqaya', qama'le am yataqata eja nataq'aen onaĝaic lamaĝajec joñe'me Cristo Jesús. Qa'a nataq'aen yataqata aue'n ejoda naa'me 'naqataqa jo'ne en t'añi da'me qadepe'e, nach'enaua jo'ne joote oquetapegue'to 'me napaĝaguenataĝanaĝaco jo'ne yataqata onaĝayaqa.
1TI.4.7	Ena'te aua'uo 'laqataqa jogaa'me ch'e nojaĝaco jo'ne ja 'noe'n uotaĝa ch'e jenaĝac ja no'en, mac da'me auen da'me nichoĝodenataĝanaĝac chayovida'a aua'uo joga'me Dios yiyamaĝaden. 
1TI.4.8	Qa'a jayatenaq qom jiyaĝaua nach'e eta't da'me ni'yetac male yataqata 'noota da'me nejiyaĝauayaĝac, qalaĝaja da'me Dios loqopich'i yema uauelo jogaa'me p'iida'a, male yataqata jouaqaue joda'me 'noyaĝac jo'ne yataqata onaĝaic, naa'me naajo' noloqo'ote chayovida'a qom jovitaĝague joñe'me. 
1TI.4.9	Jenjo' yataqata eja, qama'le 'noota ta'le yema jep'iyaqa. 
1TI.4.10	Qama'le nayi nach'eda 'uo da'me qat'onatac nataq'aen qadeloiquiaĝac, qa'a jouaĝat da'me janemaĝam da'me qadeuataqataĝanaĝac joñe'me Dios jo'ne ja pal, jo'ne nach'eñe mach'e Lec'alaĝaiqui yema jena'me jiyaĝadipi, qama'le yataqata nec'alaĝatedegue jogaa'me jo'ne p'iida'a joñe'me.
1TI.4.11	Naa'me naajo', 'noota ta'le yataqata auamaĝalo'te nataq'aen auapaĝaguenataĝaneque. 
1TI.4.12	At'oiya'aguet qom uo'oe gaa'me ja am 'te 'yamaqate'n queda'me am yaloĝo'n da'me am nejoqolec, mac da'me auaconeguet da'me onaĝaic anejiyaĝauayaĝac, qaedi yataqata am yelodelegue gaa'me Dios lec'oqo'te, qa'a jouaĝat da'me onaĝaic adojaĝac choqoda'me at'oyaĝac, chayovida'a da'me adoqopich'i, da'me t'adaic adepe'e, nataq'aen da'me yataqata am yauata da'me am jiyaĝaua jo'ne yataqata qaya'te auepita'a jena'me aleua.
1TI.4.13	Qama'le qom maliaĝa ja am 'te jovita, auen at'onatac da'me auojapelegue ga'me Dios 'laqatac, nataq'aen male yataqata a'uañaqate't gaa'me adaqaya' nataq'aen aualoĝotayelo. 
1TI.4.14	Ena'te auen qaya'ye joñe'me Dios am yanem mach'e Lepaqal ca'li am qo'yaĝatem jogaa'me 'yaĝaicachidi jo'ne am netamedelegue nataq'aen am yacodedelegue ca'li.
1TI.4.15	Qama'le 'noota ta'le yataqata analoqote'n naa'me naajo' 'yaqataqa qama'le yataqata anichiquetaye, qaedi yema am qoyec'aten da'me anapacalo'te jogaa'me adaqaya'. 
1TI.4.16	Yataqata anetelela't nataq'aen aviyamaĝatetac da'me adapaĝaguenataĝanaĝac nale auanema gaa'me adaqaya'. Qama'le qom nach'e eta't da'me aua'uo da'me dojo', male yataqata nec'alaĝa am ue'tajop, nataq'aen jogaa'me jo'ne am naquiaĝata, nach'e ena'am tadoue ga'me nec'alaĝa.
1TI.5.1	Ena'te anetenec da'me at'aqatac nale auojapegue' ga'me 'yaĝaicachigui, mac da'me 'noota ta'le alecochiya, uotaĝa aualoĝona da'me 'noota, ena'am ta'le adet'a; qama'le jogaa'me joĝodipi, 'noota ta'le aue'n adaqaya'. 
1TI.5.2	Qama'le nach'e ena'am jaga'me 'yaĝaina', aue'tem jaga'me adat'e; qama'le gaa'me q'añolel, nach'e ena'am aue'tema gaa'me adaqaya', qaya'te auen lale'gue da'me adaqayayaĝac.
1TI.5.3	Alecochiyalo jogaa'me p'ail jo'ne qaya'te yachiyoĝoteda'ague ga'me necochague'j. 
1TI.5.4	Qalaĝaja jaga'me p'ai jo'ne uo'oe gaa'me c'oqo'te uotaĝa laua', 'noota ta'le naqaegaua 'uaediñe joote yayate'n ga'me qoyen 'lonata'j da'me lecochiyalo ga'me layi, qa'a ca'li jañe'me yataqata ami noqopitalo, qama'le jena'me jenjo' yataqata Dios yiyamaĝaden. 
1TI.5.5	Jaga'me yataqata p'ai jo'ne onola, joote yanem da'me leuataqataĝanaĝac ñe'me Dios, qama'le ja yaĝañi da'me nachoĝodenaĝac, chayovida'a lajelaĝanaĝac yemeda naa'me noloqo'ote, nataq'aen pi'yaĝadi. 
1TI.5.6	Qalaĝaja jaga'me p'ai jo'ne ja en 'te yataĝalegue da'me nejiyaĝauayaĝac, joote qaya'te nec'alaĝa ta'le ue'tajop. 
1TI.5.7	Chane'eja 'noota qom auamaĝalo'te da'me dojo', qaedi gaa'me p'ail male qaya'te lejamaĝataĝa'j. 
1TI.5.8	Qalaĝaja qom 'uo ga'me ja netela ga'me qoyen loĝot, uotaĝa ja netela ga'me mach'e layi, male joote nemanec ga'me lepe'e nataq'aen yataqata qoyen 'naja napacalo'te jogaa'me ja p'iida'a da'me 'noota.
1TI.5.9	Jena'me lenaĝat jaga'me p'ai 'noota ta'le qoyediñe qom joote yauana gaa'me sesenta 'uoidi, nataq'aen yauo onolec ga'me loua. 
1TI.5.10	Nataq'aen yataqata qoyayaten da'me onaĝaic 'lonataĝanaĝac ca'li: qom yataqata netelalo jogaa'me c'oqo'te, nataq'aen da'me 'uo da'me loqopich'i nale qodejapichiya, nataq'aen da'me joote yataqata yichoĝode'n gaa'me Dios lec'oqo'tepi, chayovida'a da'me lecochiyalo nale jogaa'me 'uo da'me lachoĝode'j, nataq'aen nach'e eta't yauo'oe gamachaqaegaua 'lonataqa jo'ne 'noote'.
1TI.5.11	Cha'li ena'te qoyediñe ga'me lenaĝat jaga'me p'ai jo'ne ja yauana gaa'me sesenta 'uoidi, qa'a jona'li 'yaĝai, qama'le 'uo qomle da'me lamaic qaedi yitaĝa uo'on. Qo'che' ca'e ñe'me Cristo, 
1TI.5.12	qa'a male nojouaĝatela't da'me nepaten ga'me laqataĝac ca'li ami dojetapegue'to. 
1TI.5.13	Male ena'ama gaa'me ja namaidiñe, quetayilo gaa'me 'nachaqa'te, yataqata choĝolaĝail —ja onolec da'me choĝolaĝail, nataq'aen male qovinaĝanaĝail—, eetedapega yema yayate'n, nenaĝatedegue ga'me ja chimadichiñe. 
1TI.5.14	Chane'eja jepaquetapega ta'le jogaa'me p'ail jo'ne jona'li 'yaĝainadi', 'noota ta'le yitaĝa yauote gaa'me loua', qama'le yitaĝa uo'oe gaa'me c'oqo'te, nataq'aen male 'uo ga'me mach'e 'lachaqa'yaĝa'j jo'ne qoyen 'lonata'j, qama'le qaya'te en ladic gamachaqaega ga'me nojaĝac jo'ne ja no'en nale chiyoqo'ot ñe'me payac. 
1TI.5.15	Qa'a jouaĝat da'me joote uo'oe jogaa'me p'ail jo'ne joote queda'e da'me lepe'e', male quetegue ñe'me Satanás.
1TI.5.16	Qom 'uo jaga'me yauo p'etaqadai jo'ne ami uetauelo, 'noota ta'le nach'añe lecochiya jaga'me p'ai jo'ne mach'e 'lachaqadiaĝaua, qaedi ja yemalegue na'me tamenaĝaiqui lecochaĝac, qaedi na'me tamenaĝaiqui lecochiyalo gaa'me p'ail jo'ne yataqata qaya'te yachiyoĝoteda'ague ga'me louenaĝanaĝac.
1TI.5.17	Gaa'me 'yaĝaicachidi jo'ne yataqata yiyamaĝatetedac nale joga'me tamenaĝaiqui 'lonatac, nach'egaua 'noota ta'le yataqata qoye'n p'ajodaye: jogaa'me aqataĝanaĝayaqa uotaĝa paĝaguenataĝanaĝayaqa jo'ne 'yaĝa'tape naa'me Dios 'laqataqa. 
1TI.5.18	Qa'a da'me Dios 'laqatac eetac: “Ena'te auojomoue nedegaĝat necoñetaĝaiqui ga'me uaca qom auapiaĝalegue ga'me trigo nale aviyota'a ga'me lo'oc.” 'Laqatac laqaya jo'ne enaac: “Ga'me jiyaĝaua jo'ne onataĝanaĝaic, qoyejeten nale yomat ga'me 'lonatac.”
1TI.5.19	Ena'te auoqoch'a ga'me nep'aguenaguec ga'me 'yaĝaicachigui qom qaya'te yauachigui, dite qom uo'oe gaa'me dos uotaĝa tres jiyaĝa'u jo'ne eetedapega yauata joga'me 'uo. 
1TI.5.20	Jogaa'me maliaĝa yauotedac loec, 'noota ta'le auamaĝadegue qaedi yataqachiñe qonauachigui jena'me jenjo', qama'le gaa'me p'etaqadayaqa maqachaĝa t'oita. 
1TI.5.21	Da'me yaqataĝac am janem nayi queda'me yataqata qo'mi yec'ate'tape joñe'me Dios choqoñe'me Jesucristo nataq'aen jogaa'me ja 'nalo'te piyem laje', qaedi yataqata oquetapegue'to naa'me yamaĝajoĝonaĝaco. Qama'le ena'te aua'uo adiquiyac uotaĝa adoqopich'i ta'le onolec ga'me auanem.
1TI.5.22	Qom jetaque aua'uo ga'me adecochaĝaua, cha'li ena'te paja'a auacolegue, dite qom yataqata analoqoten, qaedi ja am 'te yajouaĝat jo' qomle ga'me loec, qa'a uotaĝa ja yataqatelegue ga'me. Yataqata at'oiyalegue.
1TI.5.23	Jayaten da'me 'uo da'me adapite'na jo'ne auec'on nale jana'me adeta'am, qama'le nale aniyom ena'te auajamaĝat ga'me noĝop, 'noota ta'le yaleque'taguet joga'me vino.
1TI.5.24	Uo'oe gaa'me loeco gaa'me jiyaĝa'u jo'ne yataqata joote di'yo't, qalaĝaja gaa'me laqaya' jo'ne te'me ja di'yo't mach'e qoyaloĝonalo qom'te. 
1TI.5.25	Nataq'aen jogaa'me 'yetedac jena'me 'noota: uo'oe gaa'me 'lonataqa jo'ne di'yo't, qalaĝaja jogaa'me ja di'yo't jo'ne nataq'aen 'noote', 'uo ga'me nolo' qom qoyecodelo'te qama'le yemta di'yo't.
1TI.6.1	Gaa'me jiyaĝa'u jo'ne onataĝanaĝayaqa, jalcote 'noota qom yataqata lecochiyalo gaa'me lejaliaĝanaqa uotaĝa yichoĝode'n nale, qaedi ja qoye'uetac joda'me lenaĝat ñe'me Dios, uotaĝa da'me qadapaĝaguenataĝanaĝac. 
1TI.6.2	Nataq'aen qom p'etaqadaic ga'me adadipa, yataqata auanem da'me adoqopich'i choqoda'me adichoĝodenataĝanaĝac, qa'a jenjo' mach'e adaqaya da'me 'uo ga'me adepe'e. Mac da'me a'uetec da'me yataqata alecochiya, qa'a jenjo' at'onatac nataq'aen qoyen 'lonatac, chiyaqa'alo jiyaĝa'u jo'ne p'iida'a ñe'me Dios, chane'eja 'noota ta'le yataqata aviyamaĝatetac ga'me aue'et.
1TI.6.2	Daa'me daajo' 'noota qom yataqata auapaĝaguenataĝaneque nataq'aen auamaĝajoĝolo'te.
1TI.6.3	Qom 'uo ga'me dapaĝaguenataĝaneque gaa'me mach'e lelnataĝaco jo'ne ja 'yamaqate'n da'me napaĝaguenataĝanaĝac jo'ne yataqata eja 'me chiyoqo'ot joñe'me mach'e Qadejaliaĝanec Jesucristo, chayovida'a ja yeuaten da'me mach'e qadepe'e ladic, 
1TI.6.4	jenjo' jiyaĝaua yataqata 'yoĝodenaĝaic jo'ne yataqata qaya'te yayaten. 'Uo da'me loec da'me eetapega ja ena'ama gaa'me laqaya' da'me eetapega yema yayaten ga'me yelo'tagueta naa'me 'naqataqa; qama'le naqaena jenjo' chiyaqayi da'me nep'aguenataĝanaĝac, nojouena't, chayovida'a da'me male ja 'namaqatena't, 
1TI.6.5	nataq'aen 'uo ga'me neloiquiaĝac jo'ne qaya'te loiquiaqa', qa'a male uo'oe gaa'me jiyaĝa'u jo'ne yaledeuo, eetedapega 'uo ga'me layatenaĝanaĝa'j, jiyaĝa'u jo'ne yataqata ja yateto'n da'me eja, nataq'aen naajo' eetedapega 'uo ga'me lepe'e', qalaĝaja nach'egaua ch'e yachiyoĝotedayi da'me leuoyaĝac jena'me 'noota ladic.
1TI.6.6	Yataqata 'noota da'me nepe'e ladic, eja nach'ega joga'me chiyaqayi da'me neuoyaĝac; qalaĝaja qoyiyamaĝaden qom jiyaĝaua nach'e eta't matac, 'nonaĝachigui joga'me ja let'adaic ga'me yauana. 
1TI.6.7	Qa'a ca'li ñiyaĝañe, qaya'te ga'me qadi'yac, nataq'aen qomle qadeleu, qaya'te ga'me jachoĝojoq. 
1TI.6.8	Qom 'uo ga'me jaliguinaq nataq'aen 'uo ga'me qadeuo lael, qama'le 'noota ta'le yataqata qo'mi made'tape.
1TI.6.9	Qalaĝaja jogaa'me jetaque neuoyaĝadi, yataqata ja naloteguet joda'me napiyenague'j, qama'le tadoue joga'me 'lonaĝanaĝaiqui joñe'me ja yataĝalegue, male ja onolec ga'me yepiteda'a, chayovida'a qom yataqata ja no'en. Qama'le nach'eda da'me dojo' yajouaĝa't gaa'me jiyaĝadipi da'me tadoue ga'me lachoĝode'j let'adaic nataq'aen jena'me neleuaĝa. 
1TI.6.10	Qa'a da'me qoyen p'ajaye jana'me laicaua nach'eda chiyaqayi yema joga'me ja no'en. Qama'le joote uo'oe jogaa'me jo'ne e'n p'ajodaye jaga'me laicaua, qama'le yajouaĝa't da'me queda'e da'me lepe'e', nataq'aen joote yauata t'adaic lachoĝode'j.
1TI.6.11	Qalaĝaja da'me am Dios nejoĝonec, 'noota ta'le oca'ae naa'me naajo' ja qoyiyamaĝade'n. Nach'e eta't auen yataqatelegue da'me anejiyaĝauayaĝac, auen yelo'ta joñe'me Dios, nataq'aen aua'uo da'me adepe'e, auaconeguet da'me adoqopich'i, da'me am 'uañaĝaicolec nataq'aen da'me yataqata am joĝodaic. 
1TI.6.12	Nach'e eta't aueloiquitapegue'to jogaa'me adoeco qa'a yataqata 'uo da'me adepe'e, nataq'aen qaedi ja anepaten da'me nec'alaĝa jo'ne qaya'te loiquiaqa'. Nach'ena jenjo' ca'li Dios am yiyaĝana, qama'le nayi yataqata eja da'me adepe'e jo'ne joote qoyec'atetac.
1TI.6.13	Qama'le da'me lec'atenaĝanaĝac ñe'me Dios jo'ne naqaeñe ya'uo 'loyaĝac yema ga'me uetalegue jena'me aleua, choqoñe'me Jesucristo jo'ne yataqata ja t'oiya'aguet ca'li joñe'me Poncio Pilato da'me 'yaĝatem da'me eja, qama'le nayi am jamaĝalegue 
1TI.6.14	da'me oque'tegue jenjo' jo'ne am jaloĝona, ena'te aua'uo lale'gue, qaedi qaya'te adaviyaĝajet nataq'aen qaedi qaya'te a'naqataguec jo'ne ja no'en, chayovida'a qom yitaĝa 'niyelaq joñe'me Qadejaliaĝanec Jesucristo. 
1TI.6.15	Male yovita qomle ga'me nolo' qom ñe'me Dios en di'yoq jena'me jenjo', qa'a naqaeñe onolec Jaliaĝanec jo'ne qaya'te loiquiaqa'; yataqata napacalo'te jogaa'me jaliaĝanaqa jena'me aleua, nataq'aen yataqata nejaliaĝatelo'te jogaa'me. 
1TI.6.16	Nach'eñe onolec jo'ne qaya'te nalo'oguet, nataq'aen ga'me lejaliaqa' 'uo joga'me edañgui jo'ne nach'ega netaue, nataq'aen qaya'te yaqanatet ta'le davi'teguet. Maliaĝa qaya'te jiyaĝaua ta'le yauana joñe'me, nataq'aen ja qoyaqanatet qom qoyetapega qoyauana. Qama'le ¡'noota ta'le nach'eñe yelo'tot da'me qo'nonaĝachigui choqoda'me let'adaic lejaliaĝa! Jaja'a, nach'e naq'aeta da'me dojo'.
1TI.6.17	Qama'le jogaa'me 'uo da'me leuoyaĝa'j jena'me jenjo' aleua, a'uaĝatema qaedi ja 'yoĝodenaĝayaqa nataq'aen ja e'n 'te p'ajodaye ga'me yauata, qa'a da'me neuoyaĝac qaya'te chiyaqayi, mac da'me 'noota ta'le yate'm da'me leuataqataĝanaĝa'j joñe'me Dios jo'ne naqaeñe nale chiyoqo'ot yema joga'me jouenaqatac, qama'le en jalcote nale, qaedi yataqata qo'mi made'tape. 
1TI.6.18	Nataq'aen a'uaĝatema qaedi yauote da'me 'noota, qa'a da'me onaĝayaqa 'lonataqa ena'am ta'le yataqata neuoyaĝaco. Nataq'aen 'noota ta'le ja jemataqayaqa, nataq'aen onaĝaicaloec. 
1TI.6.19	Qama'le da'me leuoyaĝa'j jalcote da'me necochaĝac gaa'me noloqo'ote jo'ne nate', nataq'aen qom p'iida'a da'me qoyaloĝonalo male yaqanate't da'me nataq'aen tadoue da'me nec'alaĝa jo'ne qaya'te loiquiaqa'.
1TI.6.20	Am yaqaya Timoteo, yataqata adetela da'me dojo' am qoyanem jo'ne am qo'yamaqatenec. Ena'te anaquiaĝanalo jogaa'me jiyaĝa'u jo'ne ja 'noe'n gaa'me 'laqataqa, jo'ne ye'uetedac joñe'me Dios nataq'aen yataqata ochichiguilo. Nach'egaua eetapela'ajalo yatenaĝanaĝayaqa, qalaĝaja ja naq'aeta. 
1TI.6.21	Joote uo'oe gaa'me e'n 'lonataĝanaĝac jena'me jenjo' nayatenaĝanaĝac jo'ne ja no'en, qama'le queda'e da'me onaĝaic nataq'aen da'me qadepe'e ladic.
1TI.6.21	'Noota qom Qadejaliaĝanec ami yanema da'me lichoĝodenataĝanaĝac.
2TI.1.1	Mach'e jayem Pablo, Jesucristo lamaĝajec, choqoda'me jayem liquiyac joñe'me Dios, qaedi male ja'aĝat da'me joote yaqataĝañi da'me 'uo joga'me 'noyaĝac ja 'nalegue, ca'li 'yaĝatetac ñe'me Cristo Jesús jo'ne mach'e chiyoqo'ot. 
2TI.1.2	Yamaic yitaĝa am janem, am Timoteo jo'ne ena'am ta'le am yalec 'me yataqata am joqopita. 'Noota qom Dios mach'e Qadet'a nataq'aen ñe'me Qadejaliaĝanec Jesucristo am yanema da'me anichoĝodenataguec choqoda'me anecochaguec nataq'aen da'me at'emaĝac.
2TI.1.3	Ñetamenaĝaco nale jauo'oe gaa'me noloqo'ote nataq'aen gaa'me pi'yaĝadi yataqata ja am 'te japalaĝate'ta, mac da'me yamaic janem ñe'me Dios jo'ne naqaeñe jo'onataĝatape'uo, qama'le qaya'te yelnataĝac laqaya mac da'me yataqata jen yoqovichigui jena'me yeuel, qa'a naq'aeta da'me 'lonataĝanaĝa'j dia'me yet'al joca'li. 
2TI.1.4	Nale jenate'ta da'me anoyetac quelqaya, qama'le jalcote yamaic ta'le yitaĝa am jauana, qaedi yitaĝa 'uo da'me yamaic. 
2TI.1.5	Nataq'aen ja japalaĝate'ta da'me adepe'e ladic, jo'ne 'uaeñe yacoteguet jenjo' jaga'me adecomena' Loida, nach'e ena'am jaga'me adat'e Eunice. Qama'le yataqata jepetapega nach'e ena'am oquegue jena'me jenjo' nayi.
2TI.1.6	Chane'eja yitaĝa am ja'aĝatem qaedi ena'te aĝañi da'me auen t'onataĝan na'me jo'ne Dios am yanem ca'li youa' am jecodelegue. 
2TI.1.7	Qa'a ñe'me Dios Lepaqal ja e'n 'te qo'mi qolanaqayaqa, mac da'me e'n qo'mi ñoqotaĝanaĝayaqa, nataq'aen e'n ñoqopitaĝan chayovida'a da'me onaĝaic qat'onataĝanaĝac. 
2TI.1.8	Chane'eja ena'te anepocoĝolegue da'me dojo', da'me a'uaĝate'tape jogaa'me chiyaqayilo joñe'me Qadejaliaĝanec, nataq'aen ena'te jayem anepocoĝolegue, da'me jayem necoñetaejec, jayem qoyajouaĝatec joñe'me Qadejaliaĝanec. Qama'le qomle male am qoyanem ga'me adachoĝodec, am qoyajouaĝatec da'me 'noota; Dios am nelochi'ña jo' qomle, ya'uo at'añaĝac. 
2TI.1.9	Dios joote qo'mi nec'alaĝatedegue nataq'aen nach'eñe qo'mi yiyaĝanalo qaedi jouaqauelo gaa'me lec'oqo'te jo'ne ja 'nalo'te. Jouaĝat taĝa da'me qat'onataĝanaĝac, mac joñe'me Dios nach'eñe lelnataĝac da'me dojo', qa'a joote qo'mi noqopitalo ca'li maliaĝa ja ye'et jena'me aleua, qama'le qo'mi yamaĝalo joñe'me Cristo Jesús. 
2TI.1.10	Qama'le nayi jauanaĝa da'me dojo' Dios loqopich'i jo'ne qo'mi yaloĝonalo joñe'me Cristo Jesús mach'e Qadec'alaĝaiqui, jo'ne naqaeñe male yapalaĝat da'me 'lañaĝac da'me neleuaĝa, qama'le da'me dojo' lomataĝanaĝac chiyaqayi joga'me onaĝaic 'laqataĝanaĝac jo'ne 'yaĝatetac da'me 'noyaĝac jo'ne ja pal.
2TI.1.11	Dios en jayem lamaĝajec nataq'aen en jayem paĝaguenataĝanaĝaic qaedi ja'aĝatetac da'me dojo' 'laqataĝanaĝac jo'ne onaĝaic. 
2TI.1.12	Qama'le nayi, nach'eda da'me 'uo ga'me yachoĝodec, yajouaĝat da'me dojo' 'yonataĝanaĝac, qalaĝaja jenjo' yataqata ja jepocoĝolegue, qa'a jayaten ñe'me jep'iya'a, yataqata jayaten da'me 'uo da'me lañoqotaĝanaĝac qaedi jayem netela, chayovida'a qom yitaĝa 'niyelaq joñe'me Jaliaĝanec.
2TI.1.13	'Noota ta'le oque'teguelo naa'me 'yaqataqa jo'ne ejoda, da'me yapaĝaguenataĝanaĝac jo'ne joote am janem, nataq'aen ena'te aĝañi joda'me qadepe'e ladic choqoda'me noqopich'i jo'ne chiyoqo'ot ñe'me Cristo Jesús. 
2TI.1.14	Yataqata adetela jona'me Dios Lepaqal jo'ne qo'mi ue'tajopa, qa'a nach'ena am lecochiya qomle qaedi ja aĝadiñi naa'me naajo' napaĝaguenataĝanaĝaco.
2TI.1.15	Joote auayaten da'me qadaqaya' jo'ne neteda'ña na'me Asia jayem queda'e, nataq'aen jaa'me Figelo chayovida'a Hermógenes. 
2TI.1.16	'Noota qom Qadejaliaĝanec jalcote yichoĝoden ga'me layi ñe'me Onesíforo, qa'a ñe'me jalcote nale jayem nec'ata qama'le 'uo nale ga'me jayem yanem jo'ne 'yañaĝacolac, nataq'aen da'me ja jayem 'te nepocoĝolegue da'me jayem qoyecoñe'. 
2TI.1.17	Ca'li novita jena'me Roma paja'a jayem yelaque, chayovida'a da'me jayem yejomalegue. 
2TI.1.18	'Noota qom Qadet'a yataqata yanem da'me lichoĝodenataĝanaĝac gaa'me noloqo'ote jo'ne p'atedegue. Qalaĝaja jenjo' joote yataqata auayaten, qa'a joote qo'mi lecochiyalo ca'li jouaqa'ta di'me Éfeso.
2TI.2.1	Am yalecolac, 'noota qom auaconeguet da'me at'añaĝac jo'ne Dios am yanem queda'me ademe'teguet joñe'me Cristo Jesús. 
2TI.2.2	Nataq'aen jenjo' joote jayem auomachitapega ca'li japaĝague'tape gaa'me jiyaĝadipi, qama'le nayi jetaque nach'ena jenjo' auapaĝagueneque gaa'me qadaqaya' jo'ne yataqata auep'etapegalo, qaedi naajo' naqaenaua qomle yapaĝague'n gaa'me laqaya'.
2TI.2.3	Qama'le da'me am jo'ne yataqata am nejoĝonec ñe'me Cristo Jesús, 'noota qom anapogaĝadenegueta jo' qomle gaa'me qoye'n adachoĝodeco. 
2TI.2.4	Auayaten queda'me nale t'onataĝan ga'me coico le'ec qama'le ga'me 'lonataĝanaĝac ja en 'te yaleeguet ga'me ua'ña jena'me aleua, qa'a yataqata yauo'oe gaa'me lamaĝajoĝonaĝaco ga'me lejaliaĝanec. 
2TI.2.5	Nataq'aen ga'me qomitaĝaic ja yaqanatet ta'le yaconeguet ga'me lomataĝanaĝac qom ja ya'uo ga'me qoyen lajoĝoc ga'me qomitaĝac. 
2TI.2.6	Nataq'aen ga'me 'yetetac ga'me lanaĝanaqa', cha'li 'uaeñe da'me netela ga'me 'lonatac qaedi qomle yem, male deque'e nale daqataĝan. 
2TI.2.7	Auenate'talo naa'me naajo' 'yaqataqa jo'ne am janema, qa'a qomle ñe'me Qadejaliaĝanec male naqaeñe en yataqata auayaten ga'me yelo'tegueta.
2TI.2.8	Anetouetac nale ñe'me Jesucristo jo'ne nach'eñe ca'li 'niyelaĝajeguem, chiyaqa'ña di'me napa'lpi 'lachaqa', nataq'aen da'me chiyoĝoguet jodi'me jaliaĝanec David. Naq'aeta da'me onaĝaic 'naqataĝanaĝac jo'ne qoyen ja'aĝatetac nale. 
2TI.2.9	Nach'ena jena'me jenjo' 'naqataĝanaĝac jayem qoyajouaĝatec, qama'le jayem qoyecoñedetac, qoyene'tem ta'le jayem etaĝaloĝoic. Qalaĝaja gaa'me 'laqataqa ñe'me Dios ja qoyaqanatet ta'le qoyecoñe't, 
2TI.2.10	qama'le jalcote qoye'n yachoĝodeco, qaedi gaa'me dalaĝayaqa Dios lec'oqo'tepi male nec'alaĝatedegue nataq'aen yacoteguet ga'me 'noyaĝac jo'ne ja 'naidena'a, nach'ena jenjo' yanegue joñe'me Cristo Jesús.
2TI.2.11	Da'me dojo' 'naqatac yataqata eja:
2TI.2.11	Qom joote yeleu na'me qanejiyaĝauayaĝac toijec
2TI.2.11	yajouaĝat da'me qademe'teguet joñe'me Jesús,
2TI.2.11	qama'le nach'e ena'am qadec'ale'tajop jo' qomle.
2TI.2.12	Qom ñapogaĝadenaq nayi
2TI.2.12	qama'le nataq'aen qo'mi lejaliaĝa'u qomle.
2TI.2.12	Qom qanemanec joñe'me nayi,
2TI.2.12	qama'le ñe'me nach'e ena'am qo'mi nemaneque qomle.
2TI.2.13	Mate mane'e ja qo'mi 'te yataqatelo'te nayi,
2TI.2.13	qalaĝaja joñe'me nach'e eta't yataqatelegue,
2TI.2.13	qa'a yataqata ja yaqanatet ta'le nadalaĝat da'me mach'e 'loyaĝac.
2TI.2.14	Nach'e eta't anetouenaĝanaĝaneque jogaa'me adaqaya' jena'me jenjo'; nataq'aen queda'me yataqata am yec'atetac ñe'me Qadet'a, a'uelopeque jogaa'me jiyaĝadipi qaedi qaya'te napetaĝac, qa'a da'me dojo' yataqata qaya'te yelo'teguet, mac joda'me 'naĝa't nale gaa'me maqachaĝa te'me naquiaĝatedapega da'me dojo' 'naqatac. 
2TI.2.15	Nach'e eta't a'nañaĝat da'me a'uonataĝaneuo'o joñe'me Qadet'a, qaedi joñe'me yataqata am 'yamaqaten, da'me am onataĝanaĝaic jo'ne qaya'te adepocoĝoc, jo'ne yataqata auapaĝaguenataĝanec da'me lajoĝoc da'me eja. 
2TI.2.16	Ena'te aualequete'n jogaa'me jo'ne ja 'noe'n gaa'me 'laqataqa nataq'aen ochichiguilo, qa'a naa'me naajo' 'naqataqa qaya'te chiyaqayi, mac joda'me tadoue ga'me ja no'en 'lonataĝanaĝa'j, 
2TI.2.17	nataq'aen da'me lapaĝaguenataĝanaĝa'j ena'am jaga'me 'nautaqate jo'ne yaliquetac na'me qadapat. Qama'le nach'ena jo'ne uetaue joñe'me Himeneo nataq'aen ñe'me Fileto, 
2TI.2.18	qama'le joote nepate'n da'me yataqata eja, qama'le nenaĝatetedapegue da'me joote yem da'me 'niyelaĝadijeguem gaa'me jiyaĝa'u, male nach'ena jenjo' 'yaĝatetedac jo'ne joote 'uo da'me en ca'e da'me qadepe'e ladic. 
2TI.2.19	Qalaĝaja Dios joote ya'uo joga'me 'uaechiñe nataq'aen eja jo'ne qoyediñe ca'li: “Joñe'me Jaliaĝanec yateto'n jogaa'me mach'e lec'oqo'te”, nataq'aen enaac: “Yema jogaa'me 'nonaĝachidegue joñe'me Jaliaĝanec, 'noota qom queda'e da'me ja no'en.”
2TI.2.20	Ga'me emec let'adaic, uo'oe jogaa'me lete' choqogaa'me ouelae jo'ne oro nataq'aen jaga'me plata, jo'ne 'uo ga'me lajo'viyaĝa'j. Qalaĝaja nataq'aen uoja'ae gaa'me laqaya' jo'ne ep'a nataq'aen ga'me aleua, jo'ne qaya'te lajo'viyaĝa'j. 
2TI.2.21	Chane'eja qom 'uo joga'me jiyaĝaua niyamaĝatela't, t'oiya'agueta daa'me daajo' 'nonataqa laqaya' jo'ne ja 'noe'n, qama'le nach'ega ena'am ta'le le'ec jo'ne 'uo ga'me lajo'viyaĝac, jo'ne nemenot joñe'me Jaliaĝanec nataq'aen yataqata youen, qama'le male tayet joga'me en 'lonatac jo'ne onaĝaic.
2TI.2.22	Chane'eja oca'e da'me lamai'j jenaa'me joĝodipi, nataq'aen auelaque da'me chimaqachiñe, ena'te aĝañi da'me adepe'e, adoqopitalo gaa'me adaqaya', chayovida'a da'me auaconeguet jena'me 'nemaĝac; oquetapegue'to jogaa'me uetedaue da'me yoqovichiguilo naa'me lai'li jo'ne yiyaĝatot nale joñe'me Jaliaĝanec. 
2TI.2.23	Ena'te anaquiaĝanalo jogaa'me napetaĝaco jo'ne ja 'noe'n nataq'aen paĝachiguilo, qa'a auayaten nach'enaua chiyaqayilo da'me neloiquiaĝac. 
2TI.2.24	Qa'a joga'me Dios lalemaĝajet ja 'noota ta'le uetaue ga'me neloiquiaĝac, mac da'me 'noota ta'le yaloĝon loqopich'i jo'ne yanema yema ga'me layi. 'Uo da'me layatenaĝanaĝac da'me dapaĝaguenataĝan, nataq'aen pogaĝadenaĝaic joga'me. 
2TI.2.25	'Uo da'me lapaĝaguenataĝanaĝac jo'ne ja 'yoĝodenaĝaic yanema jogaa'me jo'ne te'me nautetapegalo, qa'a uotaĝa yaloĝolo'te ñe'me Dios qaedi 'ñemaĝadiñe, 'niyelaĝadetot joñe'me nataq'aen male yataqachiñe qoye'n yateto'n da'me eja, 
2TI.2.26	qaedi nelodegue nataq'aen male queda'e da'me payac 'lonataĝanaĝac jo'ne yecoñede'tape nale nataq'aen da'me ch'e ye'ue'tape da'me gamachaqaega ga'me yamaĝalo'te.
2TI.3.1	'Noota ta'le auayaten jena'me jenjo', queda'me gaa'me noloqo'ote p'atedegue, yataqata 'uo jo' qomle ga'me laqalai'j jena'me jiyaĝadipi, 
2TI.3.2	qa'a male uo'oe qomle gaa'me jiyaĝa'u jo'ne ch'e noqopitela'ajalo, quetedapegue' loqopich'i jaga'me laicaua, 'yoĝodenaĝayaqa, otanaĝanaĝayaqa, nataq'aen 'uenaĝanaĝayaqa. Male ja naquiaĝanalo jogaa'me let'al, yataqata chiyoĝo's, nataq'aen male jetaque yapalaĝa't da'me qadepe'e. 
2TI.3.3	Naqaegaua jiyaĝa'u jo'ne qaya'te loqopich'i, nataq'aen qaya'te lichoĝodenataĝanaĝac, male qovinaĝanaĝayaqa, nataq'aen ja yaqanate't ta'le ja yauote ga'me lamanaĝanaĝa'j, yataqata qaleuaĝayaqa, male nauteta da'me 'noota. 
2TI.3.4	Male yeme'n ga'me layi, qa'a qaya'te yetetapega, nataq'aen najaqachiguilo da'me ni'yoĝodenaĝa'j, nataq'aen da'me queteda'ague ga'me ch'e lelnataĝa'j, qama'le ja yelotedac ñe'me Dios. 
2TI.3.5	Nalaĝayelo da'me eetedapega 'uo ga'me lepe'e', qalaĝaja yataqata yoqolegue't da'me qadepe'e ladic.
2TI.3.5	Ena'te ta'le ch'e cholic da'me aualegouelo naa'me naajo' jiyaĝa'u, 
2TI.3.6	qa'a naajo' jiyaĝa'u naqaenaua tadoue nale ga'me ja 'lemec qaedi yoqovi'n gaa'me choĝodailole yauo' jo'ne yataqata uetedaue da'me loe'j nataq'aen en jalcote en lamai'j ga'me gamachaqaega, 
2TI.3.7	nach'agaua gaa'me yauo' da'me 'uo da'me jetaque yayate'n qalaĝaja da'me yataqata eja ja yaqanate't ta'le yayate'n. 
2TI.3.8	Qama'le naa'me naajo' jiyaĝa'u ena'ama jodia'me Janes choqodi'me Jambrés ca'li nauoteteda ñe'me Moisés, qama'le nach'e ena'ama naa'me naajo' jiyaĝa'u nauoteteda da'me yataqata eja. Nach'egaua jiyaĝa'u jo'ne ja 'noe'n naa'me lai'li, nataq'aen joote qoyajaĝadegue jena'me jenjo' qadepi'iyaĝac. 
2TI.3.9	Qalaĝaja ja qaya'yelo jo' qomle, qa'a jouaĝat da'me jo' qomle male yema da'me qonoma'alo da'me yataqata chiyoĝo's naa'me, ena'ama jodia'me dos jiyaĝa'u ca'li nauoteteda ñe'me Moisés.
2TI.3.10	Qalaĝaja da'me am, joote auaconegueta yemeda daa'me yapaĝaguenataĝanaĝaco, nataq'aen da'me auadenaĝat da'me 'yoyaĝac nataq'aen ga'me jetaque ja'uo nale, da'me yepi'iyaĝac, da'me ñapogaĝadenaĝac, da'me yoqopich'i nataq'aen da'me qoyen 'yañaĝac qaedi yema jalo'oguet nale. 
2TI.3.11	Nataq'aen auayaten da'me eeta da'me ñe'uaĝanaguec choqoda'me yachoĝodec, ena'ama jogaa'me jayem qo'yeteque ca'li joue'ta di'me noic jo'ne Antioquía, nataq'aen di'me Iconio choqodi'me Listra. ¡Yataqata t'adaic da'me qoyen yachoĝodec! Qalaĝaja yataqachiñe jayem lecochiya ñe'me Jaliaĝanec, yema jayem nec'alaĝate'guejop. 
2TI.3.12	Yataqata eja da'me dojo', gaa'me jetaque uedaue da'me dojo' jo'ne jetaque quetegue joñe'me Cristo Jesús, qomle male qoyecaa'tape yajouaĝat da'me dojo'; 
2TI.3.13	qalaĝaja jogaa'me qaleuaĝayaqa jo'ne pecayaqa, lama'aja da'me qoyachedaue; doqovinaĝa'tape nale, qalaĝaja ena'ama ch'e qoyoqovi'tape.
2TI.3.14	Qalaĝaja da'me am, 'noota qom nach'e eta't a'nañaĝatec joga'me joote auayaten jo'ne auen eja. Joote auateto'n gaa'me jo'ne am yapaĝague'n: 
2TI.3.15	anetouetac ca'li am jaqayi, joote auayaten jaga'me Dios 'laqataqa lae't, jo'ne nach'aga am yaloĝo'tague ga'me jetaque aua'uo, nataq'aen male am yauedoue da'me nec'alaĝa jo'ne qaya'te loiquiaqa', jouaĝat da'me yataqata auep'iya'a ñe'me Cristo Jesús. 
2TI.3.16	Qa'a yemeda naa'me Dios 'laqataqa yataqata uetedaye da'me 'lañaĝac ñe'me, nataq'aen yataqata 'uo ga'me chiyaqayi nale qodapaĝaguenataĝaneque, nataq'aen yaqanatet ta'le en qodaloĝonataĝana da'me qadepe'e, chayovida'a male qoloqochiyaĝanaĝanec ga'me jiyaĝaua qaedi male 'uo ga'me nejiyaĝauayaĝac yataqachiñe chimaqategue, 
2TI.3.17	qaedi ga'me Dios nejoĝonec jalcote 'uo da'me layatenaĝanaĝac qaedi male yataqata yaqanatet ta'le ye'et yema ga'me 'noota.
2TI.4.1	Da'me yaqataĝac am janem nayi, queda'me yataqata qo'mi yec'ate'tape joñe'me Dios choqoñe'me Cristo Jesús, jo'ne qomle male 'niyelaq, male ena'am ga'me jaliaĝanec t'adaic jo'ne ya'uo lec'atenaĝanaĝac jogaa'me nec'aletedaye choqodia'me joote yele'u, qama'le nejaliaĝatelo'te yema jogaa'me jiyaĝadipi. 
2TI.4.2	'Noota qom auapaĝaguenataĝaneque naa'me naajo' Dios 'laqataqa yemeda naa'me noloqo'ote, nataq'aen a'viyelaqatapelegue nale maqachaĝa am qonaquiaĝana, nataq'aen ena'am nale ja am 'te qonaquiaĝana. Aualoĝonalo gaa'me jiyaĝadipi da'me lejomaĝa'j nataq'aen da'me anavidijeguem, qama'le auapaĝague'n, ena'te adoualalo. 
2TI.4.3	Qa'a uo'oe jo' qomle gaa'me noloqo'ote jo'ne nate', male jena'me jiyaĝadipi yataqata ja naquiaĝana naa'me naajo' 'naqataqa, mac joda'me queteda'ague jogaa'me chiyoĝo's nichiyoĝojoĝoco. Nataq'aen male mach'e yelodaque gaa'me napaĝaguenoqo't, qaedi male qoyapaĝagueneque joga'me mach'e paquetedaque domachita. 
2TI.4.4	Jena'me jiyaĝadipi netauoĝodelegue da'me eja, male 'yamaqate'n jogaa'me gamachaqaegaua ch'e nejenaĝaco. 
2TI.4.5	Qalaĝaja da'me am Timoteo, yataqata adetela da'me at'onataĝanaĝac, a'nañaĝateta jogaa'me adachoĝodeco, mac joda'me nach'e eta't auapaĝaguenataĝatac jena'me jenjo' 'noota, yataqata aviyamaĝatetac da'me qoyen at'onatac.
2TI.4.6	Qa'a da'me jayem male nadi'ta da'me laloqo' da'me naliñi jana'me yetauo' da'me jayem qoyalat, male joote jelo'ta da'me jeca'e jena'me aleua. 
2TI.4.7	Qa'a joote yem da'me yeloiquiaĝac jo'ne yataqata onaĝaic, nataq'aen da'me yataqata jomat da'me 'yonataĝanaĝac, nataq'aen da'me qaya'te ua'a ta'le jaĝañi da'me jep'iya'a uotaĝa ja joqoch'a ñe'me Dios. 
2TI.4.8	Chane'eja nayi joote 'uo joga'me yomataĝanaĝac jo'ne jelo'ta, qa'a ñe'me Jaliaĝanec jo'ne qaya'te nepaten jayem yanem jo' qomle. Qalaĝaja ja jayem 'te onolec da'me jayem qoyanem; chayovida'alo qoyanema yemeda jogaa'me 'uo da'me loqopich'i da'me youatetedac ga'me yitaĝa 'niyelaĝac joñe'me Jaliaĝanec.
2TI.4.9	'Noota ta'le paja'a jayem anec'ata; 
2TI.4.10	qa'a ñe'me Demas jayem ca'e, en p'ajaye da'me loqopich'i jena'me ua'ña jena'me aleua, qama'le dajoyi di'me Tesalónica. Jo'me Crescente dajoyi di'me aleua Galacia, qama'le ñe'me Tito yec'ata di'me aleua Dalmacia. 
2TI.4.11	Qama'le onolec ñe'me Lucas jayem ue'tajop. Auelaque jo'me Marcos qama'le aquiaĝaua, qa'a uotaĝa yaqanatet da'me jayem lecochiya jena'me jenjo' 'yonatac. 
2TI.4.12	Ñe'me Tíquico qamqa'me jamaĝa di'me noic Éfeso. 
2TI.4.13	Ga'me ua'ña da'me auanac, anachi ga'me yapoto jo'ne jepota'ña di'me noic Tróade, 'lachaqa' ga'me Carpo, nataq'aen jogaa'me nedel, nach'agaua gaa'me mach'e yedaĝanaĝalatel.
2TI.4.14	Alejandro jo'ne 'yetac nale jena'me laicaua, 'uo ca'li da'me yataqata ja no'en da'me jayem 'yetec; qalaĝaja ñe'me Qadejaliaĝanec male ye'uaĝan. 
2TI.4.15	Qama'le 'noota ta'le nach'e ena'am at'oiya'aguet qomle, qa'a yataqata nautena da'me qadapaĝaguenataĝanaĝac.
2TI.4.16	Jo'me nolo' ca'li yemta te'me 'ñañaĝatela't da'me jajoya'agueta jogaa'me jaliaĝanaqa, yataqata qaya'te yequiaĝaua ta'le maqachaĝa jayem yotauan, yema jayem ca'e; qalaĝaja jepaquetapega qaedi Dios yichoĝode'n naa'me. 
2TI.4.17	Qalaĝaja joñe'me Jaliaĝanec yataqata jayem lecochiya nataq'aen da'me ya'uo da'me 'yañaĝac, qama'le yataqata jaqanatet da'me ja'aĝatema naa'me Dios 'laqataĝanaĝaco jogaa'me ja p'iida'a jena'me jenjo' 'noota. Qama'le ñe'me Jaliaĝanec en ñec'alegue male jeca'e ga'me nedegaĝat ñe'me jauaĝaic. 
2TI.4.18	Nataq'aen nach'e eta't ñe'me Jaliaĝanec jayem yachiyoĝotedaue yemeda jogaa'me ja 'noe'n, chayovida'a da'me yataqata jayem nec'alaĝategue, qama'le jayem yauega di'me lejaliaqa' jo'ne ja 'nalegue. ¡'Noota qom nach'e eta't jaloĝonaq da'me onaĝaic lejaliaĝa joñe'me! Jaja'a, nach'e naq'aeta da'me dojo'.
2TI.4.19	Yamaic janem jaga'me Prisca nataq'aen ga'me Aquila, choqogaa'me 'lachaqa' laje' ñe'me Onesíforo. 
2TI.4.20	Ñe'me Erasto ja nac quelqaya, ue'ta di'me Corinto; ñe'me Trófimo qamqa'me yeleuac quelqaya qama'le jepotan, ue'ta di'me noic Mileto. 
2TI.4.21	Paja'a auanac jo' qomle jona'li naqaviaĝa. Am namaĝata lamai'j gaa'me Eubulo, Pudente, Lino, Claudia nataq'aen yema na'me qadayi.
2TI.4.22	'Noota qom Qadejaliaĝanec Jesucristo am ue'tajop, choqoda'me Dios loqopich'i ami yanema onolqa'tape da'me ami.
TIT.1.1	Jayem Pablo, jo'ne lalemaĝajet ñe'me Dios, nataq'aen jayem Jesucristo lamaĝajec qaedi jeda'alo da'me 'laqataĝanaĝac jogaa'me jo'ne joote yiyota'alo ñe'me Dios, qaedi p'iida'a joñe'me, nataq'aen qaedi yateto'n da'me yataqatelegue. Nach'eda jo'ne yapaĝagueneque jogaa'me da'me qaedi ye't ga'me jo'ne yepaquetapega joñe'me Dios, 
TIT.1.2	qaedi yataqachiñe yayate'n jogaa'me queda'me yacoteguet qomle da'me nec'alaĝac 'me qaya'te loiquiaqa'. Dios ja doqovinaĝatac: ca'li maliaĝa ja ye'et jena'me aleua, joote 'yaĝatetac ca'li da'me dojo' qaedi gaa'me lec'oqo'tepi joñe'me nach'e eta't 'uo da'me lec'alaĝa'j. 
TIT.1.3	Chane'eja ca'li yovita ga'me nolo' jo'ne tachigui q'aen, Dios yaloĝon da'me 'laqataĝanaĝac jo'ne na'yalo q'ae'n jodaa'me lapaĝaguenataĝanaĝaco gaa'me lamaĝa's, dojo' 'naqataĝanaĝac nach'e ena'am jayem qo'yelopec qaedi ja'aĝatetac; naq'aeta da'me jayem yamaĝalegue ñe'me Dios mach'e Qadec'alaĝaiqui. 
TIT.1.4	Yamaic am janem am Tito, am jo'ne ena'am ta'le yataqachiñe am yalec qa'a qademaye da'me dojo' qadepe'e. 'Noota qom Dios mach'e Qadet'a nataq'aen ñe'me Qadejaliaĝanec Jesucristo am yanem da'me anichoĝodenataguec nataq'aen da'me at'emaĝac.
TIT.1.5	Qo'che' am jepota'ña ca'li di'me Creta: qaedi aviyamaĝachiñe ga'me jo'ne maliaĝa ja je'etaq, nataq'aen qaedi yemeda gaa'me noyaqa aviyaĝanalo gaa'me 'yaĝaicachidipi jo'ne niquiyaqa qaedi yelolo'te gaa'me p'etaqadaiquipi; ga'me jo'ne joote am japaĝaguenec nach'eda a'uetec qomle. 
TIT.1.6	'Noota qom qaya'te lejamaĝataĝac ga'me 'yaĝaicachigui, 'noota qom onole jaga'me loua, nataq'aen joĝodayaqa gaa'me c'oqo'tolqa, ja qoyec'ateneque ta'le ja 'noe'n da'me 'loyaĝa'j uotaĝa ta'le ja yoqocha'alo jogaa'me let'al. 
TIT.1.7	Ñe'me jo'ne nepoda'tape gaa'me p'etaqadaiquipi 'noota ta'le qaya'te lejamaĝataĝac, qa'a netela da'me Dios 'lonataĝanaĝac. Nataq'aen 'noota ta'le ja pagaĝalaic da'me damaĝajoĝonaĝac, 'noota ta'le ja lemataqaic, ja yomaĝaic, uotaĝa ta'le ja dodinataĝanac, uotaĝa ena'am ta'le ch'e naquitetapega da'me nejetenaguec. 
TIT.1.8	'Noota qom ja naq'aeta, dite da'me yelo'ogueta gaa'me jo'ne yec'adeta ga'me 'lachaqa', 'noota qom jiyaĝaua jo'ne onaĝaicaloec, yataqachiñe joĝodaic, yataqatelegue, ja 'nalegue, nataq'aen mach'ega yayaten ta'le ja yaqa'a ga'me ye'et. 
TIT.1.9	'Noota ta'le yataqachiñe nematala't da'me yataqatelegue 'naqataĝanaĝac jo'ne qoyapaĝaguenec, qaedi nach'e ena'am yaqanatet ta'le yapaĝagueneque joda'me yataqatelegue gaa'me laqaya'olqa nataq'aen 'yañaqatetapeque qaedi nach'e eta't quetedalegue, nataq'aen qaedi yaqanatet ta'le noqotetapegalo gaa'me jo'ne te'me nautetedapega.
TIT.1.10	Qa'a qayoĝode' gaa'me uo'oe nayi jo'ne otanaĝanaĝaiquipi, 'me dapaĝaguenataĝatedapec ga'me qaya'te chiyaqayi nataq'aen qovinaĝanaĝaiquipi, choqoda'me mach'egaua p'etaqadayaqa jo'ne judiopi yauote da'me dojo'. 
TIT.1.11	Naa'me naajo' jiyaĝa'u 'noota qom anauañiyegueta qa'a yemeda gaa'me 'nachaqa'te 'naĝa't jogaa'me queda'me jetaque ch'e qoyejete'n qama'le dapaĝaguenataĝatec ga'me jo'ne ja naq'aeta.
TIT.1.12	'Uo ñe'me Creta le'ec 'me aqataĝanaĝaic jo'ne 'yaĝa'tape gaa'me mach'e layi: “Qo'mi Creta laje' nach'eda da'me qo'mi qovinaĝanaĝaiquipi, jenaqa'ama gaa'me yejidipi, qo'mi choĝolaĝayaqa choqoda'me qo'mi qui'yaĝayaqa.” 
TIT.1.13	Dojo' nechoqotaĝanaĝac yataqachiñe yataqatelegue. Qo'che', ja auala'ac da'me adelaĝalo qaedi yacoteguet da'me yataqatelegue napaĝaguenataĝanaĝac, 
TIT.1.14	qaedi ja 'yamaqate'n gaa'me ch'e nejenaĝaco joga'me judiopi nataq'aen daa'me lamaĝajoĝonaĝaco gaa'me jiyaĝa'u jo'ne 'yotatedac da'me jo'ne yataqatelegue. 
TIT.1.15	Qom yataqachiñe qanedo'ta't naa'me qadai'li, qama'le yema nedo'ta't ga'me jo'ne jauanaĝa; qalaĝaja gaa'me jo'ne ja yataqachiñe nedo'ta'ajalo nataq'aen ja yacoteguet da'me lepe'e' qamqa'me qaya'te uetauelo jo'ne nedo'ta'ajalo, qa'a paĝachiguilo naa'me lai'li choqodaa'me lelnataĝaco nataq'aen ja nometeguet ta'le 'uo da'me lepocoĝo'j. 
TIT.1.16	Eetapela'ajalo yateto'n joñe'me Dios, qalaĝaja gaa'me 'lonataqa yaloĝo'n queda'me ja naq'aeta; yataqachiñe quiyaĝanataqayaqa, ja yoqochideta joñe'me Dios nataq'aen ja yaqanate't ta'le yauote gamachaqaega chimaqachiñe.
TIT.2.1	Da'me am qamqa'me 'noota ta'le nach'eda a'uaĝatetac da'me yataqatelegue 'naqataĝanaĝac.
TIT.2.2	Gaa'me 'yaĝaicachidi 'noota qom ja quejaĝayaqa, 'uo da'me nauategaĝa'j nataq'aen joĝodayaqa, nataq'aen 'noota qom yataqachiñe p'iida'a da'me yataqatelegue napaĝaguenataĝanaĝac, 'noota qom noqopitalo jogaa'me laqaya'olqa, nataq'aen naloteguet ta'le napogaĝadenegueta joda'me lachoĝodeco.
TIT.2.3	Nach'e naq'aete' gaa'me 'yaĝainadi' 'noota qom yataqatelegue da'me 'loyaĝa'j, nataq'aen ja quejaĝail, uotaĝa ta'le lataĝa lete'. 'Noota qom yauote da'me onaĝaic qaedi qoyadenaĝa't 
TIT.2.4	nataq'aen yapaĝague'n gaa'me q'añolel qaedi noqopitalo jogaa'me loua' choqogaa'me c'oqo'tolqa, 
TIT.2.5	nataq'aen qaedi joĝodail da'me 'loyaĝa'j, nedo'ta'ajalo, neteleta ga'me 'lachaqa't, choĝodenataĝanaĝail, nataq'aen naeda'ac ta'le uatec'alo jogaa'me loua', qaedi ja qoye'uetac da'me 'laqataĝanaĝac joñe'me Dios.
TIT.2.6	Nataq'aen 'noota qom a'uañaqate'tape jogaa'me joĝodipi qaedi joĝodayaqa da'me 'loyaĝa'j, 
TIT.2.7	nataq'aen nach'e eta't aua'uo da'me 'noota qaedi am yadenaĝa't jogaa'me. 'Noota qom qaya'te lale'gue da'me adapaĝaguenataĝanaĝac, nataq'aen yachimaqachiñe, 
TIT.2.8	nataq'aen yataqatelegue, qaedi qaya'te gamachaqaega 'uo da'me 'lenaĝanataĝanaĝac, nataq'aen qaedi 'uo da'me lepocoĝo gamachaqaega te'me qo'mi nautetapegalo, qa'a ja tayet da'me qo'mi yachalo'te ga'me ja no'en.
TIT.2.9	Auapaĝagueneque jogaa'me nelataqa qaedi naeda'ac ta'le yoqocha'alo jogaa'me ladi'p; 'noota ta'le qopitaĝanaqataqayaqa nataq'aen ja ataĝayaqa. 
TIT.2.10	'Noota qom ja decachiyoto, dite da'me yaloĝo'n queda'me yataqachiñe eja yalemaqate'. Nach'e naq'aeta yema ga'me yauote qoyauanalo queda'me yataqachiñe 'noota da'me napaĝaguenataĝanaĝac 'me chiyoĝogue joñe'me Dios mach'e Qadec'alaĝaiqui.
TIT.2.11	Naq'aeta da'me auapaĝagueneque ena'uaque joga'me p'etaqadaiquipi, qa'a joote yaloĝon da'me lichoĝodenataĝanaĝac joñe'me Dios, nach'eda ja qalaĝa q'aen da'me lec'alaĝa'j ena'uaque joga'me jiyaĝadipi. 
TIT.2.12	Dios qo'mi yapaĝagueneque da'me dojo' nichoĝodenataĝanaĝac qaedi janajoĝodiñe da'me je'etaq ga'me jo'ne Dios daqaeca'alo, nataq'aen ja yitaĝa jeloqotapiye daa'me lamaico jena'me aleua, dite da'me qom cha'li jouaqa'ta jena'me aleua qama'le 'noota qom qo'mi joĝodayaqa, qo'mi chimaqachidiñe nataq'aen jauoqo ga'me jo'ne Dios yepaquetapega. 
TIT.2.13	'Noota qom naq'aeta da'me jauoqo qa'a 'uo da'me qadajoĝonataĝanaĝac ga'me 'uo qomle jo'ne qo'mi e'n made'tapolqa: qom male qoyaloĝon da'me 'lonaĝac joñe'me Jesucristo qom 'niyelaq, nach'eñe jo'ne mach'e Qanedios p'ajaye nataq'aen mach'e Qadec'alaĝaiqui. 
TIT.2.14	Nach'eñe qo'mi nep'aĝanegueta ca'li yeleu, qaedi qo'mi yachiyoĝotauelo gaa'me ja 'noe'n, nataq'aen qaedi qo'mi yataqachiñe qo'mi yiyo'y, qaedi mach'e qo'mi e'n Dios lec'oqo'tolqa, jo'ne qa'nañaĝatetac da'me jauoqo joda'me 'noota.
TIT.2.15	'Noota qom nach'eda auapaĝaguenataĝanec da'me dojo', a'uañaqataĝan nataq'aen 'noota qom 'uo da'me adañoqotaĝanaĝac 'me chiyaqayi joñe'me Dios nale avicochaqataĝanec ga'me qoyejamaĝatalegue. 'Noota qom qaya'te gamachaqaega ta'le am 'yotatac.
TIT.3.1	Ena'uaque jogaa'me anetouenaĝanaĝaneque queda'me 'noota ta'le uatec'alo jogaa'me jo'ne 'uo da'me lejaliaqa' nataq'aen gaa'me jaliaĝanaqa, choqoda'me yoqocha'alo jogaa'me, nataq'aen nach'e eta't niyamaĝateta'ajalo ta'le yauote da'me 'noota. 
TIT.3.2	'Noota qom ja ja 'noe'n naa'me 'laqataqa jo'ne yachalo'te gaa'me laqaya'olqa, ja loequiaĝayaqa, nataq'aen 'noota qom choĝodenataĝanaĝayaqa, nataq'aen ja en 'te 'yoĝodenaĝaic da'me 'loyaĝa'j nale dajoya'agueta gaa'me laqaya'olqa.
TIT.3.3	Qa'a joca'li nach'e ena'am qo'mi chiyoĝo's nataq'aen qoleguetaĝanaĝaiquipi; qadejometac ca'li nataq'aen qo'mi lecoñetae's yema gaa'me yodapecache 'me lamaico jena'me aleua. Jouaqatauelo ca'li gaa'me ja 'noe'n nataq'aen nep'aguenataĝanaĝaco, qo'mi qoniquiyatapegalo nataq'aen qo'mi quiyaĝanataqaiquipi. 
TIT.3.4	Qalaĝaja ca'li ñe'me Dios mach'e Qadec'alaĝaiqui yaloĝon da'me lichoĝodenataĝanaĝac nataq'aen da'me loqopich'i jouaĝat ga'me jiyaĝadipi, 
TIT.3.5	qama'le qo'mi nec'alaĝatedegue. Dojo' ya'uo ja naqaeda ta'le yajouaĝat da'me jauoqo ga'me chimaqachiñe, dite da'me yajouaĝat da'me yataqata qo'mi yichoĝode'n. Chane'eja ñe'me Lepaqal 'me ja 'nalegue yiyo'y naa'me qadai'li nataq'aen en dalaĝaic da'me qadañoĝoc qama'le qo'mi yadalaĝa't. 
TIT.3.6	Nach'eñe joñe'me Dios qo'mi yeyala'aque 'me na'ya q'aen ñe'me Jesucristo mach'e Qadec'alaĝaiqui. 
TIT.3.7	Dios qo'mi yichoĝode'n qama'le qo'mi e'n yataqatelo'te q'ae'n. Chane'eja ya'uo yema da'me dojo' qaedi jaqanatetaq ta'le nach'e ena'am jaconaĝaguet qomle ga'me nevitaĝanatac; qo'che' 'uo da'me qo'mi uetauelo 'me qadajoĝonataĝanaĝac, nach'eda da'me 'noyaĝac 'me ja 'naidena'a.
TIT.3.8	Dojo' yataqachiñe eja, nataq'aen jepaquetapega ta'le a'viyelaĝatalo'te jogaa'me, qaedi jogaa'me jo'ne p'iida'a joñe'me Dios yemeda'a da'me yauote ga'me jo'ne 'noota; dojo' napaĝaguenataĝanaĝac yataqachiñe onaĝaic nataq'aen ena'uaque yiyamaĝatem.
TIT.3.9	Qalaĝaja ena'te aualequete'n gaa'me cotaĝaco jo'ne chiyoĝo's, gaa'me nejenaĝaco jogaa'me toye's jiyaĝa'u, da'me ja niyamaĝadenapega't nataq'aen nale qonejoviñelo jodaa'me Moisés lamaĝajoĝonaĝaco. Nach'enaua uo'oe jo'ne qaya'te liyamaĝa'j nataq'aen qaya'te yelo'teguet. 
TIT.3.10	Qom 'uo ga'me ja nalo'ta'ajalo q'ae'n ga'me p'etaqadaiquipi, qama'le auayatenaĝanec queda'me ya'uo ga'me ja chimaqachiñe; qom ja yaĝañi qama'le yitaĝa auayatenaĝanec. Qom maliaĝa ja am 'te yoqo'cha, qama'le ja yitaĝa auaje'tem ta'le dojapegue'to joga'me p'etaqadaiquipi. 
TIT.3.11	Joote auayaten queda'me qom naq'aeta ga'me jiyaĝaua qama'le nechiyoĝojoĝola't, nataq'aen mach'e najouaĝatoue ga'me mach'e loeco.
TIT.3.12	Qom am jamaĝa ñe'me Artemas uotaĝa Tíquico, auepitaqatenac ta'le auec'ata di'me noic jo'ne Nicópolis qaedi jayem auana, qa'a jetaque joue'ta di'me qom naqaviaĝa. 
TIT.3.13	Qom maqachaĝa auaqanatet qama'le alecochaĝanaĝaneguet ñe'me taĝayaĝanaĝanec Zenas nataq'aen ñe'me Apolo, auanema yema ga'me youetedaque qaedi quetedalegue da'me leuoĝo'j. 
TIT.3.14	Nataq'aen ena'uaque gaa'me mach'e qadepi'iyaĝa'u 'noota qom yayate'n ta'le yauote joda'me 'noota, qama'le lecochiyalo gaa'me jo'ne 'uo da'me louenaĝanaĝa'j, qaedi qoyiyamaqa'tema jogaa'me.
TIT.3.15	Ena'uaque naa'me jo'ne jayem ueteda'ajop am yamaĝata da'me lamai'j. 'Noota qom auanema da'me qadamaic jogaa'me jauotaĝaque jo'ne qadepi'iyaĝa'u. 'Noota qom ñe'me Jesucristo ena'uaque ami yanema da'me lichoĝodenataĝanaĝac.
PHM.1.1	Jayem Pablo, jo'ne necoñetaejec qa'a yajouaĝat da'me japaĝaguenataĝanec da'me dalaĝaic 'naqataĝanaĝac jo'ne onaĝaic 'me chiyaqayi joñe'me Cristo Jesús. Jayem nataq'aen ñe'me qadaqaya Timoteo ja'uo jenjo' yediijec qaedi am jedenaqatena, am qadaqaya Filemón, jo'ne mach'e am qat'onataĝanaĝaua jo'ne am jauotaĝac, 
PHM.1.2	nataq'aen ena'uaque joga'me p'etaqadaiquipi jo'ne yema'a't nale ueda'a na'me at'achaqa', nach'e naq'aeta jaga'me qadaqaya Apia, nataq'aen ga'me Arquipo, jo'ne nach'e ena'am qadecochaĝaua queda'me qadeloiquiaĝac. 
PHM.1.3	'Noota qom Dios mach'e Qadet'a nataq'aen ñe'me Qadejaliaĝanec Jesucristo ami yanema da'me anichoĝodenataguequi nataq'aen da'me at'emaĝaqui.
PHM.1.4	Am yaqaya Filemón, nach'e eta't am jenate'ta nale jauo'oe gaa'me ñetamenaĝaco, qama'le janem da'me yamaic joñe'me Dios. 
PHM.1.5	Qa'a jep'iquilegue da'me yataqata auep'iya'a ñe'me Qadejaliaĝanec Jesús nataq'aen queda'me adoqopitalo ena'uaque jogaa'me Dios lec'oqo'tepi. 
PHM.1.6	Jajela joñe'me Dios qaedi am lecochiya qaedi maqachaĝa avichoĝode'n jogaa'me Dios lec'oqo'tepi, chiyaqayi da'me adepe'e, qom auayaten yema da'me 'noota jo'ne jaqanatetaq ta'le jauoqo qaedi qo'nonaĝachigui joñe'me Cristo. 
PHM.1.7	Am yaqaya, yataqachiñe jayem matacolec nataq'aen 'uañaĝaicolec, yataqata 'uo da'me ñetonaĝac, qa'a jouaĝat joda'me adichoĝodenataĝanaĝac, da'me aloyaĝanate'tape ca'li jonaa'me lai'li ena'uaque jogaa'me qadaqaya'olqa jo'ne p'iida'a joñe'me.
PHM.1.8	Qo'che' mate mane'e jayem Cristo lamaĝajec, chimaqacheñi ta'le am jamaĝalegue ga'me 'noota ta'le aua'uo, 
PHM.1.9	qalaĝaja jetaque ch'e am ñachoĝodenot, qa'a 'uo da'me adoqopich'i. Jayem Pablo, male jayem 'yaĝaicachigui, nataq'aen nayi jayem necoñetaejec da'me yajouaĝat joñe'me Cristo Jesús. 
PHM.1.10	Qama'le nayi am jiyaĝanot qaedi avichoĝoden jo' qomle ñe'me Onésimo: avichoĝoden joñe'me qa'a mach'e yomataĝanaĝat, qama'le ena'am ga'me yataqachiñe yaleeja da'me jonetaue jana'me janjo' coñetaĝanaĝaiqui.
PHM.1.11	Ca'li gaa'me noloqo'ote jo'ne yenoĝodegue, ñe'me Onésimo ch'e adelatac ca'li jo'ne qaya'te auen chiyaqayi, qalaĝaja nayi male 'uo ga'me auen chiyaqayi, nach'e ena'am da'me 'uo ga'me jen chiyaqayi. 
PHM.1.12	Nayi am ji'iyelaĝatot, aue'tem jo' qomle da'me ena'am ta'le naqayem. 
PHM.1.13	Taama'le ñaviiñi queda'me jetaque cada'ac jayem ue'tajop, qaedi ena'am da'me am nemeneguet qaedi jayem lecochiya da'me cha'li jonetaue jana'me coñetaĝanaĝaiqui, qa'a jouaĝat da'me onaĝaic 'naqataĝanaĝac jo'ne ja'aĝatetac. 
PHM.1.14	Qalaĝaja qaya'te jetaque ja'uo qom cha'li ja auen 'te 'noota q'aen, qaedi ga'me adichoĝodenataĝanaĝac jo'ne jayem auanem ja ena'am da'me am qodiquetape'uo, dite da'me mach'e aviyamaĝaden.
PHM.1.15	Uotaĝa ñe'me Dios cha'li yajeta ñe'me Onésimo da'me uo'oe gaa'me noloqo'ote da'me cha'li ja am 'te ue'tajop, qaedi p'iya'a joñe'me Cristo qama'le yitaĝa am ji'iyelaĝatot nayi, qaedi nale'en am ue'tajop ja yitaĝa am ca'e. 
PHM.1.16	Qama'le nayi ja ena'am da'me ch'e adelatac dite da'me ena'am da'me napacalegue ga'me ch'e nelatac; ena'am ga'me yataqachiñe adaqayeja jo'ne adoqopita. Jayem jalcote da'me joqopita, qalaĝaja da'me am, 'noota qom yaguegue auen jo' qomle da'me adoqopich'i, qa'a ja nach'edata da'me ch'e adelatac, dite da'me yataqachiñe qadanogaĝaua qadaqayeja jo'ne p'iya'a ñe'me Qadejaliaĝanec.
PHM.1.17	Chane'eja, qom auen jayem adepi'iyaĝaua, qama'le auaconeguet jo' qomle ñe'me Onésimo, aualoqochichigui da'me ena'am ta'le naqayem.
PHM.1.18	Ta'le 'uo ga'me gamachaqaega am ye'tec jo'ne ja 'noota ca'li, uotaĝa 'uo ga'me nep'iayaĝac, 'noota qom aue'n ñep'iayaĝaco jo'. 
PHM.1.19	Jayem Pablo, mach'e ñapoquena ledii's naa'me naajo', queda'me mach'e jejeten qomle. ¡Mate mane'e jaqanatet ta'le am ñetouenaĝanaĝanec queda'me dalaĝaic anejiyaĝauayaĝac ena'am ta'le ch'e anep'ia, qa'a am yecochiya ca'li, qaedi 'uo da'me adepe'e!
PHM.1.20	Naq'aeta da'me dojo', am yaqaya. Aua'uo jo' da'me ñachoĝodenaĝac, qa'a am yepi'iyaĝaua da'me qademe'teguet joñe'me Qadejaliaĝanec; aloyaĝanatet na'me yeuel qa'a mach'e qo'mi naqaya' da'me jep'iyaqa joñe'me Cristo. 
PHM.1.21	Am jedenaqatena jenjo' yediijec qa'a jayaten da'me auoqoch'a ga'me jiyaĝanaque, nataq'aen jayaten da'me yaguegue auen ga'me jiyaĝanaque. 
PHM.1.22	Yitaĝa uoja'ega, aviyamaĝatetac jo' qomle ga'me 'yochaqa', qa'a yeuataqataĝanaĝac da'me ami jauanalo qom 'yategueta daa'me anetamenaĝacodi' joñe'me Dios, qom yajeta da'me cha'li ami jec'atalo.
PHM.1.23	Lamaic ñe'me Epafras, mach'e ñecoñetaĝaua qa'a jajouaĝam joñe'me Cristo Jesús. 
PHM.1.24	Nataq'aen lamai'j ñe'me Marcos, Aristarco, Demas choqoñe'me Lucas, jo'ne lecochita da'me 'yonataĝanaĝac.
PHM.1.25	'Noota qom ena'uaque ami yecodelo'te da'me lichoĝodenataĝanaĝac joñe'me Qadejaliaĝanec Jesucristo.
HEB.1.1	Joca'li jaa'me 'uoidi jo'ne 'uaechidiñe, Dios yojaĝanaĝa'n jodia'me 'laqataĝanaĝanaqa da'me dojapegue'to jodia'me jiyaĝa'u jo'ne mach'e jachiyojoĝogueta: nach'e eta't 'viyelaĝalegue da'me dojapegue'to, choqoda'me yodapecache daa'me 'laqataqa jo'ne yanema. 
HEB.1.2	Qalaĝaja nayi naa'me naajo' noloqo'ote jo'ne p'atedegue, male 'uo joñe'me jo'ne mach'e C'oĝot, qama'le nach'eñe jo'ne qo'mi yapaĝague'n, nach'eñe jo'ne qoyen loqo'te ena'uaque jogaa'me jo'ne uo'oe, qa'a nach'eñe 'me chiyaqayi da'me ye'et ena'uac joca'li. 
HEB.1.3	Queda'me naqaeñe jo'ne laqaselegaĝac da'me 'lonaĝac joñe'me Dios, nataq'aen da'me 'loyaĝac joñe'me ena'am da'me 'loyaĝac joñe'me Dios. Qama'le naa'me 'laqataqa joñe'me C'oĝot 'uo da'me lañoqotaĝanaĝa'j qaedi nelaĝatetedañe ena'uaque naa'me naajo' jo'ne uo'oe. Chane'eja ca'li yomat da'me ena'am ta'le qo'mi yiyo'y qaedi qoyapalaĝa't naa'me mach'e qadoeco, qama'le neta'ña di'me yayaten joñe'me Dios, da'me male na'ague di'me piyem jo'ne lejaliaqa'.
HEB.1.4	Nach'eñe joñe'me Dios Lec'oĝot jo'ne najoya'ñalo ena'uaque joga'me piyem laje'pi, qa'a naqaeñe 'me qoyen p'ajaye da'me 'loyaĝac, qama'le ja ena'ama daa'me 'loyaĝa'j ga'me piyem laje'pi. 
HEB.1.5	Qa'a joñe'me Dios qaya'te ta'le ua'a da'me 'uo ga'me 'laqatac ta'le yanem ga'me piyem le'ec ta'le eet'oi:
HEB.1.5	“Nayi jenjo' nolo' am ja'aĝatem
HEB.1.5	Da'me naqa'am jo'ne mach'e am yalec;
HEB.1.5	Qa'a da'me jayem yataqata jayem adet'a.”
HEB.1.5	Uotaĝa ta'le Dios 'yaĝatetac ga'me piyem le'ec da'me eetac:
HEB.1.5	“Naqayem jo'ne mach'e jayem let'a joñe'me,
HEB.1.5	Qama'le naqaeñe 'me mach'e yataqachiñe yalec.”
HEB.1.6	Qalaĝaja qom 'yaĝatetac joñe'me mach'e Lec'oĝot jo'ne nipiloĝot, da'me namaĝa'ña jena'me aleua, qama'le eetac:
HEB.1.6	“Yema jogaa'me mach'e yamaĝa's jo'ne piyem laje'pi,
HEB.1.6	'Noota qom 'nonaĝachidegue joñe'me.”
HEB.1.7	Nataq'aen 'yaĝatema ca'li jogaa'me piyem laje', enaac:
HEB.1.7	“Da'me ami piyem laje'pi, male aueñiya'am jena'me layat,
HEB.1.7	Da'me ami yecochaĝa'u, male aueñiya'am jena'me dole' lauaq.”
HEB.1.8	Qalaĝaja da'me jo'ne 'yaĝatem joñe'me Lec'oĝot eetac:
HEB.1.8	“Nach'e am jo'ne am Dios, qama'le qaya'te loiquiaqa' da'me adejaliaĝa,
HEB.1.8	Nataq'aen da'me am jo'ne yataqatelegue da'me anejaliaĝatelegue ena'uac.
HEB.1.9	Yataqata a'uamaqaten da'me 'noota nataq'aen adiquiya'a da'me ja no'en.
HEB.1.9	Qo'che' jen am yiquiyac, mach'e jayem Anedios,
HEB.1.9	Qama'le jen am jaqachigui da'me namaic let'adaic,
HEB.1.9	Da'me anapacalo'te jogaa'me jo'ne am ueteda'ajop.”
HEB.1.10	Qama'le nach'e ena'am eetac:
HEB.1.10	“Naqa'am jo'ne am Jaliaĝanec 'me aviyamaĝachiñe joca'li jenjo' aleua,
HEB.1.10	Choqoda'me aue'et di'me piyem ca'li.
HEB.1.11	Mate mane'e yemeda jogaa'me uo'oe male pa'l jo' qom'te,
HEB.1.11	Qalaĝaja da'me mach'e at'oyaĝac nach'e eta't ja pal.
HEB.1.11	Qa'a yema ga'me 'uo ch'e qo'naĝat qomle, ena'am ga'me noĝot jo'ne toĝoic,
HEB.1.12	Qama'le qoyenanegue ena'uac,
HEB.1.12	Nataq'aen yema qoyadalaĝat,
HEB.1.12	Ena'am ga'me jiyaĝaua qoyenanegue ga'me loĝot jo'ne toĝoic,
HEB.1.12	Qama'le ya'uo ga'me dalaĝaic.
HEB.1.12	Qalaĝaja da'me at'oyaĝac nach'e eta't ja pal, qaya'te loiquiaqa'.”
HEB.1.13	Joñe'me Dios qaya'te ua'a ta'le enaac da'me dojapegue' ga'me piyem le'ec:
HEB.1.13	“Ona'ague nayi jena'me jayaten,
HEB.1.13	Chayovida'a qom ñoma't jogaa'me adaute'udi'
HEB.1.13	Qama'le jacho'oto naa'me adapia'te.”
HEB.1.14	Qa'a ena'uaque jogaa'me piyem laje' nach'egaua jo'ne nepaqa'li 'me t'onataĝadeuo'o joñe'me Dios, qa'a joñe'me nach'eñe jo'ne yamaĝalo'te da'me lecochiyalo joga'me jiyaĝadipi jo'ne qonec'alaĝatedegue.
HEB.2.1	Chane'eja 'noota qom yataqata jeloqo'tegue da'me ladic na'me napaĝaguenataĝanaĝac jo'ne joote jomachaĝa, qaedi ja jejomaqatac. 
HEB.2.2	Naa'me namaĝajoĝonaĝaco jo'ne Dios joote yadegue jaa'me noloqo'ote joca'li, naa'me jo'ne e'n 'yaĝate'tape jogaa'me piyem laje', yataqata 'uo da'me lañoqotaĝanaĝa'j naa'me. Chane'eja gaa'me jo'ne yauote da'me loe'j uotaĝa da'me ja yoqochideta, qama'le yataqata qoyen da'me qoye'uaĝa'n ca'li. 
HEB.2.3	Qama'le nayi, ¿teua'atoqo' qo'mi yaĝa'n ga'me qane'uaĝanaguec, qom ja qadetela da'me nec'alaĝa let'adaic? Qa'a nach'eñe joñe'me Jaliaĝanec jo'ne 'uaechiñe da'me 'yaĝatetac da'me dojo' nec'alaĝa, qama'le jogaa'me jo'ne joote domachita da'me 'naqatac male qo'mi yaloĝonalo da'me naqaeda da'me jo'ne eja. 
HEB.2.4	Joñe'me Dios nach'e ena'am yauo'oe gaa'me 'lanaqa jo'ne qo'mi naloĝolo'te, gaa'me 'lanaqa onaĝayaqa choqoda'me ye't daa'me ja di'yo't nach'e ena'am da'me jalcote ja qoyauanalo, qama'le ñe'me Dios Lepaqal male qo'mi yanema gaa'me nañoqotaĝanaĝaco jo'ne yodapecache, qa'a nach'e naq'aeta da'me dojo' jo'ne mach'e 'lamaqatenataĝanaĝac joñe'me.
HEB.2.5	Qom Dios yadalaĝat jena'me aleua, jena'me jo'ne joote ami ja'aĝatema, qama'le ja nach'egaua gaa'me piyem laje' ta'le qoye'n qadejaliaĝanaqa. 
HEB.2.6	Dite da'me joote 'uo ga'me jo'ne dojapegue' joñe'me Dios da'me 'yaĝatetac da'me dojo', enaac:
HEB.2.6	“¿Jach'e jogamaĝa eeta ga'me jiyaĝaua?
HEB.2.6	¿Toqoch'e auenate'ta nataq'aen da'me adetela joñe'me?
HEB.2.7	Qa'a cada'ac da'me auen ja napacalo'te joga'me piyem laje'pi ca'li,
HEB.2.7	Qalaĝaja yem da'me dojo' qama'le auanem da'me 'lonaĝac
HEB.2.7	nataq'aen da'me yataqachiñe a'nonaĝachigui joñe'me.
HEB.2.8	Qama'le yema gaa'me jo'ne uo'oe
HEB.2.8	ena'am ta'le auacho'oto naa'me lapia'te joñe'me qaedi nejaliaĝatelo'te.”
HEB.2.8	Chane'eja joñe'me Dios joote yem da'me yacho'oto naa'me lapia'te joñe'me jiyaĝaua yema gaa'me uo'oe. Qaya'te 'uo ga'me onolec ta'le ja qonauela't, mate mane'e maliaĝa ja jauanaĝa da'me yema joote qonauela't. 
HEB.2.9	Qalaĝaja jauanaĝa ñe'me Jesús, jo'ne cada'ac da'me qoyen ja napacalo'te joga'me piyem laje'pi jaa'me noloqo'ote ja lama'y, qaedi yeleualegue yema jena'me jiyaĝadipi, yajouaĝat da'me loequenataĝanaĝac joñe'me Dios jo'ne yataqata qo'mi noqopitalo. Chane'eja ca'li yem da'me lachoĝodec joñe'me Jesús, qama'le yataqachiñe qo'nonaĝachigui nataq'aen da'me yaconeguet da'me 'lonaĝac jo'ne chiyaqayi joñe'me Dios.
HEB.2.10	Qa'a joñe'me Dios jetaque yema joga'me lec'oqo'tepi nach'e ena'am da'me ueda'ajop da'me 'lonaĝac. Chane'eja joñe'me jo'ne 'netoqo't yemeda gaa'me uo'oe qama'le yema mach'e loĝot joñe'me, yataqata chimaqachiñe da'me 'lonataĝanaĝac jo'ne 'yetec joñe'me Jesús ca'li, da'me en taue da'me lachoĝodec chayovida'a yovita da'me ja 'nalegue, qaedi naqaeñe qoyen Lec'alaĝaiqui' joga'me jiyaĝadipi. 
HEB.2.11	Qa'a joñe'me jo'ne yauecoto joga'me jiyaĝadipi joñe'me Dios, choqogaa'me jiyaĝa'u jo'ne qoyaue'j, 'uo ñe'me onolec jo'ne Let'a' ena'uac, nach'eñe ñe'me Dios. Chane'eja joñe'me Jesús ja nepocoĝolegue da'me dojelo'te jogaa'me jiyaĝa'u, enaac: “Nach'egaua mach'e yaqaya'.” 
HEB.2.12	Qama'le yitaĝa dojapegue' joñe'me Dios, enaac:
HEB.2.12	“Am ja'aĝatema qomle jogaa'me jo'ne mach'e yaqaya' qom yema'a't,
HEB.2.12	Nataq'aen da'me jo'onaĝan da'me yataqachiñe am 'ñonaĝachigui.”
HEB.2.13	Nataq'aen eetac joñe'me Jesús:
HEB.2.13	“Da'me jayem yataqata jep'iya'a joñe'me Dios.”
HEB.2.13	Qama'le yitaĝa eetac:
HEB.2.13	“Da'me jayem male joue'tena,
HEB.2.13	Da'me joue'tajopa gaa'me nec'oqo'te
HEB.2.13	Jo'ne Dios jayem yanema.”
HEB.2.14	Chane'eja queda'me yemeda gaa'me nec'oqo'te 'uo ga'me nejiyaĝauayaĝa'j, qama'le nach'e ena'am joñe'me Jesús da'me yaconeguet ca'li ga'me mach'e nejiyaĝauayaĝac, qaedi da'me leleuaĝa male en nomat ñe'me jo'ne 'uo da'me lañoqotaĝanaĝac da'me dalataĝan, nach'eñe ñe'me payac. 
HEB.2.15	Qama'le naq'aeta da'me ya'uo ca'li joñe'me Jesús, qaedi yejodegue ena'uaque jogaa'me jo'ne ena'am ta'le ne'uaqa qa'a nach'e eta't da'me t'oitedac da'me neleuaĝa. 
HEB.2.16	Qama'le yataqata di'yoq da'me 'lonatac ca'li: da'me ja lecochiyalo joga'me piyem laje'pi, dite joga'me lec'oqo'tepi joñe'me Abraham. 
HEB.2.17	Qo'che' joñe'me youen da'me yataqata ena'am qoyen da'me 'loyaĝa'j jogaa'me laqaya'olqa, qaedi yovida'a da'me qoyen Letaĝayaĝanaĝane'j jo'ne p'ajaye 'me yataqatelegue nataq'aen choĝodenataĝanaĝaic da'me dajo'tot joñe'me Dios, nataq'aen da'me yapalaĝa't gaa'me loeco joga'me jiyaĝadipi, qama'le yachiyoĝotayilo da'me leleuaĝa'. 
HEB.2.18	Chane'eja, queda'me 'uo da'me lachoĝodec joñe'me Jesús da'me qoyapiyen ca'li, qama'le nayi nach'eñe joñe'me jo'ne male yaqanatet ta'le qo'mi lecochiyalo, da'me qo'mi jo'ne nach'e ena'ama da'me uo'oe gaa'me qanapiyenagueco.
HEB.3.1	Chane'eja, ami yaqaya'olqa, da'me ami jo'ne ami liquiyaqa joñe'me Dios qaedi male en mach'e ami lec'oqo'tepi, 'noota qom auenache'ta joñe'me Jesús jo'ne Lamaĝajec joñe'me Dios, nataq'aen nach'eñe ñe'me Qadejaliaĝanec mach'e Qadetaĝayaĝanaĝanec jo'ne dajo'tot joñe'me Dios. 
HEB.3.2	Qa'a joñe'me Jesús yoqo'cha joñe'me Dios da'me ya'uo yema da'me qoyamaĝalegue, ena'am ñe'me Moisés jo'ne nach'e ena'am yoqo'cha joca'li joñe'me Dios da'me en lecochiya yema ga'me noic jo'ne Dios lec'oqo'tepi.
HEB.3.3	Qom qoye'et ga'me emec, qama'le joga'me jo'ne 'noĝojeguem nach'ega jo'ne yataqata qo'nonaĝachigui, ja ena'am ga'me emec. Qama'le nach'e ena'am ñe'me Jesús, nach'eñe joñe'me jo'ne qoyen let'adaic da'me 'lonaĝac, ja ena'am ñe'me Moisés joca'li. 
HEB.3.4	Qa'a yemeda gaa'me emaqa 'uo ga'me jo'ne yete'tape, qalaĝaja nach'eñe joñe'me Dios jo'ne ya'uo yema naa'me naajo' jo'ne uo'oe. 
HEB.3.5	Qa'a ñe'me Moisés ch'e Dios nejoĝonec jo'ne yoqo'cha ca'li yema da'me jo'ne qoyamaĝalo, qaedi lecochiya yema ga'me noic jo'ne Dios lec'oqo'tepi, qama'le dechoqotaĝanec da'me jo'ne Dios jetaque 'yaĝatetac jo'ne dalaĝaic. 
HEB.3.6	Qalaĝaja ñe'me Cristo qamqa'me mach'e Dios Lec'oĝot jo'ne yataqachiñe yelolegue jena'me noic jo'ne Dios lec'oqo'tepi, qama'le nayi mach'e qo'mi jo'ne jouaqatoue jena'me noic, qom eja da'me 'ñañaĝataĝac da'me qadepe'e choqoda'me qadeuataqataĝanaĝac, nach'eda jo'ne chiyaqayi da'me yataqachiñe qo'mi made'tape.
HEB.3.7	Chane'eja, auomachiiya nayi da'me 'laqatac joñe'me Dios Lepaqal jo'ne joote qoyediñe joca'li:
HEB.3.7	“Nayi jenjo' nolo', qom auomachiiya da'me jo'ne Dios 'yaĝatetac,
HEB.3.8	Ena'te aueñi t'añi'y naa'me adai'lidi',
HEB.3.8	Ena'te aueñiya'ama ga'me Israel laje'pi jo'ne auachiyoĝoyegueta,
HEB.3.8	Da'me ja jetaque yoqochideta joca'li joñe'me Jaliaĝanec,
HEB.3.8	Dite da'me 'yiye'n joñe'me ca'li ueteda'a di'me aleua jo'ne totapega't.”
HEB.3.9	Qo'che' enaac joñe'me:
HEB.3.9	“Dia'me jo'ne mach'e auachiyoĝoyegueta yataqachiñe jayem 'yiye'n,
HEB.3.9	Qama'le yauata da'me jo'ne je'eteque jaa'me cuarenta 'uoidi joca'li.
HEB.3.10	Chane'eja male jalemata, qama'le jeetac:
HEB.3.10	«Naa'me adai'lidi' nach'e eta't yejoma'ape,
HEB.3.10	Qama'le ja a'uamaqachiñe ta'le jayem auoqochiiya.»
HEB.3.11	Qo'che' jen eja da'me yalemataic, jenaac:
HEB.3.11	«Da'me ami male ja auaqanachichi ta'le auec'achiya di'me 'yachaqa'
HEB.3.11	jo'ne 'ñomataqa'.»”
HEB.3.12	Ami yaqaya'olqa, adechilela't qaedi qaya'te onolec da'me ami jo'ne ja no'en da'me lelnataĝac, da'me ja 'yamaqaten ta'le yoqo'cha joñe'me Dios jo'ne nach'e eta't da'me nec'aletaye, qaedi ja yaĝanegue joñe'me. 
HEB.3.13	Dite da'me yatemaliaĝa uayaloqota't da'me jo'ne 'yaĝate'tape naa'me nedii's, qama'le 'noota qom onolqa'tape da'me 'yañaĝatetac ga'me laqaya yemeda naa'me noloqo'ote, qaedi qaya'te onolec jo'ne qoyen t'añi na'me lauel yajouaĝa't gaa'me mach'e loeco jo'ne ja 'noe'n qama'le yoqovin. 
HEB.3.14	Qa'a da'me qo'mi, male qo'mi lequiaĝa'u ñe'me Cristo, qom nach'e eta't 'ñañaĝataĝac da'me qadepe'e jo'ne 'uaechiñe 'me qo'mi uetauelo.
HEB.3.15	Da'me Dios 'laqatac enaac:
HEB.3.15	“Nayi jenjo' nolo', qom auomachiiya da'me jo'ne Dios 'yaĝatetac,
HEB.3.15	Ena'te aueñi t'añi'y naa'me adai'lidi',
HEB.3.15	Ena'te aueñiya'ama ga'me Israel laje'pi jo'ne auachiyoĝoyegueta,
HEB.3.15	Da'me ja jetaque yoqochideta joca'li joñe'me Jaliaĝanec.”
HEB.3.16	Qama'le ¿jach'e jogamaĝa gaa'me jo'ne domachiyalo daa'me 'laqataqa joñe'me Dios qama'le ja yoqochideta ca'li? Nach'egaua jogaa'me jo'ne Moisés yachiyoĝotedaue di'me Egipto joca'li. 
HEB.3.17	Nataq'aen ¿jach'e jogamaĝa gaa'me jiyaĝa'u jo'ne yauote da'me lalemataic joñe'me Dios nalo'taguet cuarenta jaa'me 'uoidi? Nach'egaua jogaa'me jo'ne yauote da'me loe'j qama'le tadoue da'me neleuaĝa da'me ueda'a di'me aleua jo'ne totapega't. 
HEB.3.18	Qama'le ¿jach'e jogamaĝa 'yaĝatema joñe'me Dios da'me ja yaqanate't ta'le yenoĝodoue di'me mach'e 'nomataqa'? Nach'egaua jo'ne ja yoqochideta joñe'me. 
HEB.3.19	Qama'le joote jayatenaq da'me ja yaqanate't ta'le yenoĝodeuo ca'li jogaa'me, yajouaĝat da'me qaya'te lepe'e'.
HEB.4.1	Qama'le nayi, da'me qo'mi maliaĝa qo'mi qoyiyaĝanalo qaedi jenoĝonaĝaue di'me 'nomataqa' joñe'me Dios. Chane'eja, 'noota qom qadetelapega't qaedi qaya'te onolec da'me ami jo'ne qoyauana da'me ja nalo'oguet ta'le yenoĝoneuo. 
HEB.4.2	Qa'a da'me qo'mi joote jomachaĝa da'me dojo' 'naqatac jo'ne onaĝaic, ena'am ga'me Israel laje'pi joca'li. Qalaĝaja da'me 'naqatac jo'ne qo'yaĝatema ca'li joga'me Israel laje'pi qaya'te chiyaqayi, jouaĝat da'me ja 'yamaqate'n qama'le ja napotenegueta gaa'me laqaya' jo'ne yataqata 'uo da'me lepe'e' joca'li. 
HEB.4.3	Qama'le da'me qo'mi jo'ne joote ja'amaqatenaq da'me 'naqatac male jenoĝonaĝaue qomle di'me 'nomataqa' joñe'me. Nach'ena jo'ne Dios 'yaĝat ca'li da'me enaac:
HEB.4.3	“Qo'che' jen eja da'me yalemataic, jenaac:
HEB.4.3	«Da'me ami male ja auaqanachichi ta'le auec'achiya di'me 'yachaqa'
HEB.4.3	jo'ne 'ñomataqa'.»”
HEB.4.3	Qama'le enaac da'me dojo' mate mane'e joote yoma't yema daa'me 'lonataqa chiyoqotelegue da'me ye'et jena'me aleua ca'li 'uaechiñe.
HEB.4.4	Qa'a 'uo ga'me lae naa'me nedii's jo'ne 'yaĝatetac ga'me nolo' jo'ne séptimo, eetac:
HEB.4.4	“Joca'li yovita ga'me nolo' jo'ne séptimo
HEB.4.4	Qama'le Dios cha'li 'nomateguejopa yema jogaa'me mach'e 'lonataqa.”
HEB.4.5	Nataq'aen 'uo ga'me 'naqatac laqaya jo'ne eetac:
HEB.4.5	“Da'me ami male ja auaqanachichi ta'le auec'achiya di'me 'ñomataĝaiqui.”
HEB.4.6	Chane'eja, mate mane'e ñe'me Dios yiyaĝanalo ca'li joga'me jiyaĝadipi jo'ne mach'e lec'oqo'tepi qaedi yenoĝodoue di'me 'nomataĝaiqui, qalaĝaja jogaa'me ja 'yamaqate'n da'me 'laqatac joñe'me qama'le ja tadoue, yajouaĝat da'me ja yoqochideta joñe'me. 
HEB.4.7	Ca'li yem da'me dojo' qama'le yenoĝodegue jalcote jaa'me 'uoidi chayovida'a ñe'me Dios yitaĝa en laloqo' da'me dojapegue'to ga'me jiyaĝadipi jo'ne lec'oqo'tepi. Chane'eja yojaĝanaĝan ñe'me David jo'ne enaac:
HEB.4.7	“Nayi jenjo' nolo', qom auomachiiya da'me jo'ne Dios 'yaĝatetac,
HEB.4.7	Ena'te aueñi t'añi'y naa'me adai'lidi'.”
HEB.4.8	Qa'a joñe'me Josué ja yaqanatet ta'le 'nomataĝadegue joga'me Israel laje'pi joca'li; qo'che' ñe'me Dios yitaĝa 'yaĝatetac da'me 'uo ga'me nolo' laqaya. 
HEB.4.9	Chane'eja nayi joñe'me Dios yitaĝa yiyaĝanalo jogaa'me mach'e lec'oqo'tepi qaedi tadoue da'me 'nomataĝaiqui. 
HEB.4.10	Qa'a ga'me jo'ne taue da'me 'nomataĝaiqui joñe'me Dios, nach'ega jo'ne joote yoma't jogaa'me mach'e 'lonataqa qama'le 'nomateguejopa, ena'am joñe'me Dios da'me 'nomateguejopa jogaa'me jo'ne mach'e 'lonataqa joca'li 'uaechiñe.
HEB.4.11	Chane'eja da'me qo'mi, 'noota qom 'ñañaĝataq qaedi jañoĝotaq da'me jenoĝonaĝauo'o da'me 'nomataĝaiqui joñe'me Dios, qaedi qaya'te ta'le onolec jo'ne ja yenoĝoneuo'o yajouaĝat da'me que'teguelo jogaa'me jo'ne ja p'iida'a joñe'me Dios. 
HEB.4.12	Qa'a da'me 'laqatac joñe'me Dios yataqata nec'aletaye nataq'aen 'uo da'me lañoqotaĝanaĝac. Nach'eda jo'ne nichaĝajoĝonaĝat jo'ne p'ajaye, napacalegue ga'me nedaĝanaĝat jo'ne dos naa'me lia'a, qama'le yaqanatet ta'le yeda'uo ga'me lauel ga'me jiyaĝaua, chayovida'a da'me yovidauo ga'me lepaqal, ena'am ta'le yededa'uo gaa'me loiquiaqa'te naa'me lep'inaqa nataq'aen na'me lap'iyoĝo. Qama'le nach'eda jo'ne ya'uo da'me lec'atenaĝanaĝac, naloqote'n gaa'me lelnataĝaco ga'me jiyaĝaua nataq'aen gaa'me jo'ne mach'e lamaico. 
HEB.4.13	Gaa'me 'lonataqa joñe'me Dios, qaya'te onolec ta'le yaqanatet ta'le nañoĝochiñejop joñe'me, dite da'me yataqata di'yoq ena'uac. Chane'eja qom male jajoqo'tot joñe'me, qama'le nach'eda da'me 'laqatac joñe'me jo'ne qo'mi naloqote'n qama'le qo'mi dechoqotaĝaneque.
HEB.4.14	Chane'eja queda'me joote yec'adije'ma di'me piyem ñe'me Qadetaĝayaĝanaĝanec jo'ne napacalegue ena'uac, nach'eñe ñe'me Jesús jo'ne Dios Lec'oĝot, qama'le da'me qo'mi, 'noota qom 'ñañaĝataq da'me qolaqatelegue da'me qadepe'e ladic. 
HEB.4.15	Qa'a ñe'me mach'e Qadetaĝayaĝanaĝanec yataqata yaqanatet ta'le yichoĝoden da'me mach'e qadachoĝolaĝac, qa'a joñe'me uetauelo ca'li yemeda gaa'me napiyenagueco, ena'ama da'me qo'mi, qalaĝaja joñe'me qaya'te lepatenaĝanaĝac. 
HEB.4.16	Chane'eja da'me qo'mi, 'noota qom ena'te joqoleguetaq da'me jec'ataĝa'uo di'me lejaliaqa' joñe'me mach'e Qanedios jo'ne ñoqotaĝanaĝaic, qaedi joñe'me qo'mi lecochiyalo nataq'aen da'me qo'mi yichoĝode'n, gamachaqaega ga'me nolo' qom 'uo ga'me jouenaqataque.
HEB.5.1	Yema ga'me netaĝayaĝanaĝanec jo'ne lajoĝola' ga'me tamenaĝaiqui lo'olpi mach'e liquiyac joñe'me Dios, qama'le qoyachiyoĝotauelo jogaa'me jiyaĝa'u laqaya' da'me dajoya'aguet joñe'me Dios, qaedi yadegue gaa'me lachitaqataĝanaqa'te ga'me jiyaĝadipi choqoga'me lajaqajecpi jo'ne qoyigouelo, qaedi qoyapalaĝa't gaa'me loeco jogaa'me. 
HEB.5.2	Qama'le ga'me netaĝayaĝanaĝanec yataqata yaqanatet ta'le yichoĝode'n gaa'me jo'ne yejoma'ape yajouaĝat da'me qaya'te layatenaĝanaĝa'j, qa'a nach'e ena'am ja t'añi da'me mach'e nejiyaĝauayaĝac joga'me. 
HEB.5.3	Chane'eja yajouaĝat da'me dojo', male yauo'oe daa'me lachitataĝanaĝaco qaedi qoyapalaĝa't naa'me mach'e loeco, choqogaa'me loeco gaa'me jiyaĝa'u laqaya'.
HEB.5.4	Qaya'te ta'le yaqanatet da'me mach'e neguela't da'me eetapela't da'me netaĝayaĝanaĝanec jo'ne lajoĝola' ga'me tamenaĝaiqui lo'olpi, dite ñe'me Dios da'me nach'eñe jo'ne yiyaĝana ga'me jiyaĝaua qama'le yanem da'me liyamaqataĝanaĝac, ena'am da'me ee'tec joca'li yiyaĝana ñe'me Aarón. 
HEB.5.5	Qama'le nach'e ena'am ñe'me Cristo da'me ja ni'yoĝodela't ta'le mach'e neguela't da'me eetapela't lajoĝola' ga'me netaĝayaĝanaĝanaqa, dite ñe'me Dios jo'ne eetac ca'li: “Nayi jenjo' nolo' am ja'aĝatem da'me naqa'am jo'ne mach'e am yalec, qa'a da'me jayem yataqata jayem adet'a,” naqaeñe jo'ne yanem da'me dojo' niyamaqataĝanaĝac.
HEB.5.6	Nataq'aen 'uo da'me nediijec laqaya jo'ne 'laqatac joñe'me Dios 'me eet'oi:
HEB.5.6	“Da'me am nach'e eta't da'me am netaĝayaĝanaĝanec,
HEB.5.6	Qama'le auena'am da'me 'loyaĝac ñe'me Melquisedec.”
HEB.5.7	Qama'le da'me 'uo ñe'me Cristo cha'li ueta'ña jena'me aleua, 'uo da'me lejamaĝa jo'ne neten da'me netamen, nataq'aen jalcote jana'me lachi' da'me nachoĝodenot joñe'me Dios, joñe'me jo'ne 'uo da'me lañoqotaĝanaĝac qaedi nec'alaĝate'guejop da'me neleuaĝa, qama'le ñe'me Dios domachiya joñe'me yajouaĝat da'me yataqata yoqo'cha. 
HEB.5.8	Chane'eja joñe'me Cristo, mate mane'e mach'e Dios Lec'oĝot, qalaĝaja nach'e ena'am da'me napaĝaguena da'me eeta da'me noqochoĝojoĝoc, chiyoqochigui da'me mach'e lachoĝodec. 
HEB.5.9	Qama'le ja yaĝañi da'me yataqata yoqo'cha joñe'me Dios, chayovida'a da'me yovita da'me laloqo' da'me qoyalat. Chane'eja nach'eñe joñe'me jo'ne yovida'a q'aen da'me male qoyen ladic da'me qonec'alaĝatedegue yema jogaa'me jo'ne yoqochideta joñe'me, da'me nec'alaĝa jo'ne qaya'te loiquiaqa'. 
HEB.5.10	Qama'le ñe'me Dios yanaye joñe'me da'me naqaeñe jo'ne lajoĝola' gaa'me netaĝayaĝanaĝanaqa, naqaeñe jo'ne ena'am da'me 'loyaĝac ñe'me Melquisedec.
HEB.5.11	Da'me jayem jalcote da'me jo'ne jetaque ami ja'aĝatema da'me jo'ne mach'e yelo'teguet da'me dojo' napaĝaguenataĝanaĝac, qalaĝaja 'uo da'me laqalaic da'me ami japaĝagueneque, yajouaĝat da'me ja paja'a ta'le auayachiñe. 
HEB.5.12	Qa'a nayi da'me joote yenoĝodegue jaa'me 'uoidi chayovida'a ta'le naqa'ami jo'ne auapaĝaguenataĝañitac, qalaĝaja maliaĝa auoviñetaque da'me yitaĝa ami qoyapaĝague'n daa'me ja qalache jo'ne mach'e lapaĝaguenataĝanaĝaco joñe'me Dios, queda'me ena'am ta'le a'viyelaqaiya da'me qaya'te at'añaĝaqui, qama'le ja youen da'me ami qoyiqui'yaĝaneque ga'me niqui'yaĝat jo'ne 'uo da'me 'lañaĝac, dite jaga'me lochi' jo'ne nach'aga 'me aniyomitapiye. 
HEB.5.13	Qa'a joga'me jo'ne maliaĝa niyomigui jana'me lochi', nach'ega jo'ne ena'am ta'le notolec jo'ne maliaĝa uanoquetac, qa'a maliaĝa ja yayaten da'me naloqoten joda'me jo'ne yataqatelegue. 
HEB.5.14	Qalaĝaja joga'me niqui'yaĝat jo'ne 'uo da'me 'lañaĝac nach'ega jo'ne tayet da'me qoyanema gaa'me 'yaĝayaqa jo'ne joote yayate'n da'me naloqotenaĝanaĝac qa'a joote naeda'ac da'me yateto'n da'me 'loyaĝa'j gaa'me 'noote' choqogaa'me ja 'noe'n.
HEB.6.1	Chane'eja da'me qo'mi jo'ne joote jaconaĝaguet da'me napaĝaguenataĝanaĝac jo'ne 'uaechiñe 'me 'yaĝatetac ñe'me Cristo, 'noota qom ja jaqapiyaĝañi, dite da'me qolaqa'tegue da'me qadepe'e ladic chayovida'a qom jovidaqa'a da'me male qo'mi yajo't. Ja yitaĝa ta'le ji'iyelaĝajoĝolegue da'me ja'aĝataqatac da'me ladic ga'me jiyaĝaua da'me ca'ae gaa'me loeco jo'ne yauetegue da'me neleuaĝa, uotaĝa ta'le yitaĝa ja'aĝataqatac da'me eeta da'me qadepi'iyaĝac. 
HEB.6.2	Ja yitaĝa ta'le ji'iyelaĝajoĝolegue da'me ja'aĝataqatac da'me chilaĝanataĝanaĝac uotaĝa da'me jachaqalo'te naa'me qadoua' jogaa'me p'etaqadayaqa, uotaĝa da'me qo'niyelaĝachidijeguem jogaa'me joote yele'u, uotaĝa da'me Dios laloqotenaĝanaĝac jo'ne qaya'te loiquiaqa'. 
HEB.6.3	Chane'eja nach'eda da'me jauoqo: nach'e eta't da'me ñichiyaqatajeguem, qom Dios qo'mi yaje'tema.
HEB.6.4	Qa'a ga'me jo'ne joote 'yamaqaten da'me eja jo'ne chiyaqayi joñe'me Dios choqoda'me joote yaconeguet da'me leyalaqataĝanaĝac joñe'me, nataq'aen joote uetaue ñe'me Dios Lepaqal 'me ja 'nalegue, 
HEB.6.5	choqoda'me joote yayate'n daa'me onaĝayaqa jo'ne 'laqataqa joñe'me Dios choqoda'me lañoqotaĝanaĝac jo'ne yataqata di'yoqo'tegue qomle, 
HEB.6.6	qalaĝaja da'me male yaĝañi da'me lepe'e, nach'ega ga'me jiyaĝaua jo'ne ja yaqanatet ta'le yitaĝa 'ñemaĝañi. Ja yaqanatet ta'le yitaĝa 'niyeloqot joñe'me Dios qa'a ena'am ta'le naqaega jo'ne yitaĝa yep'elegue jaga'me nesodoso joñe'me Dios Lec'oĝot da'me yataqata ye'uetac joñe'me.
HEB.6.7	Qa'a joga'me jiyaĝadipi ena'am ga'me aleua jo'ne nach'e eta't da'me 'uo da'me uotep talegue, qama'le paja'a da'me queñi jena'me noĝop. Qom paja'a da'me en najeguem ga'me nanec jo'ne 'uo da'me nejalayaĝac, da'me 'uo ga'me laqataĝanaĝa'j jogaa'me jo'ne t'onataĝadelegue, qama'le nach'ega ga'me aleua jo'ne 'uo da'me nichoĝodenataguec 'me chiyoqo'ot joñe'me Dios. 
HEB.6.8	Qalaĝaja ga'me aleua jo'ne qaya'te chiyaqayi, jouaĝat da'me jaldata da'me en naje'ma jana'me yaĝat choqoga'me lolelaĝa, qama'le nach'ega ga'me aleua jo'ne taya'a da'me 'uo ga'me ne'uaĝanaguec 'me chiyoqo'ot joñe'me Dios, chayovida'a da'me qoyigoue ena'uac.
HEB.6.9	Ami yaqaya'olqa, temaqaedi naq'aeta da'me dojo' jo'ne ami ja'aĝatema, qalaĝaja da'me joote jayaten da'me eja da'me ovitaue da'me 'noota ladic jo'ne yelo'tegue da'me nec'alaĝa. 
HEB.6.10	Qa'a ñe'me Dios nach'eñe jo'ne ja 'nalegue, qama'le ja yapalaĝate'ta da'me at'onataqadi' choqoda'me adoqopich'ii jo'ne joote aualoĝoñiya joñe'me, da'me alecochiiyapegalo jogaa'me adayii jo'ne yataqatelo'te adepi'iyaĝa'u, nach'eda da'me jo'ne maliaĝa a'vichetac.
HEB.6.11	Da'me qo'mi yataqata 'uo da'me qadamaic ta'le onolqa'tape da'me ami nach'e eta't oquitalegue da'me adaloĝonataĝanaĝaqui chayovida'a qom yovita ga'me nolo' jo'ne p'ategue, qaedi yataqata yepaquichigui yema da'me mach'e adeuataqataĝanaĝaqui. 
HEB.6.12	Chane'eja da'me ami, 'noota qom ja adouali, dite da'me auadenaĝachi' gaa'me jo'ne nach'e eta't p'iida'a joñe'me Cristo nataq'aen da'me 'nañaĝadeteguet ena'uac, qama'le yacoteguet da'me qoyen loĝo't jo'ne joote Dios yaloĝon.
HEB.6.13	Joca'li 'uo da'me jo'ne Dios 'yaĝatem ñe'me Abraham, qama'le mach'eñe da'me 'naĝatelegue, qa'a qaya'te 'uo ga'me laqaya jo'ne p'ajaye qaedi 'naĝatelegue. 
HEB.6.14	Qama'le eetac: “Yataqata let'adaic da'me yichoĝodenataĝanaĝac jo'ne am janem qomle, nataq'aen yataqata jalcote ga'me ac'oqo'tepi jo'ne am janema.” 
HEB.6.15	Qama'le ñe'me Abraham 'uo da'me napogaĝadenaĝac let'adaic, chayovida'a da'me yovida'a da'me male yaconeguet da'me jo'ne Dios joote 'yaĝatem.
HEB.6.16	Ga'me jiyaĝaua, qom 'uo ga'me jetaque daloĝonataĝalegue, qama'le 'uo ga'me jiyaĝaua laqaya jo'ne yataqata p'ajaye, mach'ega jo'ne qoyen 'naĝatelegue da'me 'naqatac. Chane'eja, qom male qo'yaĝatetac da'me jo'ne chiyaqayi ga'me laloĝonataĝanaĝac, qama'le ja yitaĝa ta'le 'uo ga'me cotaĝac. 
HEB.6.17	Nach'e ena'am ñe'me Dios, da'me jetaque en 'yoqo'tegue da'me jo'ne yaloĝonalo yema ga'me lec'oqo'tepi jo'ne yacoteguet qomle da'me jo'ne qoyen loĝo't, qama'le yataqata 'naĝatelegue da'me 'laqatac ca'li yayatenaĝaneque da'me mach'e lelnataĝac jo'ne ja yitaĝa ta'le ya'uo ga'me dalaĝaic.
HEB.6.18	Ñe'me Dios ja doqovinaĝan, qama'le uo'oe naa'me naajo' jo'ne dos 'me ja yitaĝa ta'le 'uo ga'me dalaĝaic: nach'ena jo'ne Dios joote qo'mi yaloĝonalo choqoda'me 'laqatac joñe'me jo'ne 'naĝatelegue. Chane'eja da'me qo'mi, 'uo da'me qat'añaĝac jo'ne chimaqachiñe, da'me qo'mi jo'ne jeloqotaque da'me qo'mi de'uolo'te joñe'me Dios, nataq'aen da'me jaconaĝaguet da'me neuataqataĝanaĝac jo'ne qo'mi yanema joñe'me. 
HEB.6.19	Jenjo' qadeuataqataĝanaĝac naqaeda da'me qo'mi 'yañaĝachidiñe qaedi nach'e eta't da'me qo'mi t'añi'y, ena'am joga'me lequet jaga'me licota da'me qoyecoñeteguet ga'me cadeena jo'ne laicaua qaedi nach'e eta't en namachiñe. Chane'eja da'me qadeuataqataĝanaĝac ena'am ta'le 'youategue joga'me ualoĝo lae jo'ne lapadenaĝat ga'me tamenaĝaiqui 'me na'ague di'me piyem qaedi male jenoĝonaĝauo'o. 
HEB.6.20	Nach'edi di'me jo'ne yenoĝoje'ma joca'li joñe'me Jesús, qaedi qo'mi yichoĝode'n da'me en qadadiiuo, qa'a nach'eñe ñe'me Jesús jo'ne joote qoyen Qadetaĝayaĝanaĝanec 'me p'ajaye, da'me ena'am da'me 'loyaĝac ñe'me Melquisedec joca'li.
HEB.7.1	Qa'a nach'eñe ñe'me Melquisedec jo'ne nejaliaĝanec di'me noic 'me lenaĝat da'me Salem joca'li, nataq'aen da'me mach'e netaĝayaĝanaĝanec jo'ne dajo'tot joñe'me Dios jo'ne napacalegue ena'uac. Mane'e joca'li ñe'me Abraham 'viyelaq da'me chiyoqo'ta ga'me nalada't, di'me jo'ne ua'a joca'li noma't jogaa'me nejaliaĝanaqa, qama'le nenoĝonegue ñe'me Melquisedec da'me uaqate'taguet ñe'me Abraham, qama'le yanem da'me Dios lichoĝodenataĝanaĝac ca'li. 
HEB.7.2	Ñe'me Abraham e'n diez gaa'me lael da'me lomataĝanaĝac 'me yachiyoĝotaue jo'me nalada't, qama'le onolec ga'me lae male yanem ñe'me Melquisedec.
HEB.7.2	Da'me dojo' nenaĝat jo'ne Melquisedec yelo'teguet da'me “Jaliaĝanec jo'ne Ja 'Nalegue”, qalaĝaja nach'e ena'am da'me 'uo da'me lenaĝat laqaya jo'ne “Nejaliaĝanec da'me 'Nemaĝac”, qa'a naqaeda jo'ne yelo'teguet da'me nejaliaĝanec di'me Salem. 
HEB.7.3	Qaya'te ta'le ch'e yayate'n jogaa'me jo'ne mach'e let'al ñe'me Melquisedec, uotaĝa gaa'me jo'ne mach'e chiyoĝogueta, qama'le nach'e ena'am ja qo'yaĝa't da'me eeta joca'li niyiñe, uotaĝa joca'li male yeleu. Chane'eja naq'aeta da'me dojo' 'loyaĝac joca'li: qo'che' qoyetapega ena'am da'me 'loyaĝac ñe'me Dios Lec'oĝot jo'ne netaĝayaĝanaĝanec 'me nach'e eta't da'me dajo'tot joñe'me Dios.
HEB.7.4	Chane'eja male auayachiñe da'me eeta da'me 'namaqatenataĝanaĝac joca'li ñe'me Melquisedec. Qa'a ñe'me jo'ne mach'e jachiyojoĝoguet, nach'eñe ñe'me Abraham, yanem joca'li jo'me lae da'me mach'e lomataĝanaĝac jo'ne yachiyoĝotaue joca'li jo'me nalada't. 
HEB.7.5	Qa'a 'uo joca'li da'me Dios lamaĝajoĝonaĝac jo'ne 'yaĝa't jogaa'me netaĝayaĝanaĝanaqa 'me chiyoqoda'aguet di'me Leví. Nach'egaua jo'ne 'uo da'me ladi'j da'me yajela'y ga'me jiyaĝadipi jo'ne nach'e ena'am chiyoĝoteguet di'me Abraham, chayovida'alo gaa'me mach'e laqaya', onolqa'tape da'me yadegue onolec ga'me lae ga'me nejetenague'j jo'ne uo'oe diez gaa'me lael. 
HEB.7.6	Qalaĝaja ñe'me Melquisedec, mate mane'e ja naqaeñe ta'le chiyoĝoguet ñe'me Leví, nach'eñe jo'ne qoyejeten ca'li yaconeguet ga'me lae da'me nejetenaguec ñe'me Abraham. Nach'e ena'am ñe'me Melquisedec naqaeñe jo'ne yanem da'me Dios lichoĝodenataĝanaĝac ñe'me Abraham jo'ne joote yaconeguet da'me 'naĝataĝac joñe'me Dios.
HEB.7.7	Qaya'te ta'le yoqoleguet da'me dojo': ga'me jo'ne dichoĝodenataĝan, nach'ega jo'ne p'ajaye, qama'le napacalegue ga'me jo'ne qoyichoĝoden. 
HEB.7.8	Nataq'aen nayi naa'me naajo' noloqo'ote uo'oe gaa'me netaĝayaĝanaĝanaqa jo'ne yacoteguet ga'me jo'ne qoyanem, nach'egaua jo'ne ch'e jiyaĝa'u, qama'le gamachaqaega nolo' da'me yele'u. Qalaĝaja naa'me nedii's jo'ne Dios 'laqataĝanaĝac ja 'yaĝatetedac da'me leleuaĝa ñe'me Melquisedec, qama'le ena'am ta'le maliaĝa nec'aletaye. 
HEB.7.9	Chane'eja ñe'me Leví jo'ne yaconegueta joca'li yema gaa'me qoyanema, nataq'aen ena'uaque jogaa'me netaĝayaĝanaĝanaqa jo'ne chiyoĝoteguet, ena'am ta'le yanema ñe'me Melquisedec ga'me lae yema ga'me yauata, yajouaĝat da'me jo'ne yanegue joca'li ñe'me Abraham. 
HEB.7.10	Qa'a ñe'me Leví ena'am ta'le dajouo'o ñe'me Abraham joca'li uaqate'taguet ñe'me Melquisedec, temaqaedi da'me jona'li niyiñe.
HEB.7.11	Joca'li ñe'me Dios yanema daa'me lamaĝajoĝonaĝaco ga'me Israel lec'oqo'tepi qaedi gaa'me netaĝayaĝanaĝanaqa jo'ne lec'oqo'te di'me Leví e'n yataqatelo'te joga'me jiyaĝadipi. Qalaĝaja jogaa'me Leví lec'oqo'te ja yaqanate't ca'li; qo'che' male qonamaq ñe'me Netaĝayaĝanaĝanec laqaya jo'ne ja ena'ama gaa'me Leví lec'oqo'te qa'a ja chiyoĝoguet di'me Aarón, dite da'me ena'am da'me 'loyaĝac ñe'me Melquisedec. 
HEB.7.12	Qama'le qom qoyadalaĝa't gaa'me netaĝayaĝanaĝanaqa nataq'aen qom ja ena'am da'me 'loyaĝac ga'me dalaĝaic, qama'le nach'e ena'am qoyouetaque da'me qoyadalaĝa't daa'me namaĝajoĝonaĝaco.
HEB.7.13	Joñe'me mach'e Qadejaliaĝanec, ñe'me netaĝayaĝanaĝanec dalaĝaic jo'ne qo'yaĝatetac, ja chiyaqauelo ga'me lec'oqo'tepi di'me Leví, dite da'me chiyoĝoguet di'me Judá, jo'ne qaya'te 'uo ga'me netaĝayaĝanaĝanec ta'le chiyaqaue. 
HEB.7.14	Qa'a joñe'me Qadejaliaĝanec yataqachiñe qoyayaten da'me chiyaqauelo ga'me lec'oqo'tepi di'me Judá, nach'egaua jo'ne qaya'te 'uo ga'me 'laqatac ñe'me Moisés ta'le dojelo'te ca'li 'yaĝatetac da'me 'loyaĝa'j gaa'me netaĝayaĝanaĝanaqa.
HEB.7.15	Qama'le yataqachiñe di'yoq da'me dojo', qom 'uo ñe'me Qadetaĝayaĝanaĝanec dalaĝaic jo'ne male ena'am da'me 'loyaĝac ñe'me Melquisedec. 
HEB.7.16	Qama'le da'me qoyen netaĝayaĝanaĝanec ja yepaquetelegue da'me namaĝajoĝonaĝac 'me 'yaĝa't ga'me nec'oqo'tepi ta'le chiyaqauelo, dite da'me chiyaqayi da'me lañoqotaĝanaĝac da'me mach'e 'loyaĝac jo'ne nach'e eta't ja pal. 
HEB.7.17	Qa'a naa'me nedii's jo'ne Dios 'laqataĝanaĝac 'yaĝatetedac joñe'me, eet'oi:
HEB.7.17	“Naqa'am jo'ne am netaĝayaĝanaĝanec 'me nach'e eta't ja pal,
HEB.7.17	Qa'a auena'am da'me 'loyaĝac ñe'me Melquisedec.”
HEB.7.18	Chane'eja da'me 'uaechiñe namaĝajoĝonaĝac male qoyapalaĝat, qa'a qaya'te 'lañaĝac joca'li choqoda'me qaya'te chiyaqayi. 
HEB.7.19	Qa'a daa'me namaĝajoĝonaĝaco jo'ne qoyanema joca'li ñe'me Moisés ja yañoĝo't ta'le e'n yataqatelo'te ga'me jiyaĝadipi. Qalaĝaja nayi male 'uo da'me dojo' qadeuataqataĝanaĝac jo'ne onaĝaic, qa'a nach'eda jo'ne male jaqanatetaq ta'le jec'otaĝa joñe'me Dios.
HEB.7.20	Yataqata eja da'me dojo', qa'a ñe'me Dios 'naĝatelegue ca'li. Qalaĝaja qaya'te 'laqatac ñe'me Dios ta'le 'naĝatelegue da'me qoye'n netaĝayaĝanaĝanaqa gaa'me jiyaĝa'u laqaya'. 
HEB.7.21	Nach'eñeta ñe'me onolec jo'ne qoyachalegue ca'li da'me 'laqatac ñe'me Dios, qa'a naa'me nedii's 'yaĝatetac da'me dojo', eet'oi:
HEB.7.21	“Joñe'me Jaliaĝanec 'naĝatelegue da'me dojo',
HEB.7.21	qama'le ja eetapega ta'le ja ya'uo qomle, enaac:
HEB.7.21	«Naqa'am jo'ne am netaĝayaĝanaĝanec 'me nach'e eta't ja pal.»”
HEB.7.22	Chane'eja nach'eñe ñe'me Jesús jo'ne qo'mi yayataĝade'teque da'me male 'uo da'me qaniyamaĝadenataguec, qom yataqata ñiyamaĝadenaĝaguet joñe'me Dios. Yataqata t'añi da'me dojo', qa'a Dios 'naĝatelegue da'me 'laqatac, qama'le ja ena'am da'me 'uaechiñe. 
HEB.7.23	Uo'oe joca'li jogaa'me netaĝayaĝanaĝanaqa laqaya' jo'ne qayoĝode', qa'a yajouaĝat da'me ja nach'e eta'ajalo da'me nec'aletedaye. 
HEB.7.24	Qalaĝaja ja ena'am ñe'me Jesús jo'ne nach'e eta't da'me 'uo, qama'le da'me 'lonatac joñe'me ja pal, qaya'te laqaya ta'le qoyen qauayet. 
HEB.7.25	Qo'che' yataqata yaqanatet ta'le nach'e eta't da'me nec'alaĝatedegue joga'me jiyaĝadipi, jogaa'me jo'ne 'yamaqate'n joñe'me da'me jetaque yec'adeta joñe'me Dios. Qa'a naqaeñe jo'ne nach'e eta't da'me nec'aletaye, qama'le nach'e eta't da'me nachoĝodetapelo'te jogaa'me.
HEB.7.26	Chane'eja nach'eñe ñe'me Jesús jo'ne jouenaqa'ta, qa'a naqaeñe mach'e Qadetaĝayaĝanaĝanec jo'ne p'ajaye, joñe'me jo'ne ja 'nalegue, qaya'te ta'le loec nataq'aen ja paĝachigui, joote qoyachiyoĝotauelo jogaa'me loeco lo'olpi qama'le qoyana'ña di'me p'ajeguem jo'ne ne'tague di'me piyem. 
HEB.7.27	Qa'a ja ena'ama jogaa'me netaĝayaĝanaĝanaqa laqaya' jo'ne youe'n da'me yala't gaa'me yejidi yemeda naa'me noloqo'ote da'me yigouelo ga'me lajaqajecpi qaedi qoyapalaĝa't jogaa'me loeco jo'ne ja 'noe'n, da'me ye'uauaĝadiñe jogaa'me mach'e loeco, qama'le da'me yem male qauadegue jogaa'me loeco ga'me jiyaĝadipi. Qama'le ja ena'am ñe'me Jesús, jo'ne ya'uo ca'li ga'me lajaqajec jo'ne onolec, joca'li yaneuo da'me mach'e 'loyaĝac, qama'le qaya'te lajaqajec laqaya ta'le qoyouetaque. 
HEB.7.28	Qa'a 'uo da'me chiyoqodayi naa'me namaĝajoĝonaĝaco jo'ne Moisés yepota'n joca'li: gaa'me jo'ne qoye'n netaĝayaĝanaĝanaqa nach'egaua jo'ne jiyaĝa'u 'me ja yataqatelo'te. Qalaĝaja da'me jo'ne chiyaqayi da'me Dios 'laqatac jo'ne 'naĝatelegue, jo'ne napacalegue da'me 'uaechiñe, nach'eda da'me qoyen Netaĝayaĝanaĝanec ñe'me mach'e Lec'oĝot, nach'eñe jo'ne nach'e eta't da'me yataqatelegue.
HEB.8.1	Chane'eja da'me qat'aqatac jo'ne yaguegue da'me lajo'viyaĝac, nach'eda da'me dojo', eet'oi: yataqata 'uo ñe'me Qadetaĝayaĝanaĝanec jo'ne ne'tague di'me piyem nayi, da'me male na'ña da'me loec joga'me lejaliaĝaiqui joñe'me Dios. 
HEB.8.2	Qama'le nach'eñe jo'ne yataqata dajo'tot joñe'me Dios, qa'a uetaue di'me tamenaĝaiqui jo'ne ja 'nalegue, 'me ja 'lonata'j jogaa'me jiyaĝa'u dite da'me nach'eñe ñe'me Dios jo'ne ye'et.
HEB.8.3	Yema ga'me netaĝayaĝanaĝanec jo'ne qoyen lajoĝola' gaa'me tamenaĝaiqui lo'ol 'uo da'me 'lonatac jo'ne yanoto joñe'me Dios gaa'me lachitaĝanaqa'te ga'me jiyaĝadipi choqoga'me lajaqajecpi jo'ne qoyigouelo. Qama'le nach'e ena'am joñe'me Dios Lec'oĝot youen ca'li da'me ya'uo jaga'me mach'e lachitaĝanaqate. 
HEB.8.4	Qalaĝaja ta'le cha'li ue'ta jena'me aleua joñe'me, qama'le ja naqaeñe ta'le qoyen netaĝayaĝanaĝanec, qa'a joote uo'oe jogaa'me tamenaĝaiqui lo'ol jo'ne yedodapeuo gaa'me nachitaĝanaqa'te, nach'eda da'me jo'ne damaĝajoĝolo'te da'me Dios lamaĝajoĝonaĝac 'me qo'mi yanema ca'li joñe'me Moisés. 
HEB.8.5	Qalaĝaja da'me jo'ne yauote jogaa'me tamenaĝaiqui lo'ol ja naqaeda ta'le chiyaqayi joda'me eja, qa'a ga'me tamenaĝaiqui choqogaa'me jo'ne uetedaue ch'e lequi'il jogaa'me ejoda jo'ne ueda'ague di'me piyem. Qa'a naq'aeta da'me qo'yaĝatem joñe'me Moisés joca'li jetaque ye'et ga'me tamenaĝaiqui, qama'le eetac joñe'me Dios: “Auelo'tegue da'me dojo' jo'ne am japaĝaguenec qama'le auadenaĝat da'me 'loyaĝac ga'me jo'ne aualoĝona ca'li oua'ña jadi'me qajoĝonaĝa.” 
HEB.8.6	Qalaĝaja nayi ñe'me mach'e Qadetaĝayaĝanaĝanec jo'ne ne'tague di'me piyem male yaconeguet da'me 'nonataĝanaĝac jo'ne p'ajaye, da'me yiyamaĝatetac ga'me onaĝaic jo'ne qat'amaqatenataĝanaĝac qaedi male jaqanatetaq ta'le ñiyamaĝadenaĝaguet joñe'me Dios, qa'a nach'ega jo'ne chiyaqayilo gaa'me onaĝayaqa jo'ne joote qo'mi qoyaloĝonalo.
HEB.8.7	Ta'le eja da'me 'uo ga'me chiyaqayi da'me 'namaqatenataĝanaĝac jo'ne 'uaechiñe, qama'le ja qoyouetaque ta'le 'uo ga'me laqaya jo'ne p'ategue. 
HEB.8.8	Qalaĝaja ñe'me Dios yauana ca'li da'me ja yataqatelo'te q'ae'n ga'me jiyaĝadipi, qama'le eetac:
HEB.8.8	“Uo'oe qomle gaa'me noloqo'ote
HEB.8.8	qom ja'uo ga'me dalaĝaic 'me 'yamaqatenataĝanaĝac
HEB.8.8	qaedi ñiyamaĝadenegueta joga'me lec'oqo'tepi ñe'me Israel choqoñe'me Judá.
HEB.8.9	Chane'eja da'me dalaĝaic jo'ne ja'uo qomle,
HEB.8.9	Male ja jen 'te ena'am da'me je'eteque dia'me jo'ne mach'e auachiyoĝoyegueta,
HEB.8.9	Queda'me ena'am ta'le yajoqot'alo naa'me loua' ca'li qaedi jen queda'e di'me aleua jo'ne Egipto.
HEB.8.9	Jogaa'me ja nach'e eta't da'me queteda'ague da'me jo'ne mach'e 'yamaqatenataĝanaĝac,
HEB.8.9	Qama'le da'me jayem male jeca'ae.
HEB.8.10	Qom male yenoĝodegue jogaa'me noloqo'ote
HEB.8.10	Qama'le naq'aeta da'me 'yamaqatenataĝanaĝac
HEB.8.10	Qaedi ñiyamaĝadenegueta jogaa'me lec'oqo'tepi ñe'me Israel:
HEB.8.10	Janauelo qomle naa'me laqai'go daa'me yamaĝajoĝonaĝaco,
HEB.8.10	Qama'le jedelo'te jogaa'me lai'li;
HEB.8.10	Qa'a naqayem jo'ne mach'e jayem Nedios,
HEB.8.10	Chane'eja joga'me jiyaĝadipi nach'egaua jo'ne mach'e ñejoĝonaqapi.
HEB.8.11	Nataq'aen da'me male ja yitaĝa ta'le youen da'me 'uo ga'me yapaĝaguen
HEB.8.11	Ga'me lequiaĝaua uotaĝa joga'me mach'e laqaya,
HEB.8.11	Da'me qaedi jayem yateton,
HEB.8.11	Qa'a male ena'uac ga'me jiyaĝadipi joote jayem yateton,
HEB.8.11	Chayovida'a gaa'me jo'ne ja 'yaĝayaqa, qama'le nach'e ena'ama jogaa'me 'yaĝayaqa.
HEB.8.12	Qa'a male japalaĝat da'me naviyaqatague'j jogaa'me,
HEB.8.12	Nataq'aen da'me ja yitaĝa ta'le jenate'talo naa'me ja 'noe'n jo'ne mach'e loeco.”
HEB.8.12	Naq'aeta da'me dojo' jo'ne 'laqatac joñe'me Jaliaĝanec.”
HEB.8.13	Chane'eja joñe'me Dios joote 'yaĝatetac ga'me 'namaqatenataĝanaĝac jo'ne dalaĝaic, qama'le ena'am ta'le en toijec da'me jo'ne 'uaechiñe. Qama'le ga'me toijec ja uayaloq qomle da'me pal.
HEB.9.1	Qa'a da'me 'uaechiñe 'namaqatenataĝanaĝac yataqata 'uo da'me lajoĝoc da'me qoye'et nale qoya'uo ga'me nemaĝac, qama'le 'uo ca'li ga'me tamenaĝaiqui 'me 'lonata'j ga'me jiyaĝadipi. 
HEB.9.2	Joca'li ñe'me tamenaĝaiqui, da'me 'uaechiñe lalec lenaĝat qoyen da'me 'Lachaqa' da'me Ja 'Nalegue, jo'ne neta'ña jaga'me coyadaĝanaqate nataq'aen joga'me niqui'yaĝala' 'me uetedalegue gaa'me pan jo'ne qoyano't joñe'me Dios. 
HEB.9.3	Qama'le ga'me laqaya nequepaĝanaĝat nach'ega jo'ne qoyen lenaĝat da'me 'Lachaqa' da'me Yataqata Ja 'Nalegue, 
HEB.9.4	nach'ega jo'ne ueta'ña ga'me nec'atoĝonaĝala' jo'ne oro, 'me 'lachaqa' da'me qoyigoue ga'me jo'ne jama ga'me laeta, nataq'aen jaga'me 'namaqatenataĝanaĝac lae't, jogaa'me lael ualo'te jaga'me oro. Nataq'aen di'me na'ña jaga'me 'namaqatenataĝanaĝac lae't uoja'e ga'me yomaĝaiqui jo'ne oro 'me uetañgui jaga'me maná, qama'le nach'e ena'am ga'me laje'l ñe'me Aarón, ga'me jo'ne nolel joca'li, nataq'aen jogaa'me nedaĝanaĝala'te jo'ne uetalo'te daa'me namaĝajoĝonaĝaco 'me chiyoqodayi da'me 'namaqatenataĝanaĝac. 
HEB.9.5	Nataq'aen ga'me p'ajeguem jaga'me lae't, netedalegue jogaa'me lequi'il jogaa'me piyem laje' jo'ne uayo'tape 'me dos, nach'egaua jo'ne yelotede'eguet da'me lovidaĝac joñe'me Dios, qama'le naa'me loua' jogaa'me qoyachedalegue joga'me lapo'. Qalaĝaja nayi cha'li ja yitaĝa ta'le ja'aĝataqatac da'me eeta naa'me naajo' jo'ne uo'oe.
HEB.9.6	Chane'eja naq'aeta da'me male yem da'me niyamaqatague'j naa'me naajo' jo'ne uo'oe, qama'le jogaa'me netaĝayaĝanaĝanaqa male nach'e eta't da'me tadoue ga'me 'uaechiñe lalec joga'me emec qaedi yemeda'a da'me 'lonataĝanaĝa'j jo'ne chiyaqayi da'me qo'nonaĝachigui joñe'me Dios. 
HEB.9.7	Qalaĝaja ga'me jo'ne p'ategue lalec joga'me emec, nach'eñeta joñe'me lajoĝola' jogaa'me netaĝayaĝanaĝanaqa da'me taue, qalaĝaja ch'e onolec ga'me nolo' joga'me uo'e da'me taue, da'me yedo't jaga'me jiyac letauo' qaedi male qoyapalaĝa't gaa'me mach'e loeco, choqogaa'me loeco joga'me jiyaĝadipi jo'ne ja nomegueta. 
HEB.9.8	Chane'eja joñe'me Dios Lepaqal qo'mi yayatenaĝanaĝaneque queda'me yatemaliaĝa queta da'me 'uaechiñe tamenaĝaiqui, qama'le cha'li ja qoyaloĝon da'me qadadic ta'le jaĝaue di'me p'auo jo'ne yataqata ja 'nalegue. 
HEB.9.9	Qama'le nayi naa'me naajo' noloqo'ote, nach'eda jenjo' qoyen qadaloqotenaĝanac, qa'a gaa'me nachetaqataĝanaqatel nataq'aen jogaa'me najaqajel jo'ne qoyigouelo da'me qoyanoto joñe'me Dios, ja naqaegaua ta'le yaqanate't da'me en yataqatelo'te q'ae'n gaa'me lai'li jogaa'me jiyaĝa'u, qom naq'aeta da'me li'yoĝodenataĝanaĝa'j. 
HEB.9.10	Yema da'me dojo' jo'ne qoya'uo joca'li, nach'edaua daa'me namaĝajoĝonaĝaco jo'ne ch'e yelotede'eguet da'me jiyaĝaua lapachiaĝac, da'me 'uo da'me niqui'yaĝac nataq'aen da'me yomaĝac, choqodaa'me niyoĝoco jo'ne yodapecache, da'me dojo' jo'ne te'me 'uo da'me lajo'viyaĝac chayovida'a qom Dios yadalaĝa't yemeda jogaa'me uo'oe.
HEB.9.11	Qama'le joote novi' joñe'me Cristo, mach'e Qadetaĝayaĝanaĝanec jo'ne p'ajaye. Naqaeñe qo'mi yanema ga'me onaĝaic jo'ne joote 'uo, qa'a joote yenoĝoneuo'o joga'me tamenaĝaiqui laqaya jo'ne p'ajaye nataq'aen yataqatelegue, qa'a ja naqaegaua gaa'me jiyaĝa'u ta'le 'lonata'j, queda'me ja neta'ña jena'me jenjo' aleua. 
HEB.9.12	Ñe'me Cristo joote yenoĝoneuo'o ga'me p'auo jo'ne lenaĝat da'me 'Lachaqa' da'me Yataqata Ja 'Nalegue, qama'le ja yedouo jaga'me letauo' ga'me quetaq uotaĝa ga'me uaca c'oĝot, dite da'me ena'am ta'le yedouo jaga'me mach'e letauo', qama'le ch'e onolec da'me yenoĝoneuo, qa'a joote ya'uo da'me qadec'alaĝa jo'ne qaya'te loiquiaqa'.
HEB.9.13	Yataqachiñe eja da'me 'uo da'me chiyaqayi jaga'me letauo' ga'me quetaq nataq'aen ga'me uaca c'oĝot, choqoga'me jalo jo'ne lojoche jaga'me uaca lec'oqote jo'ne qoyigoue da'me uetalegue ga'me c'atoĝonaĝala', da'me qoyequetegaĝalo'te nale jogaa'me jiyaĝa'u jo'ne ena'am ta'le paĝachiguilo, qama'le 'uo da'me lañoqotaĝanaĝac da'me dojo' jo'ne qoya'uo qaedi jogaa'me ena'am ta'le qoye'n yoqovite', qaedi male yaqanate't ta'le tadoue ga'me tamenaĝaiqui. 
HEB.9.14	Chane'eja qom naq'aeta da'me dojo', qama'le jalcote da'me yaguegue da'me lañoqotaĝanaĝac jaga'me letauo' joñe'me Cristo, qa'a chiyaqayi ñe'me Dios Lepaqal jo'ne nach'e eta't da'me 'uo, ñe'me Cristo mach'e nemenot joñe'me Dios, da'me ena'am ta'le najaqajec jo'ne qaya'te lejepaĝanaĝa. Chane'eja jaga'me letauo' da'me yataqata e'n yoqovite' naa'me mach'e qadai'li, nach'eda da'me jo'ne ja yaqanatet ta'le chiyaqayilo jogaa'me najaqajel toye's, qama'le nayi yataqata jaqanatetaq da'me jo'onataĝanaĝauo'o ñe'me Dios jo'ne nach'e eta't da'me nec'aletaye.
HEB.9.15	Chane'eja ca'li yeleu joñe'me Jesucristo, male yiyamaĝatetac da'me 'namaqatenataĝanaĝac jo'ne dalaĝaic. Qa'a chiyaqayi da'me leleuaĝa joñe'me, male qoyapalaĝa't jogaa'me loeco joga'me jiyaĝadipi, jogaa'me lejamaĝataĝaco jo'ne e'n 'naĝa't da'me 'namaqatenataĝanaĝac jo'ne 'uaechiñe. Chane'eja nach'egaua ga'me jiyaĝadipi jo'ne joote qoyiyaĝanalo, male yaqanate't ta'le yacoteguet da'me 'noota jo'ne qaya'te loiquiaqa', da'me jo'ne joote qo'yaĝatema joca'li.
HEB.9.16	Qa'a qom 'uo ga'me ye'et jaga'me nede jo'ne lomalate da'me eeta da'me qoyadegue yemeda gaa'me mach'e loqo'te, qama'le qoyouen da'me qo'yaĝat da'me leleuaĝa joga'me jiyaĝaua jo'ne ye'et. 
HEB.9.17	Qa'a joga'me qoyedelegue jaga'me nede, ja yaqanatet ta'le yepaquichigui qom maliaĝa nec'aletaye ga'me jo'ne ye'et, dite da'me qom joote yeleu. 
HEB.9.18	Qama'le nach'e ena'am da'me 'uaechiñe 'namaqatenataĝanaĝac, joca'li qoye'et qama'le qoyouen da'me qoyen naliñi jaga'me netauo'. 
HEB.9.19	Chane'eja ñe'me Moisés, ca'li yem da'me 'yaĝatema yemeda daa'me lamaĝajoĝonaĝaco joñe'me Dios ena'uaque jogaa'me noyaqa, qama'le yacona jaga'me lepee jaga'me epaq lenaĝat hisopo 'me 'uo ga'me 'naĝanaĝate layoĝot jo'ne tomaĝadaic, qama'le yijomiñgui jaga'me uaca lec'oĝot letauo' jo'ne yaleeguet joga'me noĝop chaqaga'me quetaq letauo', qama'le yequetegaĝalegue jaga'me nede jo'ne uetedaue daa'me namaĝajoĝonaĝaco, qama'le nach'e ena'ama yema joga'me jiyaĝadipi. 
HEB.9.20	Qama'le eetac: “Janjo' jiyac letauo' nach'ana jo'ne en yepaquichigui da'me 'namaqatenataĝanaĝac jo'ne Dios damaĝajoĝolegue qaedi male a'uamaqachiñe.” 
HEB.9.21	Qama'le ñe'me Moisés nach'e ena'am ñitaĝatoue jaga'me jiyac letauo' joga'me tamenaĝaiqui lauel, nataq'aen yema jogaa'me 'nonataĝanaqa'te jo'ne qot'onataĝanalo nale 'uo ga'me nemaĝac. 
HEB.9.22	Da'me chiyaqayi da'me namaĝajoĝonaĝac, nach'ana jana'me jiyac letauo' jo'ne e'n yoqovite' yema gaa'me uo'oe, qama'le nach'e ena'am da'me qaya'te ta'le yapalaĝa't jogaa'me qadoeco qom ja qoyen 'te naliñi jaga'me netauo'.
HEB.9.23	Chane'eja 'uo da'me youetaque da'me 'uo ga'me najaqajec qaedi yiyo'y qoye'n jogaa'me uo'oe jo'ne ch'e lequi'il gaa'me jo'ne yoĝodache 'me ueda'ague di'me piyem. Qalaĝaja gaa'me yoĝodache jo'ne ueda'ague di'me piyem, youetapiye ga'me najaqajec jo'ne onaĝaic, 'me ja ena'ama gaa'me jo'ne qoyauo'oe nale.
HEB.9.24	Qa'a ñe'me Cristo ja taue ga'me tamenaĝaiqui jo'ne 'lonata'j jogaa'me jiyaĝa'u, ga'me jo'ne ch'e lequi'i ga'me tamenaĝaiqui jo'ne yataqatelegue, dite da'me yec'adije'ma di'me piyem, nach'edi di'me jo'ne ua'ague nayi, da'me male dajoya'aguet joñe'me Dios qaedi qo'mi nachoĝodetapelo'te. 
HEB.9.25	Qama'le ja naqaeda ta'le nach'e eta't 'viyelaĝalegue da'me yenoĝoje'ma di'me piyem, qaedi yitaĝa ya'uo ga'me lajaqajec; ja ena'am ga'me lajoĝola' gaa'me judiopi letaĝayaĝanaĝanaqa jo'ne onolqa'tape naa'me 'uoidi da'me taue ga'me netamenaĝaiqui qaedi 'yaĝateuo jaga'me jo'ne ja mach'e letauo'. 
HEB.9.26	Ta'le naqaeda jo'ne eeta qama'le Cristo uotaĝa nach'e eta't 'viyelaĝalegue da'me yeleu, chiyoqotelegue ca'li yemta qoye'et jena'me aleua. Qalaĝaja ja naq'aeta, dite da'me male yovita da'me mach'e loiquiaqa't jogaa'me noloqo'ote, qama'le Cristo male onolec da'me 'naĝatela't, da'me nach'eñe jo'ne najaqajec qaedi doĝotaĝaneque naa'me qadoeco. 
HEB.9.27	Joote qoyediñe joca'li onolec da'me qadeleuaĝa, qama'le da'me yem da'me dojo' male qoya'uo da'me nec'atenaĝanaĝac. 
HEB.9.28	Chane'eja nach'e ena'am ñe'me Cristo onolec da'me qo'yaĝateuo, qama'le qoyen najaqajec jo'ne onolec, qaedi doĝotaĝaneque gaa'me loeco jogaa'me jiyaĝa'u jo'ne qayoĝode'. Qama'le qom'che male yitaĝa di'yoq, male ja naqaenaua naa'me qadoeco ta'le nec'atalo, dite da'me male nec'alaĝatedegue jogaa'me jo'ne yeuatetedaque.
HEB.10.1	Qa'a daa'me namaĝajoĝonaĝaco jo'ne qoyanema ñe'me Moisés joca'li, nach'edata da'me ena'am ta'le ch'e lequi'il gaa'me niyamaqataĝanaĝaco jo'ne onaĝayaqa 'me nateda'aquena. Chane'eja da'me jo'ne joote novitequena ja naqaeda da'me jo'ne yataqatelegue, qa'a daa'me namaĝajoĝonaĝaco jo'ne 'uaechidiñe, qaya'te ua'a ta'le yaqanate't da'me e'n yataqatelo'te jogaa'me jiyaĝa'u, jo'ne onolqa'tape naa'me 'uoidi da'me yec'adeta joñe'me Dios, qaedi yitaĝa yauo'oe gaa'me lajaqajel. 
HEB.10.2	Qa'a ta'le naqaeda da'me namaĝajoĝonaĝac yaqanatet ta'le e'n yoqovite' jogaa'me jiyaĝa'u, qama'le jogaa'me nepetetapela'ajalo da'me male qaya'te 'uo da'me laviyaĝajet, qama'le ja yitaĝa ta'le 'yaĝatedeuo ga'me lajaqaje'j. 
HEB.10.3	Qalaĝaja da'me nach'e eta't da'me qoyauo'oe gaa'me najaqajel onolqa'tape naa'me 'uoidi, qama'le nach'eda jo'ne netoueneque gaa'me jo'ne mach'e loeco. 
HEB.10.4	Qa'a jaga'me letauo' ga'me uaca lec'oĝot uotaĝa jaga'me quetaq letauo' ja naqaga ta'le yapalaĝa't jogaa'me loeco gaa'me jiyaĝa'u.
HEB.10.5	Chane'eja da'me male nec'ata jenjo' aleua ñe'me Cristo, qama'le t'aqataĝanem joñe'me Dios, enaac:
HEB.10.5	“Ja a'uamaqate'n gaa'me najaqajel jo'ne qoyigouelo nale,
HEB.10.5	Nataq'aen gaa'me nachetaqataĝanaqatel,
HEB.10.5	Dite da'me jayem auanem jena'me yapat.
HEB.10.6	Yataqata ja a'uamaqate'n gaa'me necataqa
HEB.10.6	Uotaĝa jogaa'me najaqajel
HEB.10.6	Da'me qaedi auapalaĝa't jogaa'me loeco gaa'me jiyaĝa'u.
HEB.10.7	Chane'eja male jenaac:
HEB.10.7	«Am Ñedios, nayi da'me jayem male ñanaequena
HEB.10.7	Qaedi ja'uo da'me jo'ne mach'e adelnataĝac,
HEB.10.7	Qa'a naq'aeta da'me jo'ne joote qoyediñe 'me jayem yelo'teguet.»”
HEB.10.8	Qama'le da'me dojo' 'laqatac joñe'me Cristo 'yaĝatetac ñe'me Dios da'me ja 'yamaqaten gaa'me najaqajel jo'ne qoyigouelo nale, uotaĝa gaa'me nachetaqataĝanaqatel uotaĝa gaa'me necataqa, qama'le ja yaconegueta, da'me qaedi yapalaĝa't gaa'me loeco jogaa'me jiyaĝa'u, mate mane'e nach'egaua gaa'me najaqajel jo'ne qodamaĝajoĝolo'te ta'le qoyauo'oe. 
HEB.10.9	Yem qama'le yitaĝa eetac: “Nayi da'me ñanaequena, am Taĝadena', qaedi ja'uo da'me jo'ne a'uamaqaten.” Da'me dojo' jo'ne eetojo' da'me male qoyen yapalaĝat da'me yoyadegue gaa'me necataqa jo'ne toye's, qama'le yacha'ñe ga'me 'lachaqa' ga'me onolec jo'ne dalaĝaic. 
HEB.10.10	Chane'eja ñe'me Dios joote qo'mi e'n yoqovite' q'ae'n, yajouaĝat da'me 'lonatac joñe'me Jesucristo jo'ne yoqo'cha da'me lelnataĝac joñe'me Dios, qama'le 'yaĝateuo da'me mach'e 'loyaĝac qaedi qoyalat. Ch'e onolec da'me nalataguec, qaedi nale'en da'me qo'mi yoqovite' q'ae'n.
HEB.10.11	Eja jogaa'me letaĝayaĝanaĝanaqa joga'me judiopi da'me 'yetetedac yemeda naa'me noloqo'ote da'me mach'e 'lonataĝanaĝa'j, qama'le ja yaĝadiñi da'me 'yiyelaĝatedapelegue da'me yauo'oe gaa'me lajaqajel, mate mane'e ja naqaegaua ta'le yapalaĝa't jogaa'me jiyaĝaua loeco. 
HEB.10.12	Qalaĝaja ñe'me Jesucristo mach'eñe da'me 'naĝatela't, qa'a onolec da'me leleuaĝa qaedi nach'e eta't da'me nep'aĝanegueta naa'me qadoeco, qama'le yem da'me jo'ne qo'yetec male na'ña jena'me yayaten joñe'me Dios. 
HEB.10.13	Qama'le nayi male nach'edi 'me ue'tague da'me deuataĝatac, chayovida'a qom Dios male en petalo'te naa'me lapia'te jogaa'me laute'upi. 
HEB.10.14	Qa'a da'me jo'ne onolec joga'me najaqajec, chiyaqayi da'me dojo' male qoya'uo da'me nach'e eta't da'me qoye'n yataqatelo'te jogaa'me liquiyaqa joñe'me Dios. 
HEB.10.15	Qama'le ñe'me Dios Lepaqal nataq'aen qo'mi 'yaĝatema da'me eeta, enaac:
HEB.10.16	“'Uo da'me niyamaqataĝanaĝac jo'ne janema qomle jogaa'me jiyaĝa'u,
HEB.10.16	Qom male yenoĝodegue gaa'me noloqo'ote jo'ne p'atedegue.”
HEB.10.16	Nach'eda jo'ne eetac joñe'me Jaliaĝanec:
HEB.10.16	“Jachauelo naa'me lai'lidi' da'me jo'ne mach'e yamaĝajoĝonaĝac,
HEB.10.16	Nataq'aen da'me jedelo'te gaa'me jo'ne lelnataĝaco.
HEB.10.17	Qama'le ja yitaĝa ta'le jenate'talo jogaa'me jo'ne mach'e loeco,
HEB.10.17	Uotaĝa jogaa'me letaĝaloĝoco.”
HEB.10.18	Chane'eja, qom male qoyapalaĝa't gaa'me qadoeco, qama'le ja yitaĝa ta'le youetaque da'me jaĝaue ga'me qadajaqajec ta'le qoyen lajo'vi joga'me qadoec.
HEB.10.19	Chane'eja ami yaqaya'olqa, yajouaĝat da'me naliñi qoyen jaga'me letauo' ñe'me Jesús, male qo'mi qoyaje'tema da'me jaĝaue ga'me tamenaĝaiqui, chayovida'a di'me 'nachaqa' da'me yataqata ja 'nalegue. 
HEB.10.20	Qa'a joñe'me Jesús 'youategue ca'li ga'me napadenaĝanaĝat qaedi 'uo ga'me qadadiiuo dalaĝaic 'me yelo'tegue da'me nec'alaĝa, da'me dojo' jo'ne chiyoqochigui da'me leleuaĝa joñe'me. 
HEB.10.21	Nach'eñe ñe'me Jesús mach'e qadetaĝayaĝanaĝanec jo'ne p'ajaye 'me neteloqo't di'me 'lachaqa' joñe'me Dios. 
HEB.10.22	Chane'eja 'noota qom ñichiyaĝa'uo joñe'me Dios, da'me yoqovichiguilo naa'me qadai'li nataq'aen qaya'te 'uo ga'me qadoqoleguetaĝanaĝac da'me yataqata jep'iyaqa joñe'me, da'me joote qoye'n yoqovite' naa'me mach'e qadelnataĝaco, nach'e ena'am da'me joote qoyiyodingui naa'me mach'e qadoje' ga'me noĝop jo'ne qaya'te lale'gue. 
HEB.10.23	Yataqata 'ñañaĝataq da'me qadeuataqataĝanaĝac jo'ne japaĝaguenataĝanaqatapec nale; ena'te joqoleguetaqatac, qa'a ñe'me Dios yataqata yepaquichigui qomle da'me jo'ne joote qo'mi yaloĝonalo. 
HEB.10.24	Qama'le onolqa'tape da'me qo'mi, 'noota qom jelaqaque ga'me lajoĝoc da'me ñecochaĝapega't, qaedi nichiguegue da'me qadoqopich'i, chayovida'a da'me nach'e eta't jauoqo da'me jo'ne 'noota. 
HEB.10.25	Ena'te jaĝanajoĝoye da'me qadema'a't, qaedi ja jenaqa'ama gaa'me jo'ne joote yaĝadegue, dite da'me 'noota qom onolqa'tape 'yañaqate't gaa'me laqaya'; yataqata jauoqo da'me dojo' qom jauanaĝa da'me male qo'mi nadi'talo ga'me nolo' da'me 'niyelaq joñe'me Qadejaliaĝanec.
HEB.10.26	Qa'a qom nach'eda da'me jenaĝa qadelnataĝac da'me qolaqa'taguelo naa'me qadoeco, da'me joote ja'amaqatenaq da'me napaĝaguenataĝanaĝac jo'ne eja, qama'le qaya qomle ga'me najaqajec ta'le yapalaĝa't naa'me qadoeco. 
HEB.10.27	Ta'le naq'aeta qama'le nach'edata da'me jeuataqataque ga'me nec'atenaĝanaĝac jo'ne qo'mi na'talo 'me qaya'te ena'am da'me lichic, nach'ega ga'me dole' jo'ne yataqata let'adaic 'me yigouelo qomle ga'me laute'upi joñe'me Dios.
HEB.10.28	Ca'li 'uo ga'me nale 'yota'n daa'me namaĝajoĝonaĝaco 'me chiyoqodo'ot ñe'me Moisés, da'me uo'oe gaa'me dojolqa uotaĝa tresolqa jo'ne choqotaĝanaĝayaqa da'me yauote da'me 'laqataĝanaĝa'j da'me nauteta joga'me, qama'le nach'ega qodamaĝajoĝolegue qaedi qoyalat, qaya'te ta'le 'uo ga'me lichoĝodenataĝanaĝa'j. 
HEB.10.29	Qama'le nayi, ¿qo'li ja yaguegue ga'me ne'uaĝanague'j qoyen jogaa'me jo'ne 'yota'n ñe'me Dios Lec'oĝot? Qa'a nach'egaua gaa'me jo'ne ja 'yamaqate'n jaga'me letauo' joñe'me, nach'aga jaga'me letauo' jo'ne naliñi qoyen joca'li qaedi en yepaquichigui da'me 'namaqatenataĝanaĝac dalaĝaic, qama'le en qoyapalaĝa't gaa'me qadoeco. Nach'e ena'am jogaa'me ye'uetedac ñe'me Dios Lepaqal jo'ne qo'mi yichoĝode'tape. 
HEB.10.30	Da'me qo'mi jayatenaq da'me nach'eñe ñe'me Jaliaĝanec jo'ne eetac ca'li: “Naqayem jo'ne ja'uo da'me ne'uaĝanague'j gaa'me jiyaĝa'u, nach'e ena'am da'me 'uo ga'me je'eteque.” Nataq'aen enaac: “Jec'ate'n qomle jogaa'me noyaqa jo'ne mach'e yalaqapi.” 
HEB.10.31	Qama'le yataqata let'adaic da'me lichic ñe'me Dios jo'ne nach'e eta't da'me nec'aletaye, ta'le ya'uo ga'me lachoĝodec ga'me jiyaĝaua.
HEB.10.32	Qalaĝaja da'me ami auenache'talo jaa'me noloqo'ote jo'ne yenoĝodegue joca'li da'me yemta auacoñiyeguet da'me yoqochiñe. Ua'a ca'li yataqata 'uo da'me adeloiquiaĝaqui let'adaic, qalaĝaja ja aĝañiñi da'me adepi'i, dite da'me 'uo da'me at'añaĝaqui da'me anapogaĝadeñiyeguet da'me adachoĝodequi. 
HEB.10.33	Qa'a da'me ami uo'oe gaa'me jo'ne ami qoye'ue'tape joca'li da'me auajoyi'toto ga'me jiyaĝadipi jo'ne jalcote nataq'aen da'me ami qonouelatapegalo, qama'le gaa'me adaqayadi' yataqata ami uaĝayeta, da'me nach'e ena'am qoyen da'me lachoĝode'j. 
HEB.10.34	Qa'a da'me ami yataqata avichoĝodeñi' ca'li jogaa'me jo'ne netedaue jaga'me coñetaĝanaĝaiqui, nataq'aen da'me maliaĝa ami made'tape ca'li qodoĝotaĝaneque gaa'me adadiyamaqataqadi', qa'a auayachiñe da'me 'uo da'me adoĝochi laqaya jo'ne yaguegue da'me 'lonaĝac nataq'aen da'me nach'e eta't ja pal.
HEB.10.35	Chane'eja ena'te aĝañiñi qomle da'me adeuataqataĝanaĝaqui, qa'a nach'eda jo'ne ami novidaĝa'talo qomle ga'me adomataĝanaĝaqui let'adaic. 
HEB.10.36	Qa'a maliaĝa auoviñetaque da'me a'nañaĝachiyeguet da'me adachoĝodequi, qaedi auomachi da'me auauoyi da'me laqataĝac joñe'me Dios, qama'le auacoñiyeguet qomle da'me jo'ne joote ami qo'yaĝatema. 
HEB.10.37	Qa'a da'me qoyediñe jo'ne Dios 'laqatac eet'oi:
HEB.10.37	“Ja uayaloĝoguet da'me male novi' joñe'me jo'ne jetaque naequena.
HEB.10.37	¡Ja nayaloĝodela't!
HEB.10.38	Qama'le jogaa'me jo'ne chimadichiñe da'me 'loyaĝa'j,
HEB.10.38	'Uo qomle da'me lec'alaĝa'j jo'ne chiyaqayi da'me lepe'e'.
HEB.10.38	Qalaĝaja jogaa'me jo'ne 'viyelaĝata jena'me lilata',
HEB.10.38	Male ja jiyamaĝade'n jogaa'me.”
HEB.10.39	Da'me qo'mi qamqa'me ja ji'iyelaĝajoĝogue ga'me joote jachiyoĝojoĝoguet qama'le ja jajoqo'taguet ga'me ua'a da'me male qo'mi qoyala't, dite da'me 'uo da'me mach'e qadepe'e qama'le yataqata jovidaqa'a da'me nec'alaĝa.
HEB.11.1	Jogaa'me jo'ne p'iida'a joñe'me Dios ja yoqolegue't da'me yacoteguet qomle ga'me jo'ne yeuatetedaque, qama'le yataqata yayate'n da'me eja da'me yauanalo qomle gaa'me jo'ne ja di'yo't. 
HEB.11.2	Nach'e naq'aete' ca'li dia'me jachiyoĝojoĝogueta jo'ne mach'e qadet'al: yataqata qoyiyamaĝade'n joca'li, yajouaĝat da'me p'iida'a joñe'me Dios.
HEB.11.3	Da'me yajouaĝat da'me 'uo da'me qadepe'e, male jayatenaq da'me eeta da'me qoye'et joca'li jena'me aleua. Qa'a ñe'me Dios ya'uo ga'me 'laqatac joca'li, qama'le yemta uo'oe gaa'me jo'ne qoyauanalo, da'me qoye'n chiyoqodayi joga'me ja qoyauana.
HEB.11.4	Ñe'me Abel yataqata p'iya'a ñe'me Dios, qama'le ya'uo joca'li ga'me lajaqajec jo'ne onaĝaic 'me yanem joñe'me Dios, ga'me jo'ne napacalegue ga'me lajaqajec ñe'me Caín. Chane'eja nach'eñe ñe'me Abel jo'ne qoyiyamaĝaden ca'li, da'me qo'yaĝatetac da'me yataqatelegue, qama'le qoyaconeguet ga'me mach'e lajaqajec. Qama'le nayi, mate mane'e Abel joote yeleu joca'li, qalaĝaja da'me lepi'iyaĝac maliaĝa queta da'me qo'mi t'aqataĝatapema.
HEB.11.5	Ñe'me Henoc yataqata p'iya'a ñe'me Dios, qama'le qoyauegue di'me piyem joca'li, qoyachi qaedi ja yeleu. Chane'eja ua'a da'me ja yitaĝa qoyauana joca'li, qa'a Dios joote yachi joñe'me. Qama'le 'uo da'me 'naqatac jo'ne qoyediñe 'me eetac joca'li cha'li maliaĝa ja qoyachi ñe'me Henoc qama'le joote yiyamaĝaden ñe'me Dios. 
HEB.11.6	Qalaĝaja gaa'me jo'ne qaya'te lepe'e' ja yaqanate't ta'le yiyamaĝade'n ñe'me Dios, qa'a gamachaqaega ga'me jo'ne jetaque yec'ata joñe'me, cha'li 'uaeñe youetaque da'me 'yamaqaten joñe'me da'me eja da'me 'uo, qama'le nataq'aen 'yamaqaten da'me ya'uo ga'me lomataĝanaĝa't gaa'me jo'ne yelotedaque.
HEB.11.7	Ñe'me Noé yataqata p'iya'a ñe'me Dios joca'li 'uo da'me 'yaĝatem, queda'me uo'oe qomle jogaa'me jo'ne maliaĝa ja qoyauanalo. Qama'le Noé paja'a da'me yoqo'cha joca'li, ye'et jaga'me nelicota lat'edai, qaedi nec'alaĝatedegue gaa'me 'lachaqadiaĝa'u. Chane'eja da'me lepe'e ñe'me Noé, nach'eda jo'ne yaloĝon da'me qoya'uo ga'me ne'uaĝanague'j jogaa'me jiyaĝa'u jo'ne neteda'ña jena'me aleua. Qama'le chiyaqayi da'me lepe'e ñe'me Noé, nach'eñe yataqata qoyiyamaĝaden.
HEB.11.8	Ñe'me Abraham yataqata p'iya'a ñe'me Dios joca'li yiyaĝana, qama'le paja'a da'me yoqo'cha. Ec, dajoyi ga'me aleua jo'ne qoyanem qaedi en loĝot, qama'le ca'ae ga'me aleua jo'ne mach'e 'lachaqa', da'me ja yayaten ga'me dajoyi joca'li. 
HEB.11.9	Chane'eja, yajouaĝat da'me 'uo da'me lepe'e, Abraham nalegue ga'me aleua jo'ne qoyaloĝona ca'li, ena'am ta'le yaqa'a, qama'le netaue ga'me ch'e nepaqaliaĝala' joca'li, nataq'aen ñe'me c'oĝot Isaac choqoñe'me laual Jacob, jo'ne nach'enaua 'me joote yacoteguet da'me jo'ne Dios 'yaĝatema. 
HEB.11.10	Qa'a ñe'me Abraham yeuate'ta joca'li da'me neta'ña ga'me noic let'adaic jo'ne qoyen chimaqachiñe jaga'me lamo da'me qo'noĝojeguem, ga'me noic jo'ne nach'eñe ñe'me Dios da'me 'noĝojeguem.
HEB.11.11	Nataq'aen jañe'me Sara yataqata p'iya'a ñe'me Dios, qama'le yaqanatet ta'le ya'uo lec'oĝot, mate mane'e te'me ja c'oe da'me joote 'yaĝaina' joca'li, qa'a male yauana da'me eja en yepaquichigui ñe'me Dios da'me jo'ne joote 'yaĝatem. 
HEB.11.12	Qama'le ñe'me Abraham mate mane'e joote uetauelo jaa'me noloqo'ote da'me yovita da'me mach'e loiquiaqa', qalaĝaja yauana da'me jo'ne mach'e chiyaqayi joga'me lec'oqo'tepi jo'ne jalcote 'me ena'ama ga'me uaqachiñipi 'me ueteda'ague di'me piyem, choqoda'me ena'am ga'me pogaĝanaĝa 'me ua'ña ga'me qa'em lae, ga'me jo'ne ja qoyaqanatet ta'le qonaloqoten.
HEB.11.13	Nach'ediaua dia'me jiyaĝa'u yataqata p'iida'a joñe'me Dios chayovida'a da'me yele'u, qalaĝaja ja yacoteguet gaa'me uo'oe jo'ne Dios te'me 'yaĝatema, dite da'me ena'am ta'le yauanalo da'me te'me qaya'alo. Qama'le yataqata made'tapolqa ca'li jodia'me, mate mane'e da'me nechoĝotela'ajalo da'me ena'am ta'le ja 'lachaqa't jena'me aleua joca'li. 
HEB.11.14	Qama'le gaa'me jo'ne naq'aeta da'me 'laqataĝanaĝa'j, nach'egaua jo'ne e'n di'yoq da'me maliaĝa yelotedaque ga'me mach'e 'lachaqa't. 
HEB.11.15	Ta'le nach'edata da'me e'n lelnataĝa'j da'me uenatetedapega di'me aleua jo'ne joote chiyoqoda'ña joca'li, qama'le ja yaqalatedapega da'me yitaĝa 'viyelaĝadeta. 
HEB.11.16	Qalaĝaja jodia'me yataqata yepaquetedapega ga'me 'nachaqa' jo'ne onaĝaic, ga'me 'nachaqa' jo'ne ua'ague di'me piyem. Chane'eja ñe'me Dios ja nepocoĝolegue ca'li da'me qo'yaĝat da'me naqaeñe jo'ne Nedios jodia'me, qa'a joote yaqataĝata't ga'me noic jo'ne en 'lachaqa't.
HEB.11.17	Ñe'me Abraham yataqata eja da'me p'iya'a ñe'me Dios, qama'le yacona ñe'me lec'oĝot Isaac qaedi en lajaqajec ca'li Dios ya'uo da'me yapiyenec, qama'le qaya'te ta'le yaqalatapega da'me en lajaqajec ñe'me onolec jo'ne mach'e lec'oĝot, mate mane'e da'me 'uo ca'li da'me 'laqatac ñe'me Dios 
HEB.11.18	jo'ne eet'oi: “Da'me chiyaqayi ñe'me Isaac qama'le auanalo qomle gaa'me uo'oe jo'ne mach'e ac'oqo'tepi.” 
HEB.11.19	Qa'a ñe'me Abraham joote yayaten ñe'me Dios da'me 'uo da'me lañoqotaĝanaĝac chayovida'a da'me yaqanatet ta'le 'niyelaĝachidijeguem dia'me joote yele'u. Chane'eja nach'e ena'am ñe'me Abraham da'me yitaĝa yaconeguet ñe'me lec'oĝot, ena'am ta'le chiyoĝotauelo jena'me napa'lpi.
HEB.11.20	Ñe'me Isaac yataqata p'iya'a joñe'me Dios joca'li, qama'le 'uo da'me lichoĝodenataĝanaĝac jo'ne 'yaĝatema ñaa'me Jacob nataq'aen ñe'me Esaú qaedi nach'e eta't da'me Dios ue'tajopa.
HEB.11.21	Ñe'me Jacob yataqata p'iya'a joñe'me Dios joca'li. Chane'eja joca'li jetaque yeleu, qama'le 'yaĝatema da'me lichoĝodenataĝanaĝac jo'ne yanema onolqa'tape jogaa'me lec'oqo'te ñe'me José, qama'le 'nonaĝachichigui joñe'me Dios joca'li da'me uajeletalegue ga'me laje'l.
HEB.11.22	Ñe'me José yataqata p'iya'a joñe'me Dios joca'li. Chane'eja joca'li jetaque yeleu, qama'le 'yaĝatema ga'me Israel lec'oqo'tepi da'me 'uo qomle ga'me nolo' da'me queda'ae di'me aleua jo'ne Egipto, qama'le yepotan da'me 'laqatac qaedi 'uo da'me qo'yeteque qomle jogaa'me p'inaqa.
HEB.11.23	Gaa'me let'al ñe'me Moisés yataqata p'iida'a joñe'me Dios joca'li. Chane'eja ca'li niyiñe ñe'me Moisés qama'le yoĝochidiñe, chayovida'a ca'li yenoĝodegue jaa'me tres auoĝoyaqa, qa'a yajouaĝat da'me yauata joca'li da'me onaĝaicolec joga'me notolec, nataq'aen da'me ja t'oita da'me lamaĝajoĝonaĝac ñe'me nejaliaĝanec da'me damaĝajoĝolo'te ga'me ñoqolqapi qaedi qoyala't.
HEB.11.24	Ñe'me Moisés yataqata p'iya'a joñe'me Dios joca'li. Chane'eja ca'li male 'yaĝaic qama'le ja 'yamaqaten ta'le qoyetapega lec'oĝot jañe'me lec'oqote ñe'me Egipto laje'pi lejaliaĝane'j. 
HEB.11.25	Qama'le yelotelegue da'me taue da'me ne'uaĝanague'j joga'me Dios lec'oqo'tepi, ja jetaque da'me cha'li cada'ac da'me tauelo naa'me lamaico naa'me 'netaĝaloĝoco. 
HEB.11.26	Qama'le en lelnataĝac da'me jetaque yaconeguet da'me lachoĝodec jo'ne ena'am da'me jo'ne yachalegue ñe'me Dios liquiyac, da'me jo'ne eetapega yaguegue joda'me lajo'viyaĝac, ja ena'am da'me namaic jo'ne leuoyaĝac di'me Egipto, qa'a joote yelotapega da'me mach'e nejetenaguec jo'ne chiyoqo'ot qomle ñe'me Dios.
HEB.11.27	Ñe'me Moisés, da'me yajouaĝat da'me 'uo da'me lepe'e, qama'le ca'e di'me Egipto. Ja t'oiyapega da'me lalemataic ñe'me nejaliaĝanec, qama'le 'nañaĝatec da'me mach'e lelnataĝac jo'ne chimaqachiñe, qa'a ena'am ta'le joote yauana ñe'me Dios jo'ne ja di'yoq. 
HEB.11.28	Yataqata p'iya'a joca'li joñe'me Dios, qama'le uenate'ta da'me ya'uo ga'me nemaĝac jo'ne Pascua. Nach'e ena'am da'me damaĝajoĝolegue ca'li da'me qo'yameneque jaga'me 'naĝanaĝate letauo' jogaa'me najo'mi, qaedi ñe'me piyem le'ec jo'ne yalate'tape ca'li ga'me nepiloĝotpi male qaya'te 'uo ga'me 'yeteque ga'me lec'oqo'tepi' ga'me Israel laje'.
HEB.11.29	Joga'me Israel laje' yataqata p'iida'a joñe'me Dios joca'li, qama'le yañoĝo't da'me paideta ga'me noĝop let'adaic jo'ne lenaĝat da'me Tomaĝadaic, da'me pedelegue ga'me aleua jo'ne qaqatelegue. Chane'eja joca'li yem, qama'le joga'me Egipto laje' te'me jetaque naq'aeta da'me yauote, qalaĝaja ouaĝayaqa.
HEB.11.30	Yajouaĝat da'me lepe'e' joga'me Israel laje' qama'le quetedapejop di'me noic let'adaic jo'ne Jericó nalo'taguet siete jaa'me noloqo'ote. Ca'li yem qama'le paja'a da'me 'uaĝadiñe gaa'me lequepaĝanaqa'te di'me noic.
HEB.11.31	Jañe'me Rahab jo'ne quejeguetaĝai yataqata p'iya'a joñe'me Dios joca'li, qama'le ja ueta'ñoto dia'me loeco lo'olpi da'me qoyala't ca'li, qa'a jañe'me nach'añe jo'ne yaconegueta joca'li jogaa'me lec'atenaĝanaĝanaqa ñe'me Josué, yataqata yiyamaĝate'tape jogaa'me.
HEB.11.32	¿Jach'e jogamaĝa laqaya ta'le yitaĝa ja'aĝatetac? Qa'a male qaya'te ledaqa' da'me ja'aĝatetac ñe'me Gedeón nataq'aen ñe'me Barac, Sansón, Jefté, David, Samuel, nach'e ena'ama jogaa'me Dios 'laqataĝanaĝanaqa laqaya'. 
HEB.11.33	Yemeda joñaa'me yataqata p'iida'a joñe'me Dios, qama'le noma't gaa'me noyaqa laqaya', nataq'aen chimaqachiñe da'me lejaliaĝa'j, qama'le yacoteguet da'me jo'ne Dios joote 'yaĝatema. Qama'le nach'e ena'am da'me e'n qoyapadiñguilo naa'me nedegaqa'te jogaa'me jauaĝayaqa, 
HEB.11.34	nataq'aen yañoĝo't da'me 'yomaĝa't ga'me dole' jo'ne 'uo da'me 'lañaĝac da'me lauaqayaĝac, choqoda'me qoyaĝan da'me te'me qoyalateque ga'me nedaĝanaĝat liaĝa. Mate mane'e qaya'te 'lañaĝac joca'li, qama'le 'uo da'me 'lañaĝac jo'ne qoyanema qaedi yovideta da'me qoye'n nalada't lo'ol jo'ne yataqata 'uañaĝayaqa, chayovida'a da'me noma't joga'me coico laje'pi jo'ne laute'upi.
HEB.11.35	Uo'oe gaa'me yauo' jo'ne yauanalo da'me yitaĝa nec'aledegue jogaa'me mach'e laqaya' jo'ne joote yele'u.
HEB.11.35	Nataq'aen uo'oe gaa'me jiyaĝa'u laqaya' jo'ne yeletem da'me layaliaĝa'j, queda'me ja yacoteguet da'me ta'le qoyejodegue, qa'a yayate'n da'me yitaĝa nec'alidijeguem, qama'le yauata da'me nec'alaĝa jo'ne onaĝaic. 
HEB.11.36	Gaa'me jiyaĝa'u laqaya' 'uo da'me qoyen lachoĝode'j da'me qoye'ue'tape, nataq'aen da'me qoye'uaĝa'n, chayovida'a da'me qoyecoñe't da'me qoyanetedaue jaga'me coñetaĝanaĝaiqui. 
HEB.11.37	Qama'le gaa'me jiyaĝa'u laqaya' yele'u da'me qoyajaĝaque gaa'me qadi, choqogaa'me qoyichaĝayelo naa'me lajoche, nataq'aen da'me yele'u da'me qoyejogueque ga'me nedaĝanaĝat liaĝa. Ja onolec ga'me tade'ga ch'e p'atedapiñgui. Gaa'me jiyaĝa'u laqaya' e'n nojomaĝaqui gaa'me 'naĝanaĝate loje', nataq'aen gaa'me quetaĝa loje', choĝodayaqolqa, lichiguilo naa'me lai'li, nataq'aen da'me ja no'en da'me qo'yeteque. 
HEB.11.38	Naajo' jiyaĝa'u yataqata ja taiyet da'me lejec jena'me jiyaĝadipi jo'ne loeco lo'olpi 'me uetedalegue jena'me aleua, ja di'yoq ga'me jo'ne yataqachiñe tade'ga, quetedalegue ga'me qajoĝonaĝa nach'e ena'am ga'me aleua jo'ne totapega't, nataq'aen gaa'me jauaco choqoga'me 'lae'te jena'me aleua jo'ne qaya'ñguilo.
HEB.11.39	Naajo' jiyaĝa'u yataqata yiyamaĝade'n joñe'me Dios, yajouaĝa't da'me 'uo da'me lepe'e'. Qalaĝaja qaya'te ta'le onolec jo'ne yaconeguet ga'me jo'ne Dios joote te'me 'yaĝatem. 
HEB.11.40	Qa'a ñe'me Dios nach'e ena'am da'me qo'mi yayate'n, queda'me joote ya'uo ga'me onaĝaic qaedi qo'mi yanema, qama'le jogaa'me jiyaĝa'u jo'ne uo'oe ca'li, nach'edata da'me qo'mi yeme'tegueta qaedi yema yataqata qoye'n qo'mi yataqatelo'te.
HEB.12.1	Chane'eja da'me qo'mi, queda'me uo'oe naajo' jiyaĝa'u jo'ne qayoĝode' 'me qo'mi dajota'ualo, naqaegaua jo'ne joote daloĝonataĝata da'me lepe'e', qama'le 'noota qom cha'li jaĝanaĝadiñi yema naa'me jo'ne qo'mi nauatapegueta choqonaa'me mach'e qadoeco jo'ne e'n qo'mi lecoñetae's. Qa'a da'me qadadiquiaĝac ena'am ta'le ga'me ñaqalegoĝojoĝoc, qama'le 'noota qom yataqata qo'mi vidiaqayaqa, yataqata 'ñañaĝataĝaguet da'me qomitaĝac jo'ne qo'mi ue'tajopa, da'me jo'ne mach'e jajoqo'tague.
HEB.12.2	'Noota qom nach'e eta't da'me jenataqatapega joñe'me Jesús, qa'a naqaeñe 'me chiyaqayi da'me qadepe'e, nataq'aen da'me yiyamaĝachiñe. Ñe'me Jesús yauana joca'li da'me 'uo qomle da'me lamaic let'adaic. Chane'eja napogaĝadeneguet joca'li jana'me sodoso, ja jetaque yoqochi'eguet da'me nepocoĝoc jo'ne chiyaqayi da'me neleuaĝa, qama'le da'me yem da'me jo'ne lachoĝodec qoyen, male na'ña ga'me yayaten ga'me lejaliaqa' joñe'me Dios.
HEB.12.3	Chane'eja da'me ami, yataqata auenache'ta da'me napogaĝadenaĝac ñe'me Jesús, queda'me 'uo da'me lachoĝodec let'adaic ca'li uo'oe gaa'me loeco lo'ol jo'ne nautetedapega joñe'me. Auenache'ta da'me dojo' qaedi ja adeliñiñi, nach'e ena'am da'me ena'te aĝañiñi da'me adepi'i. 
HEB.12.4	Qa'a da'me ami maliaĝa qaya'te 'uo ga'me yovida'a da'me qoyalat yajouaĝat da'me jetaque ja auacoñiyeguet da'me nadiquiyaĝac jo'ne ja no'en. 
HEB.12.5	Nataq'aen joote auapalaĝache'ta da'me jo'ne ami yapaĝagueneque joñe'me Dios, da'me yataqachiñe ami lec'oqo'te, naq'aeta da'me jo'ne qoyediñe ca'li, enaac:
HEB.12.5	“Am yalec, ena'te jetaque ja a'uamaqaten da'me anapaĝaguenataguec,
HEB.12.5	Da'me am yapaĝaguen joñe'me Jaliaĝanec.
HEB.12.5	Ena'te jetaque ch'e anacheta qomle 'uo ga'me am yicochaq.
HEB.12.6	Qa'a ñe'me Jaliaĝanec yapaĝaguen yema ga'me jo'ne noqopita,
HEB.12.6	Nataq'aen da'me ye'uaĝa'n nale gaa'me jo'ne yaconegueta da'me e'n lec'oqo'te.”
HEB.12.7	Chane'eja anapogaĝadeñiyeguet da'me adachoĝodequi, qa'a ñe'me Dios yataqata ami noqopitalo, qama'le ami yapaĝague'n chayovida'a da'me ami yicocha' nale, yajouaĝat da'me e'n ami lec'oqo'te. Qa'a ¿qo'li 'uo ga'me net'a jo'ne ja yapaĝaguen ga'me lec'oĝot? 
HEB.12.8	Qalaĝaja ta'le Dios ja ami 'te yapaĝague'n, qama'le nach'e ami jo'ne ja yataqachiñe ta'le ami lec'oqo'te, qa'a joñe'me yataqata yapaĝague'n yema ga'me mach'e lec'oqo'tepi. 
HEB.12.9	Joca'li cha'li qo'mi ñoqolqapi, qama'le gaa'me mach'e qadet'al jo'ne uetedalegue jenjo' aleua qo'mi yapaĝague'n, qama'le da'me qo'mi yataqata joqochaĝalo. Qama'le ¿teua'atoqo' ta'le ja jetaque joqochaĝa ñe'me Qadet'a jo'ne na'ague di'me piyem, qaedi jovidaqa'a da'me qadec'alaĝa?
HEB.12.10	Ca'li qo'mi ñoqolqapi, gaa'me mach'e qadet'al, da'me cha'li 'uo da'me nejiyaĝauayaĝa'j jo'ne jaqaloq, 'uo da'me jo'ne qo'mi yapaĝagueneque qa'a yepetetedapega qaedi qo'mi 'noote' jo' qomle. Qalaĝaja ñe'me Dios male qo'mi yapaĝagueneque da'me jo'ne yataqatelegue qaedi ñauegaĝala't da'me qo'mi yoqovite', chayovida'a da'me jenaqa'am joñe'me. 
HEB.12.11	Eja da'me qaya'te ne'uaĝanaĝanaĝac jo'ne ja co'yaq, nale qo'mi qoyachalo'te. Eja da'me co'yaq, qalaĝaja qom male qat'amaĝac da'me jo'ne qo'mi qo'yeteque, qama'le da'me chiyaqayi nach'eda da'me qat'oyaĝac jo'ne onaĝaic. 'Uo da'me qat'emaĝac nataq'aen da'me qo'mi chimaqachidiñe.
HEB.12.12	Chane'eja aueñi qoyadalaĝat da'me 'lañaĝac naa'me mach'e adoua'adi, jo'ne qaya'te 'lañaĝa'j, qama'le nach'e ena'ama naa'me adeliqueteldi' jo'ne qaya'te 'lañaĝa'j. 
HEB.12.13	Chane'eja ayi'ya joga'me naq'aec jo'ne chimaqategue nataq'aen nalo'ta't, qaedi naa'me adapia'te jo'ne 'uo da'me lachoĝolaĝa'j male ja yitaĝa ta'le nouoqodapegue.
HEB.12.14	Anepogoĝoiñetapegue' da'me nach'e eta't ami uetauelo da'me 'nemaĝac, ena'uaque da'me ami, nataq'aen da'me nach'e eta't da'me ami ja 'nalo'te, qa'a qom qaya da'me qat'oyaĝac jo'ne ja 'nalegue qama'le ja jaqanatetaq ta'le jauanaĝa joñe'me Jaliaĝanec. 
HEB.12.15	Nach'e eta't da'me adechilela't qaedi qaya'te 'uo joga'me jetaque yeguem da'me loqopich'i joñe'me Dios, uotaĝa ta'le 'uo joga'me jetaque ami 'naĝa't, qa'a dojo' yelagaĝa'j jena'me qadayi qama'le ena'am jaga'me nana jo'ne 'uo ga'me pata' jo'ne chem, da'me t'aĝanataĝanac da'me yedo'n jogaa'me. 
HEB.12.16	Ena'te ami quejeguetaĝayaqa, chayovida'a da'me ena'te a'uotañi ga'me jo'ne chiyoqo'ot joñe'me Dios, qa'a naq'aeta da'me ya'uo ca'li ñe'me Esaú, da'me yemen jo'me te'me qoyen mach'e loĝot queda'me nach'eñe ñe'me nec'oĝot jo'ne nipiloĝot, ca'li en tayí da'me ya'uo onolec niqui'yaĝac. 
HEB.12.17	Qama'le joote auayachiñe da'me ca'li yem da'me dojo', qama'le jetaque yaconeguet da'me nechoĝodenataguec jo'ne chiyaqayi ñe'me mach'e let'a. Temaqaedi da'me yataqata noyen, qalaĝaja male ja yañoĝot da'me nadalaĝat ga'me ee'tec da'me joote qoye'et joca'li.
HEB.12.18	Da'me ami ja aueñiya'ama joga'me Israel lec'oqo'tepi jo'ne yec'adeta joca'li jo'me qajoĝonaĝa 'me qoyaqanatet da'me qoyepote'uo joca'li, nataq'aen da'me 'uo ga'me lauaq jo'ne edañgui, choqoda'me ua'ña ga'me yataqata 'naltapiye nataq'aen ga'me layat let'adaic. 
HEB.12.19	Ja auomachiiya da'me lajamaĝa jaga'me najeede, uotaĝa da'me 'laqatac ñe'me Dios ca'li doje. Qalaĝaja jogaa'me jo'ne domachita ca'li, 'uo da'me nachoĝodetedapecot qaedi ja en 'te quete' daa'me 'laqataqa. 
HEB.12.20	Qa'a ja naloteguet da'me lamaĝajoĝonaĝac ñe'me Dios jo'ne eet'oi: “Ga'me jo'ne yachalegue ga'me lapia' ñe'me qajoĝonaĝa, aualachi, auajaqayec jena'me qa' uotaĝa jaga'me miyoĝo, temaqaedi qom te'me jiyac.” 
HEB.12.21	Yataqachiñe 'uo da'me lichic da'me jo'ne qoyauana joca'li, qama'le 'yaĝatetac ñe'me Moisés, enaac: “Jayem yiviloĝolaqatet da'me yoqolanaĝa.”
HEB.12.22	Qalaĝaja da'me ami qamqa'me joote auec'achiya ñe'me qajoĝonaĝa jo'ne Sión, di'me noic jo'ne mach'e 'lachaqa' ñe'me Dios 'me nach'e eta't da'me nec'aletaye, di'me noic jo'ne Jerusalén 'me ue'tague di'me piyem. Nach'edi di'me jo'ne ueteda'a jalcote joga'me piyem laje'pi da'me yema'a't qaedi 'nonaĝachidegue joñe'me Dios. 
HEB.12.23	Joote auec'achiyalo naa'me jo'ne ueteda'ague, qa'a joñe'me Dios yataqata e'n lec'oqo'te, qama'le joote yaqanate't da'me neteda'ña di'me piyem. Male auec'achiya ñe'me Dios jo'ne nec'atenoqo't ena'uac, choqogaa'me lepaqa'li gaa'me jiyaĝa'u jo'ne 'noote', gaa'me jo'ne Dios joote 'yeteque da'me en yataqatelo'te q'ae'n. 
HEB.12.24	Nataq'aen auec'achiya joñe'me Jesús, nach'eñe jo'ne joote yomat da'me dalaĝaic 'namaqatenataĝanaĝac, qama'le nach'e ena'am jaga'me letauo' jo'ne naliñi joca'li qaedi en qo'mi yoqovite' q'ae'n, jaga'me jo'ne nach'e ena'am da'me qo'mi 'yaĝatema da'me onaĝaic, jo'ne ja ena'am jaga'me letauo' ñe'me Abel.
HEB.12.25	Chane'eja yataqata a'uamaqachiñe da'me 'laqatac joñe'me Dios. Qa'a joga'me Israel lec'oqo'tepi jo'ne ja yacoteguet joca'li joñe'me Dios 'laqataĝanaĝanec jo'ne ch'e aleua le'ec, qaya'te onolec jo'ne yaqanatet ta'le yaĝan joda'me qoyen lachoĝodec. Qama'le nayi, qo'mi jo'ne jomachaĝa da'me 'laqatac joñe'me jo'ne chiyaqayi di'me piyem, qom ja ja'amaqatenaq, qama'le ¿teua'atoqo' jaqanatetaq ta'le qo'mi yaĝa'n da'me qoyen mach'e qadachoĝodec? 
HEB.12.26	Joca'li 'uo jo'me nolo' da'me ya'uo da'me lejamaĝa ñe'me Dios, en deda q'aen jena'me aleua, qalaĝaja nayi da'me yitaĝa eetac: “Qomle yitaĝa ja'uo ga'me jedaĝat, male ja jen 'te onolec jena'me aleua, dite da'me male nach'e ena'am di'me piyem.” 
HEB.12.27	Da'me eetac “Qomle yitaĝa ja'uo ga'me jedaĝat” qama'le jayatenaq da'me 'uo jo' qomle ga'me nolo' qom yitaĝa 'niyelaĝatela't gaa'me uo'oe jo'ne mach'e 'lonataqa gaa'me jo'ne yaqanatet da'me qonichiyaĝat, qaedi yejamache gaa'me ja yaqanate't ta'le qonichiyaĝat. 
HEB.12.28	Joñe'me Dios male qo'mi yanema da'me lejaliaĝa jo'ne ja qoyaqanatet ta'le yitaĝa qonichiyaĝat. Chane'eja 'noota qom janemaĝam da'me qadamaic nataq'aen da'me 'ñonaĝataĝaye joñe'me, nach'e ena'am da'me jauoqo da'me chimaqachiñe jo'ne yataqata yiyamaĝaden. 
HEB.12.29	Qa'a joñe'me mach'e Qanedios nach'eñe jo'ne ena'am ta'le dole' da'me en yema datochiñe.
HEB.13.1	Ena'te aĝañiñi da'me anoqopichiyapega't, da'me mach'e ami naqaya'. 
HEB.13.2	Nataq'aen ena'te aĝañiñi da'me auauoyi ga'me 'lochaqa' joga'me ami yovida'alo, qa'a uo'oe jogaa'me jo'ne naq'aeta da'me yauote ca'li, qama'le ja yayate'n da'me nach'egaua gaa'me piyem laje' jo'ne ue'tajopa.
HEB.13.3	Anetoviñetaque gaa'me adaqayadi' jo'ne netedaue jaga'me coñetaĝanaĝaiqui, qama'le ena'am aueñi da'me uotaĝa ena'am ta'le anecoñetaĝa'udi' jogaa'me, nataq'aen da'me auenache'talo gaa'me jo'ne joote ja no'en da'me qo'yeteque, queda'me uotaĝa nach'e ena'am da'me ami qo'yeteque qomle.
HEB.13.4	Nach'e ena'am da'me ademiya'a da'me aviyamaĝachetac da'me adouayaĝaqui, nataq'aen jogaa'me nooua' youen da'me nach'e eta't da'me niyamaĝatela'ajalo da'me mach'e 'lonáĝa'j, qa'a ñe'me Dios ya'uo qomle ga'me ne'uaĝanague'j jogaa'me quejeguetaĝayaqa choqogaa'me jo'ne leua'u gaa'me ja loua'.
HEB.13.5	Ena'te auepichiya'a jaga'me laicaua, dite da'me anetoñetapec da'me uo'oe jo'ne mach'e adoqochidi', qa'a 'uo da'me 'laqatac ñe'me Dios, eet'oi:
HEB.13.5	“Da'me jayem yataqata ja am 'te jeca'e, uotaĝa ta'le am jeguem.”
HEB.13.6	Chane'eja male yataqata qaya'te qadoqolanaĝa da'me jenaqaac:
HEB.13.6	“Nach'eñe ñe'me Jaliaĝanec jo'ne jayem lecochiya,
HEB.13.6	Qama'le qaya'te jo'oyapega nayi.
HEB.13.6	¿Jach'e ga'me yaqanatet ga'me jiyaĝaua ta'le jayem 'yetec?”
HEB.13.7	Anetoviñetaque ñaa'me mach'e adajoĝola'chidi', naqaeñaua jo'ne ami 'yaĝatema ca'li daa'me 'laqataqa ñe'me Dios. Auenachelegue da'me jo'ne chiyaqayi da'me 'loyaĝa'j joñaa'me, qama'le oqui'tegue da'me ee'tec da'me mach'e lepi'iyaĝa'j.
HEB.13.8	Jesucristo nach'e eta't da'me 'uo, chiyoqotelegue da'me 'uaechiñe chayovida'a nayi, nataq'aen nach'e eta't da'me ja pal. 
HEB.13.9	Qama'le ena'te auajeñeta ta'le ami qoyauequeteda'alo gaa'me napaĝaguenataĝanaĝaco jo'ne yodapecache 'me ja qoyateto'n. Nach'edata da'me lañoqotaĝanaĝac joñe'me Dios jo'ne yataqata 'yañaqate't naa'me mach'e adai'lidi'. Chane'eja ena'te oqui'teguelo naa'me namaĝajoĝonaĝaco jo'ne qoye'n ladiquiyaĝac da'me niqui'yaĝac, qa'a jogaa'me jo'ne quetede'egue da'me dojo' qaya'te ta'le 'uo ga'me naueguedela't.
HEB.13.10	Da'me qo'mi 'uo jena'me mach'e qadoĝot jo'ne ena'am ta'le c'atoĝonaĝala', qalaĝaja da'me mach'e qadajaqajec jo'ne janemaĝam nale joñe'me Dios, ja qoyajen ta'le qonecolaĝate'talo jogaa'me judiopi letaĝayaĝanaĝanaqa jo'ne uetedaue joga'me toijeyac tamenaĝaiqui. 
HEB.13.11	Qa'a joñe'me lajoĝola' gaa'me netaĝayaĝanaĝanaqa yedota jaga'me jiyac letauo' joga'me tamenaĝaiqui da'me e'n lajaqajel ga'me jiyaĝadipi, qaedi qonaqa't jogaa'me loeco, qalaĝaja ga'me lapat jogaa'me yejidi qoyen p'adegue di'me 'nomachaqa' da'me qoyigouelo. 
HEB.13.12	Qama'le nach'e ena'am ñe'me Jesús qoyen p'aye ga'me noic da'me 'uo da'me lachoĝodec ca'li yeleu, qaedi qodoĝotaĝaneque gaa'me loeco ga'me jiyaĝadipi, yajouaĝat da'me naliñi qoyen jaga'me mach'e letauo'. 
HEB.13.13	Chane'eja 'noota qom ena'am ta'le qolaĝague nayi ñe'me Jesús, da'me qoyen p'aye ga'me 'nomachaqa', qaedi nach'e jenaqa'am da'me qoyen lachoĝodec. 
HEB.13.14	Qa'a jena'me aleua qaya'te qat'achaqa' ta'le jauanaĝa jo'ne noic 'me nach'e eta't da'me 'uo, dite da'me jajoqo'ta da'me jovitaĝa ga'me noic laqaya jo'ne dalaĝaic. 
HEB.13.15	Chane'eja nach'e eta't da'me 'ñonaĝataĝaye ñe'me Dios, da'me jenaq chiyaqayi ñe'me Jesucristo jenjo' qadi'yoĝodenataĝanaĝac jo'ne ena'am ta'le qadajaqajec da'me janemaĝam, qa'a nach'edaua daa'me qat'aqataqa mach'e qadajaqajec, nale jechoĝotaq da'me naqaeñe mach'e Qadejaliaĝanec. 
HEB.13.16	Nach'e ena'am ena'te aĝañiñi da'me auauoyi da'me 'noota, nataq'aen da'me anecolaĝachiyalo gaa'me adaqayadi' ga'me youetedaque, qa'a nach'eda da'me qadajaqajec jo'ne 'yamaqaten joñe'me Dios.
HEB.13.17	Ñaa'me adajoĝola'chidi', 'noota qom auoqochiiyalo, nataq'aen da'me aueñi eja ga'me ami yapaĝagueneque, qa'a nach'eñaua jo'ne ja 'nomatedegue da'me ami netelalo, queda'me yayate'n da'me Dios naloqoten qomle da'me mach'e 'lonataĝanaĝa'j. Chane'eja anapogoĝoiñitapec da'me 'uo da'me lamai'j joñaa'me nale yauote da'me dojo', ena'te aueñi co'yaq da'me 'lonata'j, qa'a ta'le naq'aeta qama'le qaya'te 'uo da'me anaviquila't.
HEB.13.18	Ena'te aĝañiñi da'me qo'mi auajelaĝañilo'te, qa'a jayatenaq da'me qo'mi uetauelo da'me qadelnataĝac jo'ne onaĝaic, qama'le jetaque ñiyamaĝataqatapeguet yema. 
HEB.13.19	Yataqata jayem auajelaĝañilegue, qaedi Dios jayem yaje'tem da'me paja'a da'me yitaĝa ami jouetauelo.
HEB.13.20	Joñe'me Dios jo'ne qo'mi yanema da'me 'nemaĝac, qa'a nach'eñe 'me 'niyelaĝachijeguem ñe'me Jesús da'me en chiyaqauelo dia'me napa'lpi, joñe'me Jesús jo'ne 'naĝanaĝate 'nouatoqo't 'me p'ajaye, ñe'me mach'e Qadejaliaĝanec jo'ne joote yomat da'me niyamaqataĝanaĝac jo'ne qaya'te loiquiaqa', yajouaĝat da'me qoyen naliñi jaga'me letauo'. 
HEB.13.21	Joñe'me Dios en ami yataqatelo'te q'ae'n, qaedi oqui'tegue da'me jo'ne mach'e lelnataĝac joñe'me, qama'le qo'mi ee'teque da'me jo'ne mach'e 'lamaqatenataĝanaĝac, da'me jo'ne chiyaqayi joñe'me Jesucristo, qaedi nach'eñe joñe'me jo'ne 'uo da'me 'lonaĝa jo'ne ja yitaĝa ta'le pal. Jaja'a, nach'e naq'aeta da'me dojo'.
HEB.13.22	Ami yaqaya'olqa, ami ñachoĝodenoto da'me auacoñiyeguet jenjo' yaqataĝac 'me ami jamaĝalo nayi, qa'a ch'e jaleca da'me jo'ne jediñe. 
HEB.13.23	Auayachiñe nayi ga'me mach'e qadaqaya Timoteo da'me joote qoyejoye, qama'le qom ja uayaloq da'me jayem novita, qama'le qolaq qomle da'me ami jec'ataĝalo.
HEB.13.24	Auanema da'me yamaic yema gaa'me adajoĝola'chidi' nach'e ena'ama yema ga'me Dios lec'oqo'tepi jo'ne ami ue'tajopa, qama'le gaa'me qadaqaya' jo'ne Italia laje' nach'e ena'am da'me ami yamaĝalo da'me lep'iyenataĝanaĝa'j.
HEB.13.25	Ñe'me Dios ami yecodelo'te da'me lichoĝodenataĝanaĝac yemeda da'me ami.
JAS.1.1	Jayem Santiago jo'ne jayem lalemaĝajet ñe'me Dios choqoñe'me Qadejaliaĝanec Jesucristo, yamaic ami jamaĝalo, yema da'me ami jo'ne ami Dios lec'oqo'tepi 'me auachiyoĝoyegueta jogaa'me doce Israel lec'oqo'tepi 'me laedelegue yema jena'me aleua.
JAS.1.2	Ami yaqaya'olqa, 'noota qom ami made'tapolqa qom ami yovitalo jogaa'me yodapecache jo'ne napiyenataĝanaĝaco, 
JAS.1.3	qa'a joote auayachiñe da'me qom 'uo da'me qoyapiyen da'me adepi'iyaĝaqui, qama'le ua'a da'me nichiquetaye da'me anapogaĝadenaĝaqui. 
JAS.1.4	Chane'eja yataqata a'nañaĝachi chayovida'a da'me auaqanachichi ta'le anapogaĝadeñiyeguet yema, qaedi ami yovidaĝateda'a da'me en ami yataqatelo'te q'ae'n, yataqata ami yajo't, qama'le qaya'te adouenaĝanaĝaqui.
JAS.1.5	Da'me ami, gamachaqaega ga'me jo'ne qaya'te layatenaĝanaĝac, 'noota qom yajela joñe'me Dios, qama'le yataqata qoyanem qomle, qa'a joñe'me ja jemataqaic, qaya'te en lochiya'a q'aen da'me lichoĝodenataĝanaĝac, uotaĝa ta'le 'uo ga'me nauchiyaĝac nale. 
JAS.1.6	Chane'eja 'noota qom auajelai joñe'me, qama'le yataqata auep'iiya'a, ena'te ta'le auoqoleguetaĝañi, qa'a ga'me jo'ne 'uo da'me loqoleguetaĝanaĝac male ena'am ga'me noĝop lepaĝa qom yajediñe ga'me layat let'adaic, qama'le ja qoyayaten ga'me en ta'ya. 
JAS.1.7	Chane'eja ga'me jo'ne qoleguetaĝanaĝaic, 'noota qom ja eetapega ta'le yaconeguet ga'me jo'ne chiyoqo'ot joñe'me Dios, 
JAS.1.8	qa'a jenjo' nolo' uenate'ta ga'me jo'ne jetaque ya'uo, qama'te qom nete' qama'le yitaĝa 'uo ga'me lelnataĝac laqaya, ja en 'te onolec ga'me en ta'ya q'aen da'me nejiyaĝauayaĝac.
JAS.1.9	Qama'le ga'me qadaqaya jo'ne choĝodaq, 'noota qom yataqata matac nayi, qa'a Dios male en p'ajaye da'me 'loyaĝac joga'me. 
JAS.1.10	Nataq'aen ga'me neuoyaq, 'noota qom matac nayi da'me male naĝa'ñejop joñe'me Jaliaĝanec qaedi qo'niyelaĝachiñe. Qa'a ga'me neuoyaq da'me louoyaĝac ena'am ta'le lolelaĝa la'uo, da'me ja nach'e eta't ta'le 'uo. 
JAS.1.11	Qa'a qom nenoĝojeguem jañe'me ajeua qama'le 'uo 'lañaĝac jena'me lauaq, qama'le en daqaqa jena'me lolelaĝa; chane'eja jena'me te'me la'uo male en 'naqañe ena'uac, qama'le da'me te'me 'lonaĝa male qaya. Qama'le nach'e naq'aeta qomle ga'me neuoyaq, da'me ena'am ta'le daqaqa ga'me mach'e nemenaĝaiqui.
JAS.1.12	Matac ga'me jiyaĝaua qom napogaĝadeneguet da'me napiyenaguec qama'le yaqanatet da'me 'nañaĝateguet, qa'a qom yovida'a da'me male ye'm daa'me napiyenagueco, qama'le yaconeguet ga'me lomataĝanaĝac jo'ne nec'alaĝa 'me qaya'te loiquiaqa'. Nach'eda da'me nec'alaĝa jo'ne Dios 'yaĝatema jogaa'me jo'ne noqopideta.
JAS.1.13	Qom 'uo ga'me jiyaĝaua jo'ne nomeguet da'me napiyenaguec, ena'te eetac: “Nach'eñe ñe'me Dios jo'ne jayem yapiyen,” qa'a qaya'te 'uo ga'me yaqanatet ta'le yapiyenec joñe'me Dios da'me ja no'en ta'le ya'uo, qama'le ja naqaeñe ta'le ya'uo ga'me mach'e lapiyenataĝanaĝac jo'ne ja no'en. 
JAS.1.14	Dite da'me uo'oe gaa'me mach'e lamaico ga'me jiyaĝaua: nach'egaua gaa'me jo'ne yapiyen, qama'le yoqovi'n chayovida'a da'me male equeguelo jogaa'me. 
JAS.1.15	Naa'me naajo' ja 'noe'n jo'ne namaico, nach'enaua jo'ne chiyaqayilo naa'me loeco ga'me jiyaĝaua, qama'le qom yovita da'me male nalo'ta't yema da'me jo'ne chiyaqayilo naa'me loeco, qama'le male najeguem da'me 'uo da'me neleuaĝa.
JAS.1.16	Ami yaqaya'olqa jo'ne ñauotaĝa'upi, 'noota qom ena'te anoqoviñela't: 
JAS.1.17	qa'a yema da'me jo'ne onaĝaic nataq'aen da'me qaneme qoyen jo'ne ja 'nalegue 'me qo'mi qoyanema, yema chiyoĝogue di'me p'ajeguem jo'ne neta'ña joñe'me Dios, joñe'me jo'ne yauo'oe naa'me jo'ne 'uo da'me laqaselegaĝa'j jo'ne lecoyadaĝanaqate q'aen di'me piyem, joñe'me Dios jo'ne ja nadalaĝatela't, qama'le ja ena'am ga'me nepaqaliaĝala' da'me nach'e eta't da'me nichiquetapiyet ga'me nepaqal. 
JAS.1.18	Qa'a naq'aeta da'me jo'ne mach'e lelnataĝac joñe'me, da'me qo'mi yanema da'me nec'alaĝa jo'ne chiyaqayilo naa'me 'laqataqa jo'ne ejoda, qaedi ena'am ta'le qo'mi jala jo'ne 'uaechidiñe da'me mach'e 'lonataĝanaĝac.
JAS.1.19	Anetoviñetac da'me dojo', ami yaqaya'olqa jo'ne ñauotaĝa'upi: 'noota qom aleuocheta da'me anaquiaĝañi, qalaĝaja anepochitapegue' da'me a'uaqataĝañetac, qama'le nach'e ena'am da'me qom te'me aualemataitac. 
JAS.1.20	Qa'a ga'me jiyaĝaua jo'ne dalematatac ja yaqanatet ta'le ye'et ga'me jo'ne yataqatelegue ja 'nalegue jo'ne 'yamaqaten joñe'me Dios. 
JAS.1.21	Chane'eja da'me ami, 'noota qom aniyochela't, aĝañidiñi yema gaa'me jo'ne paĝachiguilo, nach'e ena'ama gaa'me etaĝaloĝoco jo'ne ja najataĝayaqa, qama'le da'me ami ooyaĝayaqa, 'noota qom auacoñiyeguet da'me dojo' napaĝaguenataĝanaĝac jo'ne joote qoyaañi, qa'a da'me dojo' napaĝaguenataĝanaĝac nach'eda jo'ne 'uo da'me lañoqotaĝanaĝac qaedi ami e'n nec'alaĝategue.
JAS.1.22	Qalaĝaja 'noota qom ja nach'edata da'me auomachiiya da'me dojo' napaĝaguenataĝanaĝac, dite da'me anapaĝagueñiya, qaedi yataqachiñe auoqochiiya, qa'a qom ja naq'aeta da'me auauoyi qama'le mach'e ami da'me male anoqoviñetapela't. 
JAS.1.23	Qa'a ga'me jo'ne nach'edata da'me domachiya da'me napaĝaguenataĝanaĝac, qama'te ja yataqachiñe napaĝaguena qaedi male yataqachiñe yoqocha'a, qama'le nach'ega jo'ne ena'am ga'me jiyaĝaua qom yeloue jaga'me c'atenaĝanaĝaiqui da'me yec'aten ga'me mach'e latajoĝoc: 
JAS.1.24	qama'le yauana ga'me mach'e latajoĝoc da'me nach'eda da'me 'loyaĝac, qalaĝaja qom male nejouoĝoñe, qama'le ja yitaĝa ta'le netouenec da'me eeta da'me mach'e 'loyaĝac. 
JAS.1.25	Qalaĝaja ga'me jo'ne ja yapalaĝate'ta da'me jo'ne domachiya, nach'ega jo'ne yec'aten nataq'aen da'me yelo'tegue da'me namaĝajoĝonaĝac jo'ne yataqatelegue eja, 'uo da'me 'nemaĝac nataq'aen da'me nach'e eta't da'me chimaqategue, nataq'aen da'me yoqo'cha da'me en yepaquichigui da'me jo'ne mach'e eeta da'me dojo' namaĝajoĝonaĝac, qama'le nach'eda jo'ne nach'e eta't en matac ga'me jo'ne 'yetetac.
JAS.1.26	Qom 'uo ga'me ami uetauelo jo'ne eetapela't p'etaqadaic, qama'te ja yayaten da'me naviiñe ga'me mach'e lachaĝat, nach'ega jo'ne mach'e noqovitapela't, qama'le da'me lepe'e qaya'te ta'le chiyaqayi. 
JAS.1.27	Da'me nepe'e jo'ne qaya'te lale'gue nataq'aen da'me ja paĝachigui jo'ne yec'atetac joñe'me Dios mach'e Qadet'a, nach'eda jo'ne chiyaqayi da'me lecochaĝac, lecochiyalo jogaa'me japelqo't choqogaa'me p'ail jo'ne uetedaue da'me lachoĝode'j, nataq'aen da'me ja yaje'tema ta'le en paĝachiguilo da'me ja no'en jo'ne ueta'ña jenjo' aleua.
JAS.2.1	Ami yaqaya'olqa, da'me auep'iiya'a ñe'me Qadejaliaĝanec Jesucristo jo'ne 'uo da'me 'lonaĝa, ena'te jetaque auauoyi adiquiyaĝanaĝaqui ga'me onolec adaqayai, qom ja nach'e ena'ama gaa'me adaqayadi' laqaya'. 
JAS.2.2	Qom 'uo ga'me ademaĝaqui, qama'le nach'e ena'am novi' ga'me jiyaĝaua laqaya jo'ne 'uo da'me leuoyaĝac, yatañe jaga'me nechijaĝa jo'ne oro choqoga'me louo jo'ne yaqaselecalo'te, qama'le nach'e ena'am novi' ga'me jiyaĝaua laqaya jo'ne qaya'te leuoyaĝac, yatedañe gaa'me louo' jo'ne toĝoyaqa, 
JAS.2.3	qom nach'ega ga'me neuoyaq jo'ne aueñi onolec da'me yataqachiñe aviyamaĝachetac da'me aueñiyaac: “Auañiya'ña jena'me onaĝaic 'nachaqa',” qalaĝaja qom novi' ga'me choĝodaic qama'le aueñiyaac: “Am qamqa'me am qaya'a ga'me anechateta'ña, uotaĝa oneta'ña na'me nojo' jo'ne p'añe,” 
JAS.2.4	qama'le aueyochiyapecache gaa'me adaqayadi' nataq'aen da'me male auauoyi da'me adaloqotenaĝanaĝaqui choqoda'me adelnataĝaqui jo'ne ja no'en.
JAS.2.5	Ami yaqaya'olqa jo'ne ñauotaĝa'u, anaquiaĝañiya da'me dojo': Dios en liquiyac ga'me jiyaĝaua jo'ne qaya'te leuoyaĝac, qama'le en neuoyac da'me nepe'e, qama'le nach'e ena'am da'me en yaconeguet da'me jo'ne mach'e en loĝot jo'ne nejaliaĝa, da'me jo'ne joote 'yaĝatema gaa'me jo'ne eja da'me yataqachiñe noqopideta joñe'me. 
JAS.2.6	Qalaĝaja da'me ami qamqa'me, ja adoqopichiyalo jogaa'me jo'ne choĝodache. ¿Qo'li ja nach'egaua gaa'me neuoyaĝadi jo'ne ja ami 'te 'yamaqate'n, gaa'me jo'ne ami dachinataĝalo'te qama'le ami yauecoto gaa'me nejaliaĝanaqa? 
JAS.2.7	¿Qo'li ja nach'egaua gaa'me neuoyaĝadi jo'ne yojouetedac da'me lenaĝat jo'ne onaĝaic joñe'me Jaliaĝanec, da'me lenaĝat jo'ne joote ami qoyanema ca'li auacoñiyeguet da'me ami qonec'alaĝatedegue?
JAS.2.8	Da'me auauoyi jo'ne onaĝaic da'me ami, qom yataqachiñe aueñi eja yepaquichigui da'me namaĝajoĝonaĝac jo'ne p'ajaye, qama'le nach'ena na'me 'yaĝatetedac naa'me naajo' nedii's jo'ne eet'oi: “Queda'me yataqata anoqopitela't, qama'le 'noota qom nach'e ena'am da'me adoqopita joga'me adaqaya.” 
JAS.2.9	Qalaĝaja qom auauoyi da'me jo'ne a'nonaĝachiyegui ga'me onolec jiyaĝaua, qama'te ja a'nonaĝachiyegui ga'me jiyaĝaua laqaya, qama'le nach'eda jo'ne chiyaqayi da'me joote uo'oe naa'me adoecodi', nataq'aen da'me naqa'ami jo'ne 'uo da'me adaviyaĝaje'che, da'me male ami naloqote'n da'me lamaĝajoĝonaĝac joñe'me Dios. 
JAS.2.10	Qa'a qom 'uo ga'me jiyaĝaua jo'ne yoqocha'alo yemeda daa'me namaĝajoĝonaĝaco, qalaĝaja mate ja yoqocha'a ga'me onolec jo'ne chiyaqayi da'me namaĝajoĝonaĝac, nach'eda 'me 'uo da'me laviyaĝajet, qom male dajoya'agueta yemeda jogaa'me Dios lamaĝajoĝonaĝaco. 
JAS.2.11	Qa'a nach'eñe joñe'me Dios da'me enaac: “Ena'te adeuaua gamachaqaega jo'ne ja adoua,” qama'le nach'e ena'am da'me enaac: “Ena'te aualataĝan.” Chane'eja, qom 'uo ga'me jiyaĝaua jo'ne te'me 'uo da'me 'lamaqatenataĝanaĝac da'me ja leuaua jaga'me jo'ne ja loua, qalaĝaja ma'te dalataĝan, qama'le joote 'naĝat da'me Dios lamaĝajoĝonaĝac. 
JAS.2.12	Chane'eja da'me ami, 'noota qom aniyamaĝachila't da'me a'uaqataĝañetac, qaedi di'yoq da'me male auachitaque da'me anec'atenaguequi jo'ne chiyaqayi da'me namaĝajoĝonaĝac jo'ne e'n ami uojotedañi. 
JAS.2.13	Qa'a jogaa'me jo'ne ja yichoĝode'n gaa'me laqaya', qom 'uo da'me nec'atenague'j, qama'le nach'e ena'am da'me ja qoyichoĝode'n qomle. Qalaĝaja gaa'me jo'ne 'uo da'me lichoĝodenataĝanaĝa'j nach'egaua jo'ne 'uo da'me lomataĝanaĝa'j qom male yovita ga'me nolo' da'me male 'uo da'me nec'atenaĝanaĝac.
JAS.2.14	Ami yaqaya'olqa, qom 'uo ga'me jo'ne eetapela't 'uo da'me lepe'e, ¿jach'e ga'me yachiyoĝotayi qom ja yaloĝon ga'me jo'ne mach'e chiyaqayi 'me 'lonataĝanaĝac? ¿Qo'li yaqanatet da'me nec'alaĝategue da'me lepe'e? 
JAS.2.15	Qama'le da'me qom jenaqa'tem da'me 'uo ga'me qadaqaya uotaĝa 'uo jaga'me qadaqayole jo'ne youetapiye ga'me lepaĝalegue da'me 'loyaĝac jo'ne louo, nataq'aen ga'me yalic jo'ne youetaque ga'me onolec nolo'; 
JAS.2.16	qama'te 'uo ga'me onolec da'me ami jo'ne eetac: “Onaĝaic adeuoĝoc ga'me auajoyi, auaidiñe ga'me adouo nataq'aen da'me aualic yema ga'me jo'ne mach'e a'uamaqaten”, qalaĝaja ja naqa'am ta'le auanem ga'me youetaque da'me nejiyaĝauayaĝac, qama'le ¿jach'e ga'me 'noota jo'ne auen chiyaqayi? 
JAS.2.17	Qama'le naq'aeta da'me eeta da'me qadepe'e: qom ja yaloĝon ga'me jo'ne mach'e 'lonataĝanaĝac, nach'ena nepe'e jo'ne ja nec'alegue.
JAS.2.18	Qama'le 'uo ga'me jo'ne eetac: “Am, 'uo da'me adepe'e, qama'te da'me jayem, 'uo jena'me 'yonataĝanaĝac. Chane'eja jayem aualoĝona da'me adepe'e jo'ne qaya'te 'lonataĝanaĝac, qama'le da'me jayem am ji'iyelaĝateguet da'me am jaloĝona da'me mach'e yepe'e jo'ne en uo'oe naa'me 'yonataqa. 
JAS.2.19	Am ¿qo'li auen eja da'me 'uo ñe'me onolec Qanedios? Qama'le qom naq'aeta onaĝaic da'me aua'uo; qalaĝaja nach'e ena'ama jogaa'me payagodipi yataqata yayate'n queda'me eja 'uo ñe'me Dios jo'ne onolec, qalaĝaja yiviloĝolaqate't q'ae'n da'me loqolanaqa'. 
JAS.2.20	Qama'le ena'te ami chiyoĝo's, dite da'me yataqata auetadeñiyac da'me qom 'uo ga'me jo'ne ue'tajop ga'me lepe'e, qalaĝaja ja nach'e ena'am yapoteneguet ga'me jo'ne mach'e en 'lonatac, qama'le nach'eda nepe'e jo'ne qaya'te chiyaqayi. 
JAS.2.21	Dios yaconeguet ñe'me Abraham qa'a jiyaĝaua jo'ne nalo'ta't da'me onaĝaic, ñe'me jo'ne nach'eñe mach'e jachiyojoĝoguet, qa'a da'me jo'ne ya'uo joca'li 'yaĝatem joñe'me Jaliaĝanec da'me en lajaqajec ñe'me jo'ne mach'e lec'oĝot Isaac. 
JAS.2.22	Qama'le naqaeda 'me auec'achiñe, da'me jo'ne ya'uo ñe'me Abraham da'me yaloĝon da'me jo'ne mach'e chiyaqayi da'me lepe'e, qama'le da'me jo'ne mach'e 'lonatac yovidaĝa'ta da'me en yataqatelegue da'me lepe'e. 
JAS.2.23	Chane'eja naq'aeta en yepaquichigui da'me jo'ne qoyediñe ca'li 'me enaac: “Abraham p'iya'a joñe'me Dios, qama'le yajouaĝat da'me lepe'e Dios yaconeguet queda'me jiyaĝaua jo'ne yataqatelegue.” Chane'eja ñe'me Abraham qoyen naigaĝaua joñe'me Dios.
JAS.2.24	Da'me ami, joote auañiya da'me jo'ne Dios doqotenaĝanec yataqatelegue ga'me jiyaĝaua, qalaĝaja nach'e ena'am uo'oe gaa'me jo'ne mach'e 'lonataqa, ja nach'edata da'me en onolec da'me lepe'e. 
JAS.2.25	Qama'le nach'e ena'am jañe'me yauo jo'ne quejeguetaĝai, Rahab, Dios yaconeguet jañe'me yauo qa'a en yataqatelegue da'me 'lonatac, yauo'oe 'lachaqa'te jogaa'me Dios 'laqataĝanaĝanaqa, nataq'aen da'me lecochiyalo da'me en tade'ga ga'me naq'aec laqaya. 
JAS.2.26	Da'me male qonaloqotena't da'me dojo', qom naq'aeta da'me yeleu da'me qanejiyaĝauayaĝac qom male ca'e ñe'me lepaqal, qama'le nach'e ena'am da'me qadepe'e, qom ja qoyapotenegueta gaa'me 'nonataqa qama'le ena'am ta'le ja nec'alegue.
JAS.3.1	Ami yaqaya'olqa, 'noota qom ena'te auauoyi da'me jo'ne qayoĝode' jogaa'me paĝaguenataĝanaĝayaqa, qa'a auayachiñe da'me qo'mi jo'ne qo'mi paĝaguenataĝanaĝayaqa, 'uo qomle da'me qanec'atenaguec jo'ne 'uo da'me laqalaic, ja jenaqa'am ga'me qadayi. 
JAS.3.2	Yema da'me qo'mi qadejomac nale, qalaĝaja qom 'uo ga'me jo'ne qaya'te lepatenaĝanaĝac nale doje, nach'ega jiyaĝaua jo'ne yataqachiñe yataqatelegue, nataq'aen yaqanatet ta'le yelo'ogue yema joda'me jo'ne mach'e nejiyaĝauayaĝac. 
JAS.3.3	Ena'am da'me qom janaqayelo ga'me qa' leque'te joga'me nedegaĝat joga'me pegaq qaedi qo'mi yoqocha'alo nataq'aen da'me jaqanatetaq da'me jenaĝa ta'ya joga'me ladic nataq'aen joda'me ñaloqotenaq joda'me 'loyaĝac. 
JAS.3.4	Nataq'aen auec'achiñe jaga'me licota: mate mane'e lat'edai nataq'aen joga'me layat jo'ne vichaĝaguet 'me yataqata 'uo da'me 'lañaĝac, qalaĝaja joga'me licota lo'ol 'uo ga'me loqolegaĝanaĝat jo'ne jaleca 'me en yelo'ta gamachaqaega jo'ne jetaque qoyen ta'ya. 
JAS.3.5	Qama'le nach'e ena'am joda'me eeta joga'me nachaĝat jo'ne ja let'adaic joda'me 'loyaĝac; qalaĝaja 'uo da'me yaqanatet jo'ne let'adaic. ¡Yataqata let'adaic joga'me viaq yaqanatet da'me yavic yema qa'a yajouaĝat joga'tae'me dole' jo'ne jaleca! 
JAS.3.6	Nataq'aen jena'me qadachaĝat, nach'ena jo'ne dole'. Jena'me jo'ne ja no'en joda'me 'lonatac 'me nayi qoyen joda'me qanejiyaĝauayaĝac, qama'le 'naĝat yema na'me qadapat nataq'aen en edañgui joda'me qanejiyaĝauayaĝac. Qaya'te loiquiaqa' joda'me lauaqayaĝac joga'me dole', qa'a nach'edi di'me payac 'lachaqa' jo'ne en edañgui. 
JAS.3.7	Joga'me jiyaĝadipi yaqanate't da'me nalo'ogueta yema jogaa'me yodapecache jo'ne yejidipi jo'ne diquiya'ape, choqogaa'me mayodipi nataq'aen jogaa'me nanayaqa, yejidi jo'ne noĝop laje', naa'me naajo' jo'ne joote nalo'ogueta. 
JAS.3.8	Qalaĝaja qaya'te ta'le yaqanatet da'me nalo'oguet joga'me nachaĝat, nach'ega jo'ne ja no'en nataq'aen qaleuaĝaic, choqoda'me jaqachigui joga'me ne'uenaĝanaĝat jo'ne neleuaĝat. 
JAS.3.9	Jena'me qadachaĝat nach'ena jo'ne 'ñonaĝataĝaye nale joñe'me Qanedios jo'ne Qadet'a, nataq'aen jejouena' nale jogaa'me jiyaĝa'u jo'ne 'lonataqa ñe'me Dios da'me ena'am q'aen joda'me mach'e lajoĝo'j. 
JAS.3.10	Jena'me jo'ne mach'e qanedegaĝat na'ya joga'me qadichoĝodenataĝanaĝaco nataq'aen joda'me qadejouenaĝanaĝac. Ami yaqaya'olqa, jena'me jenjo' ja 'noota qom naq'aeta. 
JAS.3.11	Jaga'me nopi'yaĝaiqui jo'ne naje'ma joga'me noĝop jo'ne chiyaqa'ña di'me p'añe jena'me aleua, ¿qo'li yaqanatet ta'le naje'ma joga'me noĝop jo'ne jama nataq'aen joga'me noĝop 'noua jaga'me jo'ne onole nopi'yaĝaiqui? 
JAS.3.12	Ami yaqaya'olqa, jaga'me higuera lichidic ja yaqanatet ta'le en jala jaga'me aceituna, nach'e ena'am jaga'me lichidic jaga'me uva ja yaqanatet ta'le jala jaga'me higo. Chane'eja nach'e ena'am jaga'me nopi'yaĝaiqui ja yaqanatet ta'le naje'ma ga'me noĝop jo'ne jama nataq'aen 'noua jena'me le'ec. 
JAS.3.13	Qom 'uo ga'me ami uetauelo jo'ne yatenaĝanaĝaic nataq'aen da'me yayatenegueta ena'uac, 'noota qom da'me 'loyaĝac en di'yo't jodaa'me 'lonataqa jo'ne onaĝayaqa, queda'me qaya'te da'me li'yoĝodenaĝac 'me chiyaqayi da'me layatenaĝanaĝac. 
JAS.3.14	Qalaĝaja da'me ami qom auauoyi joda'me ladiiuo da'me nep'aguenataĝanaĝac jo'ne yalemataĝanaĝa'n jonaa'me adai'lidi' nataq'aen auauoyi da'me jo'ne ja 'namaqatenataĝanaĝac qama'le 'noota qom ena'te ch'e ani'yoĝodeñiyeguet joda'me adayatenaĝanaĝaqui, qa'a ch'e anoqoviñetapela't nataq'aen ena'am ta'le ja ami 'te uetauelo joda'me yataqatelegue eja. 
JAS.3.15	Qa'a jena'me jenjo' nayatenaĝanaĝac ja naqaena ta'le chiyoĝogue joñe'me Dios, dite da'me chiyaqa'a jena'me jenjo' aleua, ch'e lelnataĝaco ga'me jiyaĝadipi nataq'aen joñe'me payac. 
JAS.3.16	Joga'me jo'ne ueta'ña da'me nep'aguenataĝanaĝac nataq'aen da'me jo'ne qaya'te neyamaqataĝanaĝac, nach'e ena'am qaya'te 'nemaĝac qa'a uo'oe yodapecache jogaa'me 'nonataqa jo'ne ja 'noe'n. 
JAS.3.17	Qalaĝaja jogaa'me jo'ne ue'tajopa joda'me nayatenaĝanaĝac jo'ne chiyaqaje'ma joñe'me Dios, 'uaeñe da'me nedo'ta't yema joda'me 'loyaĝac, nataq'aen da'me joĝodaic choqoda'me onaĝaicaloec, nataq'aen choĝodenataĝanaĝayaqa nataq'aen da'me yataqatelegue ya'uo da'me lecochaĝac jo'ne onaĝaic, nataq'aen da'me ja ch'e noqovila't, choqoda'me onaĝaic joda'me ya'uo. 
JAS.3.18	Nataq'aen joga'me jo'ne yepaquetedapega joda'me 'nemaĝac nach'e eta't yaadiñi joda'me 'nemaĝac qaedi qom daqataĝan qama'le 'uo joga'me jala jo'ne ja 'nalegue.
JAS.4.1	¿Jach'e joga'me chiyoĝogue joga'me nalada't nataq'aen da'me aueloiquiitapega't da'me ami? Jona'me jo'ne ja no'en 'me namaico jo'ne nach'e eta't deloquitapega'ajalo 'me uetauelo jona'me adai'lidi'. 
JAS.4.2	Ami jo'ne jetaque 'uo ga'me ami ua'ajopa, qalaĝaja ja auaqanachichi, nataq'aen aualataĝañi, 'uo da'me adepatenaĝanaĝaqui gamachaqaega jo'ne 'uo nale, qama'le da'me ja auaqanachichi ta'le ami ua'ajopa, qama'le analachitapega't nataq'aen da'me auauoyi joga'me nalada't. Ja auaqanachichi ta'le auañiya joga'me jo'ne jetaque anaviquila't qa'a ja auajelai joñe'me Dios. 
JAS.4.3	Uotaĝa te'me aua'ajelai, qalaĝaja ja auacoñiyeguet qa'a ja yataĝalegue joda'me adajelaĝanaĝaqui, queda'me 'uo da'me adelnataĝaqui jo'ne ch'e jetaque auacoñiyeguet qaedi aueñi tayilo daa'me anejiyaĝauayaĝaqui lamaico. 
JAS.4.4	¡Ja ami 'te yataqatelo'te! ¿Qo'li ja auayachiñe joda'me qom anoqopicheguet jena'me ua'ña jena'me aleua qama'le nach'e ami jo'ne laute'u joñe'me Dios? Gamachaqaega jo'ne en lelnataĝac da'me noqopita nataq'aen da'me 'yamaqate'n jena'me jo'ne ua'ña jena'me aleua, nach'ega 'viyelaĝaguet da'me en lauteua joñe'me Dios. 
JAS.4.5	'Uo da'me jo'ne 'yaĝatetac jonaa'me nedii's, eet'oi: “Yataqachiñe 'uo da'me lep'aguenataĝanaĝac ñe'me qadepaqal jo'ne qoyanaue jona'me qadauel.” 
JAS.4.6	Qalaĝaja ñe'me Dios yataqata qo'mi lecochiyalo qa'a 'uo da'me lichoĝodenataĝanaĝac jo'ne let'adaic, qama'le naa'me nedii's eet'oi: “Dios ja 'yamaqate'n jogaa'me 'yoĝodenaĝayaqa, qalaĝaja yanema da'me lichoĝodenataĝanaĝac jogaa'me jo'ne joĝodayaqa naa'me lai'li.” 
JAS.4.7	Auoqochiiya joñe'me Dios, nataq'aen da'me a'nañaĝachiyeguet ñe'me payac, qama'le ñe'me ami dajoo'yema qomle. 
JAS.4.8	Aueñi qoyoqo'ta joñe'me Dios, qaedi joñe'me en ami qoyode'talo, nataq'aen da'me aviyoyii jonaa'me adoua'adi jo'ne uetayelo jonaa'me adoecodi', choqoda'me auemedegue jona'me paĝachigui jo'ne uetayelo naa'me adai'lidi', qa'a ami jo'ne jetaque adoqopichiya joñe'me Dios nataq'aen jena'me ua'ña jena'me aleua. 
JAS.4.9	Anachoĝodeñitapeguem nataq'aen da'me anoyeñetac nataq'aen a'ualaqaitac. 'Noota qom da'me adajaĝanaĝaqui neleguemaĝata na'me adachi'y da'me yataqata anoyeñetac, nataq'aen joda'me adamaiqui neleguemaĝata joda'me adachoĝodequi. 
JAS.4.10	'Noota qom auanaqae'ñejop da'me auajoyiya'aguet joñe'me Jaliaĝanec, qaedi joñe'me ami namaĝalo joga'me jo'ne let'adaic 'me 'lamaqatenataĝanaĝac.
JAS.4.11	Ami yaqaya'olqa, 'noota qom nach'e eta't da'me a'uamaqachiñe' gaa'me adaqayadi', qa'a joga'me jo'ne en ja no'en na'me 'laqatac 'me yachalegue joga'me jo'ne mach'e laqaya, choqoda'me naloqote'n, nach'ega jo'ne nach'e ena'am da'me en ja no'en ga'me 'laqatac q'aen da'me yejouetac da'me Dios lamaĝajoĝonaĝac, queda'me ya'uo da'me mach'e laloqotenaĝanaĝac da'me dojo' namaĝajoĝonaĝac. Qama'le nach'ega jo'ne ja yoqo'cha da'me dojo' Dios 'laqatac. 
JAS.4.12	'Uo ñe'me jo'ne onolec 'me yanegue da'me namaĝajoĝonaĝac nataq'aen da'me daloqotenaĝan, nach'eñe jo'ne yayaten da'me dec'alaqataĝanac nataq'aen da'me ya'uo da'me le'uaĝanaĝanaĝac. Qama'le ¿jach'e am da'me analoqoten ga'me loec joga'me jo'ne mach'e adaqaya?
JAS.4.13	Nayi auomachiiya da'me dojo' jenaac: ami jo'ne 'uo da'me adelnataĝaqui nale jo'ne eetac: “Jenjo' nolo' uotaĝa qom nete' qama'le jajoĝogue di'me noic let'adaic, qama'le cha'li jouaqa'ta ga'me onolec uo'e queda'me jauoqo da'me qanemenec, qaedi 'uo jaga'me qadomataĝanaqate jo'ne laicaua.” 
JAS.4.14	¡Yataqachiñe ja auayachiñe ga'me nolo' jo'ne male yovita da'me loiquiaqa' da'me anejiyaĝauayaĝaqui! Ami jo'ne aueñiya'am ga'me je'vi jo'ne di'yoq nale, qalaĝaja ja nach'e eta't ta'le 'uo. 
JAS.4.15	Dite da'me anenaĝachiyegue naq'aeta: “Qom ñe'me Jaliaĝanec 'yamaqaten da'me cha'li qadec'aletaye, qama'le jaqanatetaq ta'le jauoqo da'me dojo', choqoga'me jetaque jauoqo laqaya.” 
JAS.4.16	Qalaĝaja da'me ami auepaquitapega da'me a'uaĝachetac da'me jo'ne mach'e adepitaqataĝanaĝaqui, qama'le da'me dojo' 'loyaĝac da'me nepitaqataĝanaĝac, nach'eda jo'ne chiyaqayi yema da'me ja no'en. 
JAS.4.17	Chane'eja, ga'me jo'ne yayaten da'me ye'et da'me jo'ne onaĝaic, qama'te ja 'ye'et, nach'ega jo'ne ya'uo da'me mach'e loec.
JAS.5.1	Anaquiaĝañiya da'me dojo', da'me ami jo'ne neuoyaĝadi: anoyeñetac nataq'aen da'me a'ualaqaitac queda'me ami nedalo'te qomle da'me adachoĝodequi. 
JAS.5.2	Da'me mach'e adeuoyaĝaqui joote 'uo da'me lecochaĝa, choqoga'me jo'ne mach'e adeuodi' decochilo jena'me noĝot lapaĝat. 
JAS.5.3	Gaa'me mach'e adoqochidi' jo'ne oro nataq'aen gaa'me anaicauadi' male nach'e ena'ama da'me 'uo da'me letoĝo'j, qama'le da'me letoĝo'j nach'eda jo'ne en di'yoq da'me ami qoyepoleguelo'te qomle, qama'le ami yigouelo ena'am ta'le dole' da'me en ami datochiñe. Da'me jo'ne en alapoñetapejeguem da'me adeuoyaĝaqui naa'me naajo' noloqo'ote jo'ne p'atedegue. 
JAS.5.4	Da'me jo'ne te'me nejetenataĝanaĝac jo'ne ja auañema jogaa'me jiyaĝa'u jo'ne onataĝanaĝayaqa da'me 'yetedac ga'me jo'ne mach'e adoqochidi' jo'ne nejalayaĝac ga'me adanequi, nach'eda jo'ne ami yepoleguelo'te nayi queda'me male ami nautenalo jogaa'me onataĝanaĝayaqa. Chane'eja joñe'me Jaliaĝanec jo'ne yaguegue da'me lañoqotaĝanaĝac, joote domachiya da'me lachitatai'j jogaa'me onataĝanaĝayaqa. 
JAS.5.5	Nayi da'me maliaĝa oviyalegue jena'me aleua qaya'te auoviñetaque, 'uo da'me adec'alaĝaqui jo'ne onaĝaic, qama'le nach'e ena'am da'me adamaiqui choqoda'me adiqui'yaĝaqui. Qalaĝaja male aueñiya'am ga'me nelopi da'me qom male yovita ga'me nolo' jo'ne nalataĝanaĝaiqui. 
JAS.5.6	Ami jo'ne auachinataĝañilo'te nataq'aen da'me aualachi' jogaa'me jo'ne qaya'te laviyaĝaje't, qama'le jogaa'me ja ami 'te nematapegueta nataq'aen da'me ja ami 'te de'uotapegueta.
JAS.5.7	Qalaĝaja ami yaqaya'olqa, 'noota qom ami ue'tajopa da'me anapogaĝadenaĝaqui, chayovida'a da'me qom male novitequena joñe'me Jaliaĝanec. Qama'le nach'e ena'am jogaa'me jo'ne neteda'ña ga'me 'nonaĝa queda'me yeuateteda'a da'me jetaque yapotena'ajalo da'me nejalayaĝac jo'ne onaĝaic, ga'me jo'ne mach'e lane'j, qama'le yeuateteda'agueta gaa'me noloqo'ote jo'ne male 'uo nale ga'me uotep. 
JAS.5.8	Qama'le nach'e ena'am da'me ami 'noota qom 'uo da'me adeuataqataĝanaĝaqui choqoda'me nach'e eta't da'me adachimaqaetegue, qa'a joñe'me Jaliaĝanec paja'a da'me yitaĝa 'niyelaĝaquena qomle.
JAS.5.9	Ami yaqaya'olqa, 'noota qom ena'te adouelitapegalo jogaa'me adaqayadi' nataq'aen jogaa'me laqaya', qaedi ja ami 'te qoye'uaĝa'n qomle, qa'a ñe'me Dios nach'eñe jo'ne loqotenaĝanaĝaic 'me joote uetauet nayi ñe'me jom. 
JAS.5.10	Ami yaqaya'olqa, 'noota qom auadenaĝachi' jodia'me 'laqataĝanaĝanaqa ñe'me Dios, queda'me 'uo da'me lachoĝode'j nataq'aen da'me napogaĝadenaĝa'j ca'li yojaĝanaĝa'n da'me lañoqotaĝanaĝac joñe'me Jaliaĝanec. 
JAS.5.11	Qa'a da'me qo'mi jenataqatapega made'tape jogaa'me jo'ne napogaĝadenegueta nataq'aen da'me 'nañaĝategueta daa'me qoye'n lachoĝodeco. Qama'le joote auomachiiya da'me napogaĝadenaĝac di'me Job. 'Uo da'me lachoĝodec joca'li, nataq'aen da'me joote auayachiñe da'me jo'ne 'yetec joñe'me Jaliaĝanec, queda'me yataqachiñe let'adaic da'me lichoĝodenataĝanaĝac, yichoĝoden ga'me jo'ne 'uo da'me lachoĝodec.
JAS.5.12	Ami yaqaya'olqa, ena'te a'naĝachiyot jodi'me piyem uotaĝa jena'me aleua uotaĝa gamachaqaegaua jo'ne uo'oe. Nach'edata da'me qom aueñeetac “jaja'a” qama'le 'noota qom naq'aeta da'me auauoyi, nataq'aen qom aueñeetac “aja'y” qama'le 'noota qom naq'aeta da'me ja auauoyi qomle. Chane'eja qom nach'ega joga'me jo'ne anenaĝachiyegue qama'le ñe'me Dios ja ami 'te yapalaĝa't qomle.
JAS.5.13	Qom 'uo da'me ami ue'tajop joda'me ja en 'te mach'eñe, 'noota qom netamen, nataq'aen gamachaqaegaua jo'ne ue'tajopa joda'me lamai'j 'noota qom t'onaĝa'tape da'me yi'yoĝodetedac joñe'me Dios. 
JAS.5.14	Qom 'uo ga'me yeleuac, 'noota qom yiyaĝanalo jogaa'me 'yaĝaicachidi jo'ne tamenaĝaiqui lo'ol qaedi netamedelegue nataq'aen da'me yiyoĝodelegue ga'me aceite joga'me yajouaĝat da'me yeme'teguet ñe'me Jaliaĝanec. 
JAS.5.15	Nataq'aen qom yataqachiñe 'uo da'me adepi'i da'me anetameñi qama'le joga'me jo'ne yeleuac paja'a da'me yemegue, qama'le joñe'me Jaliaĝanec yañijeguem. Qama'le qom uo'oe jogaa'me loeco nach'e ena'am qoyapalaĝa't. 
JAS.5.16	Qo'che' 'noota qom auechoĝochiyema gaa'me adaqayadi' ga'me adoequi, nataq'aen da'me anetameñilo'te onolqa'tape jogaa'me adaqayadi' qaedi en yemedegue q'ae'n. Qa'a da'me netamenaĝac joga'me jiyaĝaua jo'ne yataqatelegue, nach'eda jo'ne 'uo da'me lañoqotaĝanaĝac da'me lepe'e. 
JAS.5.17	Di'me Dios 'laqataĝanaĝanec Elías ch'e jiyaĝaua jo'ne ena'am da'me qo'mi, mane'e ca'li netamen choqoda'me 'uo da'me lepe'e da'me dajelaĝanaque da'me qaedi qaya'te uotep, qama'le da'me lajelaĝanaĝac yepaquichigui da'me ja yitaĝa ta'le 'uo ga'me uotep chayovida'a da'me tres jaa'me 'uoidi choqojo'me uo'e laeñi da'me ja yitaĝa ta'le uotep talegue jena'me aleua. 
JAS.5.18	Ca'li yem da'me dojo' jo'ne ya'uo, qama'le yitaĝa ya'uo da'me netamenaĝac da'me yiyaĝanaque ga'me uotep, qama'le 'uo jo'me uotep, qama'le yitaĝa 'uo da'me nejalayaĝac jena'me aleua.
JAS.5.19	Ami yaqaya'olqa, qom 'uo ga'me jo'ne colaĝaye, ca'ae da'me dojo' jo'ne eja, qama'le 'uo ga'me laqaya jo'ne 'niyelaĝat, 
JAS.5.20	qama'le auayachiñe da'me dojo': gamachaqaega jo'ne ya'uo da'me en 'niyelaĝauo ga'me loeco lo'o da'me te'me ta'ya ga'me naq'aec jo'ne ja no'en, qama'le nach'ega jo'ne nec'alaĝategue da'me te'me 'uo da'me leleuaĝa, qama'le nach'e ena'am en qoyapalaĝa't gaa'me loeco jo'ne jalcote.
1PE.1.1	Jayem Pedro, da'me jayem lamaĝajec joñe'me Jesucristo, male ami jamaĝalo da'me yep'iyenataĝanaĝac, da'me ami jo'ne lagaĝaiquipi 'me oñita'ña ga'me jo'ne p'aye joga'me te'me at'achaqadi', gaa'me ale'u lael jo'ne lenaqa'te da'me Ponto, Galacia, Capadocia, Asia nataq'aen di'me Bitinia. 
1PE.1.2	Da'me ami jalchi'ena da'me ami liquiyaqa joñe'me Qadet'a Dios qa'a naq'aeta da'me lelnataĝac joca'li, qama'le ñe'me Lepaqal en ami ja 'nalo'te qaedi auoqochiiya joñe'me nataq'aen da'me joote qoyapalaĝa't gaa'me adoecodi' yajouaĝat da'me naliñi q'aen jaga'me letauo' joñe'me Jesucristo ca'li yeleu. Auacoñiyeguet da'me anichoĝodenataguequi 'me chiyoqo'ot joñe'me Dios nataq'aen da'me at'emaĝaqui.
1PE.1.3	'Ñonaĝataĝaye joñe'me Qadet'a Dios jo'ne Let'a joñe'me mach'e Qadejaliaĝanec Jesucristo, qa'a naqaeñe jo'ne yataqachiñe choĝodenataĝanaĝaic, qama'le qo'mi yanema da'me qat'oyaĝac jo'ne dalaĝaic. Chane'eja male 'uo da'me qadeuataqataĝanaĝac jo'ne ja yitaĝa ta'le pal, yajouaĝat da'me joote 'niyelaĝajeguem joñe'me Jesucristo ca'li chiyaqauelo ga'me napa'lpi. 
1PE.1.4	Qama'le 'uo da'me jo'ne auacoñiyeguet qomle, da'me mach'e adoĝochi jo'ne Dios liyamaqatac nayi, ue'tague di'me piyem, qama'le ja qoyaqanatet ta'le qoyolaĝachigui, uotaĝa ta'le qoyen paĝachigui uotaĝa ta'le yemeta. 
1PE.1.5	Yajouaĝat da'me adepi'i jo'ne ami uetauelo, joñe'me Dios jo'ne 'uañaĝaic yataqata ami de'uolo'te, qaedi ami yovidaĝateda'a da'me nec'alaĝa jo'ne mach'e liyamaqatac, jenjo' jo'ne qoyaloĝon jo' qom'te jogaa'me noloqo'ote jo'ne p'atedegue.
1PE.1.6	Chane'eja 'noota qom yataqata ami najaĝayelo da'me adamaiqui, temaqaedi da'me nayi naa'me naajo' noloqo'ote cha'li uo'oe gaa'me anapiyenaguequi' jo'ne yodapecache. 
1PE.1.7	Qa'a da'me adepi'iyaĝaqui ena'am jaga'me oro, da'me youen da'me qoyapiyenec ga'me lauaq ga'me dole', qaedi qoyayaten da'me yataqata yoqovita, qaya'te lale'gue. Qa'a ga'me nepe'e jo'ne ja yaqanatet da'me napiyenaguec, napacalegue da'me lajo'viyaĝac jaga'me oro jo'ne 'uo ga'me loiquiaqa'. Qama'le naq'aeta da'me adepi'i da'me ami, qom ja yaqanatet da'me napiyenaguec, qama'le 'uo qomle da'me aniyamaĝadenataguequi choqoda'me adi'yoĝodiqui nataq'aen da'me at'onaĝaqui, qom yovita ga'me nolo' p'ategue qom yataqata di'yo'quena joñe'me Jesucristo.
1PE.1.8	Da'me ami joote adoqopichiya joñe'me Jesucristo, mate mane'e ja auañiya, qama'le nayi auep'iiya'a joñe'me mate mane'e ja aueloi'yot. Chane'eja yataqata ami made'tape nayi, yataqachiñe let'adaic da'me adamaiqui jo'ne ja qoyaqanatet ta'le qouenate'ta qaedi qo'yaĝatetac, 
1PE.1.9	yajouaĝat da'me male auovidiya'a da'me adec'alaqai, qa'a naqaeda da'me lomataĝanaĝac joda'me adepi'i.
1PE.1.10	Jodia'me Dios 'laqataĝanaĝanaqa napaĝagueta joca'li da'me dojo' jo'ne qadec'alaĝa nataq'aen da'me denataĝatedapelegue, qama'le 'yaĝatetedac joda'me lichoĝodenataĝanaĝac joñe'me Dios jo'ne jetaque ami yanema da'me dojo'. 
1PE.1.11	Joñe'me Lepaqal ñe'me Cristo ye'uauaĝanouelo da'me yayatenaĝanaĝaneque jogaa'me Dios 'laqataĝanaĝanaqa da'me eeta da'me lachoĝodec ñe'me Cristo nataq'aen da'me 'lonaĝac jo'ne p'ategue. Qama'le jogaa'me jetaque da'me yejomedalegue jach'e jogamaĝa gaa'me noloqo'ote nataq'aen ga'me jo'ne ua'a ga'me en laloqo' joñe'me Dios Lepaqal jo'ne uetauelo jogaa'me. 
1PE.1.12	Qalaĝaja ñe'me Dios yayatenaĝanaĝaneque jogaa'me da'me ja naqaegaua ta'le loĝo't joda'me jo'ne 'yaĝatetedac, dite da'me naqa'ami jo'ne ami yapaĝague'n. Chane'eja gaa'me Dios 'laqataĝanaĝanaqa jo'ne joote ami yapaĝagueneque da'me 'laqataĝanaĝac joñe'me Dios, da'me chiyaqayi da'me lañoqotaĝanaĝac joñe'me Dios Lepaqal jo'ne uetayelo, naqaegaua jo'ne ami 'yaĝatema nayi da'me dojo' 'naqataĝanaĝac jo'ne chiyaqayi da'me nec'alaĝa. ¡Nach'eda da'me dojo' jo'ne jetaque yayate'n jogaa'me Dios lamaĝa's jo'ne piyem laje'! 
1PE.1.13	Chane'eja 'noota qom aneloyitaye nataq'aen aniyamaĝacheta't qaedi auauoyi gaa'me at'onataqadi' jo'ne onaĝayaqa, qama'le auachiyaue yema da'me mach'e adeuataqataĝanaĝaqui da'me lichoĝodenataĝanaĝac joñe'me Dios jo'ne ami qoyanema qom yovita ga'me nolo' p'ategue qom yataqata di'yo'quena joñe'me Jesucristo.
1PE.1.14	Ena'am ga'me nec'oĝot jo'ne yoqochiyeguet da'me namaĝajoĝoc, ena'te auauoyapiye jonaa'me adamaicodi' 'me jalchi'ena ami uetauelo joca'li jona'li auatetoñi joñe'me Dios, 
1PE.1.15	dite da'me oviyaue qomle da'me adaloi'ta't da'me ami ja 'nalo'te, qa'a joñe'me Dios jo'ne ami yiyaĝanalo yataqachiñe ja 'nalegue. 
1PE.1.16	Qa'a naa'me nedii's jo'ne qoyedidiñe joca'li eet'oi: “Ami ja 'nalo'te qomle, qa'a naqayem jo'ne ja 'nalegue.”
1PE.1.17	Nale anetameñiyot joñe'me Dios qama'le aueñiyaac: “Am Qadet'a.” Qalaĝaja joñe'me qayaua'te liquiyaqa da'me yec'ate'n onolqa'tape joga'me jiyaĝadipi, da'me naloqote'n qom maliaĝa uo'oe gaa'me loeco. Chane'eja 'noota qom nach'e eta't da'me ademiya'a da'me a'nonaĝachiyegui joñe'me, yemeda naa'me noloqo'ote da'me cha'li oñeta'ña jena'me aleua. 
1PE.1.18	Qa'a joote auayachiñe da'me ami joote qoyachiyoĝotedaue da'me 'noyaĝac jo'ne qaya'te chiyaqayi, da'me 'noyaĝac jo'ne e'n adoĝochi jodia'me mach'e auachiyoĝogueta 'me adet'aldi', nataq'aen auayachiñe da'me jo'ne lajo'viyaĝac jenjo' jo'ne yaqanatet da'me ami nauela'ajalo ja qoyen 'te lajo'vi ga'me oro uotaĝa jaga'me plata jo'ne pa'l jo' qomle, 
1PE.1.19	dite da'me qoyen jaga'me letauo' joñe'me Cristo, jo'ne nach'aga 'me onaĝai, ena'am ga'me 'naĝanaĝate lec'oĝot 'me qaya'te lapite'na nataq'aen ja paĝachigui da'me qoyalat. 
1PE.1.20	Joñe'me Cristo nach'eñe jo'ne qoyaqataĝata't joca'li maliaĝa jona'li 'uo jena'me aleua, qoyequetelegue da'me dojo' jo'ne qoyamaĝalegue. Qalaĝaja nayi naa'me naajo' noloqo'ote jo'ne p'atedegue male qoyaloĝon qaedi yataqata ami yichoĝode'n. 
1PE.1.21	Chiyaqayi joñe'me Cristo, da'me ami male auep'iiya'a ñe'me Dios, 'me 'niyelaĝachijeguem joñe'me, yachiyaqaue di'me napa'lpi 'lachaqa', qama'le yanem da'me 'lonaĝac qaedi male auep'iiya'a joñe'me Dios jo'ne anaquichitapega.
1PE.1.22	Nayi da'me ami male auoqochiya joda'me 'naqataĝanaĝac jo'ne yataqatelegue qama'le nataq'aen da'me ami yoqovite' qaedi yataqata adoqopichiyalo jogaa'me adaqayadi'. Chane'eja 'noota qom yataqata a'nañaĝachi da'me anoqopichiyapega't onolqa'tape da'me ami. 
1PE.1.23	Qa'a da'me ami ena'am ta'le yitaĝa 'niyelaq da'me aniyiñe, qama'le nayi ja naqaeda da'me net'ayaĝac 'me ch'e qanejiyaĝauayaĝac jo'ne pal qomle, dite da'me nach'ena na'me 'laqatac joñe'me Dios, jo'ne nach'e eta't nec'aletaye nataq'aen da'me ja pal. 
1PE.1.24	Qa'a naa'me nedii's jo'ne qoyedidiñe joca'li eet'oi:
1PE.1.24	“Yema ga'me jiyaĝadipi ena'am ga'me auaqapi,
1PE.1.24	Nataq'aen da'me mach'e 'loyaĝac ena'am ga'me la'uo jena'me auaqapi.
1PE.1.24	Ga'me lolelaĝa male daqaqa qomle qama'le ga'me la'uo 'naqañe,
1PE.1.25	Qalaĝaja na'me 'laqatac joñe'me Jaliaĝanec ja pal, qaya'te loiquiaqa'.”
1PE.1.25	Qama'le jenjo' 'naqatac naqaeda da'me 'naqataĝanaĝac jo'ne onaĝaic 'me joote ami qo'yaĝatema.
1PE.2.1	Chane'eja 'noota qom aĝañidiñi ena'uaque naa'me yodapecache jo'ne ja 'noe'n. Ena'te auoqovinaĝañetac, uotaĝa ta'le ja ami 'te yataĝalo'te, uotaĝa ta'le 'uo ga'me adep'aguenataĝanaĝaqui uotaĝa ga'me ade'uenaĝanaĝaqui. 
1PE.2.2	Ena'am ga'me notolec jo'ne yemta niyiñe netaque da'me lamaic jaga'me lochi', qama'le nach'e ena'am da'me ami, 'noota qom anechiyaque da'me lamaic da'me 'laqatac ñe'me Dios, qaedi ga'me jo'ne chiyaqayi en anichiquitajeguem nataq'aen da'me 'uo da'me adec'alaĝaqui, 
1PE.2.3	qa'a joote auejomiyalegue da'me lamaic joñe'me Jaliaĝanec jo'ne yataqata onaĝaic.
1PE.2.4	Chane'eja anichiquii'uo nayi joñe'me Qadejaliaĝanec Jesús jo'ne ena'am ga'me qa' 'me yataqata nec'aletaye. Ga'me jiyaĝadipi 'yota'n ca'li joñe'me, qalaĝaja nach'eñe jo'ne Dios liquiyac nataq'aen da'me 'uo da'me lajo'viyaĝac let'adaic. 
1PE.2.5	Nataq'aen da'me ami, ena'am ta'le ami qadi jo'ne nec'aletedaye, naqa'ami jo'ne 'lonataqa joñe'me Dios da'me 'noĝojeguem ga'me tamenaĝaiqui jo'ne ja 'nalegue, qaedi ami jo'ne ademii'teguet joñe'me Jesucristo male ami qoye'n letaĝayaĝanaĝanaqa ga'me jiyaĝadipi, da'me auajaqaedeuo joga'me najaqajecpi 'me ja di'yo't, nach'egaua jo'ne yataqata 'yamaqate'n joñe'me Dios. 
1PE.2.6	Qo'che' nach'e ena'am 'yaĝatetedac naa'me nedii's jo'ne qoyedidiñe joca'li, eet'oi:
1PE.2.6	“Male janañgui di'me laeñi di'me noic let'adaic jo'ne Sión
1PE.2.6	Ñe'me jo'ne ena'am ga'me qa' 'me t'añiyapeguet ga'me emec,
1PE.2.6	Nach'eñe jo'ne onaĝaic, mach'e yiquiyac,
1PE.2.6	Qama'le ga'me jo'ne 'yamaqaten joñe'me qaya'te 'uo ga'me lepocoĝoc qomle.”
1PE.2.7	Ami jo'ne auep'iiya'a joñe'me yataqata a'uamaqachiñe da'me 'uo da'me lajo'viyaĝac let'adaic. Qalaĝaja uo'oe gaa'me jo'ne ja p'iida'a, qama'le yepaquichigui da'me 'yaĝatetedac jonaa'me nedii's jo'ne qoyedidiñe joca'li, eet'oi:
1PE.2.7	“Ga'me qa' jo'ne 'yota'n jogaa'me onataĝanaĝayaqa,
1PE.2.7	Male taue da'me neleguemaĝata ga'me qa' 'me t'añiyapeguet ga'me emec.”
1PE.2.8	Qama'le nach'e ena'am jenjo' 'naqatac laqaya eet'oi:
1PE.2.8	“Nach'ena na'me qa' jo'ne en dapolegaĝa'n ga'me jiyaĝadipi,
1PE.2.8	Na'me qa' jo'ne en 'naqadiñe jogaa'me.”
1PE.2.8	Qa'a jogaa'me dapolegaĝa'n yajouaĝat da'me ja yoqochideta na'me 'naqataĝanaĝac. Qama'le nach'eda da'me jo'ne chiyaqayi da'me ne'uaĝanague'j.
1PE.2.9	Qalaĝaja ami yataqata ami liquiyaqa ñe'me Dios, nataq'aen ami qoye'n letaĝayaĝanaĝanaqa joga'me jiyaĝadipi da'me auajoyi'tot ñe'me nejaliaĝanec, nataq'aen da'me ami noic let'adaic jo'ne ja 'nalegue, ami jo'ne onolec noic jo'ne loĝot joñe'me Dios. Qama'le naq'aeta da'me jo'ne ya'uo joñe'me qaedi a'uaĝache'tape naa'me 'lonataqa jo'ne onaĝayaqa, ñe'me jo'ne ami yachiyoĝotauelo ga'me 'lalaĝa qaedi male ayoue da'me onaĝaic yoqochiñe jo'ne chiyoqo'ot joñe'me. 
1PE.2.10	Da'me ami joca'li ja jalchi'ena ta'le ami noic laje', qalaĝaja nayi male ami noic jo'ne Dios lec'oqo'tepi. Joca'li ñe'me Dios cha'li ja ami 'te yichoĝode'n, qalaĝaja nayi male yataqata ami yichoĝode'n.
1PE.2.11	Ami yaqaya'olqa, ami jo'ne aueñiya'ama jogaa'me ja 'lachaqa'tena 'me ch'e oquitalegue jenjo' aleua, ami ñachoĝodenoto da'me ena'te auauoyi ledaqa't naa'me lamaico ga'me anejiyaĝauayaĝaqui jo'ne deloiquitedapegue' da'me at'oyaĝaqui. 
1PE.2.12	A'nañaĝachiyec da'me 'noota qom ovitauelo jogaa'me ja p'etaqadayaqa, qaedi jogaa'me, mate mane'e uo'oe gaa'me 'laqataqa nayi da'me e'n ami laute'u, qama'le ena'am ta'le naqa'ami jo'ne te'me ja 'noe'n da'me at'onataqadi', qalaĝaja qom yauata ga'me 'noota jo'ne auauoyi qama'le 'nonaĝachidegue joñe'me Dios qom yovita ga'me nolo' jo'ne p'ategue, qom qonaloqote'n naa'me mach'e 'lonataqa onolqa'tape jena'me jiyaĝadipi.
1PE.2.13	Auoqochiyalo ena'uaque jogaa'me jaliaĝanaqa jo'ne ch'e jiyaĝa'u, yajouaĝat da'me adoqopichiya joñe'me Jaliaĝanec: auoqochiya ñe'me jaliaĝanec jo'ne Roma le'ec, qa'a nach'eñe jo'ne yelolo'te yema ga'me jiyaĝadipi, 
1PE.2.14	qama'le nach'e ena'ama gaa'me jaliaĝanaqa jo'ne lamaĝa's joñe'me, qaedi ye'uaĝa'n gaa'me jo'ne ja no'en da'me 'lonata'j, nataq'aen qaedi 'nonaĝachiguilo jogaa'me jo'ne yauote da'me chimaqachiñe. 
1PE.2.15	Qa'a naq'aeta da'me loequenataĝanaĝac ñe'me Dios: qom auauoyi da'me chimaqachiñe, qama'le jogaa'me jo'ne qaya'te layatenaĝanaĝac nataq'aen jogaa'me chiyoĝo's qaya'te ladi'j ta'le ami dachinataĝalo'te.
1PE.2.16	Aniyamaĝachela't qa'a ja ami 'te necoñetae's, qalaĝaja ena'te aueñetapega da'me auachiyoĝochiyaye da'me ami uojotedañi male auaqanachichi ta'le auauoyi da'me jo'ne ja no'en. Nach'edata da'me aniyamaĝachela't qa'a ami lalemaĝaje'te joñe'me Dios. 
1PE.2.17	Auañema yema da'me aviyamaĝache'tape, nataq'aen yataqata adoqopichiyalo jogaa'me adaqayadi', choqoda'me a'nonaĝachiyegui joñe'me Dios, nataq'aen auoqochiiya ñe'me Roma le'ec jo'ne nejaliaĝatelo'te yema joga'me jiyaĝadipi.
1PE.2.18	Ami nalemaĝaje'te, 'noota qom auomachiyalegue joga'me mach'e adejaliaĝanequi da'me yataqata a'nonaĝachiyegui, ena'te auajamaĝachi jogaa'me 'noote'. 
1PE.2.19	Qa'a joñe'me Dios yataqata yichoĝoden ga'me jo'ne napogaĝadeneguet da'me lachoĝodec qoyen, yajouaĝat da'me jetaque yiyamaĝaden ñe'me Dios, mate mane'e da'me lachoĝodec ja chiyaqayi ga'me ja no'en ta'le ya'uo. 
1PE.2.20	Qama'le qom naq'aeta da'me 'uo da'me ane'uaĝanaguequi queda'me auauoyapiye gaa'me ja 'noe'n, ¿jach'e ga'me adajo'viyaĝaqui da'me anapogaĝadeñi choqoda'me a'nañaĝachela't? Qalaĝaja qom 'uo da'me adachoĝodequi yajouaĝat da'me auauoyi da'me 'noota, nataq'aen da'me anapogaĝadeñi qama'le a'nañaĝachela't, nach'eda jo'ne 'yamaqaten joñe'me Dios. 
1PE.2.21	Qa'a naqaeda da'me 'uo da'me ami qoyiyaĝanalo, qa'a ñe'me Cristo 'uo da'me lachoĝodec yajouaĝat joda'me ami, qama'le qoyaloĝon da'me nach'eñe jo'ne jetaque qoyadenaĝat qaedi qota'ya da'me ladic. 
1PE.2.22	Joñe'me Cristo qaya'te 'uo ga'me loec nataq'aen qaya'te ta'le 'uo ga'me yoqovi'n. 
1PE.2.23	Mane'e joca'li qoyejouetac, qalaĝaja ja 'yiyelaĝateguet joga'me nejouenaguec. Mane'e joca'li qoya'uo da'me lachoĝodec, qalaĝaja ja deloiquitac, dite da'me yaloĝona joñe'me Dios qaedi yec'aten, qa'a nach'eñe jo'ne qaya'te nepaten. 
1PE.2.24	Qa'a nach'eñe ñe'me Cristo jo'ne qo'mi nep'aĝanegueta ca'li yachi'y naa'me qadoeco qama'le ga'me lapat qoyachalegue jaga'me sodoso, qaedi da'me qo'mi male qolaqa'e da'me qadoiquiyaĝac qama'le jouaqaue da'me nec'alaĝa jo'ne ja 'nalegue. Joñe'me Cristo uo'oe ca'li jogaa'me yedidiñe qaedi ami nec'alaĝatedegue. 
1PE.2.25	Qa'a da'me ami joca'li aueñiya'ama gaa'me 'naĝanaĝatel jo'ne yejoma'ape, qalaĝaja nayi joote a'niyelaqaeya joñe'me Cristo, jo'ne ami netelalo qama'le ena'am ga'me 'naĝanaĝate nouatoqo't jo'ne nach'e eta't da'me nelotaye qaedi ami yelo'ogueta.
1PE.3.1	Qama'le nach'e ena'am da'me ami yauo' jo'ne joote a'uoñi, 'noota qom auoqochiyalo jogaa'me lelnataĝaco gaa'me adouadi', qaedi qom uo'oe gaa'me jo'ne maliaĝa ja 'yamaqate'n da'me 'naqataĝanaĝac, qama'le nach'egaua jo'ne t'amaqatenataĝa'n qomle, yajouaĝat da'me yauata da'me aniyamaĝachela't da'me ami. Mate mane'e da'me qaya'te 'naqatac ta'le domachita, 
1PE.3.2	jogaa'me p'iida'a qomle ñe'me Dios qom yauata da'me at'oyaĝaqui jo'ne onaĝaic nataq'aen da'me a'nonaĝachiyegui joñe'me Dios. 
1PE.3.3	Nach'e ena'ama jogaa'me a'netaqachidi', ena'te aueñi p'ajaye da'me auepaĝañedegue jogaa'me auauoyapiye jo'ne adi'yoĝodaqachidi' qama'le ena'am da'me a'netaĝaqui jo'ne yaguegue da'me li'yoĝodic, uotaĝa gaa'me a'netaqachidi' laqaya' jo'ne oro uotaĝa gaa'me aneuoĝoildi' jo'ne yaqaselecalo'te, 
1PE.3.4	dite ga'me jo'ne p'auo, da'me uetaue na'me adai'lidi', 'me 'uo da'me 'lonaĝa jo'ne ja pal, nach'eda da'me at'oyaĝaqui 'me joĝodaic nataq'aen da'me 'uo da'me 'nemaĝac. Jenjo' jo'ne yataqatelegue, 'uo da'me lajo'viyaĝac let'adaic 'me 'yamaqaten ñe'me Dios. 
1PE.3.5	Qa'a naq'aeta da'me 'netaĝa'j joca'li gaa'me yauodipi jo'ne yataqatelo'te, ca'li cha'li uo'oe dia'me jiyaĝa'u jo'ne toye's, queda'me yajouaĝat da'me p'iida'a joñe'me Dios nataq'aen da'me yoqocha'alo jogaa'me louadipi. 
1PE.3.6	Qama'le naq'aeta da'me eeta joca'li jañe'me Sara, da'me yoqocha'a ñe'me Abraham nataq'aen da'me 'nonaĝachigui qama'le da'me yiyaĝana qama'le eet'oi: “Am yejaliaĝanec.” Qama'le nayi ena'am ta'le auovidi'iyaguet da'me ami lec'oqotelpi jadi'me Sara, qom auauoyi da'me chimaqachiñe nataq'aen da'me qaya'te ta'le at'oiya'aguet.
1PE.3.7	Qama'le naq'aeta da'me ami le'mi jo'ne joote a'uoñi, 'noota qom auayachiñe da'me aueloyeguet joda'me adouayaĝaqui, qama'le auañema da'me netelaĝac jo'ne mach'e loĝot, yajouaĝat da'me ja ena'am da'me 'lañaĝa'j jogaa'me yauo'. Nataq'aen 'noota qom qo'nonaĝachidegue gaa'me yauo', qa'a nach'e ena'ama da'me qoyiyaĝanalo qaedi ne'uaĝada'uo da'me nec'alaĝa jo'ne chiyaqayi da'me lichoĝodenataĝanaĝac ñe'me Dios. 'Noota qom naq'aeta da'me aueñe'teque qaedi qaya'te 'uo ga'me nauanegueta jogaa'me jo'ne mach'e anetamenaĝacodi'.
1PE.3.8	Chane'eja, 'noota qom aueñi onolec da'me adelnataĝaqui, choqoda'me joĝodayaqa naa'me adai'lidi', nataq'aen da'me ami qopitaĝanaqataqayaqa, choqoda'me ami choĝodenataĝanaĝayaqa, nataq'aen da'me ja ami 'te 'yoĝodenaĝayaqa. 
1PE.3.9	Ena'te a'viyelaĝachiyeguet ga'me ja no'en joga'me ja no'en jo'ne ami qo'yeteque, uotaĝa ga'me anejouenaguequi, dite da'me a'viyelaĝachiyeguet da'me adichoĝodenataĝanaĝaqui, qa'a joñe'me Dios ami yiyaĝanalo joca'li qaedi auacoñiyeguet da'me mach'e lichoĝodenataĝanaĝac. 
1PE.3.10	Qa'a naa'me nedii's jo'ne qoyedidiñe joca'li eet'oi:
1PE.3.10	“Joga'me jo'ne jetaque noqopita da'me 'noyaĝac
1PE.3.10	Nataq'aen da'me tauelo jogaa'me noloqo'ote jo'ne machidiñe,
1PE.3.10	'Noota qom netela na'me lachaĝat qaedi ja 'yaĝatetac ga'me ja no'en
1PE.3.10	Nataq'aen na'me nedegaĝat qaedi ja nenaĝategue ga'me noqovinaĝanaĝac.
1PE.3.11	Nataq'aen 'noota qom ca'ae joga'me ja no'en
1PE.3.11	Qama'le ya'uo da'me 'noota,
1PE.3.11	Nataq'aen da'me yelaque da'me 'nemaĝac qama'le equegue.
1PE.3.12	Qa'a joñe'me Jaliaĝanec netelalo jogaa'me jo'ne yataqatelo'te
1PE.3.12	Nataq'aen da'me naquiaĝanalo gaa'me netamenaĝaco,
1PE.3.12	Qalaĝaja nautenalo jogaa'me jo'ne 'yetetedac da'me ja no'en.”
1PE.3.13	¿Jach'e jogamaĝa yaqanatet ta'le ami 'naĝa't, qom nach'e eta't da'me oquitalegue da'me a'vichetac da'me 'noota? 
1PE.3.14	Qalaĝaja mate mane'e da'me yataqatelegue ga'me auauoyi, uotaĝa 'uo ga'me adachoĝodequi jo'ne ami yachalo'te. Qom naq'aeta qama'le ¡'noota qom ami made'tapolqa! Ena'te a'uoitapega gamachaqaega, nataq'aen da'me ena'te ami qolanaqayaqa. 
1PE.3.15	Nach'edata da'me a'nonaĝachiyegui joñe'me Cristo mach'e Adejaliaĝanequi. Nataq'aen nach'e eta't aniyamaĝacheta't da'me a'uachiyegueta ena'uaque gaa'me jo'ne denataĝatapelegue da'me jo'ne adeuataqataĝanaĝaqui 'me joote ami uetauelo. 
1PE.3.16	Qalaĝaja 'noota qom aueñe'tem ta'le qaya'te adi'yoĝodiqui nataq'aen da'me ami machidiñe. Nataq'aen da'me aueñi da'me adelnataĝaqui jo'ne 'uo da'me 'nemaĝac, qaedi gaa'me jo'ne ami ye'ue'tape yajouaĝat da'me auep'iiya'a joñe'me Cristo, mach'e nepocoĝolo'te jo' qomle naa'me mach'e 'laqataqa.
1PE.3.17	Chane'eja qom 'uo da'me adachoĝodequi, 'noota ta'le yajouaĝat da'me auauoyi da'me 'noota, qa'a naq'aeta da'me jo'ne 'yamaqaten joñe'me Dios. Qama'le ja ena'am da'me auauoyi da'me ja no'en. 
1PE.3.18	Qa'a nach'e ena'am ñe'me Cristo 'uo da'me lachoĝodec ca'li yeleu, yajouaĝa't naa'me adoecodi', onolec da'me naloĝola't qama'le ja yitaĝa ta'le di'yoq. Ñe'me jo'ne qaya'te ta'le laviyaĝajet qalaĝaja nach'e ena'am 'uo da'me lachoĝodec q'aen yajouaĝat da'me ami loeco lo'ol, qaedi ami yauegalo joñe'me Dios. Qama'le ja qalaq da'me male pal da'me ch'e nejiyaĝauayaĝac ca'li yeleu, qalaĝaja yitaĝa 'niyelaĝajeguem queda'me 'uo da'me 'loyaĝac jo'ne ja di'yoq 'me qaya'te loiquiaqa'. 
1PE.3.19	Qama'le naq'aeta da'me ec ca'li qaedi 'yaĝatema da'me nec'alaĝa jogaa'me nepaqa'li jo'ne necoñetae's, 
1PE.3.20	nach'egaua gaa'me qoleguetaĝanaĝayaqa jaa'me noloqo'ote joca'li 'uo ñe'me Noé. Joca'li ñe'me Dios yeuate'talo ga'me jiyaĝadipi ta'le uotaĝa 'niyelaĝadetot joñe'me, chayovida'a da'me qoye'et jaga'me nelicota lat'edai. Yem qama'le uo'oe ocho gaa'me jiyaĝa'u jo'ne nec'alaĝatedegue joca'li da'me qoyachiyoĝotedañgui ga'me noĝop. 
1PE.3.21	Qama'le nach'ega ga'me noĝop male yelo'teguet da'me chilaĝanataĝanaĝac, jo'ne nach'e ena'am male chiyaqayi da'me ami qonec'alaĝatedegue. Qalaĝaja da'me chilaĝanataĝanaĝac ja naqaega ta'le yiyo na'me qado'oc, dite da'me qoyiyaĝanot ñe'me Dios qaedi en yoqovita na'me qadauel, yajouaĝat da'me qo'mi nec'alaĝatedegue joñe'me Jesucristo jo'ne 'niyelaĝajeguem joca'li. 
1PE.3.22	Nach'eñe joñe'me Jesucristo joote yec'adije'ma di'me piyem qama'le nayi male neta'ña na'me yayaten joñe'me Dios, qama'le nejaliaĝatelo'te joga'me piyem laje'pi choqoga'me nepaqa'lpi laqaya' jo'ne te'me 'uo da'me lejaliaĝa'j nataq'aen da'me lañoqotaĝanaĝa'j.
1PE.4.1	Chane'eja joñe'me Cristo 'uo ca'li da'me lachoĝodec qoyen da'me nejiyaĝauayaĝac, qama'le da'me ami 'noota qom nach'e ena'am oqui'tegue da'me jo'ne ami qoyamaĝalo'te. Qa'a joga'me jo'ne neualaĝae'ye' da'me qoyen lachoĝodec da'me nejiyaĝauayaĝac, nach'ega male ja en 'te lajo'vi naa'me loeco, 
1PE.4.2	qaedi male ja que'teguelo naa'me ch'e lamaico da'me nejiyaĝauayaĝac. Nach'edata da'me male yauotac da'me jo'ne chiyaqayi da'me loequenataĝanaĝac joñe'me Dios, nayi yemeda naa'me noloqo'ote. 
1PE.4.3	Qayoĝode' jaa'me noloqo'ote da'me nach'e ena'am a'viche'tape jogaa'me uo'oe jo'ne 'lonataqa joga'me jo'ne ja p'etaqadaiquipi, queda'me ovitauelo daa'me namanaĝanaĝaco choqogaa'me namaico jo'ne ja 'noe'n, nataq'aen da'me neualaĝayaĝac choqoda'me 'notaĝa, qaya'te loiquiaqa' da'me yomaĝac, nataq'aen da'me qonetametapecot gaa'me nequi'il 'me ja qoyaje'n. 
1PE.4.4	Qalaĝaja nayi da'me male ja aualequechiñe da'me napacalo'te ja 'noe'n q'ae'n da'me nejiyaĝauayaĝa'j jogaa'me ja p'etaqadayaqa; qo'che' jogaa'me male loualeteguet qama'le ami ye'ue'tape. 
1PE.4.5	Qalaĝaja gaa'me male taida'a da'me 'yaĝadetem yema joga'me 'yetetedac joñe'me Jesucristo, nach'eñe jo'ne joote niyamaĝateta't qaedi naloqote'n joga'me jiyaĝadipi jo'ne nec'aletedaye choqodia'me joote yele'u. 
1PE.4.6	Qa'a nach'e ena'am qo'yaĝatema ca'li da'me 'naqataĝanaĝac jo'ne onaĝaic dia'me jiyaĝadipi jo'ne joote yele'u joca'li, qaedi da'me 'loyaĝa'j jo'ne ja di'yoq nach'e ena'am yaqanatet da'me nec'aletaye, da'me ena'am da'me mach'e 'loyaĝac joñe'me Dios, mate mane'e joca'li uetedalegue jena'me aleua joote 'uo da'me nec'atenague'j, jo'ne ena'am da'me taida'a yema joga'me jiyaĝadipi.
1PE.4.7	Male qoyoqo'ta ga'me loiquiaqa't ena'uaque jogaa'me uo'oe. Chane'eja da'me ami 'noota qom aneloyitaye nataq'aen da'me ena'te aualajaĝañita da'me anetamenaĝaqui. 
1PE.4.8	Nataq'aen yaguegue qomle da'me yataqata anoqopichiyapega't, qa'a da'me noqopich'i yaqanatet ta'le yapalaĝa't jalcote naa'me nepatenaĝanaĝaco. 
1PE.4.9	Yataqata aueloyegueta yema jogaa'me adaqayadi' qom yec'adeta joga'me at'achaqadi', qama'le ena'te aueñi ja 'noe'n naa'me at'aqataqadi' qom auojeyapegue'to jogaa'me. 
1PE.4.10	Nataq'aen joote auacoñiyegueta gaa'me leyalaqataĝanaĝaco joñe'me Dios, onolqa'tape da'me ami. Chane'eja 'noota qom a'uonataĝañiya qaedi yataqata alecochiiyalo gaa'me adaqayadi', qa'a yataqata auayachiñe da'me aueloyiye jena'me yodapecache jo'ne lichoĝodenataĝanaĝaco joñe'me Dios. 
1PE.4.11	Qom 'uo ga'me yayaten da'me t'aqataĝan, qama'le 'noota qom 'yaĝatema gaa'me 'laqataqa joñe'me Dios. Nach'e ena'am qom 'uo ga'me laqaya jo'ne lecochiyalo gaa'me laqaya', qama'le 'noota qom yapoteneguet da'me 'lañaĝac jo'ne yanem joñe'me Dios. Yema ga'me 'noota jo'ne a'vichetac, 'noota qom a'vichi qaedi male nach'e ena'am qo'nonaĝachigui joñe'me Dios, yajouaĝat da'me nach'eñe joñe'me Jesucristo jo'ne loĝot da'me 'noyaĝac choqoda'me nañoqotaĝanaĝac jo'ne ja pal. Jaja'a, nach'e naq'aeta da'me dojo'.
1PE.4.12	Ami yaqaya'olqa, ena'te adoualiya'a ga'me anapiyenaguequi jo'ne ami novitalo, 'me ena'am ga'me dole' jo'ne ami yaviyaĝa't, da'me uotaĝa ami uañelo ga'me jo'ne ja qoyauana ca'li. 
1PE.4.13	Nach'edata da'me ami made'tape, yajouaĝat da'me nach'e ena'am ami ua'ajopa daa'me lachoĝodeco joñe'me Cristo, qaedi nach'e ena'am najaĝaye da'me adamaiqui qom yataqachiñe di'yoq da'me 'lonaĝa joñe'me da'me yitaĝa novitequena jo' qomle. 
1PE.4.14	'Noota qom ami made'tapolqa qom 'uo ga'me ami ye'ue'tape yajouaĝat da'me ademii'teguet joñe'me Cristo, qa'a da'me 'lonaĝa ñe'me Dios Lepaqal nach'e eta't ami uetauelo. 
1PE.4.15	Da'me ami, qom 'uo da'me adachoĝodequi, 'noota qom ja chiyaqayi da'me naqa'ami jo'ne ami lataĝanaĝayaqa, uotaĝa ta'le ami cachaĝayaqa, uotaĝa ta'le auauoyi gamachaqaega ga'me ja no'en, uotaĝa ta'le anedeñiya'a gamachaqaega jo'ne ja adoĝochi. 
1PE.4.16	Qalaĝaja qom 'uo da'me adachoĝodequi yajouaĝat da'me ami p'etaqadayaqa, 'noota qom ena'te adepocoqoilegue, dite da'me a'nonaĝachiyegui joñe'me Dios queda'me yataqata ami lec'oqo'tepi joñe'me.
1PE.4.17	Nayi male yovita da'me laloqo' da'me 'uo da'me nec'atenague'j jogaa'me jo'ne mach'e lec'oqo'tepi joñe'me Dios. Qama'le naq'aeta da'me male 'uo da'me qanec'atenaguec da'me qo'mi, qama'te ¿jach'e jogamaĝa eeta da'me loiquiaqa't jogaa'me ja yoqochideta na'me 'laqataĝanaĝac joñe'me Dios? 
1PE.4.18	Naa'me nedii's jo'ne qoyedidiñe joca'li, eet'oi:
1PE.4.18	“Te'me 'uo da'me laqalai'j gaa'me yataqatelo'te
1PE.4.18	ta'le qonec'alaĝatedegue.
1PE.4.18	Qama'le, ¿jach'e jogamaĝa eeta ga'me loiquiaqa't
1PE.4.18	jogaa'me qaya'te lepe'e' choqoga'me loeco lo'olpi?”
1PE.4.19	Chane'eja jogaa'me jo'ne choĝodache yajouaĝat da'me yauote da'me jo'ne chiyaqayi da'me loequenataĝanaĝac joñe'me Dios, 'noota qom nach'e eta'ajalo quetedalegue da'me 'noota jo'ne 'yetetedac, qama'le yep'aĝado'ot joñe'me Dios da'me 'loyaĝac jo'ne mach'e 'lonatac, qa'a joñe'me yataqata yepaquetelegue ga'me enaac.
1PE.5.1	Nayi ami jaqatalo, ami 'yaĝaicachidi jo'ne ami lajoĝola'te gaa'me p'etaqadayaqa, queda'me nach'e ena'am jayem 'yaĝaicachigui jo'ne ja'aĝatetac da'me jo'ne lachoĝodec joñe'me Cristo, qama'le nataq'aen jouetaue qomle da'me 'lonaĝa joñe'me jo'ne qo'mi di'yoĝoma jo' qomle. 
1PE.5.2	'Noota qom yataqata adechiliyalo jogaa'me 'naĝanaĝatel jo'ne Dios lec'oqo'tepi 'me ami qoyanema qaedi adechiliyalo. 'Noota qom anoualaĝañetape'to, qa'a naqaeda da'me jo'ne Dios 'yamaqaten, qama'le ena'te aueñe'tem da'me ch'e ami qoyamaqatalo'te, uotaĝa ta'le aueñi adelnataĝaqui da'me ami qoyejeteneque jaga'me laicaua, dite da'me nach'e eta't da'me anejapachita. 
1PE.5.3	Ena'te aueñe'tem ta'le yataqachiñe auoqochiyaja'am jogaa'me jo'ne ch'e adouataldi', dite da'me auepaquitapega da'me naqa'ami jo'ne laloqotenaĝanaĝaiqui jogaa'me, 
1PE.5.4	qaedi qom novitequena joñe'me jo'ne p'ajaye 'me 'nouatoqo't ena'uaque joga'me p'etaqadaiquipi, qama'le da'me ami male auacoñiyeguet jaga'me lomataĝanaqate jo'ne nach'e eta't 'uo da'me 'lonaĝa, nach'e eta't ja pal.
1PE.5.5	Nach'e ena'am da'me ami joĝodipi, 'noota qom a'nonaĝachiguilo jogaa'me 'yaĝaicachidi jo'ne 'uo da'me lejaliaqa'. Nach'e ena'ama ena'uaque da'me ami, a'nonaĝachiguilo onolqa'tape gaa'me adaqayadi' qama'le ena'te ami 'yoĝodenaĝayaqa, qa'a naa'me nedii's jo'ne joote qoyedidiñe joca'li eet'oi:
1PE.5.5	“Joñe'me Dios en lauteua jogaa'me 'yoĝodenaĝayaqa,
1PE.5.5	Qalaĝaja jogaa'me choĝodache lecochaĝanegueta da'me lichoĝodenataĝanaĝac.”
1PE.5.6	Chane'eja auanaqae'ñejop ga'me louaq joñe'me Dios jo'ne 'uo da'me lañoqotaĝanaĝac, qaedi joñe'me ami yañidijeguem jo' qomle jogaa'me noloqo'ote jo'ne laloqotenec. 
1PE.5.7	Auepotañejop ena'uaque jogaa'me adepagaĝadiqui' joñe'me Dios, qa'a joñe'me nach'e eta't da'me ami yelolo'te.
1PE.5.8	Ena'te a'uochiitac, dite da'me a'nañaĝachela't, qa'a ñe'me adauteuai jo'ne payac ena'am ga'me jauaĝaic da'me 'loĝoyaĝac qama'le nomitetaque ga'me jetaque nolaĝachiñe. 
1PE.5.9	'Noota qom a'nañaĝachiyeguet nataq'aen da'me ami 'yañaqate't da'me adepi'i, qa'a yemeda naa'me aleua lael, jogaa'me jo'ne mach'e adaqayadi' nach'e ena'ama da'me 'uo da'me lachoĝode'j jo'ne ena'am da'me jo'ne ami qo'yeteque. 
1PE.5.10	Qalaĝaja qom yenoĝodegue jogaa'me noloqo'ote da'me 'uo da'me adachoĝodequi qama'le joñe'me Dios male ami 'yañaqateneque, nataq'aen da'me en ami 'uañaĝayaqa choqoda'me ami yanema da'me jo'ne yataqatelegue. Qa'a nach'eñe ñe'me Dios 'uo da'me loqopich'i let'adaic chane'eja ami yiyaĝanalo qaedi ademii'teguet joñe'me Jesucristo qama'le ovitaue da'me jo'ne mach'e 'lonaĝa jo'ne qaya'te loiquiaqa'. 
1PE.5.11	Da'me lejaliaĝa joñe'me nach'e eta't ja pal. Jaja'a, nach'e naq'aeta da'me dojo'.
1PE.5.12	Joñe'me Silvano mach'e yaqaya jo'ne yataqatelegue, nach'eñe joñe'me jo'ne jayem lecochiya qaedi jediñe jenjo' yediijec. Qama'le nayi ami jamaĝalo jenjo' jo'ne jaqaloq qaedi ami jaqatalo nataq'aen qaedi ami japaĝagueneque da'me yataqachiñe eja jo'ne lichoĝodenataĝanaĝac joñe'me Dios, nach'eda jo'ne joote auacoñiyeguet qaedi oqui'tegue.
1PE.5.13	Jogaa'me jo'ne neda'ña di'me Babilonia, ga'me Dios lec'oqo'tepi jo'ne nach'e ena'ama Dios liquiyaqa jo'ne nach'e ami ena'ama, ami yamaĝalo da'me lamai'j, choqoñe'me Marcos jo'ne ena'am ta'le yalec. 
1PE.5.14	Anep'iyeñetape'to jogaa'me adaqayadi' da'me anec'ouoqoitape'to queda'me 'uo da'me adoqopich'i jo'ne adaqayayaĝaqui.
1PE.5.14	'Noota qom ami uetauelo da'me 'nemaĝac, ena'uaque da'me ami jo'ne ademii'teguet joñe'me Cristo.
2PE.1.1	Jayem Simón Pedro, da'me jayem necochoqo't joñe'me Jesucristo nataq'aen da'me jayem lamaĝajec joñe'me, ami jamaĝalo da'me yep'iyenataĝanaĝac, da'me ami jo'ne joote auacoñiyeguet da'me nepe'e jo'ne yataqachiñe onaĝaic, yajouaĝat da'me ami yichoĝode'n joñe'me Qanedios jo'ne Qadec'alaĝaiqui mach'e Jesucristo, nach'eñe jo'ne yataqachiñe yataqatelegue. Chane'eja da'me adepi'i male ena'am da'me jo'ne mach'e qadepe'e. 
2PE.1.2	'Noota qom nichiquetajeguem da'me lichoĝodenataĝanaĝac joñe'me Dios jo'ne ami yanema, nataq'aen da'me 'nemaĝac, yajouaĝat da'me male auatetoñi joñe'me Qanedios choqoñe'me Jesús mach'e Qadejaliaĝanec.
2PE.1.3	Joñe'me Jesús joote en chiyaqayi da'me mach'e lañoqotaĝanaĝac da'me qo'mi yanema yema ga'me jo'ne youetaque da'me qat'oyaĝac qaedi yataqata qolaqatapegue' joñe'me. Qama'le qo'mi yatetonaĝanaĝaneque joñe'me Qadet'a, nach'eñe jo'ne qo'mi yiyaĝanalo qaedi jaĝaue da'me 'lonaĝac choqoda'me lejaliaĝa jo'ne ja 'nalegue. 
2PE.1.4	Naa'me naajo' jo'ne uo'oe, nach'enaua jo'ne chiyaqauelo da'me jo'ne qo'mi 'yaĝatema jo'ne yataqachiñe let'adayaqa nataq'aen da'me jalcote da'me lajo'viyaĝac, qaedi naa'me naajo' jo'ne uo'oe e'n auañoĝochi da'me aneuañiya'uo da'me lajoĝoc ñe'me Dios qama'le nach'e ena'am da'me ami yaĝa'n da'me neleuaĝa jo'ne chiyaqayilo naa'me ja 'noe'n jo'ne lelnataĝaco ga'me loeco lo'olpi 'me uetedalegue jena'me aleua. 
2PE.1.5	Chane'eja 'noota qom a'nañaĝachiyeguet da'me aviyamaĝacheta't da'me adepi'i jo'ne onaĝaic, qama'le anoqochiñegue da'me adiyamaqataĝanaĝaqui choqoda'me adayatenaĝanaĝaqui. 
2PE.1.6	Nach'e ena'am anoqochichiñegue da'me auayachiñe da'me anomachi' gaa'me mach'e adamaicodi', choqoda'me yataqata anapogaĝadeñi nataq'aen da'me oqui'tegue ñe'me Dios. 
2PE.1.7	Nach'e ena'am avichoĝodeñi' gaa'me adaqayadi' qama'le yataqata adoqopichiya ena'uac.
2PE.1.8	Qom naq'aeta da'me aueñi adoqochidi' naa'me naajo' jo'ne uo'oe nataq'aen da'me anichiyaĝachiyegue, qama'le da'me at'oyaĝaqui 'uo ga'me chiyaqayi qomle, qa'a ja ch'e yajamaĝajaye da'me auatetoñi ñe'me Jesucristo mach'e Qadejaliaĝanec. 
2PE.1.9	Qalaĝaja ga'me jo'ne ja yaconeguet da'me dojo', nach'ega jo'ne ena'am ga'me qanam uotaĝa ga'me jo'ne jaqaloq da'me lec'atenaĝanaĝac, queda'me ja netouenec da'me joote qoyiyo'y jogaa'me loeco toye's. 
2PE.1.10	Chane'eja ami yaqaya'olqa, yajouaĝat da'me Dios ami yiyaĝanalo ca'li qama'le nayi male ami liquiyaqa, 'noota qom auepaquitapega da'me dojo' qaedi nach'e eta't nichiquetajeguem da'me adepi'i, qa'a qom naq'aeta da'me auauoyi qama'le ja yitaĝa ta'le auapolegaĝañi. 
2PE.1.11	Qama'le naq'aeta qomle da'me nalo'ta't da'me ami qo'youategueta jogaa'me najo'mi ga'me nejaliaĝa jo'ne qaya'te loiquiaqa', nach'egaua jo'ne lejaliaĝa ñe'me Qadejaliaĝanec mach'e Qadec'alaĝaiqui Jesucristo.
2PE.1.12	Chane'eja nach'e eta't da'me ja jaĝañi da'me ami ñetouenaĝanaĝaneque yema da'me dojo', queda'me joote yataqachiñe auayachiñe nataq'aen da'me nach'e eta't da'me oquitalegue da'me eja jo'ne joote ami qoyapaĝagueneque. 
2PE.1.13	Da'me cha'li maliaĝa jec'aletaye, 'uo da'me yelnataĝac da'me jeetapega 'noota ta'le nach'e eta't ami ñetouenaĝanaĝaneque da'me dojo' napaĝaguenataĝanaĝac. 
2PE.1.14	Ñe'me mach'e Qadejaliaĝanec Jesucristo joote jayem yayatenaĝanaĝanec da'me ja uayaloq da'me jeleu jo' qomle, 
2PE.1.15	qalaĝaja ja'uo yema ga'me jo'ne maqachaĝa jaqanatet qaedi nach'e ena'am qom male jayem qaya qama'le da'me ami maliaĝa anetoviñetaque yema naa'me naajo' 'naqataĝanaĝaco jo'ne ami janema.
2PE.1.16	Joote ami japaĝaguenaĝaque da'me lañoqotaĝanaĝac ñe'me Qadejaliaĝanec Jesucristo nataq'aen da'me eeta da'me 'liyelaĝajoĝoc, qama'le jenjo' napaĝaguenataĝanaĝac jo'ne ami janemaĝam ja chiyaqayi ga'me 'naqataĝanaĝac jo'ne ch'e qoya'uo uotaĝa ga'me jo'ne ch'e qoyepetetapega, qa'a da'me qo'mi yataqata jauanaĝa ca'li ñe'me Jaliaĝanec da'me yataqachiñe let'adaic da'me lañoqotaĝanaĝac. 
2PE.1.17	Jauanaĝa ca'li ñe'me Qadet'a Dios da'me yanem da'me li'yoĝodenataĝanaĝac nataq'aen da'me en 'lonaĝac, joca'li 'uo da'me 'laqatac joñe'me Dios jo'ne eetac: “Jenjo' jo'ne mach'e Yalec 'me ñoqopitaĝaua: nach'ena jo'ne mach'e yiquiyac.” 
2PE.1.18	Da'me qo'mi yataqata jomachaĝa jo'me 'naqatac jo'ne chiyoĝogue di'me piyem, qa'a jouaqa'tajop ñe'me Qadejaliaĝanec ca'li ua'ña ñe'me qajoĝonaĝa jo'ne niyamaqatac.
2PE.1.19	Qama'le jenjo' jo'ne yataqachiñe 'yaediñi daa'me nedii's jo'ne lapaĝaguenataĝanaĝaco jodia'me Dios 'laqataĝanaĝanaqa. Chane'eja yataqata auacoñiyegueta naa'me naajo' qama'le auoqochiiyalo, qa'a naa'me naajo' napaĝaguenataĝanaĝaco eda'am jaga'me coyadaĝanaqate qom yecoyadelegue ga'me 'nachaqa' jo'ne 'uo da'me 'lalaĝa. Yataqata auoqochiiya chayovida'a da'me yeda'aguet ga'me nete' qama'le nenoĝojeguem jaga'me uaqachiñi jo'ne ni'chije qaedi yecoyadelo'te naa'me adai'lidi'. 
2PE.1.20	Qalaĝaja 'noota qom yataqata auayachiñe da'me dojo': queda'me qaya'te 'uo ga'me yaqanatet ta'le yachiyoĝotayi ga'me mach'e lelnataĝac da'me 'yaĝatetac naa'me nedii's. 
2PE.1.21	Qa'a jogaa'me Dios 'laqataĝanaĝanaqa jo'ne uo'oe joca'li ja 'yaĝatetedac da'me jo'ne chiyaqayi da'me mach'e lelnataĝa'j, dite da'me nach'egaua joca'li jogaa'me paĝaguenataĝanaĝayaqa jo'ne quetegue joñe'me Dios, qama'le nach'eñe ñe'me Dios Lepaqal da'me yojaĝanaĝa'n.
2PE.2.1	Nach'e ena'am uo'oe joca'li jogaa'me laqaya' netedaue ga'me noic jo'ne Israel jo'ne enapela'ajalo 'laqataĝanaĝanaqa ñe'me Dios, qalaĝaja ja eja. Qama'le nach'e ena'am da'me ami netedaue qomle jogaa'me paĝaguenataĝanaĝayaqa jo'ne qovinaĝanaĝayaqa. Jogaa'me dapaĝaguenataĝa'n qalaĝaja naa'me mach'e lelnataĝaco yoĝochidiñe queda'me jetaque yapalaĝa't ena'uac, chayovida'a da'me nematedapec da'me 'loyaĝac ñe'me mach'e Lejaliaĝane'j jo'ne yachiyoĝotedaue da'me ne'uaĝanague'j, jenjo' jo'ne chiyaqayi da'me paja'a 'uo da'me lachoĝode'j qoyen jo'ne ne'uaĝanague'j let'adaic. 
2PE.2.2	Qama'le uo'oe qomle jalcote jogaa'me jiyaĝadipi quetegue jogaa'me, nataq'aen da'me en 'loyaĝa'j da'me manaĝanaĝayaqa, qama'le nach'egaua jo'ne yajouaĝa't da'me yataqata qoye'uetac qomle da'me qadepe'e ladic jo'ne yataqatelegue. 
2PE.2.3	Yajouaĝat da'me lamai'j jaga'me laicaua, ami yapaĝagueneque da'me jo'ne ja ejoda qaedi yañoĝo't da'me naqa't jana'me anaicauai. Qalaĝaja jogaa'me ja yaĝa'n da'me ne'uaĝanague'j jo'ne male dajo'talo jogaa'me, qa'a jalchi'ena joca'li da'me joote qoyaqataĝañi.
2PE.2.4	Dios ja yichoĝode'n joca'li jogaa'me piyem laje'pi jo'ne yauote da'me loe'j, dite da'me yamaĝadoue di'me ne'uaĝanaqa' qaedi yanetedaue joga'me 'lalaĝa, qama'le qoyajoqoteda'aguet ga'me nolo' p'ategue qom qoya'uo da'me nec'atenaĝanaĝac. 
2PE.2.5	Nach'e ena'am ja yichoĝode'n joca'li ñe'me Dios ga'me aleua laje'pi toye's, dite da'me namaĝa joca'li ga'me uotep let'adaic, qama'le nach'eñeta ñe'me Noé da'me nec'alaĝategue, choqogaa'me siete jo'ne mach'e laqaya', qa'a Noé dapaĝaguenataĝatapec da'me 'noyaĝac jo'ne ja 'nalegue. 
2PE.2.6	Ñe'me Dios nach'e ena'am ya'uo da'me en lachoĝode'j ga'me laje'pi gaa'me noyaqa jo'ne Sodoma choqodi'me Gomorra, qama'le yolaĝachiguilo, yigouelo chayovida'a en yejamaq ga'me jalo, qaedi nach'ega 'me qoyen naloqotenaĝanaĝaiqui jo'ne di'yoĝoma qoyen jogaa'me loeco lo'ol, qaedi yayate'n jach'e ga'me eeta ga'me mach'e ne'uaĝanague'j jo' qomle. 
2PE.2.7	Qalaĝaja yelotaĝan joca'li ñe'me Lot, jiyaĝaua jo'ne yataqatelegue, joñe'me jo'ne jalcote da'me lichic qoyen ca'li yajouaĝat da'me 'loyaĝa'j jogaa'me manaĝanaĝayaqa jo'ne loeco lo'ol. 
2PE.2.8	Qa'a joñe'me Lot jo'ne yataqatelegue ch'e netauelo jogaa'me, qama'le 'uo da'me lachoĝodec na'me lauel da'me yajouaĝat da'me yec'ate'tape naa'me ja 'noe'n jo'ne 'lonataqa jogaa'me choqoda'me domachiyalo yemeda jaa'me noloqo'ote.
2PE.2.9	Qama'le joñe'me Jaliaĝanec yaqanatet da'me nec'alaĝate'guejopa ga'me napiyenague'j jogaa'me jo'ne yataqachiñe nemetot joñe'me, nataq'aen da'me taya'a q'ae'n da'me ne'uaĝanague'j ga'me loeco lo'olpi chayovida'a qom yovita ga'me nolo' p'ategue qom qoya'uo da'me nec'atenaĝanaĝac. 
2PE.2.10	Joñe'me Jaliaĝanec yataqata ye'uaĝa'n qomle ena'uaque jogaa'me jo'ne ja yaĝadiñi da'me quetalo'te naa'me namaico jo'ne ja 'noe'n nataq'aen da'me ja yacoteguet da'me lamaĝajoĝonaĝac ñe'me Jaliaĝanec. Yataqachiñe t'añi'y jogaa'me nataq'aen p'aguenataĝanaĝayaqa, choqoda'me qaya'te loqolanaqa' da'me yojoue'n gaa'me neteda'ague di'me piyem jo'ne 'uo da'me 'lonaĝa'j. 
2PE.2.11	Qalaĝaja ja ena'ama jogaa'me piyem laje'pi jo'ne dajotedo'ot ñe'me Dios: mate mane'e 'uo da'me 'lañaĝa'j let'adaic choqoda'me lañoqotaĝanaĝa'j, qama'te ja ye'uaĝaneque naa'me 'laqataqa joga'me ja 'noe'npi.
2PE.2.12	Naajo' jiyaĝa'u jo'ne ena'ama ga'me yejidipi: qaya'te layatenaĝanaĝa'j, ch'e quetedapegue' da'me lec'atenaĝanaĝa'j, qama'le niyidiñe qaedi taida'a da'me qoyaconalo nataq'aen da'me qoyala't, nataq'aen da'me yojoue'n da'me jo'ne ja yayate'n. Qalaĝaja yele'u jo' qomle qama'le qo'eetema gaa'me yejidi da'me qoyala't, 
2PE.2.13	da'me 'uo ga'me lachoĝode'j qoyen. Queda'me eetapela'ajalo made'tape da'me najetedoue da'me namaic jo'ne yema ga'me nolo' da'me 'uo. Nataq'aen ena'am ta'le doqo'y nataq'aen paĝachiguilo jogaa'me, jo'ne ye't ga'me ja no'en nale ami uetauelo da'me a'vichetac ga'me adiqui'yaĝaqui, qama'le yataqata machidiñe da'me ch'e ami yoqovi'tape.
2PE.2.14	Qaga'te yauo ta'le ja yepiteda'a; ja noua'l da'me yauote da'me loe'j. Gamachaqaega nenaĝatedegue qaedi gaa'me jo'ne choĝolaĝaic da'me lepe'e' male e'n made'tape q'ae'n; qa'a yayate'n da'me mach'e latenataĝanaĝa'j; nach'egaua jiyaĝadipi jo'ne uetedalegue da'me let'adaic ne'uaĝanague'j. 
2PE.2.15	'Uo da'me lejomaĝa'j queda'me yaĝadegue ga'me naq'aec jo'ne chimaqategue. Qama'le quetegue da'me lapaĝaguenataĝanaĝac jodi'me 'naqataĝanaĝanec jo'ne Balaam, c'oĝot di'me Bosor, jo'ne ya'uo joca'li da'me ja no'en yajouaĝat da'me jetaque yauana jaga'me lomataĝanaqate jo'ne laicaua. 
2PE.2.16	Qalaĝaja joñe'me 'yelaĝatetapeguem da'me ya'uo loec: jaga'me ajena jo'ne qoyen ena'am ga'me jiyaĝaua lejamaĝa da'me dojapegue' qama'le nach'aga jo'ne nauaneguet da'me lalaĝac ñe'me 'naqataĝanaĝanec.
2PE.2.17	Naajo' paĝaguenataĝanaĝayaqa ena'am jaga'me nejede jo'ne qaya'te noĝop ta'le le'ec, nataq'aen da'me ena'am ga'me piyem lo'oc jo'ne layat layonatac. Chane'eja 'uo qomle da'me laviyaĝajet, da'me qoyen yec'adeta ga'me 'lalaĝa let'adaic jo'ne qaya'te loiquiaqa'. 
2PE.2.18	Nataq'aen da'me 'uo da'me lajamaĝa let'adaic ga'me jo'ne 'yaĝatetedac qalaĝaja qaya'te ta'le chiyaqayi, nataq'aen yejomaĝana'ape naa'me mach'e lamaico choqonaa'me lamanaĝanaĝaco da'me ch'e nejiyaĝauayaĝa'j naa'me jo'ne yemta yañoĝo't da'me ca'ae jogaa'me jo'ne uetedaue da'me lepatenaĝanaĝa'j. 
2PE.2.19	Jogaa'me eedapega da'me 'yaĝatetedac da'me ladiquiyaĝac da'me 'noyaĝac 'me yelo'tegue da'me 'nemaĝac, qalaĝaja nach'egaua jo'ne uetedaue da'me lejomaĝac queda'me lelataqa da'me neleuaĝa. Qa'a gaa'me jiyaĝa'u onolqa'tape lelatac ga'me jo'ne equegue jo'ne 'uo da'me lañoqotaĝanaĝac. 
2PE.2.20	Qalaĝaja gaa'me jo'ne joote yaĝa'n daa'me ja 'noe'n jo'ne yodapecache 'me ueteda'ña jenjo' aleua qama'le yateto'n joñe'me Qadejaliaĝanec mach'e Qadec'alaĝaiqui Jesucristo, qom yitaĝa naje'teguet da'me lecoĝoque naa'me naajo' ja 'noe'n ta'le yitaĝa nejaliaĝatelo'te jogaa'me, qama'le nach'egaua jo'ne male 'uo da'me lachoĝode'j 'me ja ena'am da'me jo'ne 'uaechiñe. 
2PE.2.21	Te'me 'noote' da'me eete' jogaa'me da'me ja yateto'n ga'me ladiquiyaĝac da'me 'noyaĝac jo'ne chimaqategue. Qalaĝaja jalcote da'me lachoĝode'j jo' qomle, yajouaĝat da'me te'me yateto'n joñe'me, yem qama'te yaĝadiñi da'me qoyanem jo'ne namaĝajoĝonaĝac 'me ja 'nalegue. 
2PE.2.22	Qalaĝaja nach'egaua jogaa'me jo'ne tachiguilo da'me eja jo'ne qo'yaĝatetac: “Ga'me pioq 'viyelaĝa ga'me jo'ne mach'e lolaĝat,” qama'le nach'e ena'am: “Jaga'me cooche qom yemta qoyiyo qama'te yitaĝa necouaye ga'me jenal.”
2PE.3.1	Ami yaqaya'olqa, naajo' yedii's male dos gaa'me nedel 'me ami jamaĝalo. Da'me mach'e 'yamaqatenataĝanaĝac naa'me dos nedel uedaye da'me ami japaĝagueneque, da'me ami jayatenaĝanaĝaneque da'me jo'ne chimaqategue. 
2PE.3.2	Anetoviñetaque jaa'me noloqo'ote laqaya' da'me 'yaĝatetedac dia'me Dios 'laqataĝanaĝanaqa jo'ne ja 'nalo'te; nataq'aen da'me lamaĝajoĝonaĝac joñe'me Qadejaliaĝanec mach'e Qadec'alaĝaiqui Jesucristo, da'me jo'ne joote ami yapaĝagueneque jogaa'me lamaĝa's.
2PE.3.3	Qama'le 'noota qom ena'uac da'me ami yataqata auayachiñe nataq'aen da'me anetoviñetaque da'me dojo': jogaa'me noloqo'ote jo'ne p'atedegue qama'le novi't qomle ga'me jiyaĝadipi jo'ne quetapegue'to jogaa'me ja 'noe'n jo'ne mach'e lamaico, choqoda'me e'n le'uenaĝanaĝaco 
2PE.3.4	da'me denataĝa'tape: “¿Jach'e ga'me eeta da'me 'yaĝatetac ñe'me Cristo, da'me eetapega 'niyelaĝaquena? Nayi joote yele'u jodia'me mach'e qadet'al, qama'le chiyoqotelegue joca'li yemta qoye'et jena'me aleua, maliaĝa queta yemeda daa'me jo'ne uo'oe.” 
2PE.3.5	Qa'a jogaa'me jiyaĝadipi ja jetaque uenate'talo jaa'me 'uoidi jo'ne 'uaechidiñe da'me jalchi'ena da'me 'uo di'me piyem joca'li, nach'e ena'am jena'me aleua jo'ne qoyen chiyaqañgui ga'me noĝop ca'li ñe'me Dios ya'uo da'me 'laqatac, qama'le qoyen netañgui laeñi jena'me noĝop. 
2PE.3.6	Nach'e ena'am da'me en chiyaqayi ga'me noĝop joga'me nedep let'adaic jo'ne nejoyiñe joca'li yema gaa'me uetedalegue jena'me aleua. 
2PE.3.7	Qalaĝaja di'me piyem nataq'aen jenjo' aleua jo'ne cha'li 'uo nayi, joote qoyeuataqateta'aguet ga'me dole' qa'a nach'eñe ñe'me Dios da'me damaĝajoĝolegue ga'me dole' en yavic, qom yovita ga'me nolo' qom ya'uo da'me lec'atenaĝanaĝac qama'le qoyala't jogaa'me qaleuaĝayaqa.
2PE.3.8	Nataq'aen da'me laqaya, ami yaqaya'olqa, eet'oi: ena'te auapalaĝache'ta da'me ee'tec ñe'me Qadejaliaĝanec, ga'me onolec nolo' en ena'am ga'me mil na'me 'uoidi, qama'le ga'me mil na'me 'uoidi ena'am ga'me onolec nolo'. 
2PE.3.9	Uo'oe gaa'me jo'ne eetedapega ja eja da'me 'niyelaĝaquena ñe'me Qadejaliaĝanec, qalaĝaja ja naq'aeta, dite da'me cha'li uayaloĝoden da'me en yepaquichigui da'me jo'ne joote 'yaĝatetac, qa'a yajouaĝat da'me ami neualaĝae'to, queda'me ja 'yamaqaten ta'le 'uo ga'me yeleu, dite da'me yeuate'ta ena'uac da'me 'niyeloqot joñe'me.
2PE.3.10	Qalaĝaja ga'me nolo' qom 'niyelaĝaquena ñe'me Jaliaĝanec, qama'le nejeteteuo ena'am ga'me cachaĝaic. Ua'a qama'le di'me piyem male 'uo da'me 'loĝoyaĝac let'adaic da'me iyiñe, qama'le 'uo ga'me dole jo'ne yaviyaĝa't yema jogaa'me neteda'ague di'me piyem. Yem qama'le jena'me aleua choqogaa'me jo'ne uetedalegue da'me male tadoue da'me laloqotenaĝanaĝac ñe'me Dios.
2PE.3.11	Yema gaa'me uo'oe male qoyolaĝachigui qomle. Chane'eja da'me ami, ¡'noota qom let'adaic da'me anetelaĝaqui nataq'aen da'me nach'e eta't aueñi yoqovita da'me at'oyaĝaqui da'me oquitapegue' ñe'me Dios! 
2PE.3.12	Aueuachi'taguet ga'me nolo' 'me lovidaĝaiqui ñe'me Dios, qama'le auadeñita'aguet qomle ga'me nolo'. Qama'le qom yovita ga'me nolo', di'me piyem male qoyaviyaĝat, qama'le pal. Nach'e ena'ama gaa'me uo'oe male nimichidiñe da'me uedaue ga'me dole' lauaq. 
2PE.3.13	Qalaĝaja da'me qo'mi jeuataqa'ta ga'me piyem jo'ne dalaĝaic nataq'aen ga'me aleua jo'ne dalaĝaic, nach'egaua jo'ne Dios joote qo'mi 'yaĝatema, qama'le ena'uaque ga'me jiyaĝadipi jo'ne ueda'ña nach'e eta't da'me 'noote' nataq'aen da'me yataqatelo'te.
2PE.3.14	Chane'eja, ami yaqaya'olqa, da'me cha'li auachetaque da'me dojo', 'noota qom ena'te aueñi qalaq da'me dojo', qaedi ñe'me Dios ami yauanalo da'me 'uo da'me at'emaĝaqui, nataq'aen yema da'me ami yoqovite' choqoda'me qaya'te adaviyaĝaje'che. 
2PE.3.15	Anetoviñetac da'me napogaĝadenaĝac ñe'me Qadejaliaĝanec, queda'me qo'mi yeuate'talo qaedi 'uo da'me mach'e qadec'alaĝac. Naqaeda jo'ne joote ami 'yaĝatema ñe'me jo'ne mach'e qadaqaya Pablo, da'me joote ami yamaĝalo gaa'me ledii's, da'me jo'ne chiyaqayi da'me layatenaĝanaĝac 'me Dios yanem ca'li. 
2PE.3.16	Onole'tape jogaa'me jo'ne mach'e lediijel joñe'me, da'me joote 'yaĝate'tape da'me dojo', mate mane'e uo'oe jogaa'me 'laqataĝanaĝaco jo'ne 'uo da'me laqalaico ta'le qoyayate'n, qama'le jogaa'me qaya'te layatenaĝanaĝa'j nataq'aen da'me qaya'te 'lañaĝac da'me lepe'e', nach'egaua jo'ne yajaĝadiñe naa'me naajo' napaĝaguenataĝanaĝaco, qama'le nach'e ena'ama q'aen jogaa'me Dios 'laqataĝanaĝaco laqaya' da'me yajaĝadiñe, qama'le 'uo qomle da'me mach'e laviyaĝaje't.
2PE.3.17	Chane'eja, ami yaqaya'olqa, da'me male joote auayachiñe da'me dojo' 'naqataĝanaĝac, 'noota qom yataqata anechilela't, qaedi ja ami 'te yauetegue da'me loqovinaĝanaĝa'j jogaa'me loeco lo'olpi, qama'le ja 'naĝat da'me chimaqachiñe jo'ne ami uetauelo. 
2PE.3.18	Qalaĝaja 'noota da'me yataqachiñe auatetoñi ñe'me Qadejaliaĝanec mach'e Qadec'alaĝaiqui Jesucristo, qama'le da'me ami nichiguegue da'me adoqopich'i. ¡'Noota qom qoyauana da'me 'lonaĝa joñe'me, nayi jenjo' nolo' nataq'aen yemeda naa'me noloqo'ote, nach'e eta't ja pal! Jaja'a, nach'e naq'aeta da'me dojo'.
1JN.1.1	Ami yaqaya'olqa, ami ja'aqataĝanaqatapema nayi queda'me jo'ne jalchi'ena 'uo joca'li, nach'eñe jo'ne joote jomachaĝa nataq'aen yataqachiñe jauanaĝa; nach'eñe jo'ne joote jec'atenaqatac choqoda'me joote jepotaqatac; nach'eñe 'naqataĝanaĝac jo'ne dechoqotaĝanec da'me 'noyaĝac jo'ne dalaĝaic. 
1JN.1.2	Dojo' 'noyaĝac ca'li naloĝola't qama'le jauanaĝa, nach'eda ja'aĝataqatac nayi; nataq'aen ami jechoĝotaqatapema dojo' 'noyaĝac jo'ne yataqatelegue, da'me jo'ne jalchi'ena ue'tajop ñe'me Qadet'a nataq'aen da'me jo'ne qo'mi naloĝonouelo. 
1JN.1.3	Qama'le naq'aeta da'me ami jechoĝotaqatapema da'me jo'ne joote jauanaĝa nataq'aen jomachaĝa, qaedi qo'mi ademii'tegueta, nach'e naq'aeta da'me qadema'aguet joñe'me Dios jo'ne Qadet'a nataq'aen ñe'me Lec'oĝot Jesucristo. 
1JN.1.4	Chane'eja jedaĝañi da'me dojo' qaedi da'me qadamaic male qadalochigui.
1JN.1.5	Dojo' 'naqataĝanaĝac jo'ne Jesucristo qo'mi yapaĝagueneque nataq'aen queda'me ami jechoĝotaqatapema: ñe'me Dios mach'e yoqochiñe qa'a yataqachiñe ja 'nalegue, nataq'aen qaya'te gamachaqaega 'lalaĝa ta'le ue'tot joñe'me.
1JN.1.6	Qom 'uo ga'me enaac: “Jema'aguet joñe'me Dios”, qama'te ua'edi maliaĝa quetaue da'me 'lalaĝa, qama'le daa'me 'laqataqa uotaĝa 'lonataqa ja chimadichidiñe. 
1JN.1.7	Qalaĝaja, qom qolaqataue da'me yoqochiñe, nach'e naq'aeta da'me Dios uetaue da'me yoqochiñe, qama'le 'uo da'me qadaqayayaĝac, nataq'aen male lapalaqate' ena'uaque jodaa'me qadoeco queda'me naliñi qoyen jaga'me letauo' joñe'me Jesucristo jo'ne Lec'oĝot ñe'me Dios.
1JN.1.8	Qom 'uo ga'me enaac: “Qaya'te yoec”, qama'le noqovila't nataq'aen da'me eja ja netaye joga'me. 
1JN.1.9	Qalaĝaja, qom jechoĝotaqa'tape daa'me qadoeco qama'le ñe'me Dios yapalaĝa't ena'uaque jodaa'me, nataq'aen qo'mi nepolidiñe qaedi yiyo'y ena'uac gaa'me jo'ne ja chimadichidiñe. Nach'e naq'aeta qa'a Dios ja doqovinaĝan, dite da'me yataqatelegue joñe'me. 
1JN.1.10	Qom 'uo ga'me enaac: “Ja jaue gamachaqaega yoec”, qama'le en pecaic joñe'me Dios, nataq'aen maliaĝa ja yaconegueta daa'me 'laqataqa joñe'me.
1JN.2.1	Ami yalaqapi, ami jamaĝalo jenjo' yediijec qaedi qaya'te ya'uo loec. Qalaĝaja, qom 'uo gamachaqaega ya'uo ga'me loec, qama'le joote 'uo joñe'me jo'ne qo'mi de'uolo'te jo'ne ne'tot joñe'me Qadet'a, mach'e Jesucristo jo'ne yataqatelegue. 
1JN.2.2	Jesucristo nach'eñe jo'ne nemenegueta ena'uac daa'me qadoeco ca'li yeleu, qaedi naa'me qadoeco male qoyapalaĝa't, nataq'aen ja nach'e qo'mita dite da'me yema gaa'me aleua laje'pi.
1JN.2.3	Qom jauoqo'oe jodaa'me lamaĝajoĝonaĝaco joñe'me Dios, qama'le jaqanatetaq ta'le jenaqatapela't male jovitaĝa da'me jatetonaq joñe'me. 
1JN.2.4	Ga'me jo'ne enaac: “Jateton joñe'me Dios”, qalaĝaja qom maliaĝa ja yauo'oe daa'me lamaĝajoĝonaĝaco, nach'ega jo'ne qovinaĝanaĝaic nataq'aen da'me eja ja ue'tajop joga'me. 
1JN.2.5	Qalaĝaja, gamachaqaega jo'ne yauo'oe daa'me 'laqataqa joñe'me Dios, nach'ega male yovita da'me loqopich'i jo'ne yataqatelegue. Nach'eda eeta da'me male jayatenaq queda'me jonaqataye joñe'me. 
1JN.2.6	Ga'me jo'ne eetapela't yataqata netaye joñe'me Dios, 'noota qom que'teguelo daa'me 'lonataqa joñe'me Jesucristo.
1JN.2.7	Ami yaqaya'olqa, dojo' namaĝajoĝonaĝac jo'ne ami janema ja dalaĝaic, qa'a nach'eda da'me jo'ne joote auacoñiyeguet, chiyoĝogueta gaa'me noloqo'ote ca'li auep'iiya'a. Dojo' namaĝajoĝonaĝac jo'ne toijec nach'eda jo'ne joote auomachiiya. 
1JN.2.8	Qalaĝaja dojo' namaĝajoĝonaĝac nach'e ena'am dalaĝaic, jo'ne yataqachiñe netaye joñe'me Cristo, nataq'aen ami netayelo. Yataqachiñe dalaĝaic qa'a maqachaĝa yenoĝotaye nayi ga'me 'lalaĝa nataq'aen male edañgui ga'me yoqochiñe jo'ne yataqatelegue.
1JN.2.9	Qom 'uo gamachaqaega jo'ne eetapela't netaye da'me yoqochiñe, qalaĝaja maliaĝa niquiya'a ga'me laqaya, qama'le maliaĝa uetaue da'me 'lalaĝa. 
1JN.2.10	Ñe'me jo'ne noqopita ga'me laqaya, nach'eñe uetaue da'me yoqochiñe nataq'aen qaya'te ga'me chiyaqayi q'aen ta'le chiyaqaje'mot. 
1JN.2.11	Qalaĝaja ga'me jo'ne ja noqopita ga'me laqaya, nach'ega uetaue da'me 'lalaĝa, nataq'aen quetalegue da'me 'lalaĝa, qama'le ja yayaten ga'me dajoyi, qa'a da'me 'lalaĝa yaqanamaqatet joga'me.
1JN.2.12	Ami yalaqapi, ami janema jenjo' 'yaqatac
1JN.2.12	qa'a joote qoyapalaĝa't jodaa'me adoecodi',
1JN.2.12	chiyoqotelegue da'me auacoñiyeguet joñe'me Jesús.
1JN.2.13	Ami 'yaĝaiquipi, ami janema jenjo' 'yaqatac
1JN.2.13	qa'a joote auatetoñi joñe'me jo'ne jalchi'ena 'uo joca'li yemta.
1JN.2.13	Ami joĝodipi, ami janema jenjo' 'yaqatac
1JN.2.13	qa'a adaloya'aguet ta'le anomachi joñe'me payac.
1JN.2.14	Ami yalaqapi, queda'me joote ami janema da'me 'yaqatac
1JN.2.14	qa'a auatetoñi joñe'me Qadet'a.
1JN.2.14	Ami 'yaĝaiquipi, queda'me joote ami janema da'me 'yaqatac
1JN.2.14	qa'a auatetoñi joñe'me jo'ne jalchi'ena 'uo joca'li yemta.
1JN.2.14	Ami joĝodipi, queda'me joote ami janema da'me 'yaqatac
1JN.2.14	qalaqach'ele ami 'uañaĝayaqolqa,
1JN.2.14	nataq'aen da'me joote auacoñiyegueta daa'me 'laqataqa
1JN.2.14	ñe'me Dios,
1JN.2.14	nataq'aen queda'me joote anomachi joñe'me payac.
1JN.2.15	Ena'te auepichiya'alo gaa'me yauo'oe jogaa'me jiyaĝadipi jo'ne ja 'noe'n, uotaĝa gaa'me jo'ne lamaico uedalegue jena'me aleua. Qom gamachaqaega yepita'alo gaa'me yauo'oe jogaa'me jiyaĝadipi jo'ne ja 'noe'n, qama'le ja yaqanatet ta'le noqopita ñe'me Qadet'a. 
1JN.2.16	Qa'a yema gaa'me lamaico jogaa'me jiyaĝadipi jo'ne ja 'noe'n ja chiyoqodaje'ma joñe'me Qadet'a, dite da'me mach'e chiyaqayilo jogaa'me jiyaĝadipi. Naajo' yepitaqate'tape 'lonataqa jo'ne ja 'noe'n gaa'me jiyaĝadipi: daa'me ja 'noe'n lamaico 'me nejiyaĝauayaĝaco, nataq'aen da'me yepiteda'a ga'me jo'ne yauata, nataq'aen daa'me ni'yoĝodenaĝaco da'me neuoyaĝac. 
1JN.2.17	Qalaĝaja pa'l qom'te gaa'me jiyaĝadipi jo'ne ja 'noe'n, nataq'aen gaa'me lamaico jogaa'me; qalaĝaja gaa'me jo'ne yauo'oe daa'me jo'ne yepaquetapegalo joñe'me Dios, qama'le yataqachiñe 'uo da'me lec'alaĝa jo'ne ja pal.
1JN.2.18	Ami yalaqapi, male yovideta gaa'me noloqo'ote jo'ne p'atedegue, nataq'aen joote auomachiiya queda'me 'uo ga'me na'taquena jo'ne nautena joñe'me Cristo. Qama'le nayi uo'oe gaa'me qayoĝode' jo'ne nautetedapega joñe'me Cristo: qo'che' jayatenaq queda'me male yovideta gaa'me noloqo'ote jo'ne p'atedegue. 
1JN.2.19	Nach'egaua jo'ne qo'mi ueteda'ajopa mañaĝa, qalaĝaja ja eja da'me qo'mi chiyoqodayilo, qama'le qo'mi ca'ae jogaa'me. Gamachaqaega jo'ne yataqata qo'mi chiyaqayilo, nach'ega qamqa'me nach'e eta't qo'mi uetauelo. Qalaĝaja, 'uo da'me dojo' qaedi di'yoqo'teque queda'me yema jogaa'me ja qo'mi 'te yotaua'n.
1JN.2.20	Qalaĝaja, Cristo joote ami yanema joñe'me Dios Lepaqal, qama'le yema ami 'uo da'me ami yayatenaĝaneque yema naa'me naajo'. 
1JN.2.21	Qama'le nayi ami janema jenjo' 'yaqatac; qalaĝaja, yaqa'a ta'che ja auayachiñe da'me jo'ne eja, dite da'me joote auayachiñe; nataq'aen auayachiñe queda'me gamachaqaega noqovinaĝanaĝac ja yaqanatet ta'le qoyachiyoĝotaye q'aen da'me jo'ne eja. 
1JN.2.22	Gamachaqaega jo'ne nematapec joñe'me Jesús queda'me ja en 'te Cristo, nach'ega jo'ne yataqachiñe qovinaĝanaĝaic. Nach'ega jo'ne Jesús lauteua, qa'a nematapec joñe'me Qadet'a choqoñe'me Lec'oĝot. 
1JN.2.23	Nataq'aen gamachaqaega jo'ne yoqoleguet joñe'me Lec'oĝot nach'e ena'am ja ue'tajop joñe'me Qadet'a; qalaĝaja joga'me jo'ne dechoqotaĝanec joñe'me Lec'oĝot, nach'ega ue'tajop joñe'me Qadet'a.
1JN.2.24	Chane'eja, 'noota qom aviyamaĝachiyouelo naa'me adai'lidi' da'me 'naqataĝanaĝac jo'ne eja, 'me auomachiiya jo'ne chiyoqo'tagueta gaa'me noloqo'ote ca'li yemta auacoñiyeguet da'me adepi'i. Qom naq'aeta queda'me dojo' netayelo jonaa'me adai'lidi', qama'le nach'e ena'am oquitalegue queda'me auoqochi'taguet joñe'me Dios Lec'oĝot, nataq'aen joñe'me Qadet'a. 
1JN.2.25	Dojo' nach'eda jo'ne qo'mi 'yaĝatema joñe'me Jesucristo da'me 'noyaĝac jo'ne yataqatelegue.
1JN.2.26	Qama'le ami jamaĝalo jenjo' yediijec qaedi ami jaqataĝana'alo jogaa'me jo'ne jetaque ami yoqovi'n. 
1JN.2.27	Qalaĝaja joote ami ua'ajopa joñe'me Dios Lepaqal jo'ne Jesucristo ami yanema. Qama'le ja auachitataitaque ta'le 'uo ga'me ami yapaĝague'n, qa'a joñe'me Dios Lepaqal nach'eñe ami yapaĝagueneque ena'uaque jogaa'me jo'ne uo'oe, nataq'aen da'me lapaĝaguenataĝanaĝac yataqata eja, nataq'aen qaya'te loqovinaĝanaĝac. Chane'eja, nach'e aueñeta't auoqochi'taguet joñe'me Cristo, nach'e naq'aeta da'me Dios Lepaqal joote ami yapaĝagueneque.
1JN.2.28	Nayi, ami yalaqapi, 'noota qom nach'e aueñeta't auoqochi'taguet joñe'me Cristo, qaedi yataqachiñe 'uo da'me qadepe'e qom'che di'yo'quena joñe'me, nataq'aen qaedi qo'mi ja qadepocoq qom jajoyaqa'aguet joñe'me da'me lovidaĝac. 
1JN.2.29	Qom joote auayachiñe queda'me Jesucristo yataqata chimaqachiñe, qama'le nach'e ena'am auayachiñe queda'me ena'uaque jogaa'me yauote jodaa'me jo'ne chimadichidiñe, nach'egaua yataqata Dios lec'oqo'tolqa.
1JN.3.1	Piiya, ¡yataqachiñe qo'mi noqopitalo joñe'me Dios jo'ne Qadet'a, qama'le jetaque qo'mi e'n lec'oqo'tolqa! Qama'le eja da'me dojo'; qo'che' gaa'me aleua laje'pi ja qo'mi 'te yateto'n, qa'a ja yateto'n joñe'me Dios.
1JN.3.2	Ami yaqaya'olqa, joote qo'mi Dios lec'oqo'tolqa, temaqaedi maliaĝa ja jayatenaq da'me qo'mi di'yoĝoma q'ae'n ga'me qo'mi 'yeteque qom'che. Qalaĝaja, jayatenaq qom di'yo'quena joñe'me Cristo qama'le jenaqa'am joñe'me, qa'a jauanaĝa da'me 'loyaĝac qama'le jatetonaq. 
1JN.3.3	Nataq'aen ena'uac joga'me ue'tajop da'me dojo' najoĝonataĝanaĝac joñe'me Cristo, 'noota qom ja en 'te 'nalegue da'me 'loyaĝac joga'me, nach'e naq'aeta queda'me ja 'nalegue joñe'me Cristo. 
1JN.3.4	Qalaĝaja ena'uac joga'me jo'ne maliaĝa yauo'oe daa'me loeco, nach'ega yauo'oe daa'me jo'ne ja chimadichidiñe, qalaqach'ele daa'me loeco nach'edaua jo'ne ja qoyaje'tema. 
1JN.3.5	Ami joote auayachiñe queda'me Jesucristo nec'ata joca'li jena'me aleua, qaedi nemenegueta ena'uaque jodaa'me qadoeco, nach'eñe jo'ne qaya'te gamachaqaega ta'le loec. 
1JN.3.6	Qo'che' ena'uac joga'me jo'ne yataqata yemete'eguet joñe'me, nach'ega ja yitaĝa quetalo'te gaa'me loeco; qalaĝaja ga'me jo'ne maliaĝa quetalo'te gaa'me loeco qamqa'me ja yauana joñe'me, nataq'aen ja yateton joñe'me.
1JN.3.7	Ami yalaqapi, 'noota qom qaya'te ami yoqovi'n. Ga'me jo'ne quetalegue da'me en joĝodaic da'me nejiyaĝauayaĝac, nach'ega jo'ne chimaqachiñe, ena'am joñe'me Jesucristo queda'me yataqata chimaqachiñe. 
1JN.3.8	Qalaĝaja ga'me jo'ne quetalo'te jogaa'me loeco, nach'ega jo'ne chiyaqayi ñe'me payac, qa'a jalchi'ena ya'uo loec joñe'me payac joca'li gaa'me noloqo'ote jo'ne 'uaechidiñe. Qalaĝaja joote naequena joñe'me Dios Lec'oĝot qaedi yapalaĝa't ena'uaque jogaa'me 'lonataĝanaĝaco ñe'me payac. 
1JN.3.9	Gaa'me Dios lec'oqo'tepi ja quetedalegue da'me loe'j, qa'a ue'tajopa da'me 'noyaĝac jo'ne Dios yanema. Qama'le qaya'te loeco jogaa'me, qa'a mach'e lec'oqo'tepi joñe'me Dios.
1JN.3.10	Qoyayate'n jogaa'me Dios lec'oqo'tolqa nataq'aen qoyayate'n jogaa'me payac lec'oqo'te, qa'a gamachaqaega jo'ne ja ya'uo da'me 'noota, uotaĝa ja noqopita ga'me laqaya, nach'ega ja chiyoĝoguet joñe'me Dios, dite da'me chiyoĝoguet joñe'me payac.
1JN.3.11	Dojo' nach'eda Dios 'laqataĝanaĝac jo'ne joote auomachiiya 'me chiyoĝogueta gaa'me noloqo'ote ca'li auep'iiya'a, queda'me 'noota ta'le ñoqopitaqapega't. 
1JN.3.12	Ena'te jenaqa'am di'me Caín, jo'ne quetapegue' ñe'me payac joca'li qama'le niquiya'a di'me lanoqolec Abel, chayovida'a yalat jodi'me. Qama'le ¿toqoch'e yalat? Yalat jaĝa'te qa'a Caín ja 'noe'n daa'me 'lonataqa qalaĝaja di'me lanoqolec qamqa'me 'noote' daa'me 'lonataqa. 
1JN.3.13	Ami yaqaya'olqa, ena'te adoqoch'iyem qom gaa'me jiyaĝadipi jo'ne loeco lo'olpi ami niquiyatapegalo. 
1JN.3.14	Jayatenaq queda'me jachiyajaqaue da'me neleuaĝa qama'le nayi jaĝaue da'me qadec'alaĝa; dojo' jayatenaq qa'a qadoqopitalo gaa'me qadaqaya'olqa. Ga'me jo'ne ja noqopita ga'me laqaya maliaĝa uetaue da'me neleuaĝa. 
1JN.3.15	Ga'me jo'ne niquiya'a ga'me laqayolec ena'am ta'le lataĝanaĝaic joga'me, nataq'aen auayachiñe queda'me qaya'te lataĝanaĝaic ta'le yauana da'me 'loyaĝac jo'ne yataqatelegue.
1JN.3.16	Jayatenaq da'me jo'ne yataqata noqopich'i qa'a ena'am ta'le noqopich'i ñe'me Jesucristo, ca'li yanegue da'me nejiyaĝauayaĝac da'me qoyalat qa'a jouaĝat qo'mi. Chane'eja, nach'e naq'aeta qo'mi, 'noota qom yecochaĝanaĝanegueta da'me qanejiyaĝauayaĝac jogaa'me qadaqaya'olqa. 
1JN.3.17	Qalaĝaja qom 'uo ga'me yauana leuoyaĝac jenjo' aleua, nataq'aen yauana ga'me laqayolec jo'ne 'uo da'me louenaĝanaĝac, qalaĝaja ja yichoĝoden joga'me, qama'le ¿teua'atoqo' netaye ga'me lauel joda'me Dios loqopich'i? 
1JN.3.18	Ami yalaqapi, ena'te ch'e jenaĝa qat'aqatac queda'me qadoqopitalo gaa'me qadaqaya'olqa, dite da'me jenaĝa di'yo't daa'me qat'onataqa queda'me eja jechoĝodena' jogaa'me.
1JN.3.19	Qom jauoqo da'me dojo', qama'le jayatenaq queda'me jachiyajaqaue da'me eja, qama'le 'uo da'me qat'emaĝac queda'me jouaqat'ot joñe'me Dios. 
1JN.3.20	Qa'a qom 'uo ga'me uetayelo naa'me qadai'li jo'ne ja qo'mi e'n machidiñe q'ae'n, qama'le joñe'me Dios napacalegue da'me qadetadenataĝanaĝac, nataq'aen yayate'n ena'uaque gaa'me jo'ne uo'oe. 
1JN.3.21	Ami yaqaya'olqa, qom qaya'te 'uo ga'me uetayelo naa'me qadai'li, qama'le machiñe da'me qadepe'e da'me jouaqat'ot joñe'me Dios. 
1JN.3.22	Nataq'aen joñe'me qo'mi yanema ena'uaque gaa'me jo'ne jajelaĝanaqaque, qa'a jouaĝat queda'me jiyamaĝata' daa'me lamaĝajoĝonaĝaco, nataq'aen jauoqo'oe jodaa'me jo'ne yepaquetapegalo. 
1JN.3.23	Nach'eda da'me lamaĝajoĝonaĝac, qaedi jep'iyaqa joñe'me Lec'oĝot Jesucristo nataq'aen 'noota qom ñoqopitaqapega't. Naq'aeta da'me qo'mi yamaĝalo'te ca'li. 
1JN.3.24	Jogaa'me jo'ne yoqochideta daa'me lamaĝajoĝonaĝaco joñe'me Dios, nach'egaua neteda'ajop joñe'me, nataq'aen joñe'me netauelo jogaa'me. Nataq'aen dojo' jayatenaq queda'me qo'mi uetauelo: qa'a jouaĝat joñe'me Lepaqal jo'ne qo'mi yanema.
1JN.4.1	Ami yaqaya'olqa, ena'te anaqapaĝañiyegueta gaa'me jo'ne ami yapaĝague'n, dite da'me cha'li auapiyeñi jogaa'me, qom eja chiyoqodayi joñe'me Dios. Qa'a uo'oe gaa'me qayoĝode' jo'ne ueda'a jena'me aleua, jo'ne qovinaĝanaĝaiquipi jo'ne enapega'ajalo 'yaĝatetedac joñe'me Dios. 
1JN.4.2	Qama'le naq'aeta da'me dojo' auatetoñiyegueta jogaa'me jo'ne eja ueteda'ajop joñe'me Dios Lepaqal: yema gaa'me jiyaĝadipi jo'ne dechoqotaĝatec queda'me Jesucristo naequena ca'li, nach'e naq'aeta da'me yataqachiñe jiyaĝaua, nach'egaua yataqata ueteda'ajop joñe'me Dios. 
1JN.4.3	Qalaĝaja gamachaqaegaua jo'ne ja dechoqotaĝatec queda'me Jesucristo yataqachiñe jiyaĝaua ca'li, nach'egaua ja ueteda'ajop joñe'me Dios. Nach'egaua yataqachiñe laute'u joñe'me Cristo, jogaa'me jo'ne joote auomachiiya queda'me novi't qomle, qama'te eja joote novi't qama'le quetedalegue jena'me aleua.
1JN.4.4	Ami yalaqapi, ami yataqata lec'oqo'tepi joñe'me Dios, nataq'aen eja da'me joote anomachi' jogaa'me qovinaĝanaĝaiquipi, qa'a ñe'me Dios Lepaqal jo'ne ami uetauelo yataqachiñe napacalegue joñe'me payac jo'ne uetauelo jogaa'me jo'ne nauteta joñe'me Dios. 
1JN.4.5	Yataqata laute'upi joñe'me Dios jogaa'me; qo'che' 'yaĝatetedac nale gamachaqaegaua jo'ne uo'oe jo'ne uedapelegue jena'me aleua, qama'le jogaa'me ja 'noe'n naquiaĝanalo jogaa'me. 
1JN.4.6	Qo'mi qamqa'me yataqachiñe jachiyajaqayi joñe'me Dios. Gamachaqaega jo'ne yateton joñe'me Dios, nach'ega jo'ne qo'mi naquiaĝanalo. Qalaĝaja, gamachaqaega jo'ne ja chiyoĝoguet joñe'me Dios qamqa'me ja qo'mi 'te naquiaĝanalo. Naq'aeta da'me dojo', male jatetonaq joga'me jo'ne chiyoĝoguet joñe'me Dios Lepaqal, nataq'aen ga'me jo'ne chiyoĝoguet ñe'me nepaqal jo'ne qovinaĝanaĝaic.
1JN.4.7	Ami yaqaya'olqa, 'noota qom nach'e eta't ñoqopitaqapega't, qa'a da'me qadoqopich'i chiyoĝoguet joñe'me Dios. Qama'le ena'uaque gaa'me jo'ne 'uo da'me loqopich'i, nach'egaua lec'oqo'te joñe'me Dios qama'le yateto'n joñe'me. 
1JN.4.8	Joga'me jo'ne qaya'te loqopich'i qamqa'me maliaĝa ja yateton joñe'me Dios, qa'a da'me noqopich'i chiyoĝoguet joñe'me Dios. 
1JN.4.9	Dios qo'mi yaloĝonalo da'me loqopich'i ca'li, queda'me namaĝa'ña jena'me aleua ñe'me Lec'oĝot jo'ne onolec, qaedi 'uo da'me qat'oyaĝac jo'ne chiyaqayi joñe'me. 
1JN.4.10	Qama'le naq'aeta da'me noqopich'i: yaqa'a ta'le qadoqopita joñe'me Dios, dite da'me nach'eñe jo'ne qo'mi noqopitalo, ca'li namaĝa'ña jena'me aleua joñe'me Lec'oĝot qaedi nemela't qaedi qoyalat, qaedi yemeda daa'me qadoeco male qoyapalaĝa't. 
1JN.4.11	Ami yaqaya'olqa, naq'aeta da'me Dios qo'mi noqopitalo. Chane'eja 'noota qom nach'e ena'am naq'aeta da'me ñoqopitaqapega't.
1JN.4.12	Jalchi'ena qaya'te ta'le yauana joñe'me Dios; qalaĝaja qom ñoqopitaqapega't, qama'le joñe'me Dios qo'mi netauelo nataq'aen joda'me loqopich'i yataqata qo'mi qoyiyamaĝatetouelo.
1JN.4.13	Qama'le jayatenaq queda'me jonaqa'tajop joñe'me Dios nataq'aen nach'e ena'am ñe'me qo'mi netauelo, qa'a joote qo'mi yanema joñe'me Lepaqal. 
1JN.4.14	Ca'li jauanaĝa queda'me joñe'me Qadet'a namaĝaquena joñe'me Lec'oĝot qaedi nec'alaĝatedegue jogaa'me jiyaĝadipi jo'ne aleua laje'pi, qama'le nach'e eta't jechoĝotaqatac da'me dojo'. 
1JN.4.15	Gamachaqaega jo'ne 'yaĝatetac queda'me Jesús mach'e Dios Lec'oĝot, qama'le Dios netaue joga'me, nataq'aen joga'me ne'tajop joñe'me Dios. 
1JN.4.16	Naq'aeta da'me male jayatenaq queda'me yataqachiñe da'me Dios qo'mi noqopitalo. Da'me noqopich'i chiyoĝoguet joñe'me Dios, qama'le gamachaqaega jo'ne nach'e eta't 'uo da'me loqopich'i, nach'ega ne'tajop joñe'me Dios, nataq'aen joñe'me Dios netaue joga'me.
1JN.4.17	Qom da'me qat'oyaĝac nach'e ena'am da'me 'loyaĝac joñe'me Jesucristo, qama'le da'me Dios loqopich'i male qo'mi qoyiyamaĝatetouelo; qom naq'aeta, qama'le qaya'te qadepocoĝo qom yovita ga'me nolo' jo'ne 'uo da'me Dios lec'atenaĝanaĝac. 
1JN.4.18	Yataqachiñe jayatenaq queda'me Dios qo'mi noqopitalo, qama'le qaya'te qadoqolanaĝa, qa'a gamachaqaega jo'ne yataqachiñe qonoqopita, nach'ega qaya'te t'oiya. Qalaĝaja qom 'uo ga'me jo'ne t'oiya qama'le nach'e ena'am ta'le joote 'uo da'me ne'uaĝanaguec; qo'che' gamachaqaega jo'ne maliaĝa t'oiya da'me Dios le'uaĝanaĝanaĝac, nach'ega maliaĝa ja yauana da'me Dios loqopich'i jo'ne yataqatelegue.
1JN.4.19	Qama'le qadoqopita joñe'me Dios qalaqach'ele 'uaeñe joñe'me qo'mi noqopitalo. 
1JN.4.20	Qom 'uo ga'me jo'ne enaac: “Joqopita joñe'me Dios”, qalaĝaja qom maliaĝa niquiya'a ga'me laqayolec, qama'le yataqata qovinaĝanaĝaic joga'me. Qa'a qom ja noqopita ga'me laqaya jo'ne yauana, qama'le ¡teua'atoqo' eetapela't noqopita joñe'me Dios jo'ne ja yauana! 
1JN.4.21	Dios joote qo'mi yanema dojo' lamaĝajoĝonaĝac: queda'me ta'le qadoqopita joñe'me Dios, 'noota qom nach'e ena'am ñoqopitaqapega't.
1JN.5.1	Ena'uaque jogaa'me jo'ne p'iida'a queda'me Jesús mach'e Dios Liquiyac, nach'egaua mach'e Dios lec'oqo'tolqa. Nataq'aen gamachaqaega jo'ne noqopita ga'me net'a, nach'e ena'am noqopitalo jogaa'me lec'oqo'te ga'me. 
1JN.5.2	Chane'eja, qom qadoqopita joñe'me Dios, nataq'aen qom jauoqo'oe daa'me jo'ne qo'mi yamaĝalo'te, qama'le jayatenaq queda'me nach'e ena'am qadoqopitalo ena'uaque jogaa'me jo'ne lec'oqo'tepi joñe'me Dios. 
1JN.5.3	Nach'eda queda'me ta'le qadoqopita ñe'me Dios, qama'le jiyamaĝata' jodaa'me lamaĝajoĝonaĝaco. Nataq'aen jodaa'me lamaĝajoĝonaĝaco yataqata ja dajali', 
1JN.5.4	qa'a ena'uaque jogaa'me jo'ne Dios lec'oqo'tolqa joote noma't da'me ja no'en: qama'le da'me qadepe'e qo'mi yanema da'me ñomataq da'me ja no'en. 
1JN.5.5	Ena'uaque jogaa'me jo'ne p'iida'a queda'me Jesús mach'e Lec'oĝot ñe'me Dios, nach'egaua jo'ne noma't da'me ja no'en.
1JN.5.6	Joda'me lovidaĝaquena joñe'me Jesucristo 'nanec qoyen joga'me noĝop ca'li qonachilaĝan, nataq'aen jaga'me letauo' naliñi qoyen ca'li qoyalat; ja nach'egata ga'me noĝop, dite da'me nach'e ena'am noĝop nataq'aen letauo'. Joñe'me Dios Lepaqal nach'eñe jo'ne dechoqotaĝanec da'me dojo', nach'eñe jo'ne yataqata eja. 
1JN.5.7	Qa'a naajo' tres jo'ne mach'e choqotaĝanaĝayaqa: 
1JN.5.8	joñe'me Dios Lepaqal, nataq'aen ga'me noĝop chaqaga'me letauo' joñe'me Jesús; naajo' tres ena'am da'me onolec qa'a nalotapega't.
1JN.5.9	Nale jaconaĝagueta daa'me 'laqataĝanaĝaco jogaa'me jiyaĝadipi, qalaĝaja da'me 'laqataĝanaĝac joñe'me Dios yataqata napacalegue ena'uac; chane'eja yataqata jaconaĝaguet dojo' 'laqataĝanaĝac joñe'me Dios jo'ne dechoqotaĝanec joñe'me Lec'oĝot. 
1JN.5.10	Joga'me jo'ne p'iya'a joñe'me Dios Lec'oĝot yachitaue ga'me lauel da'me dojo' Dios 'laqataĝanaĝac; ga'me jo'ne ja p'iya'a joñe'me Dios qamqa'me en pecaic joñe'me, qa'a ja p'iya'a da'me 'laqataĝanaĝac joñe'me queda'me dechoqotaĝanec joñe'me Lec'oĝot.
1JN.5.11	Qama'le dojo' da'me Dios 'laqataĝanaĝac: queda'me qo'mi yanema da'me qat'oyaĝac jo'ne yataqatelegue, nataq'aen dojo' qat'oyaĝac chiyaqayi joñe'me Lec'oĝot. 
1JN.5.12	Joga'me jo'ne ue'tajop joñe'me Dios Lec'oĝot, nach'e ena'am yauana da'me dojo' 'loyaĝac, qalaĝaja ga'me jo'ne ja ue'tajop joñe'me Dios Lec'oĝot, ja yauana joda'me 'loyaĝac.
1JN.5.13	Ami jo'ne auep'iiya'a joñe'me Dios Lec'oĝot, ami jamaĝalo jenjo' yediijec qaedi auanomitelegue queda'me ami ua'ajopa da'me at'oyaĝaqui jo'ne yataqatelegue.
1JN.5.14	'Uo da'me qadeuataqataĝanaĝac joñe'me Dios, qa'a jayatenaq queda'me qom 'uo ga'me jo'ne jiyaĝanaqaque, qom naq'aeta da'me loequenataĝanaĝac joñe'me, qama'le qo'mi naquiaĝanalo. 
1JN.5.15	Nataq'aen qom naq'aeta da'me jayatenaq queda'me ñe'me Dios naquiaĝanalo jodaa'me qanetamenaĝaco, qama'le nach'e ena'am jayatenaq queda'me joote qo'mi yanema ga'me jo'ne jiyaĝanaqaque.
1JN.5.16	Qama'le qom jauanaĝa ga'me qadaqayolec da'me yejamaĝatalegue da'me ya'uo ga'me loec jo'ne maqachaĝa ja yovidaĝa'ta da'me leleuaĝa, 'noota qom ñetamenaĝalegue, qaedi Dios yanem da'me netouenaĝac ga'me qadaqayolec. Qom naq'aeta ga'me loec 'me ya'uo jo'ne maqachaĝa ja yovidaĝa'ta da'me leleuaĝa, qama'le Dios yataqachiñe yanem da'me netouenaĝac. Qalaĝaja, 'uo ga'me loe'j gaa'me jiyaĝadipi jo'ne eja yovidaĝa'ta da'me leleuaĝa, qama'le naqaega loe'j jo'ne ja jaqanatetaq ta'le ñetamenaĝalegue. 
1JN.5.17	Yema gaa'me ja chimadichidiñe mach'e ja no'en. Qalaĝaja uo'oe gaa'me loeco joga'me jiyaĝadipi jo'ne maqachaĝa ja yovidetaĝateda'a da'me leleuaĝa.
1JN.5.18	Yataqachiñe jayatenaq queda'me ena'uaque gaa'me Dios lec'oqo'tolqa ja maliaĝa quetalo'te gaa'me loeco, dite ñe'me Dios Lec'oĝot netelalo jogaa'me qama'le ñe'me payac ja yaqanatet ta'le 'uo ga'me 'yeteque. 
1JN.5.19	Nataq'aen jayatenaq queda'me yataqachiñe qo'mi Dios lec'oqo'tolqa, nataq'aen queda'me yema jogaa'me jiyaĝadipi jo'ne ja 'noe'n uetedalegue da'me lañoqotaĝanaĝac ñe'me payac. 
1JN.5.20	Nach'e ena'am jayatenaq queda'me ñe'me Lec'oĝot joñe'me Dios joote naequena, qama'le qo'mi yanema da'me qadetadenataĝanaĝac qaedi yataqachiñe jatetonaq joñe'me Dios jo'ne eja. Nataq'aen 'noota qom 'ñañaĝataĝala't da'me qolaqatalegue ñe'me jo'ne yataqata eja, naq'aeta da'me qolaqatalegue Lec'oĝot Jesucristo.
1JN.5.20	Naqaeñe mach'e Dios yataqata eja, jo'ne qo'mi yanema da'me qat'oyaĝac jo'ne yataqatelegue. 
1JN.5.21	Ami yalaqapi, achiya'agueta jo' naa'me qonetamenapecoto jo'ne ja ejoda.
2JN.1.1	Jayem jo'ne jayem 'yaĝaicachigui nayi jalcote da'me yamaic jo'ne am janem, am yaqayole jo'ne am Dios liquiya, nataq'aen ena'uaque gaa'me ac'oqo'tolqa. Yataqachiñe eja da'me ami joqopitalo, nataq'aen ja jayem 'te onolec da'me jayem, dite da'me nach'e ena'ama ena'uaque jogaa'me jo'ne yacoteguet da'me yataqachiñe eja. 
2JN.1.2	Ami joqopitalo qa'a jouaĝat da'me jo'ne qo'mi uetauelo jo'ne eja 'me yataqatelegue, jo'ne uetauelo naa'me qadai'li qama'le nach'e eta't da'me qo'mi uetauelo. 
2JN.1.3	'Noota qom Dios mach'e Qadet'a, nataq'aen Jesucristo, jo'ne Lec'oĝot joñe'me Qadet'a, ami yecodelo'te da'me leyalaqataĝanaĝac nataq'aen ami yanema da'me anichoĝodenataguequi nataq'aen da'me at'emaĝaqui, qa'a yataqatelegue joñe'me, nataq'aen yataqachiñe ami noqopitalo.
2JN.1.4	Yataqachiñe jayem matac queda'me uo'oe gaa'me jauanalo jo'ne am chiyoqodayi da'me quetedalegue joda'me jo'ne eja, naq'aeta da'me jo'ne Qadet'a Dios qo'mi yamaĝalo'te.
2JN.1.5	Nayi, am yaqayole, am ñachoĝodenot queda'me 'noota ta'le onolqa'tape qo'mi ñoqopitaqapega't. Jenjo' 'yaqatac jo'ne am janem ja namaĝajoĝonaĝac jo'ne dalaĝaic, dite da'me nach'eda da'me Dios lamaĝajoĝonaĝac jo'ne jaconaĝaguet ga'me chiyoĝogueta gaa'me noloqo'ote ca'li jep'iyaqa. 
2JN.1.6	Joda'me qadoqopich'i ladic yepacapegue da'me dojo': queda'me 'noota ta'le qolaqa'teguelo jodaa'me Dios lamaĝajoĝonaĝaco. Qama'le jenjo' Dios lamaĝajoĝonaĝac, da'me jo'ne joote auomachiya chiyoqo'teguet ca'li ga'me 'uaechiñe, nach'eda 'noota ta'le nach'e eta't da'me anoqopichiyapega't.
2JN.1.7	Qa'a uo'oe qayoĝode' gaa'me qovinaĝanaĝaiquipi jo'ne quetedalegue jena'me aleua, jo'ne ja dechoqotaĝatec joñe'me Jesucristo naequena nach'e naq'aeta jiyaĝaua jo'ne yataqatelegue. Ga'me jo'ne naq'aeta, nach'ega qovinaĝanaĝaic nataq'aen nautena joñe'me Cristo.
2JN.1.8	Chane'eja, 'noota qom achiya'agueta jogaa'me, qaedi ja am 'te yoqovi'n, qaedi ja ne'uela't da'me jo'ne chiyaqayi da'me qat'onataĝanaĝac, dite da'me yataqachiñe auacoñiyeguet ga'me onaĝaic jo'ne anejetenaguequi. 
2JN.1.9	Qom 'uo ga'me eetapela't noqotetenegue da'me jo'ne joote Cristo dapaĝaguenataĝanec, nach'ega ja ue'tajop joñe'me Dios. Qalaĝaja ga'me jo'ne 'nañaĝateque daa'me daajo' Cristo lapaĝaguenataĝanaĝaco, nach'ega ue'tajop joñe'me Qadet'a nataq'aen joñe'me Lec'oĝot.
2JN.1.10	Qom 'uo gamachaqaega ami dejapichiyalo jo'ne ja dapaĝaguenataĝanec da'me dojo' Cristo lapaĝaguenataĝanaĝac, ena'te aueñi taue ga'me at'emequi uotaĝa ta'le auep'iyeñi; 
2JN.1.11	qa'a ga'me jo'ne yep'iyen, nach'ega jo'ne yotaua'n gaa'me 'lonataqa jo'ne ja 'noe'n.
2JN.1.12	Jalcote ga'me jo'ne jetaque ami ja'aĝatema, qalaĝaja ja jetaque ch'e yediijec ga'me jo'ne ami jamaĝalo. Yeuataqataĝanaĝac da'me ami jec'atalo qaedi yataqachiñe ami jajo'tagueta da'me jojaqatapega't, qaedi naq'aeta da'me qadalochigui joda'me qadamaic.
2JN.1.13	Ena'uaque jogaa'me lec'oqo'tolqa jaga'me adaqaya, jaga'me jo'ne nach'e ena'am Dios liquiya, am yamaĝa da'me lamai'j nataq'aen lep'iyenataĝanaĝa'j.
3JN.1.1	Jayem jo'ne jayem 'yaĝaicachigui, nayi jalcote da'me yamaic jo'ne am jamaĝa, am yaqaya Gayo, am jo'ne yataqachiñe eja da'me am joqopita.
3JN.1.2	Am yaqaya jo'ne am joqopita, jalcote ñachoĝodenot joñe'me Dios qaedi yataqachiñe am ue'tajop da'me 'noota nataq'aen machiñe auen da'me 'uo da'me liyamaĝac na'me at'oyaĝac, nach'e naq'aeta na'me adepaqal. 
3JN.1.3	Yataqachiñe jalcote da'me jayem matac queda'me uo'oe gaa'me qadaqaya'olqa jo'ne nededa'aquena jo'ne am 'yaĝatetedac queda'me am yataqatelegue, qa'a nach'e aueta't ja anañaĝanañi da'me jo'ne eja. 
3JN.1.4	Nataq'aen da'me dojo' yamaic jo'ne p'ajaye queda'me jayate'n jogaa'me yalaqapi queda'me 'nañaĝatela'ajalo quetedalegue da'me jo'ne chimaqachiñe.
3JN.1.5	Am yaqaya jo'ne am joqopita, yataqachiñe eja a'uonataĝanaĝan da'me adepe'e queda'me alecochiyalo jogaa'me qadaqaya'olqa, jogaa'me jo'ne chiyoqoda'a ga'me qaya'ta. 
3JN.1.6	Ena'uaque jogaa'me jo'ne chiyoqoda'a ga'me qaya'ta 'yaĝatema gaa'me p'etaqadaiquipi queda'me adoqopitalo jogaa'me. Qama'le jayem avichoĝoden nayi: yitaĝa alecochiyalo, auanema gaa'me youetedaque qaedi yaqanate't ta'le yauote ga'me leuoĝo'j, naqaeda yiyamaĝaden joñe'me Dios.
3JN.1.7	Qa'a jogaa'me eque' qaedi t'onataĝadeuo'o joñe'me Jesucristo, qama'le ja yacoteguet ga'me lecochaĝa'j jogaa'me jo'ne ja p'etaqadaiquipi. 
3JN.1.8	Qo'che' 'noota qom jeloĝogueta jogaa'me da'me qo'mi, qaedi yecochaĝalo da'me dapaĝaguenataĝatec da'me jo'ne chimaqachiñe.
3JN.1.9	Ja'uo ga'me yediijec ca'li jo'ne ami jedenaqatenalo, ami jo'ne p'etaqadaiquipi, qalaĝaja Diótrefes ja yaconeguet da'me qat'aqataĝanaĝac, qa'a ñe'me 'yamaqaten da'me mach'eñe damaĝajoĝonac. 
3JN.1.10	Qo'che', qom ami jec'atalo qama'le ami ja'aĝatema yema ga'me jo'ne yauotaque, qa'a 'yaĝatetapi'ñgui gaa'me nequejaĝaco nataq'aen gaa'me loqovinaĝanaĝaco jo'ne qo'mi e'n tayilo nale. Nataq'aen ja nach'edata da'me dojo', dite da'me ja yelo'ogueta gaa'me qadepi'iyaĝa'u jo'ne yovi't nale, nataq'aen gaa'me jo'ne jetaque yelo'ogueta qama'te ja yaje'tema, choqoda'me yamaĝadegue nale jogaa'me chiyoĝotauelo jogaa'me p'etaqadaiquipi.
3JN.1.11	Am yaqaya jo'ne am joqopita, ena'te auanaya'alo jogaa'me ja 'noe'n jo'ne qoyadenaĝa't nale, dite gaa'me jo'ne 'noote'. Qa'a joñe'me jo'ne ya'uo da'me 'noota, nach'eñe chiyaqayi joñe'me Dios, qalaĝaja ga'me jo'ne ya'uo ga'me ja no'en qamqa'me ja yateton joñe'me Dios.
3JN.1.12	Qama'le ena'uaque dechoqotaĝatec ñe'me Demetrio jalcote 'noota ga'me 'naqataguec, nataq'aen da'me eja qo'mi yayatenaĝaneque queda'me yataqachiñe 'noota ñe'me. Choqoda'me qo'mi nach'e ena'am 'noota ga'me qat'aqatac jo'ne jotauanaq joñe'me, qama'le auayaten queda'me ja'aĝataqatac da'me jo'ne chimaqachiñe.
3JN.1.13	Jayem jalcote ga'me jo'ne jetaque am ja'aĝatem, qalaĝaja ja jetaque ch'e yediijec ga'me jo'ne am jedenaqatena, 
3JN.1.14	qa'a jeuata'a da'me ja cop'a da'me am jauana, qama'le yataqachiñe jojaqatapega't.
3JN.1.15	'Noota qom 'nemaĝac am ue'tajop. Jonaa'me qanaigaĝa'u jo'ne jayem ueteda'ajop am yamaĝata da'me lamai'j. Jayem avichoĝoden, onolqa'tape auep'iye'n jogaa'me qanaigaĝa'u jo'ne am ueteda'ajop.
JUD.1.1	Jayem Judas 'me jayem lalemaĝajet joñe'me Jesucristo, nataq'aen jayem lanoqolec joñe'me Santiago, ami janema naa'me naajo' yedii's, da'me ami jo'ne ami noqopitalo joñe'me Qadet'a Dios nataq'aen ami netelalo joñe'me Jesucristo, qa'a joote ami yiyaĝanalo joñe'me Qadet'a, ami yiyota'alo qaedi yataqachiñe ami e'n lec'oqo'tepi. 
JUD.1.2	Auacoñiyeguet da'me let'adaic 'me lichoĝodenataĝanaĝac ñe'me Qadet'a, nataq'aen da'me 'lemaĝac choqoda'me loqopich'i.
JUD.1.3	Ami yaqaya'olqa, jayem jalcote da'me yamaic ta'le jediñe joda'me lajoĝoc da'me qat'oyaĝac 'me dalaĝaic jo'ne joote ena'uaque qo'mi uetauelo. Qalaĝaja nayi male jela'a da'me qoyouetaque da'me ami jamaĝalo da'me dojo' qaedi ami ñachoĝodenouelo da'me aueloquiaĝanaĝañi da'me adepi'i, da'me jo'ne qoye'uauaĝanouelo joca'li ga'me lec'oqo'tepi joñe'me Dios. 
JUD.1.4	Qa'a uo'oe gaa'me jo'ne ch'e ami yeuomaĝanouelo joda'me loqovinaĝanaĝaco qaedi ami tauelo. Nach'egaua jo'ne joote uaqatetelo'te daa'me nedii's jo'ne Dios 'laqataqa joca'li, queda'me joote qoyeloĝonaĝateda'a da'me Dios le'uaĝanaĝanaĝac, nach'egaua ga'me jiyaĝadipi jo'ne yataqachiñe etaĝaloĝoiquipi. Nataq'aen ch'e yacoteguet da'me lichoĝodenataĝanaĝac joñe'me Dios qama'le ena'am ta'le ch'e yayaquiaĝa'n qaedi 'yete'tape naa'me mach'e loeco jo'ne lequejeguetaĝa. Nataq'aen nematedapec joñe'me Qadadipa mach'e Qadejaliaĝanec Jesucristo.
JUD.1.5	Mate mane'e joote auayachiñe da'me dojo', qalaĝaja jetaque ami ñetouenaĝanaĝaneque da'me jo'ne ya'uo joca'li ñe'me Jaliaĝanec, queda'me jetaque nec'alaĝatedegue gaa'me Israel lec'oqo'tepi. Qama'le ya'uo da'me naqatedegue jogaa'me, yachiyoĝotauelo jogaa'me Egipto laje', qalaĝaja ca'li yem da'me dojo' qama'le yapalaĝa't jogaa'me jo'ne ja p'iida'a joñe'me.
JUD.1.6	Nataq'aen anetoviñetac da'me uo'oe gaa'me piyem laje' jo'ne ja yiyamaĝatetedac joda'me mach'e 'lonataĝanaĝac, dite da'me queda'ae di'me yataqachiñe 'lachaqa't, qama'le Dios ye'tema ga'me necoñetague'j 'me ja 'naidena'a jo'ne 'lalaĝa, qaedi qoyajoĝoteda'a ga'me nolo' jo'ne p'ategue qom 'uo da'me ne'uaĝanague'j.
JUD.1.7	Nataq'aen anetoviñetac di'me noic jo'ne Sodoma nataq'aen di'me Gomorra choqogaa'me noyaqa laqaya' jo'ne leje'gue joca'li. Ena'ama jaajo' piyem laje', nach'egaua gaa'me noyaqa male qoye'n naloqotenaĝanaĝaiqui, yajouaĝat da'me nemedoue da'me nequejeguetaĝa, queda'me najetedoue daa'me namaĝanaĝaco jo'ne ja yauaqa'aguet da'me jo'ne mach'e 'loyaĝa'j qoyen. Chane'eja ñe'me Dios ye'uaĝa'n jogaa'me, qama'le male uetedoue da'me lachoĝode'j jo'ne dole' 'me qaya'te loiquiaqa'.
JUD.1.8	Temaqaedi da'me 'uo da'me dojo' naloqotenaĝanaĝaiqui, pilaetaĝa yaqalan taĝa jena'me jenjo' jiyaĝadipi jo'ne quetapegue'to jonaa'me lichoĝonaĝaco, qama'le 'naĝa't da'me mach'e 'loyaĝa'j, nataq'aen ja yacoteguet da'me lamaĝajoĝonaĝac joñe'me Qadejaliaĝanec, nataq'aen ja yiyamaĝate'tape daa'me 'laqataqa nale enapegalo jogaa'me namaĝa'spi jo'ne 'uo ga'me li'yoĝodi'j.
JUD.1.9	Qalaĝaja ñe'me lajoĝola' ga'me piyem laje'pi jo'ne lenaĝat da'me Miguel deloiquitapegue' ca'li ñe'me payac, deloiquitedapiye da'me lapachidiaĝac di'me Moisés ca'li joote qaya, qalaĝaja ja jetaque ch'e ye'uaĝaneque daa'me mach'e 'laqataqa, dite da'me nach'edata da'me enaac: “¡Mach'e am nelaĝa joñe'me Jaliaĝanec!” 
JUD.1.10	Qalaĝaja jenjo' jiyaĝadipi yataqata ja 'noe'n gaa'me 'laqataqa jo'ne yedaĝatapegalo jogaa'me jo'ne ja yateto'n. Nataq'aen ga'me te'me latetonaĝanaĝa'j ena'am ga'me jiyac jo'ne qaya'te yatetonac, qama'le qom 'uo ga'me yauote, nach'ega jo'ne 'naĝa't jogaa'me.
JUD.1.11	¡Degueja qom'te da'me lachoĝode'j jogaa'me! Qa'a quetede'egue di'me Caín, nataq'aen da'me eda'am di'me Balaam queda'me jetaque nauedela't jaga'me laicaua, qama'le dajediñe. Nataq'aen qoleguetaĝanaĝayaqa jogaa'me, eda'am di'me Coré joca'li, qama'le nimichidiñe jo' qom'te.
JUD.1.12	Jogaa'me yataqata yauote da'me adepocoĝoqui nale yalegouelo gaa'me adiqui'yaĝaqui' 'me a'nonaĝachiguilo, qa'a ja yiyamaĝatetedac, dite da'me ch'e deque'y nataq'aen ch'e niyo'm. Ja yaloĝo'n ga'me lepocoĝo'j, qalaĝaja eetapela'ajalo made'tape, qa'a nach'egaua jo'ne najoĝola'te jo'ne mach'e netelela'ajalo. Nach'egaua yataqachiñe ja 'noe'n, qama'le ena'ama gaa'me piyem loje' jo'ne ja chiyaqayi ga'me uotep, qa'a ch'e layat layoĝonataqa. Nataq'aen ena'ama gaa'me ep'a 'me ja yauote jala nale yovita ga'me laloqo', yataqachiñe qaqa'te' qa'a joote ja netayelo gaa'me patadi. 
JUD.1.13	Nach'egaua ena'ama gaa'me lepa' let'al ga'me noĝop, qa'a ena'am ta'le ya'uo 'lali nale, nach'egaua 'lonataĝanaĝaco jo'ne ja nepocoĝolo'te. Nataq'aen ena'ama ga'me uaqachiñipi jo'ne yejomateda'ague ga'me dajotegue, qa'a queda'e da'me yoqochiñe jo'ne 'laqatac joñe'me Dios, qama'le qoyecoñe't qaedi tadoue ga'me jo'ne ja 'naidena'a 'me yataqachiñe yeda'at jo'ne 'lalaĝa.
JUD.1.14	Nataq'aen ca'li Enoc, jo'ne tachigui da'me siete noqochic ga'me lauadipi di'me Adán, joca'li yojaĝanaĝan joñe'me Dios, qama'le enapegalo naa'me naajo' jiyaĝadipi ca'li enaac: “Ami ja'aĝatema da'me jauana joñe'me Jaliaĝanec choqogaa'me lamaĝa's jo'ne piyem laje' 'me jalcote jo'ne naequetapegue'to queda'me naequena joñe'me, 
JUD.1.15	qaedi 'uo da'me nemitague'j choqoda'me nec'atenague'j ena'uaque joga'me jiyaĝadipi, qaedi qoyanema da'me ne'uaĝanague'j ena'uaque joga'me etaĝaloĝoiquipi, yajouaĝat yema gaa'me ja 'noe'n jo'ne yauo'oe nale, nataq'aen ena'uaque ga'me loeco lo'olpi jo'ne nenaĝatedegue jogaa'me 'laqataqa jo'ne ja chimadichidiñe q'ae'n nale eetedapega joñe'me Jaliaĝanec.”
JUD.1.16	Jenjo' jiyaĝadipi yataqachiñe da'me jaĝaiquipi nataq'aen ja chimadichidiñe daa'me 'laqataqa. Nach'edata da'me yelodaque da'me ja no'en jo'ne yepaquetapegue' daa'me nejiyaĝauayaĝaco. Nataq'aen 'yoĝodenaĝayaqa daa'me 'laqataqa, nataq'aen da'me doja'a ga'me laqaya't qama'le yi'yoĝode'n qaedi daquitetapega nale joga'me.
JUD.1.17	Qalaĝaja ami yaqaya'olqa, anetoviñetac da'me 'laqata'j gaa'me lamaĝa's joñe'me Qadejaliaĝanec Jesucristo, 
JUD.1.18	ca'li enapega't: “Gaa'me p'atedegue noloqo'ote qom'te qama'le uo'oe ga'me jiyaĝadipi 'me 'uenaĝanaĝaiquipi jo'ne quetapegue'to daa'me nejiyaĝauayaĝaco lamaico jo'ne ja 'noe'n.” 
JUD.1.19	Nach'egaua jo'ne chiyoqodayi da'me nelagaĝac, qa'a quetapegue'to naa'me nejiyaĝauayaĝaco lamaico nataq'aen ja yauata ñe'me Lepaqal joñe'me Dios.
JUD.1.20	Qalaĝaja ami yaqaya'olqa, nach'e aueñeta't a'nañaĝachiyec da'me jo'ne ja 'nalegue 'me adepi'i, nataq'aen anajeñe'teguet ñe'me Dios Lepaqal da'me ami yauequeteda'ague joda'me anetamenaĝaqui. 
JUD.1.21	Naq'aeta da'me ta'le aniyamaĝachetoue da'me loqopich'i joñe'me Dios. Nataq'aen 'noota qom 'uo da'me adeuataqataĝanaĝaqui ga'me nolo' qom ñe'me Qadejaliaĝanec Jesucristo qo'mi yanema da'me 'noyaĝac jo'ne ja 'naidena'a, qa'a jalcote da'me lichoĝodenataĝanaĝac.
JUD.1.22	Avichoĝodeñi' jogaa'me jo'ne maliaĝa 'uo da'me loqoleguetaĝanaĝa'j. 
JUD.1.23	Gaa'me laqaya' anec'alaĝachidegue, auachiyoĝochiyauelo joga'me dole' jo'ne ne'uaĝanague'j. Nataq'aen avichoĝodeñi' jogaa'me laqaya', mate mane'e at'oiya'agueta nale jogaa'me, ena'am ta'le a'uaqaiquiya'agueta joga'me louo qa'a yidayelo da'me ja no'en jo'ne nejiyaĝauayaĝa'j.
JUD.1.24	Ñe'me Qadet'a Dios 'uo da'me lañoqotaĝanaĝac qaedi ami netela'aque da'me ta'le auachiyaqaijeguem, qama'le ami nechalataĝadoue queda'me qaya'te adejamaĝataĝaqui nataq'aen ami jaqachiguilo joda'me adamaiqui qom auajoiya'aguet da'me 'lonaĝac joñe'me. 
JUD.1.25	Chane'eja joñe'me Qadet'a jo'ne qaya'te ena'am, mach'e Qadec'alaĝaiqui jouaĝat joñe'me Qadejaliaĝanec Jesucristo, 'noota qom nach'e eta't qoyanem da'me ni'yoĝodenataguec nataq'aen da'me lañoqotaĝanaĝac, nataq'aen da'me 'lañaĝac, nataq'aen da'me lejaliaĝa. Nach'e naq'aeta jalchi'ena joca'li yemta nataq'aen nayi naa'me naajo' noloqo'ote, nataq'aen nach'e eta't ja pal. Jaja'a, nach'e naq'aeta da'me dojo'.
REV.1.1	Jenjo' jo'ne qoyen di'yoq, da'me jo'ne maliaĝa ja qoyayate'n jo'ne Dios yane'm joñe'me Jesucristo, qaedi yayatenaĝanaĝaneque jogaa'me mach'e lalemaĝaje'te ga'me jo'ne paja'a 'uo qomle, chane'eja jayem namaĝa ñe'me lamaĝajec jo'ne piyem le'ec qaedi jayem yayatenaĝanaĝan, da'me jayem Juan jo'ne mach'e jayem lalemaĝajet joñe'me. 
REV.1.2	Chane'eja male jechoĝot yema da'me jo'ne jauana, nach'edaua daa'me 'laqataĝanaĝaco joñe'me Dios, jo'ne 'yaĝatetedac joñe'me Jesucristo.
REV.1.3	Matac ga'me jo'ne dojelegue jenjo' yediijec jo'ne 'yaĝate'tape gaa'me uo'oe nayi nataq'aen gaa'me jo'ne uo'oe jo' qomle, nataq'aen made'tape yema gaa'me jo'ne domachita qama'le yoqochideta na'me jo'ne qoyediñe, qa'a male qoyoqo'ta ga'me laloqo' qom yema qoyen di'yoq.
REV.1.4	Jayem Juan ami jep'iye'n nayi, da'me ami Dios lec'oqo'tepi jo'ne oñiya'ña di'me aleua jo'ne Asia. Auacoñiyeguet nayi da'me nichoĝodenataĝanaĝac nataq'aen da'me 'nemaĝac jo'ne chiyoqo'ot joñe'me jo'ne jalchi'ena 'uo, nataq'aen nach'e eta't da'me qo'mi ue'tajopa, choqoñaa'me siete nepaqa'li ja 'nalo'te jo'ne dajoteda'aguet da'me lejaliaqa' joñe'me, 
REV.1.5	qama'le nach'e ena'am chiyoqo'ot joñe'me Jesucristo, nach'eñe jo'ne choqotaĝanaĝaic 'me yataqatelegue, joñe'me jo'ne 'uaechiñe da'me 'niyelaĝajeguem da'me chiyaqauelo gaa'me napa'lpi, qama'le yataqata nejaliaĝatelo'te yema jogaa'me nejaliaĝanaqa jena'me aleua.
REV.1.5	Nach'eñe jo'ne jalcote da'me qo'mi noqopitalo,
REV.1.5	Qama'le qo'mi doĝotaĝaneque gaa'me qadoeco
REV.1.5	Ca'li naliñi jaga'me letauo' da'me qoyalat.
REV.1.6	Nataq'aen da'me nach'eñe jo'ne en qo'mi lec'oqo'tepi,
REV.1.6	Da'me en qo'mi letaĝayaĝanaĝanaqa ga'me jiyaĝadipi
REV.1.6	da'me jajoqotalegue ñe'me Qadet'a Dios.
REV.1.6	¡'Noota qom nach'e eta't 'uo da'me 'lonaĝac joñe'me Jesucristo
REV.1.6	nataq'aen da'me lañoqotaĝanaĝac jo'ne qaya'te ena'am! Jaja'a, nach'e naq'aeta da'me dojo'.
REV.1.7	¡A'vicheta't! ¡Cristo na'taquena qomle da'me nalegue ga'me piyem lo'oc!
REV.1.7	Qama'le yema ga'me jiyaĝadipi male yauata,
REV.1.7	Chayovida'alo jogaa'me nalatoqo't nach'e ena'am da'me yauata joñe'me;
REV.1.7	Qama'le yema joga'me jiyaĝadipi jo'ne uedalegue jena'me aleua
REV.1.7	male 'uo da'me lachoĝode'j yajouaĝat joñe'me.
REV.1.7	Chane'eja naq'aeta da'me dojo'. Jaja'a, nach'e naq'aeta da'me dojo'.
REV.1.8	“Naqayem jo'ne je'uaechiñe nataq'aen da'me naqayem jo'ne jep'ategue,” naq'aeta da'me 'laqatac joñe'me Jaliaĝanec Dios jo'ne qaya'te yaqalaatac, joñe'me jo'ne jalchi'ena 'uo, nataq'aen nach'e eta't da'me qo'mi ue'tajopa.
REV.1.9	Jayem Juan 'me mach'e jayem adaqayai, qama'le qo'mi nepi'iyaĝa'u da'me qademe'teguet joñe'me Jesús. Qo'che' 'uo da'me qadachoĝodec nayi, nataq'aen 'uo da'me qat'añaĝac da'me qaedi ñapogaĝadenaq, chayovida'a da'me yataqata jouaqataue da'me lejaliaĝa joñe'me Dios. Da'me jayem jonetalegue ca'li di'me comadaĝa jo'ne lenaĝat da'me Patmos, yajouaĝat da'me ja'aĝate'tape naa'me 'laqataĝanaĝaco joñe'me Dios, nach'enaua jo'ne dechoqotaĝatec joñe'me Jesús. 
REV.1.10	Ca'li jouetoue jo'me nolo' jo'ne laloqo' joñe'me Jaliaĝanec da'me qo'nonaĝachigui, qama'le jayem ua'ajop da'me lañoqotaĝanaĝac ñe'me Dios Lepaqal. Chane'eja jomachiya ga'me lejamaĝa da'me chimaqapegue jena'me jachiyoĝogue jo'ne netenec da'me 'laqatac, ena'am jaga'me najeede qom qoyajediye. 
REV.1.11	Qama'le jayem enapega: “Auediñe da'me dojo' jo'ne auana jo' qomle, auachalegue jaga'me nede qaedi auamaĝalo jogaa'me siete tamenaĝaiqui', jogaa'me jo'ne napi'ñalo jogaa'me noyaqa jo'ne netedaue di'me aleua Asia: gaa'me noyaqa jo'ne Éfeso, Esmirna, Pérgamo, Tiatira, Sardes, Filadelfia nataq'aen di'me Laodicea.”
REV.1.12	Qama'le ji'iyelaĝague jena'me jachiyoĝogue qaedi jauana ga'me jo'ne jayem dojapegue', qama'le jauanalo jogaa'me siete coyadaĝanaqatel jo'ne oro, 
REV.1.13	nataq'aen da'me 'uo ga'me jauana jo'ne uetañgui laeñi jogaa'me siete coyadaĝanaqatel jo'ne ena'am ta'le jiyaĝaua, 'me yatañe joga'me leuo jo'ne yeda'ñalo naa'me lapia'te, choqoga'me oro jo'ne nejataĝaiqui yovidaje'ma jajo'me letogue. 
REV.1.14	Jena'me layoĝot yataqata pagaĝaic, ena'am da'me lepagaĝa ga'me 'naĝanaĝate layoĝot, uotaĝa ena'am jaga'me loñi da'me yapagaq, nataq'aen naa'me 'lae'te edetedañgui, ena'ama ga'me dole' lauaq. 
REV.1.15	Choqonaa'me lapia'te da'me yaqasele'j ena'am ta'le bronce qom qoyachiyoĝotaue jaga'me nec'atoĝoiqui qaedi ñeegue ga'me letoĝo, nataq'aen 'uo da'me lejamaĝa let'adaic jo'ne ena'am ga'me noĝop qom vichaĝaguet da'me nayeñe. 
REV.1.16	Jena'me louaq jo'ne yayaten uo'oe gaa'me siete uaqachiñil jo'ne uetedaye, qama'le nataq'aen jena'me nedegaĝat chiyaqaue jo'me ledaĝanaĝat jo'ne dos naa'me lia'a; nataq'aen jena'me latajoĝoc yataqata yaqaselec, ena'am jañe'me ajeua nale nolo' laeñi.
REV.1.17	Mane'e da'me jauana, qama'le jachiyaqajeguem, jouo'oto naa'me lapia'te da'me ena'am ta'le jeleu, qalaĝaja joñe'me jayem yachalegue jo'me louaq jo'ne yayaten, qama'le jayem dojapegue', enaac: “Ena'te ado'e, qa'a mach'e jayem jo'ne je'uaechiñe nataq'aen da'me naqayem jo'ne jep'ategue; 
REV.1.18	nataq'aen da'me naqayem jo'ne nach'e eta't da'me jec'aletaye: naqayem jo'ne jeleu ca'li, qalaĝaja nayi male nach'e eta't da'me jec'aletaye, qama'le jayem ue'tajop da'me yañoqotaĝanaĝac qaedi 'ñiyelaĝachidijeguem gaa'me joote yele'u, da'me jachiyoĝotedaue di'me napa'lpi necoñetaĝaiqui'. 
REV.1.19	Chane'eja auediñe nayi jenjo' jo'ne auana: naa'me uo'oe nayi nataq'aen jogaa'me uo'oe qom'che. 
REV.1.20	Naa'me naajo' jo'ne ja di'yo't 'me siete uaqachiñil jo'ne auanalo da'me uetedaye jenjo' youaq jo'ne yayaten nataq'aen naa'me siete coyadaĝanaqatel jo'ne oro: jonaa'me siete uaqachiñil nach'enaua jo'ne piyem laje' 'me yelolo'te gaa'me siete tamenaĝaiqui', qama'le naa'me siete coyadaĝanaqatel jo'ne auanalo nach'enaua jo'ne siete naa'me tamenaĝaiqui'.
REV.2.1	“Auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Éfeso:
REV.2.1	«Da'me ami jo'ne oñiya'ña di'me Éfeso, ami janema nayi jenjo' 'yaqatac, mach'e jayem jo'ne uo'oe gaa'me siete uaqachiñil uetedañgui na'me youaq jo'ne yayaten, nataq'aen da'me jouetañelo jogaa'me siete coyadaĝanaqatel jo'ne oro.
REV.2.2	Joote jayaten yema da'me auauoyi, nataq'aen jayaten da'me 'uo da'me laqalaic da'me jo'ne at'onataĝanaĝaqui, choqoda'me nach'e eta't da'me ja aĝañiñi, nach'e ena'am jayaten da'me ja auaqanachichi ta'le anapogaĝadeñiyegueta jogaa'me jiyaĝa'u jo'ne ja 'noe'n, qama'le nach'e ena'am jayaten da'me analoqochiñe nale jogaa'me jo'ne eetapela'ajalo Dios lamaĝa's qalaĝaja ja naqaegaua, qama'le auanomiya'a da'me nach'egaua jo'ne pecayaqa. 
REV.2.3	Nataq'aen jayaten da'me oquitalegue da'me 'noota ladic, qama'le 'uo da'me adachoĝodequi queda'me yajouaĝat jayem, choqoda'me ja adeliñi'ñejop.
REV.2.4	Qalaĝaja 'uo da'me jo'ne ja ami 'te ja'amaqateneque: queda'me male jaleca da'me adoqopich'ii nayi, ja ena'am da'me jo'ne 'uaechiñe. 
REV.2.5	Chane'eja auenache'ta ga'me eeta da'me at'oyaĝaqui ca'li 'uaechiñe, qa'a nayi ja ena'am dite da'me ena'am ta'le auachiyaqajeguem, qama'le nayi 'noota qom a'niyelaqaeyot ñe'me Dios, qaedi yitaĝa auauoyi da'me jo'ne 'uaechiñe at'onataĝanaĝaqui. Qalaĝaja qom ja auauoyi da'me dojo' qama'le ami jec'atalo qama'le jen ca'ae ga'me 'lachaqa' jaga'me adecoyadaĝanaqate, qom ja yitaĝa jetaque a'niyelaqaeyot ñe'me Dios.
REV.2.6	Qalaĝaja 'uo da'me jo'ne a'namaqatenatague'j queda'me anaucheñiyalo daa'me 'lonataqa jogaa'me quetedapegue' ñe'me Nicolás, daa'me jo'ne jayem nach'e ena'am da'me ñautenalo.
REV.2.7	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi! Qama'le gaa'me jo'ne yovidedeta da'me noma't joga'me ja no'en, nach'egaua jo'ne janema qomle ga'me yali'j jo'ne jala jaga'me epaq 'me chiyaqayi da'me nec'alaĝa, nach'aga jo'ne neta'ña di'me noqop'adit joñe'me Dios.»
REV.2.8	“Nach'e ena'am auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Esmirna:
REV.2.8	«Da'me ami jo'ne oñiya'ña di'me Esmirna, ami janema nayi jenjo' 'yaqatac, mach'e jayem jo'ne je'uaechiñe nataq'aen da'me naqayem jo'ne jep'ategue, naqayem jo'ne jeleu ca'li qalaĝaja nayi joote yitaĝa jec'aletaye.
REV.2.9	Joote jayaten da'me adachoĝodequi nach'e ena'am jayaten da'me qaya'te adeuoyaĝaqui, mate mane'e ena'am ta'le yataqata ami neuoyaĝadi, qama'le nach'e ena'am jayaten da'me eeta da'me ami dachinataĝalo'te jogaa'me jo'ne eetapela'ajalo lec'oqo'tepi joñe'me Dios. Qalaĝaja nach'egaua jo'ne ja p'etaqadayaqa, dite da'me chiyoqodayi da'me lemaĝac joñe'me Satanás.
REV.2.10	Ena'te at'oiya ga'me jo'ne qoyen adachoĝodequi qomle, queda'me nac qomle joñe'me payac da'me yanauelo jaga'me coñetaĝanaĝaiqui jogaa'me qayoĝode' da'me ami, qaedi ena'uac da'me ami qoyapiye'n, qama'le nach'e ena'am da'me qoye'n adachoĝodequi chayovida'a da'me yenoĝodegue gaa'me diez noloqo'ote. Chane'eja 'noota qom nach'e aueñeta't da'me oquitalegue da'me adepi'i jo'ne yataqatelegue chayovida'a qom adeleviyalegue, qama'le da'me jayem male ami janema da'me adec'alaĝaqui jo'ne adomataĝanaĝachi.
REV.2.11	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi! Qama'le jogaa'me jo'ne yovidedeta da'me noma't joga'me ja no'en, nach'egaua jo'ne qaya'te ta'le onolec ja no'en jo'ne lachoĝodec qom yovidedeta ga'me neleuaĝa jo'ne p'ategue.»
REV.2.12	“Nach'e ena'am auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Pérgamo:
REV.2.12	«Da'me ami jo'ne oñiya'ña di'me Pérgamo, ami janema nayi jenjo' 'yaqatac, mach'e jayem jo'ne jauana na'me yedaĝanaĝat jo'ne dos naa'me lia'a:
REV.2.13	Joote jayaten da'me oñiita'ña di'me na'ña joga'me lejaliaqa' ñe'me Satanás, qalaĝaja da'me ami nach'edata da'me jayem oquitalegue, ja anemachiyapec da'me jayem auep'iiya'a, temaqaedi da'me qoyalat joca'li di'me Antipas, 'yaqataĝanaĝanec jo'ne yataqatelegue, nach'edi jo'ne ua'ña di'me noic jo'ne neta'ña ñe'me Satanás.
REV.2.14	Qalaĝaja uo'oe daa'me jo'ne ja ami 'te ja'amaqateneque: queda'me uo'oe jogaa'me ami uetauelo jo'ne ja jetaque yaĝadiñi da'me lapaĝaguenataĝanaĝac jodi'me Balaam, naqaedi jo'ne yapaĝaguen joca'li ñe'me Balac qaedi yejomaĝana'ape jogaa'me Israel lec'oqo'tepi, da'me jetaque en yali'j ga'me niqui'yaĝat jo'ne lajaqaje'j 'me qoyanoto jogaa'me qop'iyapegalo jo'ne ja ejoda, qama'le nach'e ena'am da'me en tadoue da'me nequejeguetaĝa.
REV.2.15	Qama'le nach'e ena'am da'me ami uo'oe jogaa'me ami uetauelo jo'ne ja jetaque yaĝadiñi naa'me lapaĝaguenataĝanaĝaco jogaa'me quetedapegue' ñe'me Nicolás. 
REV.2.16	Chane'eja a'niyelaqaeyot nayi ñe'me Dios yema da'me ami, qa'a qom ja naq'aeta da'me auauoyi, qama'le paja'a da'me ami jec'atalo qaedi jeloi'ye'to jogaa'me, qa'a 'uo na'me yedaĝanaĝat jo'ne chiyaqaue jena'me ñedegaĝat.
REV.2.17	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi! Jogaa'me jo'ne yovidedeta da'me noma't joga'me ja no'en, nach'egaua jo'ne je'n yali'j qomle jaga'me maná jo'ne ja di'yoq di'me ueta'ña, qama'le nach'e ena'am da'me janema ga'me qa' jo'ne pagaĝaic, da'me jo'ne joote qoyediñe ga'me lenaĝat jo'ne dalaĝaic 'me qaya'te ta'le yateton dite joga'me jo'ne yaconeguet.»
REV.2.18	“Nach'e ena'am auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Tiatira:
REV.2.18	«Da'me ami jo'ne oñiya'ña di'me Tiatira, ami janema nayi jenjo' 'yaqatac, mach'e jayem Lec'oĝot joñe'me Dios, naqayem jo'ne edetedañgui naa'me 'yae'te, ena'ama ga'me dole' lauaq, qama'le nach'e ena'ama naa'me yapia'te da'me laqaselegaĝa'j ena'am ga'me bronce qom qoyachiyoĝotaue jaga'me nec'atoĝoiqui:
REV.2.19	Joote jayaten yema da'me auauoyi, nach'e ena'am da'me jayaten da'me 'uo da'me adoqopich'ii choqoda'me adepi'i, choqoda'me ami chimadichidiñe, qama'le nach'e ena'am da'me nach'e eta't da'me oquitalegue da'me at'onataĝanaĝaqui, nataq'aen jayaten da'me jo'ne auauoyi nayi yataqata napacalegue da'me at'onataĝanaĝac jo'ne 'uaechiñe.
REV.2.20	Qalaĝaja 'uo da'me jo'ne ja ami 'te ja'amaqateneque: queda'me a'namaqatenaguet jañe'me yauo jo'ne Jezabel, jañe'me jo'ne eetapela't jada'me Dios 'laqataĝanaĝana, qalaĝaja ch'e qovinaĝanaĝai. Nach'añe jo'ne yoqovi'n jogaa'me mach'e yalemaĝaje'te, da'me yapaĝagueneque qaedi e'n tadoue da'me nequejeguetaĝa nataq'aen da'me jetaque e'n yali'j ga'me niqui'yaĝat jo'ne lajaqaje'j 'me qoyanoto jogaa'me qop'iyapegalo jo'ne ja ejoda. 
REV.2.21	Te'me jeuate'ta ta'le 'niyeloqot joñe'me Dios, qalaĝaja jañe'me ja jetaque yaĝañi da'me lequejeguetaĝa.
REV.2.22	Chane'eja 'uo da'me jen yajouaĝat nayi, da'me jen yeleuac, uetalegue ga'me letala', qama'le nach'e ena'ama jogaa'me lequejeguetaĝa'u, qom ja yaĝadiñi da'me mach'e lequejeguetaĝa qama'le jamaĝalo'te ga'me jen lachoĝode'j let'adaic. 
REV.2.23	Qama'le nach'e ena'am jala't qomle jogaa'me jo'ne ueteda'ajop jañe'me, qaedi yema ga'me Dios lec'oqo'tepi male yayate'n da'me naqayem jo'ne jayaten chayovida'a ga'me p'auo joga'me jiyaĝaua laqaic nataq'aen joga'me lauel. Qama'le da'me ami, onolqa'tape janema ga'me nejetenaguec jo'ne nalo'tagueta jogaa'me 'lonataqa.
REV.2.24	Qama'le da'me ami Tiatira laje' jo'ne ja oqui'tegue da'me dojo' napaĝaguenataĝanaĝac jo'ne ja eja, qama'le ja auovidiya'a da'me auayachiñe da'me jo'ne qoyetapega joga'me ja di'yoq jo'ne chiyaqayi joñe'me payac Satanás, ami ja'aĝatema da'me qaya'te 'uo ga'me ami jachalo'te nayi, 
REV.2.25	nach'edata da'me 'noota qom aviyamaĝachetac da'me jo'ne joote auañiya, chayovida'a qom yitaĝa ami jec'atalo.
REV.2.26	Jogaa'me jo'ne yovidedeta da'me noma't joga'me ja no'en, nataq'aen da'me nach'e eta't quetalo'te daa'me mach'e 'yonataqa chayovida'a ga'me nolo' jo'ne p'ategue, qama'le janema qomle da'me je'n nejaliaĝatelo'te yema jogaa'me noyaqa. 
REV.2.27	Yataqata yelolo'te jogaa'me noyaqa nataq'aen 'uo ga'me laje'l jo'ne laicaua qaedi yolaĝachigui jogaa'me, ena'am qoyen jaga'me naco'na jo'ne qoyolaĝat, qa'a naqayem jo'ne ja'uo da'me mach'e 'lañaĝa'j jogaa'me, nach'eda da'me 'nañaĝac jo'ne joote jayem yanem ñe'me Taĝadena'. 
REV.2.28	Qama'le queda'me yataqata chiyoqodaue da'me nomataĝanaĝac, nach'e ena'am janema qomle jaga'me uaqachiñi jo'ne nichiiji.
REV.2.29	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi!»
REV.3.1	“Nach'e ena'am auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Sardes:
REV.3.1	«Da'me ami jo'ne oñiya'ña di'me Sardes, ami janema nayi jenjo' 'yaqatac, mach'e jayem jo'ne ñejaliaĝatelo'te jogaa'me siete nepaqa'li jo'ne chiyoqo'ot joñe'me Dios nataq'aen yajoqot'a gaa'me siete uaqachiñil: Joote jayaten yema da'me auauoyi jo'ne chiyaqayi da'me a'naqataguequi da'me yataqata anec'aliitaye, qalaĝaja ja naq'aeta, dite da'me ena'am ta'le joote adelevi. 
REV.3.2	Chane'eja aneloyiye nayi, ena'te a'uochiitac, nataq'aen a'uañaqachichi' gaa'me uo'oe jo'ne at'onataqadi' 'me yamta'le ye'm, qa'a jelotapega nayi da'me at'onataĝanaĝaqui jo'ne ja nalo'ta't, nach'eda jo'ne nach'e eta't yec'atetac joñe'me mach'e Ñedios. 
REV.3.3	Anetoviñetac da'me napaĝaguenataĝanaĝac jo'ne joote auacoñiyeguet ca'li: naqaeda oquitalegue qama'le a'niyelaqaeyot ñe'me Dios. Qalaĝaja qom ja aneloyiye qama'le ami jec'atalo qomle, da'me jadenaĝat ga'me cachaĝaic jo'ne ja qoyayaten ga'me laloqo' da'me novi', qama'le paja'a da'me ami je'uaĝa'n qomle.
REV.3.4	Qalaĝaja di'me noic Sardes, maliaĝa uo'oe jogaa'me ja lama'y jo'ne ja e'n 'te paĝachiguilo jonaa'me louo: nach'egaua jo'ne jayem quetedapegue' qomle, qama'le yatedañe jona'me louo dalaĝayaqa jo'ne pagaĝayaqa, qa'a naq'aeta da'me naloteguet.
REV.3.5	Jogaa'me jo'ne yovidedeta da'me noma't joga'me ja no'en, nach'egaua jo'ne naq'aete' da'me pagaĝayaqa na'me louo, qama'le ja japalaĝa't naa'me lenaqa'te jo'ne yededelegue ca'li jaga'me nede jo'ne uetaye da'me nec'alaĝa, dite da'me ja'aĝatot ñe'me Taĝadena' choqoñaa'me lamaĝa's jo'ne piyem laje' queda'me nach'egaua jo'ne jayem yemetede'eguet.
REV.3.6	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi!»
REV.3.7	“Nach'e ena'ama auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Filadelfia:
REV.3.7	«Da'me ami jo'ne oñiya'ña di'me Filadelfia, ami janema nayi jenjo' 'yaqatac, mach'e jayem jo'ne jayem ja 'nalegue, jayem yataqatelegue nataq'aen jayem ue'tajop da'me lañoqotaĝanaĝac ñe'me jaliaĝanec David, qama'le qom jen 'nouategue, qaya'te yaqanatet ta'le yapadiñgui, nach'e ena'am da'me qom japadiñgui, qaya'te yaqanatet ta'le 'youategue:
REV.3.8	Joote jayaten yema da'me auauoyi, nataq'aen da'me mate mane'e ja jalcote 'uo da'me at'añaĝaqui, qalaĝaja ja aĝañiñi da'me auoqochiya'a da'me 'yaqataĝanaĝac, nataq'aen da'me ja jayem 'te anemañetapec. Chane'eja nayi cha'li auec'achiñe jena'me auajoitalegue, qa'a jen 'nouatetaye ga'me adadiquiiuo jo'ne qaya'te ta'le yaqanatet ta'le yapadiñgui. 
REV.3.9	Auec'achiñe da'me jo'ne je'eteque jogaa'me jo'ne chiyoqodayi da'me lemaĝac ñe'me Satanás, jogaa'me jo'ne pecayaqa da'me eetapela'ajalo nach'egaua jo'ne lec'oqo'tepi joñe'me Dios, qalaĝaja ja naqaegaua: jen qomle da'me ami yec'atalo qaedi yejoidiñe naa'me leliquetel da'me ami dajo'tagueta, qama'le yataqata yayate'n da'me jayem eja da'me ami joqopitalo.
REV.3.10	Da'me ami yataqata auoqochiya'a da'me 'yaqatac queda'me yataqata anapogaĝadeñi. Chane'eja yataqata ami ñetelalo qomle, qom yovita ga'me laloqo' qom 'uo ga'me lachoĝodaiqui' joga'me jiyaĝadipi, da'me qoyapiye'n yema joga'me aleua laje'pi. 
REV.3.11	Jayem paja'a da'me ñanac qomle, qama'le 'noota qom aviyamaĝachetac da'me jo'ne joote ami uetauelo, qaedi qaya'te 'uo ga'me yaqanatet ta'le deuodaĝanec da'me adomataĝanaĝachi.
REV.3.12	Jogaa'me jo'ne yovidedeta da'me noma't joga'me ja no'en, nach'egaua jo'ne je'n p'ajodaye da'me ena'am ta'le najotenaĝal ga'me tamenaĝaiqui jo'ne loĝot ñe'me Taĝadena' mach'e Dios, qama'le ja yitaĝa ta'le qoye'n queda'ae ga'me jo'ne neda'ña, nataq'aen da'me jediñe da'me lenaĝat ñe'me Taĝadena' mach'e Dios jachalo'te jogaa'me, qama'le nach'e ena'am da'me lenaĝat ga'me noic jo'ne loĝot joñe'me, di'me noic jo'ne dalaĝaic 'me Jerusalén jo'ne chiyaqaje'ma di'me piyem, mach'e 'lachaqa' joñe'me Taĝadena' mach'e Dios, qama'le nach'e ena'am jediñe da'me mach'e yenaĝat jo'ne dalaĝaic jachalo'te jogaa'me.
REV.3.13	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi!»
REV.3.14	“Nach'e ena'am auediñe da'me dojo' 'yaqataĝanaĝac qama'le auamaĝa ñe'me lamaĝajec ga'me tamenaĝaiqui jo'ne na'ña di'me Laodicea:
REV.3.14	«Da'me ami jo'ne oñiya'ña di'me Laodicea, ami janema nayi jenjo' 'yaqatac, mach'e jayem jo'ne jayem yataqata eja, jayem choqotaĝanaĝaic 'me yataqatelegue nataq'aen da'me nach'ayem jo'ne jayem chiyoqodayi yemeda gaa'me uo'oe jo'ne ye't joñe'me Dios:
REV.3.15	Joote jayaten yema da'me auauoyi, da'me ja ami 'te omta nach'e ena'am da'me ja ami 'te p'e. ¡Quiliajaĝa da'me naq'aeta da'me ami omta, uotaĝa ami p'e! 
REV.3.16	Chane'eja queda'me aueñiya'am ga'me jo'ne ja yeueta, nataq'aen da'me ja ami 'te omta nach'e ena'am da'me ja ami 'te p'e, qama'le ami jegue'm qomle, ena'am ta'le ami janoleque. 
REV.3.17	Qa'a da'me aueñetapela't da'me ami neuoyaĝadi, onaĝaic da'me adadiquiyaĝaqui nataq'aen da'me qaya'te ta'le auoviñetaque, qalaĝaja ja anayachela't da'me naqa'ami jo'ne 'uo da'me adachoĝodequi da'me ami jemataqayaqa, ami choĝodayaqolqa, ena'am ta'le ami qana'mi nataq'aen da'me ami jale'taguelo. 
REV.3.18	Qo'che' 'uo da'me ami jaqatalo nayi: jayem anec'achiya qaedi aneuodeñiya jaga'me oro jo'ne yoqovita q'aen ga'me dole' lauaq, qaedi male ami yataqatelo'te neuoyaĝadi, nataq'aen jayem anec'achiya qaedi aneuodeñiyalo gaa'me nouo jo'ne pagaĝayaqa, qama'le auaiñidiñe qaedi auapadiñelegue da'me adepocoqoilegue da'me adajaleuaĝa, qama'le nach'e ena'am aneuodeñiya ga'me natadenataĝanaĝat qaedi auachiyañilo naa'me at'aechidi' qama'le yitaĝa aneloitegue.
REV.3.19	Da'me jayem jachimaĝategue da'me 'loyaĝa'j yema jogaa'me jo'ne joqopitalo, nataq'aen japaĝaguenataĝa'n jogaa'me. Chane'eja 'noota qom yataqata a'nañaĝachi qama'le a'niyelaqaeyot ñe'me Dios.
REV.3.20	Jayem auec'achiñe nayi: cha'li joueta'uet da'me ami jiyaĝanalo. Qom 'uo ga'me domachiya da'me yiyaĝanaĝac nataq'aen da'me 'youategue ga'me najom, qama'le jenoĝoneuo, qama'le qadalo'ta't da'me jeque'yaq. 
REV.3.21	Jogaa'me jo'ne yovidedeta da'me noma't joga'me ja no'en, nach'egaua jo'ne janema da'me jayem neteda'ñe' di'me yejaliaqa', da'me ena'am da'me jayem ca'li jomataĝan, qama'le joneta'ñe' ñe'me Taĝadena' di'me mach'e lejaliaqa'.
REV.3.22	Qom auaqanachichi ta'le auomachii, ¡'noota qom anaquiaĝañiya joñe'me Dios Lepaqal jo'ne dojapegue'to joga'me Dios lec'oqo'tepi!»”
REV.4.1	Mane'e ca'li yem da'me dojo', qama'le jauana ga'me jom jo'ne 'nouatetaye da'me jeloje'ma di'me piyem, qama'le yitaĝa jomachiya ga'me najamaĝa jo'ne 'uaeñe da'me jomachiya ca'li, nataq'aen da'me ena'am jaga'me najeede qom qoyajediye, qama'le jayem dojapegue', enaac: “Auenidije'ma jena'me jenjo' qama'le am jaloĝonalo jogaa'me uo'oe qom'che jo'ne di'yo't qom yenoĝodegue naa'me naajo' jo'ne uo'oe nayi.”
REV.4.2	Qanach'e ua'a da'me jayem ua'ajop da'me lañoqotaĝanaĝac ñe'me Dios Lepaqal, qama'le jauana di'me nejaliaqa' jo'ne na'ague di'me piyem, nataq'aen da'me 'uo ñe'me jo'ne ñichiñe netaue ñe'me nejaliaĝaiqui. 
REV.4.3	Joñe'me jo'ne ñichiñe netaue ñe'me nejaliaĝaiqui 'uo da'me 'loyaĝac ena'am ga'me diamante uotaĝa ena'am ga'me qa' laqaya lenaĝat rubí da'me yataqata yaqaselec, qama'le ga'me equejop jaga'me neje'onaĝaiqui jo'ne lejaliaĝaiqui 'uo ga'me uosac jo'ne yaqaselec, ena'am ga'me qa' jo'ne lenaĝat esmeralda. 
REV.4.4	Nach'e ena'am ga'me jo'ne equejop jaga'me neje'onaĝaiqui jo'ne lejaliaĝaiqui jauanalo gaa'me laqaya' jo'ne veinticuatro nejaliaĝaiqui' 'me je'onaĝaiqui', nach'egaua jo'ne netañelo jogaa'me veinticuatro 'yaĝaicachidi: yatedañe gaa'me louo jo'ne pagaĝayaqa choqogaa'me yanetayelo naa'me laqai'go gaa'me noqop'al jo'ne oro. 
REV.4.5	Jaga'me nejaliaĝaiqui chiyaqapiñegui jena'me lauaq jo'ne yaqaselec, choqona'me nejamaĝa nataq'aen na'me 'loĝoyaĝac, nataq'aen ga'me dajoya'ña jaga'me neje'onaĝaiqui edetañguilo gaa'me siete coyadaĝanaqate' jo'ne dole', nach'egaua jo'ne siete lepaqa'li joñe'me Dios. 
REV.4.6	Nataq'aen ga'me dajoya'ya jaga'me je'onaĝaiqui nach'e ena'am 'uo ga'me jo'ne ena'am ta'le qa'em lat'edai, jo'ne yaqa'ñe ena'am jaga'me cristal da'me chichiñe.
REV.4.6	Qama'le di'me laeñi jo'ne neta'ña jaga'me je'onaĝaiqui, ga'me jo'ne mach'e equejopa naa'me lael, uo'oe gaa'me cuatro yejidi polio' jo'ne najaqatelegue jaa'me 'lae'tepi ga'me dajoya'ague choqoga'me netauaqague. 
REV.4.7	Jaa'me jaajo' yejidi polio' 'uo jo'me onolec jo'ne ena'am ta'le jauaĝaic da'me 'loyaĝac, qama'le jo'me dajoyalegue ena'am ta'le uaca c'oĝot, qama'le jo'me p'ayalegue 'uo da'me 'loyaĝac na'me latajoĝoc jo'ne ena'am ta'le jiyaĝaua, nataq'aen jo'me p'ategue ena'am ga'me uole qom uayotac. 
REV.4.8	Onolqa'tape jogaa'me yejidipi uo'oe gaa'me laua' jo'ne seis, 'me yapadichiñe jana'me 'lae'tepi jo'me p'aye jaa'me laua' choqojo'me p'auo. Nataq'aen da'me yema ga'me nolo' choqoga'me pi'yaq da'me ja yaĝadiñi da'me 'yotedac:
REV.4.8	“¡Yataqata ja 'nalegue joñe'me,
REV.4.8	Naqaeñe joñe'me Jaliaĝanec Dios jo'ne qaya'te yacalaatac,
REV.4.8	Joñe'me jo'ne jalchi'ena 'uo nataq'aen nach'e eta't da'me qo'mi ue'tajopa!”
REV.4.9	Chane'eja nale jogaa'me yejidi 'nonaĝachidegue joñe'me jo'ne ñichiñe netañgui jaga'me je'onaĝaiqui, nach'eñe ñe'me jo'ne nach'e eta't da'me nec'aletaye, nataq'aen da'me yatem da'me lamai'j, 
REV.4.10	qama'le jogaa'me veinticuatro 'yaĝaicachidi yejoidiñe naa'me leliquetel da'me dajoyeda'aguet joñe'me qama'le yatem da'me loqopich'i nataq'aen da'me yajaĝadi'ña jogaa'me noqop'al joga'me dajoya'ña jaga'me neje'onaĝaiqui qama'le yo'o'n:
REV.4.11	“Am Qadejaliaĝanec nataq'aen da'me mach'e am Qanedios,
REV.4.11	Naqa'am jo'ne am tachigui da'me yataqata am qo'nonaĝachigui,
REV.4.11	Jouaĝat da'me 'uo da'me at'onaĝac
REV.4.11	nataq'aen da'me adañoqotaĝanaĝac let'adaic,
REV.4.11	Qa'a naqa'am jo'ne aue't yema naa'me naajo' uo'oe;
REV.4.11	Qa'a naq'aeta da'me mach'e adelnataĝac ca'li,
REV.4.11	Qama'le uo'oe nayi da'me male aue'n di'yo'quena.”
REV.5.1	Ga'me louaq jo'ne yayaten joñe'me jo'ne netañgui jañe'me je'onaĝaiqui, jauana ga'me nenañejec jo'ne uedaye naa'me nedii's nach'e ena'am ga'me p'aye, nataq'aen da'me siete qoyetouoĝolegue jaga'me 'nanaĝanaqate. 
REV.5.2	Nataq'aen jauana jo'me piyem le'ec 'me 'uo da'me 'lañaĝac qama'le yataqata netenec da'me 'laqatac da'me denataĝan: “¿Jach'e jogamaĝa qoyaje'tem da'me naqa't gaa'me 'nanaĝanaqate lidi'ñe qaedi 'youachigui ga'me nenañejec?” 
REV.5.3	Qalaĝaja jogaa'me ueteda'ague di'me piyem nataq'aen gaa'me uetedalegue jena'me aleua choqogaa'me uetedo'ot di'me p'añe jenjo' aleua, qaya'te 'uo ga'me onolec jo'ne yaqanatet da'me 'youachigui ga'me nenañejec qaedi qoyec'aten. 
REV.5.4	Chane'eja da'me jayem jalcote da'me ñoyenaĝac, qa'a yajouaĝat da'me ja qoyauana ga'me onolec jo'ne yeloteguet qoyen da'me 'youachigui ga'me nenañejec qaedi qoyec'aten. 
REV.5.5	Qalaĝaja 'uo ga'me onolec jogaa'me 'yaĝaicachidi 'me jayem dojapegue', enaac: “Ena'te yitaĝa anoyetac, qa'a ñe'me Jauaĝaic jo'ne chiyaqaue gaa'me lec'oqo'tepi ñe'me Judá, joñe'me jo'ne lolelaĝaic ñe'me David, nach'eñe jo'ne domataĝan qama'le yeloteguet qoyen da'me naqa't gaa'me siete 'nanaĝanaqate lidi'ñe qaedi 'youachigui ga'me nenañejec.”
REV.5.6	Chane'eja 'uo jo'me jauana jo'ne dajotalegue jo'me nejaliaĝaiqui jo'ne je'onaĝaiqui chaqaja'me cuatro yejidi, da'me uetañgui laeñi jaa'me 'yaĝaicachidi: nach'ejo jo'ne 'Naĝanaĝate Lec'oĝot da'me nechatetañe, qalaĝaja di'yoq da'me naqaeñe ñe'me jo'ne joote qoyalat; uo'oe gaa'me siete jo'ne lepeel, nataq'aen jogaa'me 'lae'te jo'ne siete. Gaa'me 'lae'te naqaegaua gaa'me siete lepaqa'li joñe'me Dios jo'ne qonamaĝata yema jena'me aleua. 
REV.5.7	Qama'le joñe'me 'Naĝanaĝate Lec'oĝot yec'ata qama'le yacona ga'me nenañejec, ga'me jo'ne ua'ague joga'me louaq jo'ne yayaten ñe'me jo'ne netañgui jañe'me je'onaĝaiqui. 
REV.5.8	Mane'e da'me yacona ga'me nenañejec, qama'le jogaa'me cuatro yejidi nataq'aen jogaa'me veinticuatro 'yaĝaicachidi male yejoidiñe naa'me leliquetel da'me dajoyeda'aguet joñe'me 'Naĝanaĝate Lec'oĝot. Yemeda jogaa'me da'me uo'oe gaa'me liviquil nataq'aen da'me yachi'tape jogaa'me yomaĝaiqui' jo'ne oro, jo'ne najaqachiguilo jena'me lavionaĝa. Nach'ena na'me lavionaĝa 'me netamenaĝaco ga'me lec'oqo'tepi joñe'me Dios. 
REV.5.9	Qama'le 'yotedac jenjo' nalac jo'ne dalaĝaic:
REV.5.9	“Naqa'am jo'ne aueloteguet qoyen
REV.5.9	Da'me auacona ga'me nenañejec
REV.5.9	Qaedi anaqa't jogaa'me 'nanaĝanaqatel,
REV.5.9	Qa'a naqa'am jo'ne am qoyalat joca'li
REV.5.9	Qama'le naliñi jana'me adetauo'
REV.5.9	Da'me aue'n nejetenatac ñe'me Dios
REV.5.9	Joga'me jiyaĝadipi jo'ne yodapecache naa'me 'loyaĝaco naa'me 'laqataqa,
REV.5.9	Ena'uac da'me neqomyaĝac
REV.5.9	Nataq'aen ena'uaque gaa'me noyaqa.
REV.5.10	Qama'le aue'n lec'oqo'tepi joñe'me Qanedios jogaa'me,
REV.5.10	Nataq'aen da'me aue'n letaĝayaĝanaĝanaqa ga'me jiyaĝadipi
REV.5.10	Da'me dajotedalegue joñe'me Qanedios,
REV.5.10	Qama'le nejaliaĝatedelegue jena'me aleua.”
REV.5.11	Mane'e da'me yitaĝa jec'aten, qama'le jomachiya da'me lajamaĝa ga'me piyem laje'pi jo'ne yataqata jalcote, naqaegaua jo'ne equejop jaga'me je'onaĝaiqui choqogaa'me yejidi nataq'aen jogaa'me 'yaĝaicachidi, 
REV.5.12	qama'le nete'tape da'me yo'o'n da'me dojo':
REV.5.12	“¡Joñe'me 'Naĝanaĝate Lec'oĝot jo'ne qoyalat
REV.5.12	Nach'eñe jo'ne tachigui da'me yataqata qo'nonaĝachigui
REV.5.12	Jouaĝat da'me 'uo da'me lañoqotaĝanaĝac let'adaic
REV.5.12	Choqoda'me neuoyaĝac choqoda'me nayatenaĝanaĝac
REV.5.12	Choqoda'me qaya'te yaqalaatac choqoda'me 'lonaĝac!
REV.5.12	¡'Noota qom jalcote da'me qo'nonaĝachigui joñe'me!”
REV.5.13	Qama'le nach'e ena'am jomachilegue da'me ena'uac jogaa'me uo'oe jo'ne ueteda'ague jodi'me piyem nataq'aen jogaa'me uetedalegue jena'me aleua, qama'le nach'e ena'am jogaa'me uetedaue di'me p'añe jenjo' aleua nataq'aen jogaa'me uetañguilo gaa'me qa'mi lat'edail, naq'aeta da'me 'yotedac:
REV.5.13	“¡'Noota qom qo'nonaĝachigui joñe'me jo'ne netañgui jañe'me je'onaĝaiqui
REV.5.13	Choqoñe'me 'Naĝanaĝate Lec'oĝot,
REV.5.13	Jouaĝat da'me 'uo da'me li'yoĝodenataĝanaĝa'j nataq'aen da'me 'lonaĝac
REV.5.13	Choqoda'me lañoqotaĝanaĝac let'adaic!”
REV.5.14	Chane'eja jogaa'me cuatro yejidi male 'yadeteguet: “¡Nach'e naq'aeta da'me dojo'!” Qama'le jogaa'me veinticuatro 'yaĝaicachidi male yejoidiñe naa'me leliquetel da'me 'nonaĝachidegue joñe'me jo'ne netañgui jañe'me je'onaĝaiqui choqoñe'me 'Naĝanaĝate Lec'oĝot.
REV.6.1	Yem da'me dojo' qama'le jauana joñe'me 'Naĝanaĝate Lec'oĝot da'me naqa't jogaa'me 'nanaĝanaqatel. Mane'e ca'li qonaqat jaga'me onole, qama'le jomachiya ga'me onolec gaa'me cuatro yejidi jo'ne 'uo ga'me lejamaĝa jo'ne ena'am da'me 'loĝoyaĝac jajo'me qajoĝonaĝa: “¡Oc nayi!” 
REV.6.2	Qama'le jauana ga'me pegaq jo'ne pagaĝaic, nach'e ena'am jo'me netalegue jo'ne lajoqot'a jo'me lechiquenec. Qoyanem jajo'me noqop'a jo'ne oro da'me joote domataĝatac, qama'le ec qaedi yitaĝa domataĝan.
REV.6.3	Mane'e ca'li ñe'me 'Naĝanaĝate Lec'oĝot naqat jaga'me 'nanaĝanaqate laqaya, qama'le yitaĝa jomachiya ñe'me onolec jiyac jo'ne dajoyalegue joñe'me jo'ne 'uaechiñe jogaa'me yejidi, jo'ne eetac: “¡Oc nayi!” 
REV.6.4	Qama'le yitaĝa nenoĝonegue ga'me pegaq laqaya jo'ne tomaqalegue da'me 'loyaĝac nataq'aen jo'me netalegue jo'ne qoyanem da'me lañoqotaĝanaĝac qaedi yapalaĝat da'me 'lemaĝac jena'me aleua, nataq'aen 'uo da'me 'yeteque joga'me jiyaĝadipi qaedi mach'e nalatapega't, qama'le nach'e ena'am qoyanem ga'me nedaĝanaĝat let'adaic.
REV.6.5	Mane'e ca'li yitaĝa qonaqat jaga'me 'nanaĝanaqate laqaya, qama'le yitaĝa jomachiya ñe'me jiyac laqaya jo'ne p'ayalegue joñe'me jo'ne 'uaechiñe jogaa'me yejidi, jo'ne eetac: “¡Oc nayi!” Qama'le yitaĝa jauana jo'me pegaq laqaya jo'ne ledaĝaic da'me 'loyaĝac, nataq'aen jo'me netalegue jo'ne lajoqot'a jajo'me napogoqotaĝanaĝaiqui. 
REV.6.6	Qama'le jomachiya jo'me 'naqatac jo'ne chimaqapiñgui jo'me laeñi jogaa'me yejidi, jo'ne eetac: “Da'me nejetenaguec ga'me onataĝanaĝaic, auen qomle da'me lajo'vi ena'am ga'me onolec kilo ga'me trigo lojoche, uotaĝa tres gaa'me kilos ga'me cebada lojoche. Qalaĝaja ena'te auen ne'uela't ga'me aceite uotaĝa ga'me uva li'i.”
REV.6.7	Mane'e ca'li ñe'me 'Naĝanaĝate Lec'oĝot naqat jaga'me cuarto gaa'me 'nanaĝanaqatel, qama'le jomachiya jo'me 'laqatac ñe'me jiyac laqaya jo'ne p'ategue gaa'me yejidi, jo'ne enaac: “¡Oc nayi!” 
REV.6.8	Qama'le jauana ga'me pegaq laqaya jo'ne yoqoviyat da'me 'loyaĝac, nataq'aen jo'me netalegue jo'ne lenaĝat da'me «Neleuaĝa.» Jo'me chiyoĝogue nach'e ena'am jauana jo'me laqaya jo'ne equegue, 'me lenaĝat da'me «Napa'lpi Necoñetaĝaiqui'», qama'le nach'ejoua jo'ne qoyanema da'me lañoqotaĝanaĝa'j qaedi yala't ga'me onolec gaa'me cuatro jiyaĝa'u jo'ne uetedalegue jena'me aleua, qama'le yauote ga'me nalada't qaedi dalataĝa'tape, nataq'aen dalataĝatec da'me noqouaĝa choqogaa'me napite'nadi nataq'aen gaa'me yejidi jo'ne diquiya'ape.
REV.6.9	Mane'e ca'li ñe'me 'Naĝanaĝate Lec'oĝot naqat jajo'me quinto 'nanaĝanaqate, qama'le jauanalo dia'me uetedo'ot ga'me p'añe ga'me nec'atoĝonaĝala', jodia'me jo'ne joote qoyala't ca'li, yajouaĝat da'me ja yaĝadiñi da'me 'yaĝatetedac joñe'me Dios. 
REV.6.10	Qama'le nete'n da'me yauote da'me 'laqata'j: “Am Qadejaliaĝanec jo'ne am ja 'nalegue nataq'aen am jo'ne am yataqatelegue, ¿jach'e ga'me quejetelegue da'me yovita ga'me laloqo' da'me auec'ate'n ga'me jiyaĝadipi jo'ne uetedalegue jena'me aleua qaedi qo'mi 'viyelaĝaque da'me qadeleuaĝa?” 
REV.6.11	Qama'le yema jogaa'me qoyanema jaa'me nouo jo'ne pagaĝayaqa, qama'le qo'enapegalo da'me maliaĝa cada'ac da'me 'nomatedegue, chayovida'a qom male nalo'ta't jogaa'me laqaya'olqa jo'ne nach'e ena'am t'onataĝatedape'uo joñe'me Dios, qama'le nach'e ena'am da'me qoyaje'tema da'me qoyala't jo' qom'te.
REV.6.12	Mane'e ca'li yem da'me dojo' qama'le jauana joñe'me 'Naĝanaĝate Lec'oĝot da'me naqat jajo'me sexto 'nanaĝanaqate, qama'le 'uo jo'me ne'uaĝa let'adaic. Jañe'me ajeua neleguemaĝata da'me ledaĝai, yataqata 'naltapiye, nataq'aen ñe'me auoĝoic neleguemaĝata da'me tomaĝadaic, ena'am ta'le netauo' da'me 'loyaĝac. 
REV.6.13	Qama'le jaa'me uaqachiñil nach'e ena'am 'naqadiñe, chiyoqodapegue di'me piyem da'me ta'ña jena'me aleua, ena'am da'me qom 'naqañe jajo'me jala jo'ne maliaĝa dadala jaga'me higo lichidic qom nechiyoĝoñe ga'me layat jo'ne vichaĝaguet. 
REV.6.14	Di'me piyem male ja di'yoq, ena'am ta'le nede lae qom nenatague, qama'le yemeda gaa'me qajoĝonaĝadi' choqogaa'me nepel nach'e ena'am da'me ca'ae naa'me 'lachaqa'te. 
REV.6.15	Qama'le nañoĝochidiñe jogaa'me nejaliaĝanaqa jena'me aleua nataq'aen gaa'me nejaliaĝanaqa jena'me coicopi choqogaa'me neuoyaĝadi, nach'e ena'ama gaa'me ñoqotaĝanaĝayaqa nataq'aen ena'uac jogaa'me namaĝa'spi, nach'e ena'ama jogaa'me jiyaĝa'u jo'ne ja namaĝa'spi: yapinouelo gaa'me jauaco nataq'aen ne'toto gaa'me qadi jo'ne jalco'l. 
REV.6.16	Qama'le yiyaĝatedapecot ga'me qajoĝonaĝa choqogaa'me qadi let'adayaqa jo'ne lael gaa'me qajoĝonaĝadi', eet'oi: “¡Anaqaeñi qaedi qo'mi auapadiñelo'te, qama'le qo'mi auoĝochidiñe qom qo'mi nec'atalo ñe'me jo'ne ñichiñe netañgui ñe'me nejaliaĝaiqui nataq'aen da'me lalemataic ñe'me 'Naĝanaĝate Lec'oĝot! 
REV.6.17	Qa'a male novita nayi da'me laloqo' da'me le'uaĝanaĝanaĝa'j let'adaic, qama'le ¿jach'e ga'me yaqanatet ta'le 'nañaĝatela't qaedi ja nimichiñe?”
REV.7.1	Mane'e ca'li yem da'me dojo', qama'le jauanalo jaa'me cuatro piyem laje' jo'ne nechateta'ñalo naa'me cuatro loiquiaqa'te jena'me aleua, qama'le jogaa'me cha'li 'nelaĝatetedañe naa'me cuatro laya'che, qaedi ja yajedelegue jena'me aleua uotaĝa ga'me noĝop let'adaic, qama'le nach'e ena'ama gaa'me ep'a, qaga'te ta'le ch'e onole da'me yajedelegue. 
REV.7.2	Qama'le nach'e ena'am jauana jo'me piyem le'ec laqaya jo'ne chiyoĝogue jena'me nayapije'ma jañe'me ajeua, nach'ejo jo'ne ue'tajop jaga'me 'lanaĝanaqate joñe'me jo'ne nach'e eta't da'me nec'aletaye, nach'eñe joñe'me Dios. Qama'le joñe'me piyem le'ec neten da'me ya'uo da'me 'laqatac da'me yiyaĝalo'te jogaa'me cuatro piyem laje' laqaya' 'me joote qoyanema da'me lañoqotaĝanaĝac qaedi yauote ga'me 'yedetec jo'ne ja no'en jena'me aleua choqoga'me noĝop let'adaic, 
REV.7.3	enaac: “¡Ena'te auauoyi ga'me a'vichiyec jo'ne ja no'en jena'me aleua uotaĝa ga'me noĝop let'adaic uotaĝa jogaa'me ep'a, chayovida'a qom yem da'me ja'anaq naa'me nepel jogaa'me jo'ne mach'e lalemaĝaje'te ñe'me Qanedios!”
REV.7.4	Qama'le nach'e ena'am jomachilegue jena'me liñi jogaa'me jo'ne joote nayelo da'me 'nanaĝanaĝac: qama'le nalo'taguet ciento cuarenta y cuatro mil, da'me mach'e nedo'ta't jena'me chiyoĝogueta jogaa'me doce lec'oqo'tepi ñe'me Israel. 
REV.7.5	Qama'le naa'me naajo' jo'ne qo'yaneque nalo'taguet doce mil jena'me mach'e lec'oqo'tepi joñe'me Judá, nach'e ena'am ñe'me Rubén nalo'taguet doce mil jena'me mach'e lec'oqo'tepi, choqoñe'me Gad doce mil jena'me mach'e lec'oqo'tepi, 
REV.7.6	qama'le nach'e ena'am ñe'me Aser doce mil jena'me mach'e lec'oqo'tepi, nataq'aen ñe'me Neftalí jena'me mach'e lec'oqo'tepi nalo'taguet doce mil, choqoñe'me Manasés doce mil jena'me mach'e lec'oqo'tepi, 
REV.7.7	ñe'me Simeón jena'me mach'e lec'oqo'tepi nach'e ena'am doce mil, nataq'aen joñe'me Leví doce mil jena'me mach'e lec'oqo'tepi, nataq'aen ñe'me Isacar doce mil jena'me mach'e lec'oqo'tepi, 
REV.7.8	nataq'aen ñe'me Zabulón doce mil jena'me mach'e lec'oqo'tepi, nach'e ena'am ñe'me José doce mil jena'me mach'e lec'oqo'tepi, qama'le nach'e ena'am ñe'me Benjamín doce mil jena'me mach'e lec'oqo'tepi.
REV.7.9	Mane'e ca'li yem da'me dojo' qama'le jauana ga'me jiyaĝadipi let'adaic jo'ne qaya'te yaqanatet ta'le noloqoten, jo'ne qoyachiyoĝotauelo yemeda jogaa'me noyaqa let'adayaqa nataq'aen yodapecache da'me neqomyaĝa'j nataq'aen yodapecache naa'me 'loyaĝaco naa'me 'laqataqa. Qama'le jauanalo da'me nechatetedañe ena'uac da'me dajotauo jaga'me je'onaĝaiqui jo'ne nejaliaĝaiqui, qama'le nach'e ena'ama dajoteda'aguet joñe'me 'Naĝanaĝate Lec'oĝot. Qama'le uo'oe naa'me louo jo'ne pagaĝayaqa nataq'aen da'me yachi'y jaa'me chaic layoqote, onolqa'tape jogaa'me jiyaĝa'u da'me lajoqot'alo. 
REV.7.10	Qama'le ena'uac da'me nete'tape da'me 'yalaqataye, eet'oi:
REV.7.10	“¡Da'me nec'alaĝa chiyaqayi ñe'me Qanedios,
REV.7.10	Jo'ne nach'eñe 'me netañgui na'me nejaliaĝaiqui,
REV.7.10	Choqoda'me chiyaqayi ñe'me 'Naĝanaĝate Lec'oĝot!”
REV.7.11	Qama'le ena'uac joga'me piyem laje'pi da'me equejop jaga'me je'onaĝaiqui choqogaa'me cuatro yejidi nataq'aen jogaa'me 'yaĝaicachidi; naĝadi'ñejop jaga'me je'onaĝaiqui da'me dajoyida'uo chayovida'a da'me e'n toĝoyeta q'ae'n naa'me nepel jena'me aleua, qama'le yo'o'n da'me 'nonaĝachidegue joñe'me Dios, 
REV.7.12	eet'oi:
REV.7.12	“¡Nach'e naq'aeta da'me dojo'!
REV.7.12	¡Nach'eñe joñe'me Qadet'a Dios
REV.7.12	Jo'ne nach'e eta't da'me 'ñonaĝataĝaye,
REV.7.12	Yemeda naa'me 'uoidi da'me ja pal,
REV.7.12	Jouaĝat da'me 'uo da'me 'lonaĝac let'adaic,
REV.7.12	Choqoda'me layatenaĝanaĝac!
REV.7.12	Qama'le janemaĝam da'me qadamaic nataq'aen da'me 'ñonaĝataĝaye,
REV.7.12	Qa'a nach'e ena'am qaya'te yaqalaatac,
REV.7.12	Jouaĝat da'me mach'e loĝot da'me lañoqotaĝanaĝac let'adaic,
REV.7.12	Joñe'me jo'ne nach'e eta't 'uo.”
REV.7.13	Qama'le 'uo ga'me onolec jogaa'me 'yaĝaicachidipi jo'ne jayem yenat: “¿Jach'e naa'me naajo' jiyaĝadipi jo'ne pagaĝayaqa naa'me louo, nataq'aen da'me jach'e jogamaĝa chiyoĝotegue?” 
REV.7.14	Qama'le ja'ateguet: “Negue't. Naqa'am jo'ne auayaten, am jaliaĝanec.” Qama'le jayem 'yaĝatem: “Naa'me naajo' jo'ne nach'enaua 'me chiyoqodaue da'me lachoĝode'j let'adaic, nach'enaua jo'ne joote yiyo'y naa'me louo, yataqata yapaga't q'ae'n, yajouaĝat da'me yiyoĝotec jaga'me letauo' joñe'me 'Naĝanaĝate Lec'oĝot. 
REV.7.15	Chane'eja nayi male dajotedo'ot jañe'me neje'onaĝaiqui joñe'me Dios queda'me t'onataĝa'tape, t'onataĝadoue joga'me jo'ne mach'e netamenaĝaiqui. Qama'le joñe'me jo'ne netañgui jañe'me je'onaĝaiqui male nach'e eta't da'me uetauelo qaedi de'uolo'te. 
REV.7.16	Qama'le da'me noqouaĝa ja yitaĝa ta'le 'uo da'me en lachoĝode'j, uotaĝa da'me noĝop lamaic, nach'e ena'am da'me ja yitaĝa yaqanatet ta'le yaviyaĝa't jañe'me ajeua, nataq'aen jena'me nepi'yaĝa ja yitaĝa ta'le yeloiquiaĝa'tape, 
REV.7.17	qa'a joñe'me 'Naĝanaĝate Lec'oĝot jo'ne dajotalegue jaga'me je'onaĝaiqui jo'ne nejaliaĝaiqui, nach'eñe jo'ne nouatoqo't ena'uaque jogaa'me, qama'le yauetegue joga'me noĝop jo'ne yayetaye 'me chiyaqayi da'me nec'alaĝa. Nataq'aen joñe'me Dios male yiyo'y naa'me 'lae'te da'me niyojeguem yema jana'me lachi'.”
REV.8.1	Mane'e ca'li joñe'me 'Naĝanaĝate Lec'oĝot 'yolaĝachigui jaga'me siete jogaa'me 'nanaĝanaqate jo'ne p'ategue 'me netalegue joga'me nenañejec, qama'le ua'a da'me cha'li tochiñe di'me piyem, chayovida'a da'me yenoĝonegue ga'me media hora.
REV.8.2	Mane'e da'me yem qama'le jauanalo jaa'me siete piyem laje' jo'ne nechatetedañe, dajoteda'aguet joñe'me Dios, qama'le jaa'me yanema jaa'me siete najeedel. 
REV.8.3	Qama'le novi' jo'me piyem le'ec laqaya jo'ne lajoqot'a jajo'me laviyoĝon lae't jo'ne oro, qama'le cha'li nechachiñe da'me dajo'taguet joga'me c'atoĝonaĝala', qama'le 'uo ga'me yaneuo jo'ne laviyoĝon 'me jalcote qaedi yapoteneguet da'me netamenaĝa'j joga'me Dios lec'oqo'tepi, qama'le yequetegaĝalegue ga'me p'ajeguem joga'me c'atoĝonaĝala' jo'ne oro 'me neta'ña ga'me dajoya'ya jaga'me je'onaĝaiqui jo'ne na'ña joga'me nejaliaqa'. 
REV.8.4	Chane'eja jaga'me nemala' joga'me laviyoĝon nataq'aen da'me netamenaĝa'j joga'me Dios lec'oqo'tepi quijemegue joga'me louaq ga'me piyem le'ec da'me yec'adije'ma di'me lejaliaqa' joñe'me Dios. 
REV.8.5	Qama'le joñe'me piyem le'ec male yacona jaga'me laviyoĝon lae't, qama'le en najaqachigui jana'me poqo ga'me dole' jo'ne uetalegue joga'me c'atoĝonaĝala'. Yem qama'le yojouoĝolegue jena'me aleua, qama'le 'uo da'me 'loĝoyaĝac choqoda'me nejamaĝa nataq'aen da'me naqaselegaĝac qama'le deda jena'me aleua.
REV.8.6	Chane'eja jogaa'me siete piyem laje' jo'ne lajoqot'alo jogaa'me siete najeedel male niyamaĝateta'ajalo qaedi male dajedaĝa'n.
REV.8.7	'Uo ñe'me piyem le'ec jo'ne 'uaechiñe da'me dajedaĝan, qama'le jauana jajo'me loñi jo'ne ena'am ta'le qa' da'me qoyecodelegue jena'me aleua, choqoga'me dole' jo'ne yeleguet jaga'me netauo'. Qama'le gaa'me lael jena'me aleua jo'ne tres, 'uo ga'me onolec jo'ne yavic, nach'e ena'am jogaa'me ep'a uo'oe gaa'me yavi'j, nataq'aen yema jena'me nolelaĝa jo'ne dadala 'me uetalegue jena'me aleua.
REV.8.8	Joñe'me piyem le'ec laqaya jo'ne dajoyalegue ñe'me jo'ne 'uaechiñe, nach'e ena'am yajediye jaga'me lajeede, qama'le qoyajaĝañgui ga'me noĝop let'adaic ga'me jo'ne ena'am ta'le qajoĝonaĝa let'adaic jo'ne edetañgui. Qama'le gaa'me lael jena'me noĝop let'adaic 'uo ga'me onolec jo'ne neleguemaĝata jaga'me netauo'. 
REV.8.9	Qama'le nach'e ena'am yele'u yema ga'me noĝop laje'pi jo'ne uetañgui jaga'me netauo', chaqagaa'me licotal jo'ne uo'oe, nach'e ena'am qoyenoĝo'n.
REV.8.10	Joñe'me piyem le'ec laqaya jo'ne dajoyalo'te joñaa'me dos piyem laje' male yajediye jaga'me lajeede, qama'le 'uo jaga'me uaqachiñi lat'edai jo'ne edetañgui, ena'am jaga'me coyadaĝanaqate da'me lauaq, qama'le 'naqañe, chiyaqaje'ma di'me piyem, qama'le tachi'ña ga'me lae jogaa'me ñachel, naqaegaua jo'ne tres gaa'me lael, qama'le nach'e ena'am tañguilo jogaa'me noĝo'pi jo'ne natetedajeguem. 
REV.8.11	Jaga'me uaqachiñi lenaĝat da'me Chem, qama'le ga'me noĝop jo'ne tañgui male qoyen chem, qama'le jalcote ga'me jiyaĝadipi jo'ne yeletem.
REV.8.12	Ñe'me piyem le'ec laqaya jo'ne dajoyalo'te ñaa'me tres piyem laje' yajediye jaga'me mach'e lajeede, qama'le naa'me tres lael jañe'me ajeua 'uo ga'me onolec jo'ne qoyolaĝachigui, nataq'aen ñe'me auoĝoic nach'e ena'am qoyolaĝachigui na'me lae, qama'le nach'e ena'am naa'me uaqachiñil jo'ne tres naa'me ua'ñalo 'uo da'me onolec jo'ne qoyalaĝachigui, qaedi 'uo da'me 'lalaĝa. Qama'le naa'me tres jo'ne lael na'me nolo', 'uo ga'me onolec lae jo'ne 'naltapiye, nataq'aen jena'me pi'yaq 'uo ga'me lae jo'ne om ñe'me auoĝoic choqonaa'me uaqachiñil.
REV.8.13	Mane'e ca'li yem da'me dojo', qama'le jelojeguem, qama'le jomachiya ga'me uole jo'ne uayotac, quetañgui laeñi di'me piyem, qama'le enaac da'me netenec da'me 'laqatac: “¡Degueja qomle da'me lachoĝode'j joga'me jiyaĝadipi jo'ne netedalegue jena'me aleua, da'me qom male dejedaĝa'n nayi jogaa'me piyem laje' laqaya' jo'ne tres!”
REV.9.1	Ñe'me piyem le'ec laqaya, jo'ne dajoyalo'te ñaa'me cuatro piyem laje', male yajediye jaga'me mach'e lajeede, qama'le jauana da'me 'naqañe jajo'me uaqachiñi, chiyaqaje'ma di'me piyem da'me talegue jena'me aleua, qama'le qoyanem jaga'me lo'o ga'me najom jaga'me limaĝañi lat'edai jo'ne necoñetaĝaiqui' jogaa'me nepaqa'li jo'ne ja 'noe'n. 
REV.9.2	Qama'le 'youategue ga'me najom jaga'me limaĝañi, qama'le nenoĝojeguem jaga'me nemala' jo'ne ena'am jaga'me nemala' jo'ne chiyaqaue jaga'me nec'atoĝonaĝaiqui lat'edai. Chane'eja jajo'me nemala' male en 'naltapiye jañe'me ajeua choqona'me piyem. 
REV.9.3	Chane'eja jajo'me nemala' nach'ajo 'me chiyoqodaue naa'me qojequioĝoil jo'ne laguelegue yema jena'me aleua, qama'le qoyanema da'me ledonataĝanaĝa'j jo'ne ena'am da'me 'lañaĝac na'me noĝopic. 
REV.9.4	Qama'le qoyamaĝalo'te da'me ja 'naĝa't jena'me lolelaĝa jena'me aleua uotaĝa jogaa'me uo'oe jo'ne dadala'y uotaĝa jogaa'me ep'a, dite jogaa'me jiyaĝa'u jo'ne ja netayelo naa'me nepel jaga'me 'lanaĝanaqate joñe'me Dios. 
REV.9.5	Qalaĝaja ja qoyaje'tem ta'le yala't jogaa'me jiyaĝa'u, dite da'me yauote jo'ne en layaliaĝa 'me nalo'taguet cinco naa'me auoĝoyaqa da'me en lachoĝodaĝaiqui, qama'le da'me layaliaĝa'j jo'ne chiyaqayi ena'am da'me qom detoĝon ga'me noĝopic.
REV.9.6	Chane'eja nach'egaua jogaa'me noloqo'ote da'me mach'e yelotedaque da'me leleuaĝa jogaa'me jiyaĝa'u, qalaĝaja ja yauata; te'me yauote da'me lamai'j ta'le yele'u, qalaĝaja ena'am ta'le da'me neleuaĝac cha'li ca'ae jogaa'me.
REV.9.7	Jogaa'me qojequioĝoil ena'ama jogaa'me pega' jo'ne niyamaqataqa qaedi nalada't lo'ol; naa'me laqai'go uo'oe naa'me netayelo jo'ne noqop'al jo'ne oro, qama'le naa'me latajoĝoco di'yoq da'me ena'am ta'le jiyaĝaua naa'me latajoĝoco. 
REV.9.8	Jena'me layoĝot ena'am ta'le yauo layoĝot, choqonaa'me lodaitel ena'am ta'le jauaĝaic lodaitel, 
REV.9.9	qama'le nach'e ena'am jena'me lo'oc 'uo da'me mach'e en netelaguec queda'me uo'oe naa'me laicaual jo'ne nalataĝaiqui, qama'le da'me 'loĝoyaĝa'j naa'me laua' ena'am ta'le naqaegaua jogaa'me cadeetal qom yaueque'tape jogaa'me pega' da'me tadoue ga'me neloiquiaĝac. 
REV.9.10	Naa'me lauenaqa nach'e ena'am 'uo na'me le jo'ne ena'am jena'me le jena'me noĝopic: nach'ena naa'me naajo' jo'ne 'uo da'me yaqanatet ta'le ya'uo da'me layaliaĝa'j joga'me jiyaĝadipi nalo'taguet cinco naa'me auoĝoyaqa. 
REV.9.11	Joñe'me jo'ne mach'e lejaliaĝane'j naa'me qojequioĝoil, nach'eñe ñe'me piyem le'ec jo'ne neteloqo't jaga'me limaĝañi lat'edai, da'me lenaĝat joñe'me Abadón, jo'ne 'laqata'j ga'me hebreopi, qama'le jogaa'me griego laje' da'me mach'e 'laqatac jo'ne Apolión, jo'ne eetojo' da'me “Lataĝanaĝaic.”
REV.9.12	Male yenoĝonegue jo'me 'uaechiñe jo'ne layaliaĝa'j jogaa'me jiyaĝa'u; qalaĝaja maliaĝa uo'oe gaa'me dos jo'ne nateda'aquena.
REV.9.13	Ñe'me piyem le'ec laqaya, jo'ne dajoyalo'te ñaa'me cinco piyem laje', yajediye jaga'me mach'e lajeede, qama'le jomachiya ga'me 'naqatac jo'ne chimaqapiñgui ga'me laeñi jogaa'me cuatro lepeel ga'me nec'atoĝonaĝala' jo'ne oro 'me ueta'ña ga'me dajoya'ña joñe'me Dios. 
REV.9.14	Qama'le da'me dojo' 'naqatac qoyanem joñe'me piyem le'ec jo'ne sexto jo'ne nach'eñe 'me ue'tajop jaga'me najeede, enaac: “Auejodegue jogaa'me cuatro piyem laje' jo'ne necoñetae's 'me neteda'ña ga'me ñache lat'edai jo'ne lenaĝat da'me Éufrates.” 
REV.9.15	Chane'eja male qoyejodegue jogaa'me cuatro piyem laje' qaedi yala't onolec gaa'me tres jena'me jiyaĝadipi, qa'a joote jalchi'ena da'me naqataĝanatac da'me qom male yovita da'me laloqo' jo'ne nayi, jenjo' nolo', jena'me jenjo' auoĝoic nataq'aen jenjo' uo'e. 
REV.9.16	Qama'le jomachilegue jena'me liñi joga'me coico laje'pi jo'ne netalo'te ga'me pegaĝadipi: nalo'taguet doscientos milliones.
REV.9.17	Qama'le yataqachiñe naq'aeta da'me yauanaĝanaĝac: jauanalo jaa'me pega', nataq'aen jaa'me netalo'te jo'ne napaĝalo'te naa'me letoguel, jaa'me nalataĝaiqui jo'ne tomaĝadayaqa da'me 'loyaĝac, 'me ena'am ta'le dole', nataq'aen da'me malaĝadayaqa jo'ne ena'am ga'me qa' jo'ne lenaĝat da'me jacinto, nataq'aen da'me yoqovi jo'ne ena'am jena'me azufre. Qama'le jaa'me pega' laqai'go ena'am jena'me jauaĝaic laqaic, qama'le jena'me nedegaĝat chiyaqaue jena'me dole' nataq'aen jana'me nemala' qama'le nach'e ena'am jena'me azufre. 
REV.9.18	Qama'le qoyalat onolec ga'me lae jena'me jiyaĝadipi jo'ne tres gaa'me lael, yajouaĝat da'me na'ñalo naa'me naajo' ne'uaĝanagueco jo'ne tres 'me chiyaqauelo naa'me nedegaqa'te joga'me pegaĝadipi: na'me dole' nataq'aen jana'me nemala' choqona'me azufre. 
REV.9.19	Qa'a joda'me 'lañaĝa'j joga'me pegaĝadipi uetauelo naa'me nedegaqa'te nataq'aen naa'me lauenaqa jo'ne ena'am ta'le nanayaqa, qama'le naa'me laqai'go gaa'me nanayaqa yeto'y ga'me jiyaĝadipi.
REV.9.20	Qalaĝaja gaa'me lael jena'me jiyaĝadipi jo'ne maliaĝa uo'oe, da'me ja yala't jaa'me nalataĝanaqate, maliaĝa ja yaĝadiñi da'me 'yetetedac da'me ja no'en jo'ne jalchi'ena 'lonata'j, qama'le ja yaĝadiñi da'me netamenoto jogaa'me nepaqa'li choqogaa'me nouaq 'lonataqa jo'ne nequi'il 'me oro, uotaĝa plata, uotaĝa bronce, uotaĝa qa' uotaĝa ga'me epaq, naa'me naajo' ch'e nequi'il jo'ne ja yauana'ape, nataq'aen da'me ja domachiya'ape, choqoda'me ja yaqanate't ta'le yeuo'tape. 
REV.9.21	Nach'e ena'am da'me ja jetaque yaĝadiñi da'me lalataĝanaĝa'j uotaĝa da'me napine'j uotaĝa da'me lequejeguetaĝa'j uotaĝa da'me lecachaĝa'j.
REV.10.1	Yem qama'le jauana jo'me piyem le'ec laqaya jo'ne 'uo da'me lañoqotaĝanaĝac, naquetaue jo'me piyem lo'oc da'me nenochiñe chiyaqaje'ma di'me piyem, na'me laqaic uetalegue jo'me uosac choqoda'me yaqaselec jo'me latajoĝoc ena'am ta'le ajeua lauaq, nataq'aen naa'me lotetadi ena'am ta'le dole'te qom noĝoneje'melo jena'me lauaq. 
REV.10.2	Lajoqot'a jajo'me nede jo'ne 'nouatetaye, qama'le yachetañgui jo'me lapia' jo'ne yayaten joga'me noĝop let'adaic, qama'le jo'me 'nemaq yachetalegue jena'me lañaĝa. 
REV.10.3	Qama'le en yejam da'me 'lalaĝac, qama'le ena'am ta'le jauaĝaic da'me 'loĝoyaĝac; mane'e ca'li 'yalaq, qama'le en qodomachiya da'me 'laqata'j gaa'me siete 'loĝoyaĝaco jajo'me qajoĝonaĝa. 
REV.10.4	Mane'e ca'li yem da'me doje'y gaa'me siete 'loĝoyaĝaco jajo'me qajoĝonaĝa, qama'le da'me jayem te'me jetaque jediñe, qalaĝaja 'uo ga'me 'naqatac jo'ne jomachiya 'me chimaqapegue di'me piyem, jo'ne jayem enapega, eet'oi: “Ena'te auen di'yoq joda'me auomachiya jo'ne 'yaĝatetedac jaa'me siete 'loĝoyaĝaco jajo'me qajoĝonaĝa, qama'le ena'te auediñe.”
REV.10.5	Chane'eja jo'me piyem le'ec jo'ne jauana da'me nechatetalegue di'me noĝop choqona'me aleua, nodijeguem jo'me louaq jo'ne yayaten da'me yacoje'mec di'me piyem 
REV.10.6	qampaja'a da'me 'naĝatot joñe'me jo'ne nach'e eta't da'me nec'aletaye, joñe'me jo'ne 'lonatac di'me piyem choqona'me aleua nataq'aen joga'me noĝop let'adaic nataq'aen ena'uaque jogaa'me uo'oe jo'ne uedetot jodi'me piyem, qama'le eetac: “Male qaya'te ledaqa' da'me 'uo ga'me qodajo'ta, 
REV.10.7	dite da'me male yovita da'me laloqo' da'me dajedaĝan ñe'me piyem le'ec jo'ne séptimo, qom male yepaquichigui da'me ja di'yoq jo'ne loequenataĝanaĝac joñe'me Dios, 'me nach'e ena'am joote 'yaĝatema jogaa'me mach'e lalemaĝaje'te jo'ne 'laqataĝanaĝanaqa.”
REV.10.8	Da'me 'naqatac jo'ne joote jomachiya 'me chimaqapegue di'me piyem, yitaĝa jayem dojapegue', qama'le jayem enapega, eet'oi: “Oc nayi qama'le auaconeguet jaga'me nede jo'ne 'nouatetaye, 'me lajoqot'a ñe'me piyem le'ec jo'ne nechatetalegue di'me noĝop choqona'me aleua.” 
REV.10.9	Chane'eja jec'ata jo'me piyem le'ec qaedi jiyaĝane'uo da'me jayem yanem jajo'me nede, qama'le jayem 'yateguet: “Auaconeguet qama'le auachaue na'me anedegaĝat qaedi aualic, qa'a ena'am ga'me ma'ague li'i da'me jama, qalaĝaja jana'me adeta'am male 'uo jo' qomle da'me lichemaĝa.”
REV.10.10	Chane'eja jaconeguet jajo'me nede jo'ne lajoqot'a ñe'me piyem le'ec qama'le jalic. Chane'eja na'me ñedegaĝat male en jama, ena'am ta'le ma'ague li'i da'me lamaic, qalaĝaja mane'e da'me yem da'me jalic qama'le en chem q'aen jana'me yeta'am. 
REV.10.11	Yem da'me dojo' qama'le jayem qo'enapega: “'Noota qom yitaĝa a'uaĝatetac da'me 'laqataĝanaĝac joñe'me Dios jo'ne dalaĝaic, a'uaĝatema gaa'me noyaqa jo'ne qayoĝode' choqoga'me jiyaĝadipi jo'ne yodapecache naa'me 'laqataqa, nataq'aen ena'uaque gaa'me neqomyaĝaco, nach'e ena'ama gaa'me nejaliaĝanaqa.”
REV.11.1	Chane'eja jayem qoyanem jo'me ena'am ta'le coqota jo'ne naloqotenaĝanaĝat, qama'le jayem qo'yaĝatem da'me dojo': “Oñijeguem nayi qama'le analoqoten ñe'me tamenaĝaiqui jo'ne Dios loĝot, choqoga'me nec'atoĝonaĝala', qama'le nach'e ena'am jogaa'me jiyaĝa'u jo'ne uetedaue da'me 'nonaĝatedapegue joñe'me Dios, jach'e jogamaĝa eete'. 
REV.11.2	Qalaĝaja ena'te analoqoten di'me tamenaĝaiqui najoĝoc, qa'a nach'edi jo'ne joote qoyanema jogaa'me jiyaĝa'u jo'ne qaya'te lepe'e', queda'me nach'egaua jo'ne pedelegue qomle jenjo' noic jo'ne ja 'nalegue da'me ja 'nonaĝachidegue chayovida'a qom nalo'taguet cuarenta y dos naa'me auoĝoyaqa. 
REV.11.3	Qama'le jamaĝalo'te qomle gaa'me dos 'yaqataĝanaĝanaqa jo'ne uo'oe gaa'me louo jo'ne napidalo'te, qaedi 'yaĝatetedac na'me 'yaqataĝanaĝac chayovida'a qom nalo'taguet da'me mil doscientos sesenta naa'me noloqo'ote.”
REV.11.4	Naa'me naajo' dos aqataĝanaĝayaqa nach'enaua jo'ne ena'ama gaa'me ep'a 'me olivo, qama'le nach'e ena'ama jogaa'me dos coyadaĝanaqatel jo'ne oro. Nach'enaua jo'ne neteda'ña joga'me 'lachaqa' joñe'me Dios jo'ne Lejaliaĝanec jena'me aleua. 
REV.11.5	Qom 'uo ga'me jo'ne jetaque 'uo ga'me 'yeteque, qama'le naajo' na'yalo naa'me nedegaqa'te joga'me dole', qama'le e'n yavi'j ena'uac joga'me laute'upi, qama'le naq'aeta da'me qoyalat gamachaqaega jo'ne jetaque 'naĝa't joñaa'me. 
REV.11.6	Naa'me naajo' aqataĝanaĝayaqa yaqanate't ta'le yapadidiñe di'me piyem qaedi ja no't da'me cha'li maliaĝa 'yaĝatetedac da'me Dios 'laqataĝanaĝac, qama'le nach'e ena'am da'me yaqanate't ta'le e'n neleguemaĝata netauo' joga'me noĝop, choqoda'me e'n lachoĝodec jena'me aleua laje'pi, yauo'oe yodapecache da'me lapite'nayaĝaco, yema da'me 'viyelaĝalo'te q'aen, queda'me nach'eda jo'ne 'uo da'me 'lamaqatenataĝanaĝa'j.
REV.11.7	Qalaĝaja qom male yoma't ena'uaque da'me 'laqataĝanaĝa'j, qama'le joñe'me jiyac polio' male nenoĝojeguem chiyaqañgui jaga'me limaĝañi jo'ne qaya'te loiquiaqa', qama'le paja'a da'me deuo'yalo, qama'le noma't chayovida'a da'me male yala't. 
REV.11.8	Chane'eja jogaa'me lapa'che dia'me joote yele'u nelagaĝachichidiñe, ueteda'ña ga'me naq'aeuo joga'me noic let'adaic, di'me jo'ne ua'ña joca'li ñe'me mach'e Qadejaliaĝanec da'me qoyep'enajeguem, di'me noic jo'ne lenaĝat qoyen Sodoma qama'le nach'e ena'am da'me lenaĝat laqaya qoyen Egipto. 
REV.11.9	Qama'le jena'me jiyaĝadipi jo'ne yodapecache naa'me 'lachaqa'te choqoda'me neqomyaĝac nataq'aen naa'me 'laqataqa, nach'e ena'am ena'uaque jogaa'me noyaqa jo'ne uo'oe, yema male yec'ate'n jogaa'me lapa'che dia'me, chayovida'a qom nalo'taguet tres gaa'me noloqo'ote choqoga'me laeñi ga'me nolo' laqaya, choqoda'me ja dajenataĝatem ta'le qoyijediñi. 
REV.11.10	Jogaa'me jo'ne 'lachaqa't jodi'me aleua ja 'yamaqate'n jodia'me Dios 'laqataĝanaĝanaqa, qa'a eetedapega nach'ediaua dia'me jo'ne chiyaqayilo da'me layaliaqa'. Chane'eja yataqata netotec da'me leleuaĝa' jodia'me, yauote da'me lamai'j nataq'aen yache't gaa'me leyalaqataĝanaĝa'j gaa'me laqaya'.
REV.11.11	Qalaĝaja qom yenoĝodegue jaa'me tres noloqo'ote nataq'aen jo'me laeñi jo'me nolo' laqaya, qama'le joñe'me Dios yajedelo'te jodia'me qaedi yitaĝa 'niyelaĝachidijeguem. Chane'eja yitaĝa ñidijeguem, qama'le ena'uaque jogaa'me jiyaĝa'u jo'ne yauata da'me dojo', male najaĝayelo da'me loqolanaqa'. 
REV.11.12	Chane'eja jaa'me dos aqataĝanaĝayaqa domachita ga'me 'naqatac jo'ne chimaqapegue di'me piyem, jo'ne enaac: “¡Anec'achije'ma jena'me jenjo'!” Qama'le quetedaue jo'me piyem lo'oc da'me yec'adije'ma di'me piyem, qama'le jogaa'me laute'upi male yauata da'me dojo'. 
REV.11.13	Qama'le paja'a da'me 'uo jo'me nedaĝac let'adaic, qama'le di'me noic let'adaic ena'uaque gaa'me diez 'nachaqa'te male 'uo ga'me onolec jo'ne iyiñe, qama'le nach'e ena'ama joga'me jiyaĝadipi jo'ne yele'u nalo'taguet siete mil. Chane'eja jogaa'me jo'ne maliaĝa uo'oe male 'uo da'me loqolanaqa' qama'le 'nonaĝachidegue joñe'me Dios jo'ne ne'tague di'me piyem.
REV.11.14	Qama'le yenoĝonegue jo'me p'ategue jo'ne qaya'te nayamaĝa, qalaĝaja ja uayaloĝoguet da'me novitequena ga'me laqaya jo'ne tres.
REV.11.15	Ñe'me piyem le'ec laqaya jo'ne dajoyalo'te ñaa'me seis piyem laje' male yajediye jaga'me mach'e lajeede, qama'le qodomachiya ga'me nejamaĝa let'adaic jo'ne chimaqapegue di'me piyem jo'ne eetac:
REV.11.15	“Joñe'me jo'ne mach'e Qadejaliaĝanec
REV.11.15	Male nejaliaĝatelo'te yema jena'me aleua laje'pi
REV.11.15	Choqoñe'me Liquiyac joñe'me Qadet'a,
REV.11.15	Qama'le nach'eñe ñe'me jo'ne qaya'te ta'le loiquiaqa' da'me lejaliaĝa.”
REV.11.16	Qama'le jogaa'me veinticuatro 'yaĝaicachidi jo'ne netañelo jogaa'me nejaliaĝaiqui' jo'ne neje'onaĝaiqui' da'me dajoteda'aguet joñe'me Dios, male naĝadi'ñejop chayovida'a da'me yedaĝateda'agueta naa'me latajoĝoco jena'me aleua, qama'le 'nonaĝachidegue joñe'me Dios, 
REV.11.17	da'me enapega't:
REV.11.17	“Am Qadejaliaĝanec, jo'ne am Qadet'a 'me qaya'te auaqalatac,
REV.11.17	Da'me am jo'ne nach'e eta't 'uo, nataq'aen da'me jalchi'ena am 'uo joca'li,
REV.11.17	Am janemaĝam da'me qadamaic,
REV.11.17	Qa'a nayi joote auaconeguet da'me adañoqotaĝanaĝac let'adaic
REV.11.17	Qama'le auen laloqo' da'me male anejaliaĝatelo'te jena'me aleua laje'pi.
REV.11.18	Qa'a joga'me jiyaĝadipi jo'ne qaya'te lepe'e' male 'uo da'me nalimaĝa let'adaic;
REV.11.18	Qalaĝaja male yovita jena'me nolo' da'me a'uaĝa'n jogaa'me,
REV.11.18	Qom aua'uo da'me adec'atenaĝanaĝac jodia'me joote yele'u;
REV.11.18	Nataq'aen da'me auanema da'me nejetenague'j jogaa'me jo'ne mach'e adalemaĝaje'te
REV.11.18	jo'ne at'aqataĝanaĝanaqa,
REV.11.18	Choqoga'me mach'e ac'oqo'tepi jo'ne yataqatelo'te
REV.11.18	Nataq'aen yema jogaa'me jo'ne yataqata am 'nonaĝachidegue,
REV.11.18	Gamachaqaegaua jo'ne p'ajodaye, uotaĝa ja p'ajodaye;
REV.11.18	Nataq'aen da'me auala't jogaa'me jo'ne yolaĝachidegue jena'me aleua.”
REV.11.19	Chane'eja 'nouategue ga'me tamenaĝaiqui jo'ne loĝot joñe'me Dios 'me ne'tague di'me piyem, qama'le qoyauana jaga'me uetaue joga'me tamenaĝaiqui jo'ne lae't jogaa'me diez lamaĝajoĝonaĝaco joñe'me Dios, qama'le en naqalip nataq'aen 'uo ga'me nejamaĝa choqoga'me 'noĝoyaĝac; male deda jena'me aleua qama'le 'uo jaga'me loñi lat'edai jo'ne ena'am ta'le qadipi.
REV.12.1	Qama'le 'uo jo'me di'yoq jo'ne 'nanec let'adaic 'me ua'ague di'me piyem: 'uo jaga'me yauo jo'ne qoyen neuoĝoi jañe'me ajeua, choqoñe'me auoĝoic ne'toto naa'me lapia'te, nataq'aen jaga'me cop'a jo'ne netaye jo'me laqaic nalo'taguet doce naa'me uaqachiñil jo'ne netedalegue. 
REV.12.2	Jaga'me yauo joote qo'uaĝai, qama'le 'yalaqatapeguem da'me layaliaĝac da'me yajouaĝat da'me jetaque c'oe.
REV.12.3	Mane'e da'me yem da'me dojo', qama'le yitaĝa 'uo jo'me 'nanec laqaya jo'ne ua'ague di'me piyem: 'uo ga'me jiyac polio', jo'ne ena'am ta'le ñaĝadiaq da'me 'loyaĝac jo'ne tomaĝadaic. Uo'oe gaa'me siete laqai'go choqogaa'me diez gaa'me lepeel, qama'le onolqa'tape naa'me laqai'go uo'oe naa'me noqop'al. 
REV.12.4	Jena'me lauenec yauelegue onolec ga'me lae jena'me uaqachiñipi jo'ne nalo'taguet tres naa'me lael jo'ne netedot di'me piyem, qama'le yajaĝachi'ña jena'me aleua. Qama'le jo'me ñaĝadiaq polio' male neta'ña ga'me dajoya'ña jaga'me yauo jo'ne jetaque c'oe, qaedi yalic ga'me lec'oĝot da'me yemta niyiñe. 
REV.12.5	Qama'le jaga'me yauo male c'oe, 'uo ñe'me lec'oĝot jo'ne le'em, joñe'me jo'ne qoyanem qomle da'me lañoqotaĝanaĝac let'adaic qaedi nejaliaĝatelo'te ena'uaque joga'me aleua laje'pi. Qampaja'a da'me qodoĝotaĝanec ñe'me c'oĝot qama'le qoyauegot joñe'me Dios da'me dajoyalegue qoyen da'me nejaliaĝaiqui jo'ne neje'onaĝaiqui. 
REV.12.6	Qama'le jaga'me yauo dajooyi, yec'ata di'me aleua lae jo'ne totapega't, 'me joote Dios yaqataĝata't qaedi naqaedi 'me ue'ta da'me yiqui'yaĝatac, chayovida'a ga'me mil doscientos sesenta noloqo'ote.
REV.12.7	Yem da'me dojo', qama'le 'uo ga'me nalada't di'me piyem, qa'a joñe'me piyem laje'pi lejaliaĝanec Miguel choqoga'me piyem laje'pi jo'ne nejoĝonaqapi nauteta ñe'me ñaĝadiaq polio' qama'le deloiquitapegue', qama'le ñe'me ñaĝadiaq polio' nataq'aen jogaa'me piyem laje'pi laqaya' jo'ne mach'e lalemaĝajetpi yataqata deloiqui'tape, 
REV.12.8	qalaĝaja ja yaqanate't ta'le domataĝa'n. Chane'eja male qaya'te 'lachaqa't di'me piyem jogaa'me, 
REV.12.9	qama'le qoyamaĝaye ñe'me jiyac let'adaic jo'ne ena'am ta'le ñaĝadiaq da'me 'loyaĝac, nach'eñe ñe'me nanaic jo'ne 'uaechiñe 'uo joca'li jo'ne lenaĝat da'me Payac nataq'aen lenaĝat laqaya da'me Satanás, jo'ne yoqovi'n yema ga'me aleua laje'pi. Ñe'me Satanás nataq'aen ena'uaque jogaa'me mach'e lalemaĝajetpi male qonajaĝadi'ña jena'me aleua.
REV.12.10	Qama'le jomachiya ga'me 'naqatac jo'ne yejam 'me chimaqapegue di'me piyem jo'ne eetac:
REV.12.10	“¡Nayi joote novitequena da'me lec'alaqataĝanaĝac ñe'me Qanedios;
REV.12.10	Male di'yoq da'me lañoqotaĝanaĝac qaedi nejaliaĝatelo'te yema ga'me aleua laje'pi,
REV.12.10	Nach'e ena'am male di'yoq da'me mach'e lejaliaĝa ñe'me Liquiyac!
REV.12.10	Qa'a joote qoyamaĝaye ñe'me lauteua' gaa'me mach'e qadaqaya'olqa,
REV.12.10	Ñe'me jo'ne yemeda naa'me noloqo'ote choqogaa'me pi'yaĝadi
REV.12.10	da'me ya'uo da'me latenataĝanaĝac jo'ne yaloĝona ñe'me mach'e Qanedios.
REV.12.11	Da'me lomataĝanaĝa'j jogaa'me qadaqaya'olqa
REV.12.11	chiyoĝotayi jaga'me letauo' joñe'me 'Naĝanaĝate Lec'oĝot,
REV.12.11	jaga'me letauo' jo'ne naliñi qoyen ca'li yeleu,
REV.12.11	Choqonaa'me 'naqataqa jo'ne 'yaĝate'tape.
REV.12.11	Ja t'oita da'me qoyalatalo'te,
REV.12.11	Dite da'me najetede'eguet da'me leleuaqa'.
REV.12.12	Chane'eja ¡ami made'tape, yema da'me ami jo'ne oñe'tague di'me piyem!
REV.12.12	Qalaĝaja ami choĝodayaqolqa, ami jo'ne oñeta'ña jena'me aleua
REV.12.12	nach'e ena'ama ami jo'ne oñetañgui joga'me noĝop let'adaic,
REV.12.12	Qa'a ñe'me payac ami nenochi'ñalo.
REV.12.12	¡Ami nautenalo, najaĝaye da'me lalemataic,
REV.12.12	Qa'a yayaten da'me male na'ta da'me loiquiaqa'!”
REV.12.13	Ñe'me ñaĝadiaq polio', mane'e ca'li yauana da'me qonamaĝa'ña jena'me aleua, qama'le yecanac jañe'me yauo jo'ne 'uo ga'me lec'oĝot. 
REV.12.14	Qalaĝaja jaga'me yauo qoyanema gaa'me dos uole laua' jo'ne jalco'l, qaedi yaqanatet da'me uayo, qama'le yec'ata ga'me mach'e 'lachaqa' jo'ne ua'ague joga'me aleua 'me totapega't, qaedi male qaya'a ga'me neta'ña joga'me nanaic polio', di'me jo'ne ua'a da'me qoyiqui'yaĝatac chayovida'a da'me nalo'taguet tres naa'me 'uoidi choqoga'me laeñi joga'me uo'e laqaya. 
REV.12.15	Ñe'me nanaic polio' nolec ga'me noĝop chayovida'a da'me ya'uo ga'me ñache qaedi yayoĝonegue jaga'me yauo, 
REV.12.16	qalaĝaja jena'me aleua lecochiya jañe'me yauo, qama'le 'youachigui jena'me nedegaĝat, qama'le yeuoĝonañi ga'me ñache jo'ne chiyaqayi na'me nedegaĝat ñe'me ñaĝadiaq polio'. 
REV.12.17	Qama'le naqaeda 'me chiyaqayi da'me ma'ejama'le 'uo da'me lalemataic ñe'me ñaĝadiaq polio', yataqata nautena jañe'me yauo, qama'le ec qaedi deloiquitapegue'to jogaa'me yauo lec'oqo'te laqaya', naqaegaua jo'ne yoqochideta daa'me lamaĝajoĝonaĝaco joñe'me Dios, nataq'aen da'me yataqata quetede'egue na'me lapaĝaguenataĝanaĝac joñe'me Jesús. 
REV.12.18	Qama'le ñe'me ñaĝadiaq polio' male ueta'ña di'me lae joga'me noĝop let'adaic.
REV.13.1	Yem qama'le yitaĝa jauana da'me nenoĝojeguem ga'me jiyac polio', chiyaqañgui joga'me noĝop. Uo'oe naa'me laqai'go jo'ne siete choqojaa'me lepeel jo'ne diez, qama'le onolqa'tape naa'me lepeel uo'oe naa'me noqop'al, nach'e ena'am jaa'me laqai'go uo'oe daa'me lenaqa'te jo'ne yejoue'n joñe'me Dios. 
REV.13.2	Jo'me jiyac polio' jo'ne jauana ena'am jena'me quedoc da'me 'loyaĝac, nataq'aen naa'me lapia'te ena'am ta'le potae lapia'te, qama'le jena'me nedegaĝat ena'am ta'le jauaĝaic nedegaĝat. Qama'le ñe'me ñaĝadiaq polio' yanem da'me 'lañaĝac jo'me jiyac polio', choqoga'me lañoqotaĝanaĝac let'adaic qaedi male 'uo da'me lejaliaĝa. 
REV.13.3	Qama'le ga'me onolec laqaic ñe'me jiyac polio' 'uo ga'me yédiñe jo'ne ena'am ta'le jetaque yelem, qalaĝaja ca'li yemiiñi jo'me yédiñe qama'le yema jena'me aleua laje'pi yataqata yoqochetem, qama'le dajodelegue ñe'me jiyac polio'. 
REV.13.4	Chane'eja 'nonaĝachidegue ñe'me ñaĝadiaq polio', yajouaĝat da'me yanem da'me lañoqotaĝanaĝac ñe'me jiyac laqaya jo'ne diez naa'me laqai'go, qama'le nach'e ena'am da'me 'nonaĝachidegue ñe'me jiyac polio', qama'le eetapega't: “¿Jach'e ga'me nalo'te' jenjo' jiyac? ¿Jach'e ga'me yaqanate't ta'le delo'ye?”
REV.13.5	Nach'e ena'am da'me qoyaje'tem ñe'me jiyac polio' da'me nenaĝatedegue naa'me 'naqataqa jo'ne yataqata ja 'noe'n 'me nep'ague'ne' ñe'me Dios, nataq'aen da'me 'uo da'me lañoqotaĝanaĝac qaedi nejaliaĝatelo'te ga'me jiyaĝadipi chayovida'a qom nalo'taguet cuarenta y dos gaa'me auoĝoyaqa. 
REV.13.6	Qama'le naq'aeta da'me jo'ne ya'uo, nautena joñe'me Dios qama'le yejouen joñe'me, choqoga'me 'lemec jo'ne ja 'nalegue, choqoga'me yema jo'ne neteda'ague di'me piyem. 
REV.13.7	Qama'le nach'e ena'am qoyaje'tem da'me ya'uo ga'me nalada't queda'me nautenalo joga'me lec'oqo'tepi joñe'me Dios, chayovida'a da'me noma't, qama'le nach'e ena'am da'me qoyanem da'me lañoqotaĝanaĝac qaedi nejaliaĝatelo'te ena'uaque ga'me jiyaĝadipi jo'ne yodapecache naa'me 'laqataqa, choqonaa'me neqomyaĝaco nataq'aen jogaa'me noyaqa. 
REV.13.8	Chane'eja nach'eñe ñe'me jiyac polio' jo'ne 'uo da'me 'lamaqatenataĝanaĝa'j ena'uaque joga'me aleua laje'pi, ena'uaque jogaa'me jo'ne ja qoyedidiñe ca'li naa'me lenaqa'te joca'li yemta qoye'et jena'me aleua, da'me ja qoyededelegue jaga'me nede jo'ne uetaye da'me nec'alaĝa 'me loĝot joñe'me 'Naĝanaĝate Lec'oĝot jo'ne joote qoyalat.
REV.13.9	Gamachaqaega jo'ne yaqanatet ta'le domachi, 'noota qom naquiaĝan nayi:
REV.13.10	“Jogaa'me jo'ne yeloteda'a da'me necoñetague'j,
REV.13.10	Nach'egaua gaa'me jo'ne qoyecoñe't qomle.
REV.13.10	Nataq'aen jogaa'me jo'ne yeloteda'a da'me yeletem
REV.13.10	ga'me liaĝa ga'me nedaĝanaĝat,
REV.13.10	Nach'ega ga'me nedaĝanaĝat liaĝa da'me yala't qomle.”
REV.13.10	Chane'eja male qoyauana da'me eeta da'me napogaĝadenaĝa'j joga'me lec'oqo'tepi joñe'me Dios choqoda'me lepi'iyaĝa'j.
REV.13.11	Yem qama'le yitaĝa jauana jo'me jiyac laqaya jo'ne nenoĝojeguem chiyaqaue jena'me aleua, jo'ne uo'oe naa'me dos jo'ne lepeel, ena'ama gaa'me lepeel ga'me 'naĝanaĝate lec'oĝot, qalaĝaja da'me doje, ena'am ta'le nach'eñe ñe'me ñaĝadiaq polio' naa'me 'laqataqa. 
REV.13.12	Joote qoyanem yema da'me lañoqotaĝanaĝac ñe'me jiyac polio' jo'ne 'uaechiñe 'me noĝop le'ec, qama'le da'me ue'tajop jo'me jo'ne 'uaechiñe male yamaĝalo'te yema joga'me jiyaĝadipi jo'ne aleua laje'pi da'me 'nonaĝachidegue ñe'me jiyac polio' jo'ne 'uaechiñe, ñe'me jo'ne 'uo ga'me yediñe 'me te'me jetaque yelem qalaĝaja yemiiñi ca'li jo'me yédiñe. 
REV.13.13	Nach'e ena'am da'me yauo'oe naa'me 'nanaqa let'adayaqa, chayovida'a da'me en 'naqañe ga'me dole' jo'ne chiyaqaje'ma di'me piyem, qama'le talegue jena'me aleua, qama'le ena'uaque joga'me jiyaĝadipi yauata da'me dojo'. 
REV.13.14	Qama'le chiyaqayilo naa'me naajo' 'nanaqa jo'ne yauo'oe da'me ue'taguet ñe'me jiyac polio' jo'ne 'uaechiñe, male yaqanatet ta'le yejomaĝana'ape jena'me jiyaĝadipi jo'ne netalegue jena'me aleua, qama'le damaĝajoĝolo'te da'me qoya'uo ga'me qonetamenapecot jo'ne lequi'i ñe'me jiyac polio' laqaya jo'ne 'uo ga'me nedaĝanaĝat liñi qalaĝaja maliaĝa da'me nec'aletaye. 
REV.13.15	Qama'le ñe'me jiyac polio' jo'ne aleua le'ec qoyanem da'me lañoqotaĝanaĝac qaedi en nec'aletaye ga'me jiyac lequi'i, qaedi yaqanatet ta'le doje nataq'aen da'me yala't ena'uaque jogaa'me jo'ne ja netametot. 
REV.13.16	Qama'le nach'e ena'am 'uo da'me 'yeteque ena'uaque ga'me jiyaĝadipi, uotaĝa jogaa'me ja 'yaĝayaqa uotaĝa gaa'me 'yaĝayaqa, nataq'aen jogaa'me neuoyaĝadi uotaĝa jogaa'me pioĝoiquipi, nach'e ena'am gaa'me ne'uaqa uotaĝa jogaa'me ja ne'uaqa, da'me yepagaqateteque da'me qoyetet na'me louaq jo'ne yayaten uotaĝa naa'me nepel jaga'me 'nanaĝaijete, 
REV.13.17	qaedi qaya'te ta'le yaqanatet da'me 'uo ga'me ecot uotaĝa ta'le 'uo ga'me yemen, qom ja netaye jaga'me 'nanaĝaijete jo'ne lenaĝat ñe'me jiyac polio', uotaĝa na'me naloqotenaĝanaĝac jo'ne yelo'teguet da'me lenaĝat joñe'me.
REV.13.18	Chane'eja 'noota qom qoyauana da'me nayatenaĝanaĝac. Joga'me jo'ne yataqata yayaten, 'noota qom naloqoten ga'me jo'ne ualegue ñe'me jiyac polio', naqaega jo'ne naloqotenaĝanaĝac 'me ena'am da'me seiscientos sesenta y seis. Nach'ega ga'me naloqotenaĝanaĝac jo'ne yelo'teguet ga'me lenaĝat ga'me jiyaĝaua.
REV.14.1	Yem da'me dojo' qama'le yitaĝa jelojeguem, qama'le jauana ñe'me 'Naĝanaĝate Lec'oĝot da'me petalegue ga'me qajoĝonaĝa jo'ne lenaĝat da'me Sión. Qama'le uo'oe gaa'me naequetedapegue' jo'ne ciento cuarenta y cuatro mil ga'me jiyaĝadipi, gaa'me jo'ne qoyedetalo'te jana'me nepe da'me lenaĝat joñe'me 'Naĝanaĝate Lec'oĝot choqoda'me lenaĝat ñe'me Let'a. 
REV.14.2	Yem qama'le jomachiya ga'me nejamaĝa jo'ne chiyaqaje'ma di'me piyem jo'ne ena'am ga'me noĝop ladic qom 'uo ga'me nayeñe, nataq'aen ena'am da'me qajoĝonaĝa 'loĝoyaĝac, nataq'aen ena'am da'me lejamaĝa ga'me jiyaĝadipi jo'ne jalcote 'me viquinaĝanaĝaiquipi nale yiviquiñelo ga'me liviquil. 
REV.14.3	Qama'le t'onaĝa'tape, 'yotedac da'me nalac jo'ne dalaĝaic, da'me dajoteda'uo jaga'me Dios lejaliaĝaiqui jo'ne je'onaĝaiqui, qama'le dajoya'agueta jogaa'me cuatro yejidi jo'ne nec'aletedaye choqogaa'me 'yaĝaicachidi. Yataqata ja qoyayaten da'me dojo' nalac, mach'e e'n niyaqa'alo joga'me ciento cuarenta y cuatro mil jiyaĝadipi jo'ne joote qonec'alaĝatedegue, qoyachiyoĝotauelo jogaa'me neteda'ña jena'me aleua. 
REV.14.4	Naqaenaua jo'ne jamaĝaiquipi, jo'ne ja 'nalegue da'me 'loyaĝa'j; qama'le nach'e eta't da'me quetedapegue' ñe'me 'Naĝanaĝate Lec'oĝot, ta'ya ga'me ta'ya. Naa'me naajo' jo'ne joote qonec'alaĝatedegue, qoyachiyoĝotauelo jogaa'me jiyaĝa'u, qama'le 'uaetede'eguet da'me qoyen najaqaje's jo'ne qoyanem ñe'me Dios choqoñe'me 'Naĝanaĝate Lec'oĝot. 
REV.14.5	Ja qodomachiya gamachaqaega noqovinaĝanaĝac ta'le nenaĝatedegue, qa'a nach'enaua qaya'te laviyaĝaje't.
REV.14.6	Yem qama'le jauana jo'me piyem le'ec laqaya da'me uayotapelegue di'me piyem laeñi, jo'ne yachitac da'me 'naqataĝanaĝac jo'ne nach'e eta't ja pal, qaedi 'yaĝatema yema joga'me jiyaĝadipi jo'ne neteda'ña jena'me aleua, jo'ne yodapecache naa'me 'laqataqa nataq'aen jogaa'me noyaqa choqogaa'me neqomyaĝaco. 
REV.14.7	Qama'le netenec da'me 'laqatac jo'ne eetac: “At'oiya'aguet ñe'me Dios qama'le a'nonaĝachiyegui joñe'me, qa'a male yovita da'me laloqo' da'me ya'uo lec'atenaĝanaĝac. Anetameñiyot ñe'me jo'ne ya'uo di'me piyem nataq'aen jena'me aleua nach'e ena'am joga'me noĝop let'adaic choqoga'me noĝop jo'ne natetajeguem.”
REV.14.8	Qama'le yec'atalegue ñe'me piyem le'ec laqaya jo'ne eetac: “¡Yataqata qonolaĝachiñe nayi di'me noic let'adaic jo'ne lenaĝat da'me Babilonia! Di'me jo'ne en taĝaiquipi yemeda joga'me aleua laje'pi, da'me en taĝayaqa q'aen ga'me lataĝa jo'ne lequejeguetaĝa, ¡male qoyapalaĝat nayi!”
REV.14.9	Qama'le yitaĝa equegue ñe'me piyem le'ec laqaya jo'ne tercero, jo'ne en yejam da'me 'laqatac jo'ne eetac: “Qom 'uo ga'me netamenot ñe'me jiyac polio' uotaĝa jaga'me mach'e lequi'i, nataq'aen da'me yaje'tem da'me qoyetet jaga'me en 'nanaĝaijete jo'ne nalegue q'aen jana'me nepe uotaĝa na'me louaq, 
REV.14.10	nach'ega jo'ne niyomigui qoyen ga'me lataĝa jo'ne lalemataic ñe'me Dios. Ena'am ta'le qaya'te lale'gue da'me le'uaĝanaĝanaĝac joñe'me, qama'le qoyen da'me layaliaĝac ga'me jiyaĝaua da'me yaviyeque ga'me dole', nataq'aen ga'me azufre jo'ne yataqata edetañgui, nataq'aen da'me dajo'tagueta ñaa'me piyem laje' jo'ne ja 'nalo'te choqoñe'me 'Naĝanaĝate Lec'oĝot. 
REV.14.11	Jana'me nemala' jo'ne layaliaĝac qoyen nach'e eta't da'me nenoĝojeguem, qaya'te loiquiaqa', qama'le gaa'me pi'yaĝadi choqogaa'me noloqo'ote qaya'te 'nomataĝaiqui' jogaa'me jo'ne netametot ñe'me jiyac polio' uotaĝa jaga'me lequi'i, nataq'aen jogaa'me jo'ne yacoteguet jaga'me 'lanaĝanaqate jo'ne uaye da'me lenaĝat.”
REV.14.12	¡Male qoyauana da'me eeta da'me napogaĝadenaĝa'j ga'me Dios lec'oqo'tepi, nach'egaua jo'ne yoqocha'alo naa'me lamaĝajoĝonaĝaco ñe'me Dios nataq'aen da'me ja yaĝadiñi da'me yataqata p'iida'a ñe'me Jesús!
REV.14.13	Qama'le jomachiya ga'me nejamaĝa jo'ne chiyaqaje'ma di'me piyem jo'ne eetac: “Auediñe da'me yataqata made'tape jogaa'me yele'u jo'ne chiyoqo'tegue nayi male yele'tedot joñe'me Qadejaliaĝanec.” Qama'le 'yateguet joñe'me Dios Lepaqal, enaac: “Naq'aeta da'me dojo', qa'a male 'nomatedegue, joote yem da'me lachoĝode'j, qama'le nach'e eta't di'yo't da'me 'lonataqa jogaa'me.”
REV.14.14	Yem da'me dojo' qama'le yitaĝa jelojeguem, qama'le jauana jo'me piyem lo'oc jo'ne pagaĝaic, qama'le 'uo ñe'me netalegue jo'me piyem lo'oc jo'ne ena'am ta'le naqaeñe 'me Jiyaĝaua Lec'oĝot. Jena'me laqaic 'uo ga'me noqop'a jo'ne oro, nataq'aen lajoqot'a ga'me ledaĝanaĝat jo'ne yaec. 
REV.14.15	Qama'le nenoĝonegue ga'me piyem le'ec laqaya jo'ne chiyaqaue na'me tamenaĝaiqui jo'ne na'ague di'me piyem, qama'le neten da'me dojapegue' ñe'me jo'ne netalegue ga'me piyem lo'oc: “¡Avichaĝañi na'me adedaĝanaĝat, qama'le auaqataĝan, qa'a male yovita da'me laloqo' da'me qonaqat jena'me jala jo'ne uetalegue jena'me aleua, qa'a male yajoq!” 
REV.14.16	Qama'le joñe'me jo'ne netalegue ga'me piyem lo'oc en napojeguem jena'me aleua da'me yichaĝañi ga'me ledaĝanaĝat, qama'le yapotenat ga'me jala jo'ne chiyaqalegue jena'me aleua.
REV.14.17	Yem qama'le 'uo ga'me piyem le'ec laqaya jo'ne chiyaqaue na'me tamenaĝaiqui jo'ne na'ague di'me piyem, jo'ne nach'e ena'am yachitac ga'me mach'e ledaĝanaĝat jo'ne yaec. 
REV.14.18	Qama'le yitaĝa 'uo ga'me piyem le'ec laqaya jo'ne chiyaqaue ga'me c'atoĝonaĝala', nach'ega jo'ne yaqanatet da'me yelolegue ga'me dole', qama'le netenec da'me 'laqatac da'me yiyaĝana ga'me jo'ne yachitac ga'me ledaĝanaĝat jo'ne yaec, eetac: “¡Avichaĝañi na'me adedaĝanaĝat, qama'le auen yichaĝadegue gaa'me lichidiqui jo'ne na'ñalo joga'me uva jala jo'ne uetalegue jena'me aleua, qa'a joote yi jena'me uva jala!” 
REV.14.19	Joñe'me piyem le'ec male yichaĝalegue da'me ledaĝanaĝat jena'me aleua, qama'le yichaĝadegue jogaa'me lichidiqui joga'me uva jala jo'ne ueta'ñalo jogaa'me nanaĝanaqa'te jena'me aleua. Chane'eja da'me yem da'me qoyichaĝadegue gaa'me uva lichidiqui, qama'le qoyachañguilo jaga'me limaĝañi jo'ne lae't qoyen da'me qoyolaĝachigui joga'me uva jala da'me qoyen dolayi yema, qama'le nach'aga da'me chiyaqayi da'me jo'ne 'nanec 'me lalemataic joñe'me Dios. 
REV.14.20	Jaga'me lae't da'me qoyolaĝachigui joga'me uva jala qoyen p'adegue joga'me noic let'adaic, nach'ana jo'ne chiyaqayi jaga'me netauo' lat'edai 'me yedaje'malo naa'me naqa' leque'te joga'me pegadipi, qama'le nalo'taguet trescientos kilómetros ga'me jo'ne laguelegue jaga'me netauo'.
REV.15.1	Yitaĝa jauana di'me piyem da'me 'uo jo'me 'nanec laqaya jo'ne let'adaic choqoda'me 'uo da'me lichic let'adaic: qa'a uo'oe jogaa'me siete piyem laje' choqogaa'me napite'nayaĝaco 'me siete 'me p'atedegue, qama'le nach'egaua jo'ne en yovida'a da'me en loiquiaqa' da'me lalemataic joñe'me Dios.
REV.15.2	Nach'e ena'am jauana jaga'me qa'em lat'edai jo'ne yataqata chichiñe joga'me noĝop jo'ne yaleeguet ga'me dole' lauaq. Qama'le ga'me na'ña jaga'me qa'em lat'edai uo'oe ga'me jiyaĝadipi, naqaegaua jo'ne noma't ca'li ñe'me jiyac polio' choqoga'me jo'ne mach'e lequi'i, nach'eñe ñe'me jiyac polio' jo'ne 'uo ga'me naloqotenec jo'ne lenaĝat q'aen. 
REV.15.3	Qama'le t'onaĝa'tape jogaa'me, 'yotedac da'me lalac ñe'me Moisés choqoda'me lalac ñe'me 'Naĝanaĝate Lec'oĝot jo'ne eetac:
REV.15.3	“Let'adayaqa naa'me auauo'oe,
REV.15.3	Nataq'aen da'me onaĝayaqa ena'uaque naa'me at'onataqa,
REV.15.3	Am Jaliaĝanec Dios jo'ne qaya'te auaqalatac;
REV.15.3	Eja da'me chimaqategue da'me adadiquiyaĝac nataq'aen da'me yataqatelegue,
REV.15.3	Am Lejaliaĝane'j ena'uaque ga'me jiyaĝadipi jo'ne neda'ña jena'me aleua.
REV.15.4	Am Jaliaĝanec, ¿jach'e jogamaĝa yaqanatet ta'le ja am 'te t'oiya?
REV.15.4	¿Jach'e jogamaĝa ja am 'te 'nonaĝachichigui?
REV.15.4	Qa'a naqa'am jo'ne am Onolec da'me ja am 'te 'nalegue;
REV.15.4	Ena'uaque naa'me noyaqa let'adayaqa na'taquena qomle,
REV.15.4	Qama'le am 'nonaĝachidegue,
REV.15.4	Qa'a da'me adec'atenaĝanaĝac joote aualoĝon
REV.15.4	Nataq'aen da'me qonauachigui yema.”
REV.15.5	Qama'le yenoĝodegue daa'me daajo' jo'ne uo'oe, male jec'aten di'me piyem, qama'le jauana da'me 'nouategue ga'me tamenaĝaiqui jo'ne na'ague di'me piyem, ga'me jo'ne yoqoteguet da'me 'namaqatenataĝanaĝac jo'me lae't qoyen. 
REV.15.6	Ga'me tamenaĝaiqui chiyoqodaue jogaa'me siete piyem laje' 'me nachidac gaa'me siete napite'nayaĝaco, yatedañe gaa'me louo jo'ne lino, choqoda'me yaqasele'j nataq'aen da'me yoqovite', choqoga'me nejataĝaiqui jo'ne oro 'me yovidaje'malo naa'me letoguel. 
REV.15.7	Qama'le 'uo ga'me onolec gaa'me cuatro yejidi jo'ne nec'aletedaye, yanapeema gaa'me onole'tape jogaa'me yomaĝaiqui' jogaa'me siete piyem laje', gaa'me yomaĝaiqui' jo'ne oro, nach'egaua jo'ne najaĝayelo da'me lalemataic joñe'me Dios, ñe'me jo'ne nach'e eta't da'me nec'aletaye nataq'aen da'me ja pal. 
REV.15.8	Qama'le ga'me tamenaĝaiqui male najaĝaye jana'me nemala' jo'ne chiyaqayi da'me 'lonaĝa let'adaic joñe'me Dios choqoda'me lañoqotaĝanaĝac, qama'le qaya'te ta'le yaqanatet da'me taue joga'me, chayovida'a qom nimichijeguem yema gaa'me napite'nayaĝaco jo'ne li'ya'j jogaa'me siete piyem laje'.
REV.16.1	Qama'le jomachiya ga'me 'naqatac jo'ne yataqata yejam, chimaqapegoue ga'me tamenaĝaiqui, jo'ne enapegalo jogaa'me siete piyem laje', eetac: “¡Jamoyi, oquiyi qama'le auecodiilegue jena'me aleua ga'me le'e'j naa'me naajo' jo'ne siete yomaĝaiqui' 'me lalemataic joñe'me Dios!”
REV.16.2	Joñe'me piyem le'ec jo'ne 'uaechiñe male ec, qama'le yecodelegue ga'me le'ec jaga'me yomaĝaiqui jo'ne mach'e loqote jena'me aleua, qama'le yema ga'me jiyaĝadipi jo'ne netayelo ga'me en 'nanaĝaijetel ñe'me jiyac polio' nataq'aen da'me 'yamaqate'n da'me netametot ga'me lequi'i ñe'me, male naje'moto ga'me nijiquiaĝa jo'ne co'yaq nataq'aen da'me dalataĝanac.
REV.16.3	Qama'le joñe'me piyem le'ec jo'ne dajoyalegue joñe'me jo'ne 'uaechiñe male yecodiñgui ga'me le'ec jaga'me yomaĝaiqui jo'ne mach'e loqote, qama'le jaga'me qa'em lat'edai male naleguemaĝata jaga'me netauo' joga'me noĝop jo'ne le'ec, qama'le ena'am ta'le naqaega ga'me jiyaĝaua qom dalataĝanac, qama'le yele'u ena'uaque jogaa'me jo'ne noĝop laje'.
REV.16.4	Qama'le joñe'me tres jogaa'me piyem laje' laqaya' yecodiñelo ga'me le'ec jaga'me yomaĝaiqui jo'ne mach'e loqote gaa'me ñachel, choqoga'me noĝop ladic laqaya jo'ne natetajeguem, qama'le jena'me noĝop en naleguemaĝata jaga'me netauo'. 
REV.16.5	Da'me yem qama'le jomachiya ñe'me piyem le'ec laqaya jo'ne nouatoqo't jena'me noĝop 'me eetac:
REV.16.5	“Am Jaliaĝanec jo'ne ja am 'te 'nalegue,
REV.16.5	Naqa'am jo'ne jalchi'ena am 'uo nataq'aen nach'e eta't da'me qo'mi oue'tajopa,
REV.16.5	Yataqata yiyamaqachiñe da'me aua'uo tachigui nayi
REV.16.5	Da'me auec'ateneque naa'me naajo' jo'ne at'onataqa,
REV.16.6	Qa'a nach'enaua jo'ne e'n nalidiñi jana'me letauo' jenjo' noic
REV.16.6	Jo'ne mach'e ac'oqo'tepi 'me ja 'nalo'te
REV.16.6	Choqodia'me at'aqataĝanaĝanaqa.
REV.16.6	Chane'eja nayi male auanema jaga'me netauo' qaedi niyomidigui.
REV.16.6	¡Queda'me ta'chelo da'me aua'uo da'me ne'uaĝanague'j nayi!”
REV.16.7	Qama'le nach'e ena'am 'uo ga'me jomachiya jo'ne chimaqapega ga'me nec'atoĝonaĝala' jo'ne eetac: “Yataqachiñe eja naq'aeta da'me dojo' aua'uo, am Jaliaĝanec Dios, jo'ne qaya'te auaqalatac. Yataqachiñe eja da'me adec'atenaĝanaĝac nataq'aen naa'me naajo' jo'ne aue'n di'yo't nayi, qa'a naqa'am jo'ne qaya'te auaqatetac.”
REV.16.8	Joñe'me cuatro jogaa'me piyem laje' laqaya' yecodelegue jo'me le'ec jaga'me yomaĝaiqui jañe'me ajeua, qama'le qoyaje'tem da'me yaviyaĝat yema ga'me jiyaĝadipi, ena'am ga'me dole'. 
REV.16.9	Chane'eja joga'me jiyaĝadipi male yaviyaĝat ga'me nipiyaĝac let'adaic, qalaĝaja nach'e ena'am ja jetaque 'viyelaĝadetot joñe'me Dios, nataq'aen da'me qaya'te li'yoĝodenataĝanaĝa'j joñe'me. Nach'edata da'me yemeda'a da'me nach'e eta't ye'uetedac joñe'me Dios, nach'eñe jo'ne 'uo da'me lañoqotaĝanaĝac yaqanatet da'me 'uo ga'me yamaĝa jogaa'me napite'nadi choqogaa'me 'lonataqa laqaya'.
REV.16.10	Joñe'me cinco jogaa'me piyem laje' laqaya' yecodelegue ga'me le'ec jaga'me yomaĝaiqui jo'ne mach'e loqote ga'me neta'ña ga'me lejaliaqa' ñe'me jiyac polio', qama'le da'me lejaliaĝa male 'uo da'me 'lalaĝa. Chane'eja jena'me jiyaĝadipi male nach'e ena'am da'me yipaĝachidegue na'me lachaĝa't queda'me 'uo da'me layaliaqa'. 
REV.16.11	Qalaĝaja nach'e ena'am ja yaĝadiñi da'me ja no'en jo'ne 'yetetedac, dite da'me e'n lauteua' joñe'me Dios jo'ne na'ague di'me piyem, yajouaĝat da'me 'uo da'me layaliaĝa'j choqoga'me lijiquiaĝa'j.
REV.16.12	Joñe'me piyem le'ec jo'ne sexto jogaa'me piyem laje' laqaya' yecodiñgui jo'me le'ec jaga'me yomaĝaiqui ga'me ñache let'adaic jo'ne lenaĝat da'me Éufrates, qama'le en em ga'me noĝop jo'ne le'ec ga'me ñache, qaedi 'uo ga'me ladiideta jogaa'me nejaliaĝanaqa jo'ne chiyoĝogue ga'me nayapije'ma jañe'me ajeua.
REV.16.13	Ua'a qama'le jauana na'me nedegaĝat ñe'me ñaĝadiaq polio', nataq'aen na'me nedegaĝat ñe'me jiyac polio' choqona'me nedegaĝat ñe'me jo'ne ja eja da'me lapaĝaguenataĝanaĝac, da'me chiyaqauelo jaa'me tres nepaqa'li jo'ne paĝachiguilo, da'me 'loyaĝa'j jo'ne ena'am jana'me petayo. 
REV.16.14	Naa'me naajo' jo'ne nenoĝodegue nach'enaua 'me payac lepaqa'li, jo'ne yauo'oe gaa'me 'nanaqa jo'ne yaloĝo'n, qama'le yapotena't ena'uaque jogaa'me lejaliaĝanaqa ga'me jiyaĝadipi, qaedi yeloiquiaĝa'n qom yovita ga'me nolo' 'me laloqo' da'me le'uaĝanaĝanaĝac ñe'me Dios jo'ne qaya'te yaqalaatac.
REV.16.15	Joñe'me Qadejaliaĝanec enaac: “Piiya, jayem auec'achiñe, ñanaequena qomle, qama'le ñejetetauo jena'am ga'me cachaĝaic, qama'le matac ga'me jo'ne nach'e eta't da'me nelotaye, qa'a Dios nelochi'ña joga'me nataq'aen da'me netelalo gaa'me louo qaedi ja jale'tague, qaedi ja qoyauana da'me jo'ne mach'e lepocoĝoc.”
REV.16.16	Qama'le yemata'a'ajalo jogaa'me nejaliaĝanaqa, yacheda'a di'me 'nachaqa' jo'ne joga'me hebreo en lenaĝat da'me Harmagedón.
REV.16.17	Joñe'me piyem le'ec jo'ne séptimo jogaa'me piyem laje' laqaya' yejouoĝoye ga'me le'ec jaga'me yomaĝaiqui, qama'le ua'ña da'me 'uo ga'me najamaĝa let'adaic jo'ne chiyaqaje'ma ga'me tamenaĝaiqui jo'ne na'ague di'me piyem, qama'le da'me 'naqatac jo'ne chiyoqochi'ña di'me nejaliaqa' eetac: “¡Nayi male joote yem yema!” 
REV.16.18	Qama'le 'uo jo'me naqaselegaĝa choqogaa'me najamaĝaco nataq'aen ga'me noĝoyaĝac, nataq'aen da'me ledaĝac let'adaic jena'me aleua. Qama'le 'uo jo'me niquiaĝac let'adaic jo'ne napacalo'te yemeda gaa'me jo'ne uo'oe joca'li, chiyoqotelegue da'me uo'oe jogaa'me jiyaĝa'u jo'ne neda'ña jena'me aleua. 
REV.16.19	Ga'me noic let'adaic male cojayi, qama'le tres naa'me lael da'me niyaqapecache jena'me aleua. Qama'le gaa'me noyaqa yemeda iyidiñe. Qama'le joñe'me Dios male uenate'ta ga'me noic let'adaic 'me lenaĝat da'me Babilonia, qaedi nach'e ena'am diyomaĝanataĝañgui ga'me lataĝa jo'ne mach'e lalemataic da'me ya'uo ga'me ye'uaĝaneque joga'me mach'e laje'pi. 
REV.16.20	Yemeda jogaa'me nepel choqogaa'me qajoĝona'a ja yitaĝa ta'le uo'oe, 
REV.16.21	qama'le di'me piyem 'uo jaga'me 'naqañe jo'ne qonajaĝa'ña ga'me jiyaĝadipi jo'ne lache 'me napacalegue da'me lejaliaĝadec ga'me cuarenta kilos jana'me onole lache. Chane'eja jogaa'me jiyaĝa'u ma'ejama'le da'me e'n lauteua' joñe'me Dios, qa'a yajouaĝadetem da'me yalateque jana'me lache, nach'eda da'me ne'uaĝanague'j jo'ne yataqachiñe let'adaic.
REV.17.1	Qama'le 'uo ñe'me piyem le'ec jo'ne uetauelo ca'li jaa'me siete piyem laje' 'me lajoqot'alo jogaa'me siete yomaĝaiqui', nach'eñe jo'ne jayem nec'ata, qama'le enaac: “Nayi auanaequena qaedi am jaloĝona da'me ne'uaĝanaguec jañe'me yauo jo'ne quejeguetaĝai, jañe'me jo'ne netalegue jena'me noĝop. 
REV.17.2	Qama'le jañe'me yauo yamaĝadoue gaa'me nejaliaĝanaqa jo'ne yelodelegue jena'me aleua da'me nequejeguetaĝa. Chane'eja joga'me jiyaĝadipi jo'ne netedalegue jena'me aleua nach'e ena'am e'n taĝaiquipi da'me nequejeguetaĝa, ena'am da'me uotaĝa qoniyomaĝañi ga'me lataĝa.”
REV.17.3	Chane'eja 'uo da'me yem da'me jo'ne jayem yec'atenaĝanaĝanec ñe'me Dios Lepaqal, da'me jayem qoyauegue di'me aleua jo'ne totapega't. Qama'le jauana jañe'me yauo jo'ne netalegue ñe'me jiyac polio' jo'ne tomaĝadaic da'me 'loyaĝac, ñe'me jo'ne uetedalegue yema jena'me lo'oc naa'me nenaqa'te jo'ne ye'uetedac joñe'me Dios, ñe'me jiyac jo'ne siete naa'me laqai'go choqonaa'me lepeel nach'e ena'am da'me diez. 
REV.17.4	Jañe'me yauo yatedañe ca'li jogaa'me 'netaqa'te jo'ne 'uo ga'me malaĝadaic da'me 'loyaĝa'j choqoga'me tomaĝadaic. Nataq'aen uo'oe jogaa'me li'yodaqa'te laqaya' jo'ne oro choqogaa'me qadi jo'ne onaĝayaqa choqogaa'me perlas. Nataq'aen lajoqot'a jaga'me yomaĝaiqui jo'ne oro 'me jaqachigui q'aen da'me ja no'en jo'ne ye'et, 'me yalequetenat da'me lequejeguetaĝa jo'ne paĝachigui. 
REV.17.5	Nataq'aen da'me 'uo jo'me nediijec jo'ne uetalegue jajo'me nepe jo'ne mach'e lenaĝat 'me ja en 'te di'yoq, eetojo': «Jayem Babilonia jo'ne p'ajaye, nach'ayem lat'e yema jana'me quejeguetaĝailpi, jayem chiyaqayi da'me male qodaqaeca'a jena'me jiyaĝadipi jo'ne netedalegue jena'me aleua.» 
REV.17.6	Chane'eja da'me jayem male jauana jañe'me yauo da'me joote en taĝai q'aen jana'me letauo't ga'me jiyaĝadipi jo'ne ja 'nalo'te, nach'egaua jo'ne joote qoyala't yajouaĝat da'me 'yaĝatetedac joñe'me Jesús.
REV.17.6	Qama'le da'me jayem yataqata da'me joqoch'em. 
REV.17.7	Qalaĝaja joñe'me piyem le'ec male jayem dojapegue', enaac: “¿Toqoch'e auoqoch'em da'me dojo' jo'ne auana? Nayi cha'li am ja'aĝatem da'me jo'ne yelo'teguet, da'me jo'ne ja en 'te di'yoq jañe'me yauo choqoñe'me jiyac polio' 'me netalegue, jo'ne siete naa'me laqai'go nataq'aen diez naa'me lepeel. 
REV.17.8	Ñe'me jiyac polio' jo'ne auana, nach'eñe 'me 'uo joca'li qalaĝaja nayi male joote yeleu, qama'le yitaĝa nenoĝojeguem qom'che, qaedi male qoyen loiquiaqa' da'me qoyolaĝachigui. Chane'eja qom yauata da'me dojo' ga'me jiyaĝadipi jo'ne uetedalegue jena'me aleua, gaa'me jo'ne ja qoyedidiñe naa'me lenaqa'te qama'le ja uedalegue jaga'me nede jo'ne uetedalegue joga'me jiyaĝadipi jo'ne qonec'alaĝatedegue, chiyoqotelegue joca'li yemta qoye'et jena'me aleua, qama'le yataqata yoqochetem qom'che, da'me yitaĝa yauata di'me jiyac polio' jo'ne 'uo joca'li, qama'le nayi joote yeleu, qalaĝaja nach'edi 'me yitaĝa nec'atequena qom'che.
REV.17.9	“Gaa'me jo'ne 'uo da'me layatenaĝanaĝa'j, 'noota qom yayate'n da'me yelo'tegueta naa'me naajo' jo'ne siete naqai'go, jo'ne nach'enaua 'me siete comada'a, qama'le jañe'me yauo netalo'te jonaa'me. Nataq'aen gaa'me comada'a jo'ne siete nach'egaua jo'ne siete nejaliaĝanaqa. 
REV.17.10	Qama'le gaa'me cinco jaliaĝanaqa joote qayaua, male 'uo ñe'me onolec jo'ne maliaĝa 'uo da'me lejaliaĝa, qama'le ga'me laqaya jo'ne p'ategue cha'li maliaĝa ja naequena. Qalaĝaja qom novi' qama'le ja cop'a da'me 'uo qom'te. 
REV.17.11	Ñe'me jiyac polio' jo'ne 'uo joca'li, qama'le nayi male joote yeleu, nach'eñe jo'ne nejaliaĝanec laqaya 'me octavo, nataq'aen nach'eñe jo'ne chiyaqauelo jogaa'me nejaliaĝanaqa laqaya' jo'ne siete. Qalaĝaja nach'eñe jo'ne yec'ata da'me qoyen loiquiaqa' da'me male qoyolaĝachigui.
REV.17.12	“Gaa'me diez nepeel jo'ne auanalo nach'egaua jo'ne diez nejaliaĝanaqa laqaya' jo'ne maliaĝa ja qoyanema da'me lejaliaĝa'j, qalaĝaja nach'egaua jo'ne cada'ac da'me 'uo qomle da'me lañoqotaĝanaĝa'j, qom cha'li uetauelo ñe'me jiyac polio'. 
REV.17.13	Jogaa'me diez nejaliaĝanaqa nach'egaua jo'ne 'uo da'me 'lamaqatenataĝanaĝa'j da'me yanema da'me lañoqotaĝanaĝa'j choqoda'me lejaliaĝa'j ñe'me jiyac polio'. 
REV.17.14	Yem da'me dojo' qama'le deloi'te' ñe'me 'Naĝanaĝate Lec'oĝot, qalaĝaja ñe'me 'Naĝanaĝate Lec'oĝot noma't jogaa'me, qa'a ñe'me 'Naĝanaĝate Lec'oĝot naqaeñe jo'ne Lejaliaĝane'j ena'uaque jogaa'me jaliaĝanaqa, nataq'aen yataqata yaguegue da'me mach'e lañoqotaĝanaĝac. Qama'le gaa'me jo'ne ueteda'ajop joñe'me nach'egaua jo'ne Dios yiyaĝanalo 'me mach'e liquiyaqa, nach'egaua jo'ne yataqata p'iida'a joñe'me.”
REV.17.15	Qama'le joñe'me piyem le'ec yitaĝa jayem 'yaĝatem da'me dojo': “Ga'me noĝop jo'ne auana, jona'me lae neta'ña jaga'me yauo jo'ne quejeguetaĝai, nach'ena jenjo' 'me qayoĝode' jogaa'me noyaqa choqoga'me jiyaĝadipi jo'ne jalcote, gaa'me noyaqa let'adayaqa jo'ne yodapecache naa'me 'laqataqa. 
REV.17.16	Qama'le jaa'me diez nepeel jo'ne auanalo choqoñe'me jiyac polio' da'me male nauteta jañe'me yauo jo'ne quejeguetaĝai, qama'le yaneteda'ñedi da'me yegue'm qa'a ja yitaĝa yepaquetedapega, chayovida'a da'me e'n jale'tague, qama'le yali'j jena'me mach'e lapat, chayovida'a da'me male yachedaue ga'me dole' da'me qoyigoue. 
REV.17.17	Ñe'me Dios nach'eñe jo'ne en lelnataĝa'j jogaa'me nejaliaĝanaqa jo'ne yachauelo gaa'me lai'li jogaa'me, qaedi male ye't ga'me jo'ne mach'e 'yamaqaten joñe'me. Chane'eja jogaa'me 'yamaqate'n da'me yanema da'me lañoqotaĝanaĝa'j ñe'me jiyac polio', chayovida'a qom yepaquichigui yema da'me jo'ne joote 'yaĝatetac joñe'me Dios. 
REV.17.18	Jaga'me yauo jo'ne auana, nach'añe jo'ne noic let'adaic 'me nejaliaĝatelo'te yemeda jogaa'me nejaliaĝanaqa 'me uetedalegue jena'me aleua.”
REV.18.1	Mane'e ca'li yem da'me dojo', qama'le jauana jo'me piyem le'ec laqaya jo'ne nenochiñe, chiyaqaje'ma di'me piyem, jo'me jo'ne 'uo da'me lañoqotaĝanaĝac let'adaic, qama'le jena'me mach'e lauaq yecoyadelegue ca'li jena'me aleua. 
REV.18.2	En yejam da'me 'laqatac, enaac:
REV.18.2	“¡Ami yaqaya'olqa, male qoyalaĝachigui di'me noic let'adaic 'me Babilonia!
REV.18.2	¡Male qoyen payagodipi 'lachaqa't,
REV.18.2	choqona'me nañoĝotaqa' yema jena'me nepaqa'lpi
REV.18.2	jo'ne yodapecache da'me 'loyaĝa'j jo'ne paĝachiguilo.
REV.18.2	Nach'e ena'am uo'oe gaa'me lepataque'te gaa'me mayodi
REV.18.2	jo'ne yodapecache da'me 'loyaĝa'j jo'ne paĝachiguilo,
REV.18.2	nataq'aen gaa'me yejidi
REV.18.2	jo'ne paĝachiguilo choqoda'me ouaqayaqa!
REV.18.3	Qa'a yemeda naa'me noyaqa da'me en taĝaiquipi da'me nequejeguetaĝa,
REV.18.3	ena'am da'me uotaĝa qoniyomaĝañi ga'me lataĝa.
REV.18.3	Chane'eja jogaa'me nejaliaĝanaqa jo'ne uetedalegue jena'me aleua
REV.18.3	nach'e ena'ama da'me e'n lequejeguetaĝaua jañe'me Babilonia,
REV.18.3	nataq'aen jogaa'me menaĝayaqa jo'ne uetedalegue jena'me aleua
REV.18.3	male en neuoyaĝadi' da'me mach'e lañoqotaĝanaĝac da'me nequejeguetaĝa.”
REV.18.4	Qama'le yitaĝa jomachiya da'me 'naqatac laqaya jo'ne chiyaqaje'ma di'me piyem jo'ne eetac:
REV.18.4	“Ami yalaqa, male oquiya'ae na'me noic,
REV.18.4	qaedi ja nach'e ena'am ami tauelo naa'me mach'e loeco
REV.18.4	nataq'aen da'me ja ami 'te novidalo'te gaa'me qoyen lapite'nadi
REV.18.4	jo'ne ne'uaĝanaguec;
REV.18.5	qa'a naa'me mach'e loeco ma'ejama'le da'me natedajeguem
REV.18.5	chayovida'a da'me yedaje'ma di'me piyem,
REV.18.5	qama'le ñe'me Dios male tachigui lauel jogaa'me mach'e loeco jogaa'me.
REV.18.6	Auejeteneque joga'me nach'ega ca'li ami yanema;
REV.18.6	aueñi dos 'viyelaĝalegue da'me auauoyi lachoĝodec
REV.18.6	qa'a yajouaĝat da'me nichiyoĝojoĝoc.
REV.18.6	Nataq'aen aueñi dos 'viyelaĝalegue ga'me laiquip
REV.18.6	jo'ne jetaque yanema ca'li jogaa'me laqaya'.
REV.18.7	Auañem nayi da'me layaliaĝa nataq'aen da'me lachoĝodec,
REV.18.7	analoqote'teguet da'me ee'tec ca'li ni'yoĝodela't
REV.18.7	nataq'aen da'me 'yetetac jo'ne yataqachiñe ja no'en.
REV.18.7	Qa'a 'uo ca'li da'me lelnataĝac jaga'me jo'ne eetac:
REV.18.7	«Jenjo' jena'me joue'ta da'me joñichiñe ena'am ta'le jayem nejaliaĝana.
REV.18.7	Da'me jayem ja jayem 'te p'ai, nataq'aen qaya'te ta'le yachoĝodec qomle.»
REV.18.8	Chane'eja nach'eda 'me yajouaĝat da'me ch'e onolec qoyen joga'me nolo'
REV.18.8	da'me male qoyovidaĝatalegue da'me ne'uaĝanague'j,
REV.18.8	jo'ne loqouaĝa nataq'aen da'me layaliaĝa chayovida'a da'me leleuaĝa,
REV.18.8	qama'le qoyachaue ga'me dole' da'me qoyigoue;
REV.18.8	queda'me nach'eñe Dios jo'ne ñoqotaĝanaĝaic,
REV.18.8	joñe'me Jaliaĝanec jo'ne ya'uo da'me nalataguec.”
REV.18.9	Qama'le jogaa'me nejaliaĝanaqa jo'ne e'n lequejeguetaĝaua ca'li jañe'me Babilonia nataq'aen da'me ja yayate'n ga'me yauote ca'li queda'me tadoue da'me ja no'en, qom yauata jaga'me nemala' da'me male qoyigoue jañe'me, qama'le yataqata noye'tape choqoda'me 'yalaqatedapeguem da'me layaliaĝa jañe'me. 
REV.18.10	Chane'eja male qaya'alo joga'me ueteda'a, yajouaĝat da'me t'oita da'me ne'uaĝanaguec jañe'me Babilonia, qama'le enapega't:
REV.18.10	“Am Babilonia jo'ne am p'ajaye da'me am noic let'adaic,
REV.18.10	¡Degueja da'me adachoĝodec nayi!
REV.18.10	Qa'a pelaqatela't da'me novi' ga'me ane'uaĝanaguec.”
REV.18.11	Qama'le nach'e ena'ama jogaa'me menaĝayaqa noye'tape choqoda'me 'yalaqa'tape, qa'a yajouaĝat da'me lachoĝodec joga'me noic choqoda'me male ja yitaĝa ta'le 'uo ga'me ecot ga'me lemene'j, 
REV.18.12	nach'egaua jogaa'me li'yaco jo'ne oro, plata, qadi jo'ne onaĝayaqa, perlas, laqañe jo'ne onaĝayaqa choqoga'me seda jo'ne 'loyaĝac da'me tomaqalegue nataq'aen ga'me tomaĝadaic; yema jana'me epaq jo'ne yodapecache da'me laetayaĝac jo'ne jama; choqogaa'me 'nonataqa jo'ne chiyoqodayi ga'me marfil, nataq'aen gaa'me chiyaqayilo gaa'me ep'a jo'ne onaĝayaqa daa'me 'loyaĝaco, nach'e ena'am jena'me bronce, nataq'aen jena'me yataqachiñe laicaua nataq'aen jena'me marmol; 
REV.18.13	qama'le nach'e ena'ama jogaa'me li'yaco laqaya' jo'ne canela choqogaa'me lale'gue laqaya' jo'ne yodapecache jena'me laetayaĝa'j jo'ne jama; nataq'aen jana'me licha' 'me 'uo da'me laeta jo'ne jama, choqona'me yoĝoqui jo'ne davioĝon jo'ne nach'e ena'am chiyaqayi jana'me licha'; choqona'me uva li'i, cheta 'me aceite, aliina jo'ne no'en, nataq'aen jena'me trigo; choqoga'me yejidi jo'ne nelodi 'me uacapi nataq'aen gaa'me 'naĝanaĝatel choqogaa'me pegaĝadipi nataq'aen jogaa'me cadeetal, chayovida'alo jogaa'me jiyaĝa'u jo'ne nelataqa. 
REV.18.14	Qama'le jenjo' jo'ne male qo'yaĝatem qomle di'me noic:
REV.18.14	“¡Male ja yitaĝa ta'le auanalo naa'me nana jala jo'ne ye't,
REV.18.14	jo'ne yataqachiñe anamañi';
REV.18.14	yataqata qoyen qaya'alo
REV.18.14	qa'a nayi male nale'en da'me ja yitaĝa 'uo da'me te'me adeuoyaĝaqui
REV.18.14	choqoda'me adi'yoĝodiqui!”
REV.18.15	Chane'eja jogaa'me menaĝayaqa jo'ne yemena'ape naa'me naajo' jo'ne uo'oe qaedi yachiyoĝotedayi da'me leuoyaĝa'j, male qaya'alo ga'me neteda'ña, yajouaĝat da'me t'oita da'me ne'uaĝanaguec jañe'me Babilonia, qama'le yataqata noye'tape nataq'aen 'yalaqatedapeguem da'me lachoĝodec qoyen joga'me noic. 
REV.18.16	Chane'eja nayi male enapega't:
REV.18.16	“Da'me am jo'ne am noic let'adaic,
REV.18.16	¡degueja da'me adachoĝodec nayi!
REV.18.16	Qa'a auatedañe ca'li naa'me adeuo jo'ne lino 'me pagaĝaic da'me 'loyaĝac,
REV.18.16	choqoda'me 'loyaĝac laqaya jo'ne tomaqalegue nataq'aen da'me tomaĝadaic,
REV.18.16	qama'le nach'e ena'ama naa'me adi'yoĝodaqa'te jo'ne oro,
REV.18.16	nataq'aen perlas choqonaa'me qadi jo'ne onaĝayaqa.
REV.18.17	Qalaĝaja ¡pelaqatela't da'me yem yema da'me dojo' jo'ne adeuoyaĝac let'adaic!”
REV.18.17	Qama'le nach'e ena'am da'me qaya'alo joga'me ueteda'a ena'uaque jogaa'me lejaliaĝanaqa jana'me licota choqogaa'me jiyaĝa'u jo'ne quetayelo naa'me loguelo ga'me noĝop, nataq'aen jogaa'me licota lo'olpi laqaya', nach'e ena'ama jogaa'me jo'ne 'uo da'me nejetenague'j 'me domataĝadiye jena'me noĝop da'me en 'lonataĝanaĝaiqui, 
REV.18.18	da'me yauata jaga'me nemala' da'me yavigoue joga'me noic, qama'le 'yala', eet'oi: «¿Jach'e ga'me noic ta'le yaqanatet da'me qonaloqotenaĝaneguet jena'me jenjo' noic let'adaic?» 
REV.18.19	Qama'le yajaĝalo'te naa'me laqai'go jena'me enaĝayaĝa, da'me noye'tape choqoda'me 'nalaqatedapejeguem, enaac:
REV.18.19	“¡Am choĝodaicole, am noic let'adaic!
REV.18.19	¡Degueja da'me adachoĝodec nayi!
REV.18.19	Da'me adeuoyaĝac en neuoyaĝadipi
REV.18.19	yemeda gaa'me jo'ne yauata jana'me lelicota' jena'me noĝop.
REV.18.19	Qama'le ¡pelaqatela't da'me am pal!”
REV.18.20	“Male am matac nayi, am piyem,
REV.18.20	Qa'a yajouaĝat da'me ne'uaĝanaguec jena'me jenjo' noic,
REV.18.20	nataq'aen male ami made'tape, ami Dios lec'oqo'tepi jo'ne ami ja 'nalo'te,
REV.18.20	da'me ami Dios lamaĝa's nataq'aen da'me ami 'laqataĝanaĝanaqa joñe'me,
REV.18.20	qa'a nach'eñe ñe'me Dios jo'ne ye'uaĝan di'me noic let'adaic,
REV.18.20	qaedi ya'uo da'me en adajo'viyaĝaqui.
REV.18.21	Chane'eja 'uo ñe'me piyem le'ec, jo'ne 'uo da'me lañoqotaĝanaĝac let'adaic, yaconot jo'me qa' let'adaic jo'ne ena'am jena'me nejogaĝaiqui, qama'le yajaĝañgui jaga'me qa'em lat'edai, qama'le enaac:
REV.18.21	“Naq'aeta da'me am qoyajaĝaye qomle,
REV.18.21	am Babilonia jo'ne am noic let'adaic, am qoyajaĝañe qomle,
REV.18.21	qama'le ja yitaĝa ta'le am qoyauana.
REV.18.22	Nataq'aen da'me ja yitaĝa ta'le qodomachiya jena'me lajamaĝa jaga'me niviqui
REV.18.22	uotaĝa jaga'me nejeede jo'ne flauta uotaĝa trompeta.
REV.18.22	Nataq'aen ja yitaĝa ta'le 'uo ga'me am t'onataĝatapelegue
REV.18.22	gamachaqaega 'nonataĝanaĝac jo'ne 'uo nale,
REV.18.22	uotaĝa ta'le qodomachiya joga'me lajamaĝa ga'me qa'
REV.18.22	jo'ne 'uo nale ga'me yolaĝat.
REV.18.23	Ja yitaĝa ta'le am yecoyadelegue ga'me lauaq jaa'me coyadaĝanaqate,
REV.18.23	uotaĝa ta'le qodomachiya jena'me nalimaĝa ga'me 'nonáĝac.
REV.18.23	Qa'a jogaa'me ademenaĝayaqa nach'egaua jo'ne 'uo da'me yaqanate't let'adaic
REV.18.23	jo'ne nalalegue jena'me aleua
REV.18.23	choqoda'me auoqovi'n ena'uaque naa'me noyaqa
REV.18.23	da'me auoqovinaĝanot da'me anapinec.”
REV.18.24	Qa'a jena'me jenjo' noic joote qoyejomalegue jana'me letauo't jodia'me Dios 'laqataĝanaĝanaqa choqoga'me Dios lec'oqo'tepi jo'ne ja 'nalo'te, nataq'aen jodia'me jo'ne qoyala't 'me uedalegue yema jena'me aleua.
REV.19.1	Mane'e ca'li yem da'me dojo', qama'le jomachiya da'me lajamaĝa ga'me jiyaĝadipi let'adaic jo'ne yejam da'me chimaqapije'ma di'me piyem, enaac:
REV.19.1	“¡A'nonaĝachiyegui ñe'me Jaliaĝanec!
REV.19.1	¡Nach'eñe ñe'me Qanedios mach'e Qadec'alaĝaiqui!
REV.19.1	Yataqata 'uo da'me 'lonaĝa choqoda'me lañoqotaĝanaĝac let'adaic,
REV.19.2	'Uo da'me chiyaqayi da'me lec'atenaĝanaĝac joñe'me
REV.19.2	Jo'ne chimaqachiñe, nataq'aen da'me chiyaqayi da'me eja;
REV.19.2	Qa'a nach'eñe jo'ne ya'uo da'me ne'uaĝanaguec
REV.19.2	Jañe'me quejeguetaĝai lat'edai,
REV.19.2	Yajouaĝat da'me lequejeguetaĝa jo'ne 'naĝa't ena'uaque
REV.19.2	Joga'me jiyaĝadipi jo'ne neteda'ña jena'me aleua.
REV.19.2	Chane'eja 'yiyelaĝatec jañe'me yauo da'me leleuaqa' jodia'me mach'e lalemaĝaje'te.”
REV.19.3	Yem da'me dojo' qama'le joga'me jiyaĝadipi jo'ne yauata da'me ne'uaĝanaguec jadi'me yauo male yitaĝa 'nonaĝachidegue joñe'me Dios, enaac:
REV.19.3	“¡A'nonaĝachiyegui ñe'me Jaliaĝanec!
REV.19.3	Qa'a jana'me nemala' da'me yavigoue jadi'me yauo
REV.19.3	Nach'e eta't da'me dichitaue, ja yitaĝa ta'le 'nemaĝañe.”
REV.19.4	Qama'le joga'me veinticuatro 'yaĝaicachidi nataq'aen jogaa'me cuatro yejidi jo'ne nec'aletedaye, naqapaĝateguet jena'me aleua, da'me 'nonaĝachigui joñe'me Dios jo'ne neta'ña di'me lejaliaqa', qama'le enapega't:
REV.19.4	“¡Jaja'a, nach'e naq'aeta! ¡yataqata am qa'nonaĝachigui nayi!”
REV.19.5	Qama'le 'uo ga'me 'naqatac jo'ne jomachiya, 'me chiyoqochiñe di'me lejaliaqa' joñe'me jo'ne eetac:
REV.19.5	“¡Yataqata a'nonaĝachiyegui joñe'me mach'e Qanedios,
REV.19.5	Ena'uaque da'me ami jo'ne ami 'yaĝayaqa
REV.19.5	Choqoda'me ami jo'ne ja ami 'te 'yaĝayaqa,
REV.19.5	Da'me ami jo'ne ademiya'a da'me a'uonataĝañi'uo joñe'me,
REV.19.5	Da'me ami jo'ne yataqata auep'iiya'a joñe'me!”
REV.19.6	Nataq'aen 'uo da'me jo'ne nach'e ena'am jomachiya jo'ne ena'am ta'le lajamaĝa joga'me jiyaĝadipi let'adaic, nataq'aen da'me ena'am ta'le noĝop ladic jo'ne nayenegue, uotaĝa da'me 'loĝoyaĝac jo'ne let'adaic da'me lajamaĝa, jo'ne eetac:
REV.19.6	“¡A'nonaĝachiyegui ñe'me Jaliaĝanec!
REV.19.6	Qa'a yovita da'me male nejaliaĝatelegue yema,
REV.19.6	Joñe'me mach'e Qanedios jo'ne qaya'te yaqalaatac.
REV.19.7	Nayi qo'mi made'tapolqa,
REV.19.7	Da'me e'n qo'mi najaqachiguilo da'me qadamaic
REV.19.7	Nataq'aen da'me 'ñonaĝataĝaye joñe'me,
REV.19.7	Qa'a nayi male yovita da'me 'lonáĝac joñe'me 'Naĝanaĝate Lec'oĝot,
REV.19.7	Qa'a joote niyamaĝateta't jañe'me jo'ne jetaque qoyen loua.
REV.19.8	Chane'eja nayi qoyaje'tema da'me yaidiñe jogaa'me louo
REV.19.8	Jo'ne 'loyaĝa'j da'me ualoq jo'ne yataqata yapagaq nataq'aen da'me yaqaselec.”
REV.19.8	Qa'a nach'enaua naa'me nouo jo'ne yelo'teguet da'me chimaqachiñe jo'ne 'lonataqa joga'me jiyaĝadipi jo'ne ja 'nalo'te.
REV.19.9	Qama'le jayem dojapegue' joñe'me piyem le'ec, enaac: “Nayi auediñe da'me dojo': «Made'tapolqa jogaa'me jo'ne joote qoyayatenaĝanaĝaneque ga'me neualaĝayaĝaiqui jo'ne 'lonaĝaiqui joñe'me 'Naĝanaĝate Lec'oĝot.»” Yem qama'le yitaĝa jayem noqoteteneque: “Naa'me naajo' 'naqataqa jo'ne yataqachiñe ejoda daa'me 'laqataqa joñe'me Dios.”
REV.19.10	Chane'eja te'me jejoidiñe naa'me yeliquetel, jejocoto naa'me lapia'te joñe'me piyem le'ec queda'me te'me 'ñonaĝachigui, qalaĝaja jayem uaqata: “Ena'te aua'uo da'me dojo', qa'a naqayem jo'ne ch'e jayem Dios lalemaĝajet, qama'le nach'e am jena'am, choqogaa'me adaqaya'olqa jo'ne nach'e eta't da'me 'yamaqate'n naa'me 'laqataqa joñe'me Jesús. Nach'eñeta ñe'me Dios jo'ne a'nonaĝachigui.”
REV.19.10	Qa'a naa'me 'laqataqa joñe'me Jesús, nach'enaua jo'ne 'yañaqate't joñaa'me Dios 'laqataĝanaĝanaqa.
REV.19.11	Qama'le jauana di'me piyem da'me 'nouategue, qama'le 'uo jo'me pegaq jo'ne pagaĝaic, qama'le jauana jo'me netalegue 'me ladipa jo'ne lenaĝat da'me “Ja 'nalegue jo'ne ejoda naa'me 'laqataqa”, qa'a yachiyaqayi da'me chimaqachiñe da'me ya'uo da'me lec'atenaĝanaĝac nataq'aen da'me ya'uo ga'me nalada't. 
REV.19.12	Qama'le naa'me 'lae'te yataqata edañguilo, ena'am ta'le dole' lauaq, nataq'aen jena'me laqaic uo'oe jogaa'me qayoĝode' qop'al jo'ne netayelo, nataq'aen 'uo ga'me nediijec 'me uetalegue jo'ne mach'e lenaĝat jo'ne yataqata ja qoyayaten, nach'eñeta joñe'me mach'e yayaten joga'me. 
REV.19.13	Naa'me louo jo'ne yatedañe joote necouayelo jana'me netauo', qama'le da'me lenaĝat joñe'me eet'oi: “Jona'me 'Laqatac joñe'me Dios.” 
REV.19.14	Quetedapegue' ena'uaque jogaa'me mach'e nejoĝonaqapi, jo'ne yatedañe naa'me louo jo'ne onaĝayaqa da'me 'loyaĝa'j, yoqovite' choqoda'me pagaĝayaqa, qama'le nach'e ena'ama netalo'te jogaa'me pega' jo'ne pagaĝayaqa. 
REV.19.15	Qama'le jena'me nedegaĝat joñe'me chiyaqaue ga'me nedaĝanaĝat jo'ne neuoyejec, qaedi nach'ega jo'ne yejogueque ena'uaque ga'me jiyaĝadipi jo'ne uetedalegue jena'me aleua, nataq'aen lajoqot'a ga'me naje'l jo'ne laicaua da'me male nejaliaĝatelo'te jogaa'me. Chane'eja ya'uo ga'me ne'uaĝanague'j jogaa'me, ena'am da'me qoyen yolaĝachiguilo jogaa'me uva jala, qaedi qoyachiyoĝotaye ga'me lataĝa, qama'le nach'ega jo'ne yelo'teguet da'me lalemataic joñe'me Dios 'me qaya'te yaqalaatac, jo'ne 'uo da'me lichic. 
REV.19.16	Jojo'me lapoto en uetalegue nataq'aen jena'me loteta jo'ne 'uo ga'me nediijec 'me ualegue 'me lenaĝat laqaya jo'ne eetac: “Lejaliaĝane'j ena'uaque gaa'me nejaliaĝanaqa nataq'aen yataqata yaguegue da'me lañoqotaĝanaĝac.”
REV.19.17	Nataq'aen jauana jo'me piyem le'ec jo'ne nechatetot jañe'me ajeua, da'me yataqata 'nañaĝatelegue da'me liyaĝanaĝac queda'me yiyaĝalegue ena'uac jogaa'me mayodipi 'me uayodelegue di'me laeñi di'me piyem, enaac: “¡Auanaeyiquena qa'a 'uo da'me liqui'yaĝanataĝanaĝac let'adaic joñe'me Dios! 
REV.19.18	Qama'le aualiqui jena'me lapa't dia'me jaliaĝanaqa, dia'me coico lejaliaĝanaqa nataq'aen dia'me jiyaĝa'u jo'ne 'uañaĝayaqa, nataq'aen jena'me pegaĝa lapat choqona'me lapa't jodia'me jiyaĝa'u jo'ne ladi'p, yema jena'me lapa't dia'me jo'ne ja namaĝa's choqodia'me nelataqa, dia'me jo'ne ja 'yaĝayaqa nach'e ena'ama jodia'me 'yaĝayaqa.”
REV.19.19	Yem qama'le jauana ñe'me jiyac polio' nataq'aen ñaa'me nejaliaĝanaqa jo'ne uetedalegue jena'me aleua choqogaa'me jo'ne mach'e necoicopi 'me nejoĝonaqapi, nach'egaua jo'ne dajo'ta't qaedi male deloi'te' joñe'me netalegue joñe'me pegaq pagaĝaic chayovida'alo gaa'me mach'e nejoĝonaqa joñe'me. 
REV.19.20	Qama'le ñe'me jiyac polio' male paja'a da'me qoyecoñe' choqoñe'me jo'ne ja eja da'me lapaĝaguenataĝanaĝac, ñe'me jo'ne nach'eñe 'me yachiyoĝotayi da'me yauo'oe naa'me 'nanaqa jo'ne chiyaqayi q'aen da'me uo'oe gaa'me yoqovi'n jo'ne yaje'tema da'me yanayelo joga'me mach'e lenaĝat ñe'me jiyac polio', chayovida'a da'me qoyi'yoĝode'n ca'li joga'me jiyac polio' lequi'i. Qama'le ñe'me jiyac polio' choqoñe'me jo'ne ja eja da'me lapaĝaguenataĝanaĝac male qoyajaĝadiñgui jaga'me limaĝañi jo'ne uetañgui ga'me dole' let'adaic. 
REV.19.21	Qama'le ena'uaque jodia'me laqaya' da'me nach'e ena'ama da'me yele'u, da'me qoyalateque joga'me nedaĝanaĝat jo'ne chiyaqaue ga'me nedegaĝat joñe'me jo'ne netalegue ñe'me pegaq, qama'le yema jena'me mayodipi yaliquitedac jena'me lapa't jodia'me jiyaĝa'u jo'ne nalataqa.
REV.20.1	Ca'li yem da'me dojo' qama'le yitaĝa jauana jo'me piyem le'ec jo'ne nenochiñe, chiyaqaje'ma di'me piyem, lajoqot'a jaga'me lo'o ga'me najom jaga'me limaĝañi lat'edai jo'ne necoñetaĝanaĝaiqui' jogaa'me nepaqa'li jo'ne ja 'noe'n, qama'le nach'e ena'am da'me lajoqot'a jo'me cadeena let'adaic. 
REV.20.2	Jo'me piyem le'ec naviiñe ñe'me ñaĝadiaq polio', nach'eñe ñe'me nanaic jo'ne 'uaechiñe joca'li, joñe'me jo'ne lenaĝat qoyen da'me payac, nataq'aen da'me lenaĝat laqaya qoyen jo'ne Satanás, qama'le jo'me piyem le'ec yecoñe' joñe'me chayovida'a qom nalo'taguet mil na'me 'uoidi da'me en netaye lequet. 
REV.20.3	Choqoda'me yajaĝañgui jaga'me limaĝañi lat'edai, qama'le yapadene'uo nataq'aen ya'uo jaga'me 'nanaĝanaqate jo'ne yetouoĝolegue ga'me najom lapadenaĝat, qaedi ja yitaĝa ta'le yoqovi'n joga'me jiyaĝadipi jo'ne uetedalegue jena'me aleua, chayovida'a qom yenoĝodegue joga'me mil 'uoidi. Qomle male yenoĝodegue naa'me naajo' 'uoidi, qama'le cada'ac da'me yitaĝa qoyejoye.
REV.20.4	Ca'li yem qama'le yitaĝa jauanalo jogaa'me jiyaĝa'u laqaya' jo'ne netauelo gaa'me nejaliaĝaiqui', qa'a joote yacoteguet da'me lañoqotaĝanaĝa'j qaedi male dec'atenaĝa'n nataq'aen da'me daloqotenaĝa'n. Jogaa'me jiyaĝa'u jo'ne jauanalo nach'ediaua dia'me jo'ne joote yele'u da'me qoyichaĝadegue naa'me laqai'go, yajouaĝat da'me 'yaĝatetedac joca'li joñe'me Jesús, nataq'aen da'me dapaĝaguenataĝatedapec da'me 'laqatac joñe'me Dios. Jodia'me ja jetaque netametot ca'li ñe'me jiyac polio' choqoga'me mach'e lequi'i, qama'le nach'e ena'am da'me ja naje'teguet ta'le qoyanayelo naa'me laqai'go jaga'me 'nanaĝanaqate, uotaĝa ta'le qoyanayelo naa'me loua'. Qama'le jauanalo da'me yitaĝa nec'aledegue jogaa'me, qama'le ueteda'ajop joñe'me Cristo da'me qoyanema da'me lejaliaĝa'j chayovida'a qom yenoĝodegue ga'me mil 'uoidi. 
REV.20.5	Qama'le nach'ena 'me 'uaechiñe da'me uo'oe jogaa'me jo'ne qo'niyelaĝachidijeguem. Qalaĝaja jodia'me napa'l laqaya' ja yitaĝa ta'le nec'aledijeguem chayovida'a qom yenoĝodegue jogaa'me mil 'uoidi. 
REV.20.6	Chane'eja ¡made'tapolqa nayi jogaa'me jo'ne uetedaue da'me dojo' 'me 'uaechiñe da'me yitaĝa qo'niyelaĝachidijeguem, qa'a nach'egaua jo'ne joote loqo'te ga'me noic 'me ja 'nalegue! Ga'me neleuaĝa jo'ne p'ategue qaya'te 'uo ga'me ee'teque jogaa'me, qa'a naqaegaua mach'e letaĝayaĝanaĝanaqa joñe'me Dios nataq'aen ñe'me Cristo, qama'le ueteda'ajop joñe'me da'me 'uo da'me lejaliaĝa'j chayovida'a qom yenoĝodegue joga'me mil 'uoidi.
REV.20.7	Mane'e qomle yenoĝodegue joga'me mil 'uoidi, qama'le ñe'me Satanás male yitaĝa qoyachiyoĝotaue da'me necoñetaĝanaĝaiqui da'me male yitaĝa qoyejoye, 
REV.20.8	qama'le nenoĝojeguem qaedi yitaĝa yoqovi'n joga'me jiyaĝadipi jo'ne uetedalegue jena'me aleua, chayovida'a naa'me lael jo'ne cuatro, ga'me jiyaĝadipi let'adaic jo'ne lenaĝat da'me Gog nataq'aen joga'me Magog. Qama'le yemata'a't ena'uac qaedi yauote ga'me nalada't. Yataqachiñe jalcote joga'me jiyaĝadipi, ena'am jena'me pogaĝanaĝa 'me ueta'ña na'me loogue jana'me qa'em lat'edai.
REV.20.9	Qama'le jena'me jiyaĝadipi e'n nalalegue yema jena'me aleua, qama'le quedajop joga'me lomachaqa't ga'me Dios lec'oqo'tepi, nach'ega ga'me noic jo'ne loqopitaĝat joñe'me. Qalaĝaja male ua'a da'me 'naqañe jo'me dole' jo'ne chiyoĝogue di'me piyem, qama'le yaviyaĝat ena'uac. 
REV.20.10	Yem da'me dojo' qama'le joñe'me payac jo'ne yoqovi'n ena'uac joga'me jiyaĝadipi male nach'e ena'am da'me qoyajaĝañgui jaga'me limaĝañi jo'ne uetañgui joga'me dole' let'adaic, di'me jo'ne nach'e ena'am ua'ña da'me qoyajaĝa'ña joca'li joñe'me jiyac polio' choqoñe'me jiyaĝaua jo'ne ja eja da'me lapaĝaguenataĝanaĝac. Qama'le ua'ña da'me 'uo da'me lachoĝode'j yemeda naa'me pi'yaĝadi choqonaa'me noloqo'ote, qaya'te loiquiaqa'.
REV.20.11	Nataq'aen jauana jaga'me je'onaĝaiqui lat'edai jo'ne pagaĝai choqoñe'me jo'ne netañgui. Mane'e ca'li naloĝola't joñe'me, qama'le jena'me aleua choqodi'me piyem male nelagaĝa'tape, qama'le nalo'ta't da'me yapalaĝat, ja yitaĝa ta'le qoyauanalo. 
REV.20.12	Qama'le nach'e ena'am jauanalo dia'me napa'lpi jo'ne 'yaĝaiquipi nataq'aen dia'me jo'ne ja 'yaĝaiquipi, da'me nechatetedañe, dajotedo'ot joñe'me Dios. Ua'a qanach'e qo'youachiguilo jogaa'me nedel, chaqaga'me nede laqaya jo'ne nach'ega 'me nedaĝalate jena'me qonec'alaĝatedegue. Chane'eja dia'me napa'lpi male qonaloqote'n: male qoyec'ate'n naa'me joote qoyedidiñe jo'ne uetedalegue jogaa'me nedel jo'ne chiyaqayilo jogaa'me mach'e 'lonataqa, da'me qaedi qoyejete'n. 
REV.20.13	Qama'le jaga'me qa'em lat'edai nach'e ena'am da'me yaneua'alo joga'me mach'e uetedañgui jo'ne napa'lpi, choqoñe'me lejaliaĝanec da'me neleuaĝa nataq'aen jañe'me necoñetaĝanaĝaiqui' ga'me napa'lpi nach'e ena'ama yaneua'alo gaa'me jo'ne uetedaue, qama'le nalo'ta't qoyen yema da'me 'uo da'me nec'atenague'j, onolqa'tape naa'me jo'ne mach'e chiyaqayilo jogaa'me mach'e 'lonataqa. 
REV.20.14	Yem da'me dojo', qama'le joñe'me lejaliaĝanec da'me neleuaĝa chaqañe'me necoñetaĝanaĝaiqui' ga'me napa'lpi male nach'e ena'ama da'me qoyajaĝadiñgui jaga'me limaĝañi jo'ne uetañgui ga'me dole' let'adaic, jo'ne nach'ega 'me neleuaĝa jo'ne p'ategue. 
REV.20.15	Chane'eja dia'me napa'lpi nach'e ena'am da'me qoyajaĝadiñgui ga'me dole', ena'uaque dia'me jo'ne qaya'te lenaĝa't ta'le uedalegue da'me qoyedidiñe jaga'me nede jo'ne nedaĝalate jena'me qonec'alaĝatedegue.
REV.21.1	Yem qama'le jauana ga'me piyem jo'ne dalaĝaic, nataq'aen ga'me aleua jo'ne dalaĝaic, qa'a di'me 'uaechiñe piyem nataq'aen di'me 'uaechiñe aleua ja yitaĝa ta'le uo'oe, qama'le nach'e ena'am jaga'me qa'em lat'edai male qaga.
REV.21.2	Nataq'aen jauana ga'me noic let'adaic jo'ne ja 'nalegue, nach'edi di'me Jerusalén jo'ne dalaĝaic. Qama'le nenochiñe, chiyoqo'ot joñe'me Dios jo'ne ne'tague di'me piyem, queda'me joote yiyamaĝatetac, ena'am jaga'me nojaĝaua qom joote niyamaĝate'taguet qaedi male 'uoneguet ga'me lojaĝaua. 
REV.21.3	Qama'le jomachiya ga'me 'naqatac jo'ne yejam, chimaqapicot jaga'me je'onaĝaiqui jo'ne eetac:
REV.21.3	—Piiya: joñe'me Dios male en 'lemec jena'me 'lachaqa't joga'me jiyaĝadipi. Joñe'me male uetauelo jogaa'me, qama'le e'n jogaa'me mach'e 'lachaqadiaĝa'upi. Qa'a nach'eñe joñe'me Dios male ne'tajopa jogaa'me. 
REV.21.4	Qama'le joñe'me yiyo'y yema naa'me lachi'y ga'me jiyaĝadipi. Ja yitaĝa ta'le 'uo da'me yeleu ga'me jiyaĝaua, uotaĝa ta'le 'uo joga'me noyetac. Male qaya'te lachoĝode'j, nach'e ena'am da'me qaya'te layaliaĝa'j, qa'a ena'uaque jogaa'me 'uaechidiñe, nayi male ja yitaĝa ta'le uo'oe.
REV.21.5	Chane'eja joñe'me jo'ne netañgui jañe'me je'onaĝaiqui enaac:
REV.21.5	—Piiya: male jadalaĝat yema naa'me naajo' jo'ne uo'oe.
REV.21.5	Yem qama'le jayem dojapegue', enaac:
REV.21.5	—Auedidiñe nayi naa'me naajo' 'yaqataqa, qa'a nach'enaua jo'ne yataqachiñe ejoda qama'le 'uo da'me nepe'e jo'ne chiyaqayilo.
REV.21.6	Yem da'me dojo' qama'le yitaĝa jayem dojapegue', enaac:
REV.21.6	—Male joote jen yem. Mach'e jayem jo'ne je'uaechiñe nataq'aen da'me naqayem jo'ne jep'ategue, ena'am ta'le jayem alfa nataq'aen da'me jayem omega. Ga'me jo'ne yelinquip, janema qomle ga'me laiquip jo'ne chiyaqayi da'me nec'alaĝa, 'me chiyaqañgui ga'me noĝop jo'ne nach'e eta't da'me nayetaye, 'me ja qoyaqanatet ta'le qodicot. 
REV.21.7	Gaa'me yaqanate't da'me noma't naa'me ja 'noe'n, nach'egaua jo'ne yacoteguet qomle yema da'me dojo' jo'ne qoyen lomataĝanaĝa'j, qa'a naqayem mach'e Nedios, nataq'aen jogaa'me mach'e yalaqa. 
REV.21.8	Qalaĝaja jogaa'me jo'ne qolanaqaiquipi choqoga'me qoleguetaĝanaĝaiquipi, nataq'aen gaa'me jo'ne qodaqaequeda'a, choqoga'me lataĝanaĝaiquipi nach'e ena'am da'me quejeguetaĝaiquipi nataq'aen gaa'me jo'ne yeda'n gaa'me laqaya', choqogaa'me jo'ne netametot nale ga'me nequi'i, choqoga'me ena'uac joga'me pecaiquipi, yema jogaa'me yovidedeta qomle da'me qoyajaĝadiñgui jaga'me limaĝañi jo'ne uetañgui ga'me dole' let'adaic, jo'ne nach'ega 'me neleuaĝa jo'ne p'ategue.
REV.21.9	Yem da'me dojo' qama'le jayem nec'ata jo'me piyem le'ec jo'ne chiyaqauelo jogaa'me siete piyem laje' 'me lajoqot'alo jaa'me siete yomaĝaiqui' jo'ne jaqachiguilo jena'me ne'uaĝanaĝanaĝaco, qama'le 'uo da'me jayem 'yaĝatem, enaac:
REV.21.9	—Cha'li auanaequena qaedi am jayatenaĝanaĝanec jañe'me nojaĝaua jo'ne nach'añe 'me loua joñe'me 'Naĝanaĝate Lec'oĝot.
REV.21.10	Da'me maliaĝa jouetaue jo'me yichoĝonaĝac 'me jayem yaloĝona joñe'me Dios Lepaqal, qama'le jo'me piyem le'ec male jayem yauegue ñe'me qajoĝonaĝa let'adaic jo'ne qayaje'mec, da'me jayem yaloĝona di'me noic let'adaic jo'ne ja 'nalegue, di'me jo'ne mach'e lenaĝat da'me Jerusalén, da'me nenochiñe, chiyoqo'ot joñe'me Dios jo'ne ne'tague di'me piyem. 
REV.21.11	Qama'le di'me noic en 'yoqotelegue q'aen da'me laqaselegaĝac joñe'me Dios, jo'ne ena'am ta'le qa' jo'ne onaĝaic lenaĝat diamante, da'me yataqata yaqaselec nataq'aen chichiñe. 
REV.21.12	Naa'me lael jodi'me noic, 'uo jena'me lequepaĝanaĝat t'adaic jo'ne qayaje'mec, jo'ne uo'oe naa'me najo'mi jo'ne doce, qama'le naa'me najo'mi uo'oe gaa'me onolqa'tape piyem laje' jo'ne uetaue'ta. Nataq'aen naa'me lenaqa'te ñaa'me doce lec'oqo'tepi ñe'me Israel joote qonedetalo'te naa'me jo'mi. 
REV.21.13	Qama'le tres naa'me jo'mi dajotede'eguet jena'me nete', nach'e ena'ama tres naa'me jo'mi laqaya' dajotede'eguet jena'me uaquiaĝaic ladic, nataq'aen tres naa'me jo'mi laqaya' dajotede'eguet jena'me qolauaic ladic, choqonaa'me tres naa'me jo'mi laqaya' jo'ne nach'e ena'ama dajotede'eguet jena'me javit. 
REV.21.14	Qama'le ga'me lequepaĝanaĝat joga'me noic, uo'oe gaa'me qadi jo'ne doce 'me p'adiñe qoyen da'me chiyaqalo'te ga'me nequepaĝanaĝat da'me qo'noĝojeguem, qama'le uo'oe gaa'me nedii's jo'ne uetalo'te gaa'me qadi, nach'egaua gaa'me lenaqa'te gaa'me doce jo'ne lamaĝa's joñe'me 'Naĝanaĝate Lec'oĝot.
REV.21.15	Jo'me piyem le'ec jo'ne jayem t'aqataĝanem, 'uo jajo'me lajoqot'a jo'ne ena'am ta'le coqota jo'ne oro 'me mach'e laloqotenaĝanaqate, da'me qaedi naloqoten joga'me noic, choqoda'me naloqote'n jogaa'me najo'mi nataq'aen ga'me lequepaĝanaĝat. 
REV.21.16	Chane'eja di'me noic male qonaloqoten, qama'le yemeda naa'me cuatro jo'ne lael da'me nalo'ta'ajalo, qama'le jena'me jalote ena'am jena'me laqauaeñi. Ca'li joñe'me piyem le'ec daloqotenaĝanaĝana jaga'me mach'e laloqotenaĝanaqate jo'ne ena'am ta'le coqota jo'ne oro, qama'le jena'me jalote joga'me noic nalo'taguet da'me dos mil cuatrocientos kilómetros, qama'le nach'e ena'am jena'me liñi da'me qayaje'mec, nataq'aen jena'me liñi joga'me laqauaeñi. 
REV.21.17	Da'me yem qama'le naloqoten joga'me lequepaĝanaĝat, jo'ne nalo'taguet na'me sesenta y cinco metros da'me p'ajeguem, qa'a nach'eda da'me laloqotenaĝanaĝaiqui joñe'me piyem le'ec jo'ne ena'am da'me 'uo nale ga'me laloqotenaĝanaĝa'j joga'me jiyaĝadipi.
REV.21.18	Jo'me nequepaĝanaĝat ca'li qoye'et qoyen nedo'ta't jaga'me qa' 'me lenaĝat da'me diamante, nataq'aen joga'me noic yajamaĝat jana'me oro, da'me qaya'te ta'le lale'gue, qama'le da'me 'loyaĝac ena'am ta'le cristal da'me yataqata chichiñe nataq'aen 'yaqaye. 
REV.21.19	Gaa'me qadi jo'ne p'adiñe qoye'n da'me chiyaqalo'te ga'me nequepaĝac da'me qo'noĝojeguem, yodapecache yema da'me 'loyaga't jogaa'me qadi jo'ne onaĝayaqa, 'me qoyen li'yoĝodaqa'te: chane'eja joga'me qa' jo'ne 'uaechiñe, 'uo jaga'me li'yoĝodaqa'te jo'ne lenaĝat da'me diamante; qama'le ga'me qa' jo'ne segundo, qoyen ga'me 'loyaĝac da'me zafiro; ga'me qa' jo'ne tercero, qoyen ga'me 'loyaĝac da'me ágata; ga'me qa' jo'ne cuarto, qoyen ga'me 'loyaĝac da'me esmeralda; 
REV.21.20	ga'me qa' jo'ne quinto, qoyen ga'me 'loyaĝac da'me ónice; ga'me qa' jo'ne sexto, qoyen ga'me 'loyaĝac da'me rubí; ga'me qa' jo'ne séptimo, qoyen ga'me 'loyaĝac da'me crisólito; ga'me qa' jo'ne octavo, qoyen ga'me 'loyaĝac da'me berilo; ga'me qa' jo'ne noveno, qoyen ga'me 'loyaĝac da'me topacio; ga'me qa' jo'ne décimo, qoyen ga'me 'loyaĝac da'me crisopraso; ga'me qa' jo'ne undécima, qoyen ga'me 'loyaĝac da'me jacinto; qama'le nach'e ena'am ga'me qa' jo'ne duodécimo, qoyen ga'me 'loyaĝac da'me amatista. 
REV.21.21	Gaa'me doce jo'mi nach'egaua gaa'me doce perlas, qama'le onolqa'tape ga'me jom nedo'ta't onole jana'me perla. Qama'le joga'me naq'aeuo jo'ne uañe laeñi di'me noic yajamaĝat jana'me oro, da'me qaya'te ta'le lale'gue, qama'le da'me 'loyaĝac ena'am ta'le cristal da'me yataqata chichiñe nataq'aen 'yaqaye.
REV.21.22	Qalaĝaja ja jauana ga'me tamenaĝaiqui ta'le uetaue jodi'me noic, qa'a nach'eñe joñe'me Jaliaĝanec Dios jo'ne qaya'te yaqalaatac, nach'eñe 'me ena'am ta'le tamenaĝaiqui, choqoñe'me 'Naĝanaĝate Lec'oĝot. 
REV.21.23	Nach'e ena'am di'me noic ja youetaque jaga'me ajeua da'me qaedi yecoyadelegue, uotaĝa joga'me auoĝoic, qa'a mach'e en yoqotelegue da'me lauaqayaĝac joñe'me Dios, qama'le nach'eñe joñe'me 'Naĝanaĝate Lec'oĝot mach'e lecoyadaĝanaĝat. 
REV.21.24	Qama'le jogaa'me jiyaĝadipi jo'ne uetedalegue jena'me aleua nach'e ena'ama da'me yeuotedapiye qomle ga'me yoqochiñe jo'ne lauaqayaĝac jodi'me noic. Qama'le jogaa'me nejaliaĝanaqa jo'ne yelodelegue jena'me aleua nach'e ena'ama da'me yanema qomle da'me leuoyaĝac. 
REV.21.25	Qama'le jogaa'me najo'mi ja napadetayelo nale nolo', nach'e eta't da'me 'nouatetedaye, qa'a di'me noic qaya'te ta'le 'uo ga'me pi'yaq. 
REV.21.26	Qama'le qoyanema qomle da'me let'adaic leuoyaĝa'j joga'me jiyaĝadipi jo'ne jalcote, nataq'aen da'me li'yoĝodic. 
REV.21.27	Qalaĝaja ja yenoĝoneuo ga'me jo'ne paĝachigui, uotaĝa jogaa'me jo'ne 'yete'tape naa'me loeco jo'ne ja 'noe'n uotaĝa jogaa'me qovinaĝanaĝayaqa. Yejamache yaqanate't da'me yenoĝodeuo jogaa'me jo'ne joote qoyedidiñe naa'me lenaqa'te jo'ne uetedalegue jaga'me nede jo'ne loĝot joñe'me 'Naĝanaĝate Lec'oĝot 'me nedaĝalate jena'me qonec'alaĝatedegue.
REV.22.1	Qama'le joñe'me piyem le'ec jayem yaloĝona di'me ñache jo'ne chichiñe jena'me noĝop jo'ne le'ec. Qama'le da'me 'loyaĝac di'me ñache ena'am ta'le cristal, nataq'aen da'me chiyoqotelegue ñe'me lejaliaqa' joñe'me Dios choqoñe'me 'Naĝanaĝate Lec'oĝot. 
REV.22.2	Chane'eja jena'me laeñi di'me naq'aec jo'ne uañe laeñi jodi'me noic, choqonaa'me lael di'me ñache naje'ma jana'me epaq jo'ne ya'uo da'me nec'alaĝa, qama'le da'me nejalayaĝac onolqa'tape naa'me auoĝoyaqa da'me ya'uo jana'me jala, nalo'taguet doce da'me ya'uo naa'me onolqa'tape 'uoidi. Qama'le nach'e ena'am jaa'me layoqote jogaa'me ep'a onaĝaic da'me yeloteguet queda'me nec'alaĝategue ena'uac joga'me noyaqapi jo'ne aleua laje'pi. 
REV.22.3	Chane'eja male qaya'te ta'le 'uo ga'me jo'ne qoya'uo ga'me ne'uaĝanaguec. Da'me lejaliaqa' joñe'me Dios, choqoñe'me 'Naĝanaĝate Lec'oĝot nach'e ena'am neta'ña jodi'me noic, qama'le jogaa'me mach'e lalemaĝaje'te male 'nonaĝachidegue joñe'me. 
REV.22.4	Qama'le yaqanate't da'me yauata na'me latajoĝoc joñe'me, qama'le yanetayelo naa'me nepeldi da'me lenaĝat joñe'me. 
REV.22.5	Di'me 'nachaqa' jo'ne qaya'te pi'yaq, chane'eja jogaa'me jo'ne neteda'ña ja youetedaque ga'me lauaq jaga'me coyadaĝanaqate, uotaĝa ga'me ajeua lauaq, qa'a joñe'me Dios jo'ne Jaliaĝanec nach'eñe jo'ne yanema da'me yoqochiñe, qama'le nach'e ena'am da'me en uetedaue da'me lejaliaqa' yemeda naa'me 'uoidi.
REV.22.6	Qama'le joñe'me piyem le'ec jayem dojapegue', enaac: “Naa'me naajo' 'naqataqa nach'enaua jo'ne ejoda nataq'aen da'me chiyaqayilo da'me nepe'e, qa'a joñe'me Jaliaĝanec Dios jo'ne yanema ca'li ñe'me Lepaqal dia'me 'laqataĝanaĝanaqa, nach'eñe jo'ne yamaĝalo nayi ñe'me mach'e lamaĝajec jo'ne piyem le'ec, qaedi yayatenaĝanaĝaneque jogaa'me uo'oe gaa'me jo'ne mach'e lalemaĝaje'te, queda'me paja'a da'me uo'oe qomle jogaa'me di'yo't.”
REV.22.7	“Chane'eja da'me jayem paja'a da'me yitaĝa 'ñiyelaq qomle, qama'le matac ga'me jo'ne yoqocha'alo naa'me 'naqataqa jo'ne napaĝaguenataĝanaĝaco, naa'me jo'ne qoyedidiñe 'me uetedalegue janjo' nede.”
REV.22.8	Jayem Juan naqayem jo'ne 'uo da'me jauana, nach'e ena'am da'me jomachilo'te naa'me naajo' jo'ne uo'oe, chane'eja da'me yem da'me male jauanalo nataq'aen da'me jomachiyalo, qama'le jejocoto naa'me yeliquetel naa'me lapia'te joñe'me piyem le'ec, ñe'me jo'ne 'uo da'me jayem yaloĝona, queda'me te'me 'ñonaĝachigui joñe'me. 
REV.22.9	Qalaĝaja male jayem enapega: “Ena'te aua'uo da'me dojo', qa'a ch'e jayem lalemaĝajet joñe'me Dios, qama'le am jena'am, nach'e ena'ama di'me adaqaya' jo'ne Dios 'laqataĝanaĝanaqa nataq'aen ena'uaque jogaa'me jo'ne yoqocha'alo naa'me 'naqataqa 'me uetedalegue janjo' nede. Nach'edata da'me a'nonaĝachigui joñe'me Dios.”
REV.22.10	Qama'le nach'e ena'am jayem 'yaĝatem da'me dojo': “Ena'te jetaque auoĝotetapiñe da'me napaĝaguenataĝanaĝac jo'ne joote uetalegue janjo' nede, qa'a male qoyoqo'ta ga'me nolo' da'me male yepaquichiguilo yemeda naa'me jo'ne joote qo'yaĝate'tape. 
REV.22.11	Auomachi'ta ga'me jo'ne qaleuaĝaic da'me quetapegue'to gaa'me mach'e laqaleuaĝaco, nach'e ena'am ga'me jo'ne paĝachigui, auomachi'ta da'me quetapegue' da'me lejepaĝanaĝac, qalaĝaja ga'me jo'ne onaĝaicaloec, 'noota qom quetalegue da'me ya'uo da'me onaĝaic, nataq'aen ga'me jo'ne ja 'nalegue, 'noota qom quetalegue da'me uetaue da'me jo'ne ja 'nalegue.”
REV.22.12	“Eja da'me jayem paja'a 'ñiyelaĝaquena, qama'le ñachetac ga'me nomataĝanaĝac jo'ne janema jogaa'me onolqa'tape gaa'me jiyaĝa'u, ga'me nalo'taita jogaa'me onolqa'tape jo'ne mach'e 'lonataqa. 
REV.22.13	Naqayem jo'ne alfa nataq'aen da'me omega, jayem jo'ne je'uaechiñe nataq'aen naqayem jo'ne jep'ategue, jayem jo'ne lamo nataq'aen jayem loiquiaqa' ena'uac.”
REV.22.14	Made'tape jogaa'me jo'ne yiyo'y joga'me louo, qa'a nach'egaua jo'ne yauata da'me 'uo da'me ladiquiyaĝa'j q'aen jaga'me epaq jo'ne 'uo da'me nec'alaĝa choqoda'me e'n yaqanate't da'me tado'uet q'aen joga'me najom ga'me noic. 
REV.22.15	Qalaĝaja joga'me p'aye nach'ega jo'ne ueteda'a jogaa'me jo'ne jomayaqa, nach'egaua jo'ne yeda'n gaa'me laqaya', choqogaa'me jo'ne 'yetetedac da'me nequejeguetaĝa, qama'le nach'e ena'ama jogaa'me lataĝanaĝayaqa nataq'aen jogaa'me p'iya'alo jogaa'me ch'e nequi'il nataq'aen jogaa'me noqopideta da'me napaĝagueteguet da'me noqovinaĝanaĝac.
REV.22.16	“Jayem Jesús nach'ayem jo'ne jamaq ñe'me yamaĝajec jo'ne piyem le'ec qaedi ami 'yaĝatema yema da'me dojo', da'me ami jo'ne ovitauelo gaa'me tamenaĝaiqui'. Naqayem jo'ne jachiyoĝoguet di'me David, nataq'aen da'me nach'ayem jo'ne uaqachiñi 'me edetañgui nale ne'teta.”
REV.22.17	Joñe'me Dios Lepaqal nataq'aen jañe'me jo'ne jetaque en loua ñe'me 'Naĝanaĝate Lec'oĝot enaac:
REV.22.17	—¡Auanaequena!
REV.22.17	Da'me ami jo'ne jayem auomachiiya, aueñeetac:
REV.22.17	—¡Auanaequena!
REV.22.17	Joga'me jo'ne yelinquip, qa'a 'uo da'me lamaic da'me jayem nec'ata, qama'le 'noota qom niyomigui jenjo' noĝop jo'ne 'uo da'me nec'alaĝa, jena'me noĝop jo'ne ja qodicot.
REV.22.18	Yemeda da'me ami jo'ne anaquiaĝañiyalo naa'me 'naqataqa jo'ne napaĝaguenataĝanaĝaco 'me qoyedetedalegue janjo' nede: male ami jaqataĝanaĝana'aque da'me qom 'uo ga'me anoqoteñegue naa'me naajo' 'naqataqa, qama'le Dios nach'e ena'am da'me en yaguegue qomle da'me en ane'uaĝanaguequi q'ae'n jogaa'me napite'nadi' jo'ne nach'egaua 'me qoyedetedalegue janjo' nede. 
REV.22.19	Qama'le nach'e ena'am qom 'uo ga'me jo'ne doĝotaĝaneque gaa'me 'naqataqa jo'ne napaĝaguenataĝanaĝaco 'me qoyedetedalegue janjo' nede, qama'le joñe'me Dios nach'e ena'am da'me doĝotaĝanec qomle jaga'me epaq jo'ne 'uo da'me nec'alaĝa, chayovida'a da'me ja yaqanatet ta'le taue joga'me noic jo'ne ja 'nalegue, uotaĝa ta'le yauanalo daa'me uo'oe jo'ne qoyedetedalegue janjo' nede.
REV.22.20	Joñe'me jo'ne 'yaĝatetac da'me dojo', eetac:
REV.22.20	—Eja da'me jayem paja'a da'me 'ñiyelaĝaquena qomle.
REV.22.20	Qama'le nach'e naq'aeta da'me dojo'. Am Jaliaĝanec Jesús, ¡Auanaequena!
REV.22.21	'Noota qom joñe'me Jaliaĝanec Jesús male yecodegue da'me lichoĝodenataĝanaĝac, ami yachalo'te, ena'uaque da'me ami.
