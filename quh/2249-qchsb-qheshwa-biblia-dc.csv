GEN.1.1	Qallariypeqa Dios janaj pachata kay pachatawan ruwarqa. 
GEN.1.2	Kay pachaqa chajrulla, yuyay chinkay ukhu laqhallataj karqa. Diospa Espirituntaj yaku patata muyuykachasharqa. 
GEN.1.3	Diostaj nerqa: K'anchay kachun, nispa; k'anchaytaj karqa. 
GEN.1.4	Dios rikorqa k'anchayqa sumaj kasqanta. K'anchaytataj laqhamanta t'aqarqa. 
GEN.1.5	Suticharqataj k'anchaytaqa p'unchay, nispa. Laqhatataj suticharqa tuta, nispa. Ajinamanta ch'isiyaywan sut'iyaywan ñaupaj kaj día karqa.
GEN.1.6	Chaymantá Dios nerqa: Yaku chaupipi uj jark'achina kachun, yakuta iskayman t'aqaj. 
GEN.1.7	Dios jark'achinata ruwarqa yakuta iskayman t'aqajta: Khuskan qhepakorqa urapi, khuskantaj patapi. 
GEN.1.8	Chay jark'achinata yakuta iskayman t'aqajtaqa suticharqa janaj pachata. Ajinamanta ch'isiyaywan sut'iyaywan iskay kaj día karqa.
GEN.1.9	Chaymantá Dios nerqa: Janaj pacha kaj urapi yakoqa uj cheqallapi kachun, ch'aki kaj rikhurinampaj, nispa. Ajinataj karqa. 
GEN.1.10	Chay ch'aki kajtataj Diosqa suticharqa jallp'ata. Yaku uj cheqallapi tantakojtataj mar qochata suticharqa. Chayta Dios rikorqa sumaj kasqanta. 
GEN.1.11	Chantá Dios nillarqataj: Jallp'api tukuy laya q'omerkuna wiñachun: Mujoj qhoras, poqoj sach'as ima. Ajinataj karqa. 
GEN.1.12	Jallp'api wiñarqa tukuy laya q'omerkuna: Qhoras, mujojkuna, poqoj sach'as ima. Ajinataj karqa. Chayta Dios rikorqa sumaj kasqanta. 
GEN.1.13	Ajina ch'isiyaywan sut'iyaywan kinsa kaj día karqa.
GEN.1.14	Chaymantá Dios nillarqataj: K'anchaykuna kachun cielopi, p'unchayta wajman, tutatataj wajman t'aqanampaj; jinallataj señal kanampaj tiempospaj, diaspaj, wataspajwan. 
GEN.1.15	K'anchaykuna kachun cielopi jallp'ata k'anchanampaj. Ajinataj karqa. 
GEN.1.16	Dios ruwarqa iskay jatuchaj k'anchaykunata: Sinch'i kajta p'unchaypi k'anchanampaj, pisi kajtataj tutapi k'anchanampaj. Chaymantá ruwallarqataj qoyllurkunata. 
GEN.1.17+GEN.1.18	Dios churarqa k'anchaykunata cieloman, jallp'ata p'unchaynintin, tutantin k'anchamunankupajpuni; k'anchayta wajman, laqhatapis wajman t'aqanankupaj. Chayta Dios rikorqa sumaj kasqanta. 
GEN.1.19	Ajina ch'isiyaywan sut'iyaywan tawa kaj día karqa.
GEN.1.20	Chantá Dios nillarqataj: Yakupi kausachunku ashkha animalkuna; jinallataj p'isqospis jallp'a patata phawaykachajkuna. 
GEN.1.21	Dios ruwarqa jatuchaj manchachikuna jina animalesta mar qochapi, tukuy laya khurustawan, layankuman jina yakupi kausajkunata, jinallataj tukuy laya p'isqostapis layankuman jina. Chayta Dios rikorqa sumaj kasqanta. 
GEN.1.22	Dios bendicerqa chay tukuynin animalesta, nispa: Mira castas kaychej, miraychej, mar yakuman junt'achiychej. P'isqospis jallp'a patapi mirachunku. 
GEN.1.23	Ajina ch'isiyaywan sut'iyaywan phishqa kaj día karqa.
GEN.1.24	Chantá Dios nerqa jallp'a patapi kausachunku tukuy laya animales: Monte animales, uywas, pampata qhatatakojkuna ima, layankuman jina. Ajinataj karqa. 
GEN.1.25	Dios ruwarqa monte animalesta layankuman jina, uywasta layankuman jina, jinallataj pampata qhatatakoj animalestapis layankuman jina. Chayta Dios rikorqa sumaj kasqanta.
GEN.1.26	Chay qhepata Dios nerqa: Runata ruwanachej noqanchejman rijch'akojta; tukuynin animalesmanta aswan atiyniyoj kachun, mundontimpi atipanampaj challwasta, p'isqosta, tawa chakiyojkunata, qhatatakojkunatawan jallp'a patapi. 
GEN.1.27	Diosqa runata ruwashaspa payman rijch'akojta ruwarqa; qharita warmitawan ruwarqa. 
GEN.1.28	Chantá bendicerqataj nispa: Mira casta kaychej, miraychej, mundoman junt'aychej; atiyniyojtaj kaychej, atipaspa mar qochapi kaj challwasta, tukuy p'isqosta, tukuy qhatatakojkunatawan jallp'a patapi.
GEN.1.29	Chaymantá paykunaman nerqa: Qhawariychej, qankunaman qoykichej jallp'a patapi tukuy mujoj plantasta, tukuy sach'astawan. Chaykunataj mikhunaykichejpaj kanqa. 
GEN.1.30	Tukuy monte animalesman, p'isqosman, tukuy qhatatakojkunamampis jallp'a patapi, q'omer qhorasta qoni mikhunankupaj. Ajinataj karqa. 
GEN.1.31	Dios rikorqa tukuy ima ruwasqanqa sumajpuni kasqanta. Ajinamanta junt'akorqa ch'isiyaywan sut'iyaywan sojta kaj día.
GEN.2.1	Ajinata janaj pachata, kay pachatapis, chaypi kajkunatawan Dios ruwayta tukorqa. 
GEN.2.2	Qanchis kaj diapi, Diospa tukuy ima ruwanasnin tukusqaña kajtin, samarikorqa. 
GEN.2.3	Chaymanta qanchis kaj diata Dios bendicerqa, churanoqarqataj samarikuna diata, imaraykuchus Pay chay p'unchaypi samarikorqa tukuy imata ruwasqanmanta.
GEN.2.4+GEN.2.5	Chaymin janaj pachaj qallarikuynin, kay pachaj qallarikuynintaj. Maypachachus Dios ruwarqa janaj pachata kay pachatawan chaypacha, manaraj ni ima sach'apis karqachu, nitaj ima q'omer qhorapis jallp'api wiñarqarajchu, imaraykuchus Señor Dios manaraj parachimorqarajchu jallp'a pataman, nitaj pipis karqarajchu jallp'ata llank'anampaj. 
GEN.2.6	Chaywampis Diosqa wausita chhullata jina pampamanta llojsichimorqa, chaywantaj jallp'ata joq'ocharqa. 
GEN.2.7	Chaymanta Señor Dios runata ruwarqa ñut'u jallp'amanta, senqanmantaj kausay samayta samaykorqa. Ajinamanta runaqa kausayta qallarerqa.
GEN.2.8	Señor Dios uj qhallallaj huertata Edempi ruwarqa inti llojsimuynejpi; chaymantaj churarqa chay runa ruwasqanta. 
GEN.2.9	Chay huertapi Señor Dios wiñacherqa tukuy laya sumaj poqoj sach'asta mikhunapaj. Huerta chaupitaj karqa kausay sach'a, wiñachillarqataj allin kajta mana allin kajta rejsina sach'atapis.
GEN.2.10	Huertata qarpanampaj kikin Edenmanta uj mayu llojserqa, chaymantataj tawa mayusman t'aqakorqa. 
GEN.2.11	Ñaupaj kaj mayoj sutin karqa Pisón. Chayqa muyuykushan Havila jallp'aj muyuyninta, chaypitaj qori tiyan. 
GEN.2.12	Chay jallp'api kaj qoreqa sumaj karqa. Chaypi kallarqataj sumajta q'apashaj mach'a sach'a waqaywan, ónice rumiwan. 
GEN.2.13	Iskay kaj mayoj sutenqa Gihón; chaytaj muyuykushan tukuy Cus jallp'ata. 
GEN.2.14	Kinsa kaj mayoj sutenqa Tigris; chaytaj muyuykushan Asiriaj inti llojsimuyninnejta. Tawa kaj mayoj sutintaj Eufrates.
GEN.2.15	Señor Diostaj runa ruwasqanta Edén huertaman churarqa llank'anampaj, qhawanampajtaj. 
GEN.2.16	Chaymanta Señor Diosqa kamacherqa runata: Huertapi tukuynin kaj sach'asmanta mikhullanki; 
GEN.2.17	Allin kajta mana allin kajta rejsina yachay sach'aj poqoynillanta amapuni mikhunkichu; chay sach'aj poqoynintachus mikhunki chayqa, wañunki. 
GEN.2.18	Señor Diosqa nerqa: Mana allinchu runaqa sapallan kanan. Paywan kanampaj, uj yanapajta ruwapusaj. 
GEN.2.19	Señor Dios ruwarqa jallp'amanta tukuy laya monte animalesta, tukuy laya p'isqostawan. Jinaspataj runaman qhaterqa, sapa ujta sutichanampaj. Chay runaj sutichasqasninwantaj sapa uj kashanku. 
GEN.2.20	Runataj sapa uj animalesta sutichararqa: Monte animalesta, p'isqosta, uywasta ima. Manataj tarikorqachu payta yanapajqa. 
GEN.2.21	Señor Diostaj runata misk'ejta puñurpayacherqa, chaykamataj ujnin wajtanninta orqhorqa, jinaspataj aychallanwantaj k'askaykuchiporqa. 
GEN.2.22	Señor Dios runaj wajtanninta orqhosqanmanta uj warmita ruwarqa, jinaspataj runaman pusamorqa. 
GEN.2.23	Runataj payta qhawarispa nerqa: Kayqa kikin tulluymanta, kikin aychaymanta; kaypa sutintaj kanqa warmi, imaraykuchus Diosqa payta qharimanta ruwasqa. 
GEN.2.24	Chayrayku qhareqa tatanta mamantawan saqenqa, warminwantaj ujchakonqa, iskayninkutaj uj runa jinalla kanqanku. 
GEN.2.25	Iskayninkutaj qhari warmi q'alaslla kasharqanku, manataj p'enqakorqankuchu ajina kasqankumanta.
GEN.3.1	Katareqa may jina yuyaysapa karqa, Señor Dios tukuy monte animalesmanta ruwasqasninmanta nisqaqa. Pay warmita taporqa: Ajinatachu Diosqa nisunkichej huertapi kaj tukuynin sach'aspa poqoyninta ama mikhunkichejchu?, nispa.
GEN.3.2	Warmitaj kuticherqa: Atiyku mikhuyta tukuynin sach'aspa poqoyninta. 
GEN.3.3	Huerta chaupipi kaj sach'allamanta Diosqa niwayku amapuni mikhunaykuta, ni llujchirinallaykutapis. Chaymanta mikhunkichej chayqa, wañunkichej, niwayku.
GEN.3.4	Kataritaj nerqa warmiman: Chayqa mana cheqanchu, mana wañunkichejchu. 
GEN.3.5	Dios yachan allinta, maypachachus chay sach'aj poqoyninta mikhojtiykichej sumaj yachayniyojman tukunaykichejta. Ajinamanta chaywan qankunaqa Dios jina kankichej, yachankichejtaj imachus allin kajta mana allin kajtapis.
GEN.3.6	Warmitaj sach'ata qhawarerqa mikhunapaj jina moq'eyta. Jinallataj chayta mikhuykuspa imatapis yachanapaj jina. Ujnin poqoyninta p'itispataj mikhuykorqa; qosanmampis jaywarqa, paypis mikhuykullarqataj. 
GEN.3.7	Kikimpachataj ñawisninku kicharikorqa, reparakorqankutaj q'alaslla kashasqankuta. Kikimpachataj higos laqhesmanta p'achasta sirakorqanku, chaywantaj mayt'ukorqanku.
GEN.3.8	Qhareqa warminwan uyarerqanku Señor Diospa purisqanta, ch'isiyay wayra wayrapi huerta ukhupi kayman jaqayman purishajta. Paykunataj usqhay usqhayta huerta ukhupi pakaykukorqanku sach'as ukhuman. 
GEN.3.9	Señor Diosqa qharita wajyarqa: Maypitaj kashanki?, nispa.
GEN.3.10	Qharitaj kuticherqa: Uyarerqayki huerta ukhupi purishajta, manchachikorqayki q'alalla kaspa, chayrayku pakaykukorqani.
GEN.3.11	Diostaj taporqa: Pitaj nisunki q'alalla kasqaykitari? Kay sach'aj poqoyninta amapuni mikhunkichu, nisqaytachu mikhorqanki?, nispa.
GEN.3.12	Qharitaj kuticherqa: Qampa qowasqayki warmeqa chay sach'aj poqoyninta qowarqa, noqataj mikhuykorqani.
GEN.3.13	Señor Diostaj warmita taporqa: Imatataj ruwarqankiri? Paytaj kuticherqa: Katari ch'aukiyawan, chayrayku mikhorqani chay sach'aj poqoyninta.
GEN.3.14	Señor Diostaj nerqa katariman: Kayta ruwasqaykirayku kunanqa maldicisqa kanki tukuy uyaspa, tukuy monte animalespa chaupimpiwan. Kunanmanta jaqaymanqa qhatatakuspa purinki, jallp'atataj mikhunki tukuy kausayniykipi. 
GEN.3.15	Qantawan warmitawan chejninachisqaykichej. Jinallataj mirayniykiwan mirayninwampis chejninakonqanku. Miraynin umaykita saronqa, qantaj chaki talonninmanta khaninki.
GEN.3.16	Warmimantaj nerqa: Nanayniykita aswan ashkhata yapasaj onqoj kashajtiyki, nanaywantaj onqokunki wawasniykita. Munasqaykitaj qosaykiman apasonqa, paytaj qanta kamachisonqa.
GEN.3.17	Qharimantaj nerqa: Warmiykita kasusqaykirayku, chay sach'aj poqoyninta amapuni mikhunkichu mikhuspa nerqani chayta, kunanqa jallp'a maldicisqa kanqa; ancha ñak'ariywantaj poqochinki mikhunaykipaj tukuy kausayniykipi.
GEN.3.18	Jallp'aqa wiñachipusonqa khishkasta, tukuy sajra qhorastawan; qantaj qhasi qhoraspa poqoyninta mikhunki. 
GEN.3.19	Jump'i suruyta llank'anki mikhunaykipaj ñut'u jallp'aman tukunaykikama; imaraykuchus jallp'amanta ruwasqa kanki, jallp'a kanki, jallp'amantaj kutinki.
GEN.3.20	Qhareqa warminta suticharqa Evata, imaraykuchus pay karqa tukuy kausajkunaj maman. 
GEN.3.21	Señor Diosqa p'achasta ruwaporqa animalespa qarasninmanta qhari warmipaj, jinaspataj paykunaman p'achallicherqa. 
GEN.3.22	Nerqataj: Runaqa ujninchej jina kunanqa, yachan allin kajta, mana allin kajtapis. Kunanqa ama makinta oqharillachuntajchu, kausay sach'aj poqoyninta orqhospa mikhuykuspataj wiñaypaj kausanampaj.
GEN.3.23	Chayrayku Señor Diosqa runata Edén huertamanta qharqorqa; churarqataj jallp'ata llank'anampaj, mayqenmantachus ruwasqa karqa chayta. 
GEN.3.24	Ajinata runataqa jawaman qharqorqa. Querubinestataj sayaricherqa Edén huertaj inti llojsimuyninnejman, uj larwashaj espadatawan, muyuyninta muyushajta, jark'anampaj amapuni pipis kausayta qoj sach'aman qayllaykunampaj.
GEN.4.1	Evaqa wijsayoj rikhurerqa qosan Adampaj. Onqokorqataj Cainta, nerqataj: Tiyapuwan uj qhari wawa, kaytaqa Señor qowan. 
GEN.4.2	Chay qhepaman onqokullarqataj Caimpa wauqen Abeltañataj. Abelqa ovejasta michej, Caintaj jallp'ata llank'aj.
GEN.4.3	Qhepamantaj Caenqa uj p'unchay jaywanata Señorman aparqa llank'aspa poqochisqasninmanta. 
GEN.4.4	Abelpis apallarqataj Señorman jaywanata ovejasninmanta uj sumajnin kajta, kuraj kaj uñasmanta. Señortaj may kusisqa Abelta qhawarerqa, jinallatataj oveja apasqan jaywanantapis. 
GEN.4.5	Caintari mana jinatachu qhawarerqa, nillataj jaywanantapis. Chaymanta Caenqa maytapuni phiñarikorqa, uyampis uj jinayarqa. 
GEN.4.6	Señortaj nerqa: Imaraykutaj jinata phiñakunkiri, uyaykipis uj jinayanri? 
GEN.4.7	Sichus allinta ruwawaj chayqa, mana jina uyayojchu kawaj. Qanqa mana allintachu ruwanki, chayrayku juchaqa atipaytaña munashasunki. Manachus jina kawaj chayqa, juchata atipawaj.
GEN.4.8	Uj kuti Caenqa Abelta pusarqa, jaku campoman, nispa. Chay campopi kashaspataj, Caenqa wauqen Abelta maqayta qallarerqa wañuchinankama. 
GEN.4.9	Señortaj Cainta taporqa: Maytaj wauqeyki Abelri?, nispa. Paytaj kuticherqa: Mana yachanichu. Noqachu wauqey Abelta qhawanay karqa imatajri?
GEN.4.10	Diostaj nerqa: Imanarqankitajri? Wauqeykej yawarninta jich'asqaykeqa jallp'amantapacha qhaparimushawan. 
GEN.4.11	Chayrayku qanqa maldicisqa kanki, wijch'usqataj kanki kay jallp'amanta, mayqenchus wauqeykej yawarninta upiykun, wauqeykita wañuchisqaykej yawarninta. 
GEN.4.12	Kunanqa llank'ashajtiykipis jallp'aqa manaña poqosqanta jinachu poqonqa. Qanqa mundontimpi muyuskiri kanki, mana jayk'aj samarikuyta tarejtaj.
GEN.4.13	Caintaj Señorman kuticherqa: Noqapaj kayqa ancha jatun jasut'i. 
GEN.4.14	Kunan qanqa qharqowanki kay jallp'amanta. Puriskiri kamusaj mundontimpi qanmanta karupi, ni jayk'aj samarikuyta tarispataj. Pipis taripaspaqa wañuchillawanqachari.
GEN.4.15	Señortaj chayman kuticherqa: Pipis qanta wañuchejqa qanchis kutita jasut'isqa kanqa. Chaymantataj Señorqa Cainman uj señalta churarqa, pipis taripaytawan ama wañuchinampaj. 
GEN.4.16	Caenqa Señormanta t'aqakuspa riporqa. Tiyakorqataj Nod jallp'api, Edenmanta inti llojsimuyninnejpi.
GEN.4.17	Caimpa warmin, wijsayoj rikhurerqa, onqokorqataj wawan Enocta. Chaymanta Caenqa uj llajtata sayacherqa. Chay llajtata suticharqa wawan Enocpa sutinwan. 
GEN.4.18	Enocqa karqa Iradpa tatan, Iradtaj karqa Mehujaelpa tatan. Mehujaeltaj Metusaelpa tatan karqa, Metusaeltaj Lamecpa tatan. 
GEN.4.19	Lamecqa iskay warmisniyoj karqa. Ujnin kajpata Ada sutin karqa, ujnin kajpatataj Zila. 
GEN.4.20	Adaj wawan karqa Jabal, chaypa wawasnintaj karqanku toldospi tiyakojkuna, uywasta uywajkuna. 
GEN.4.21	Wauqenqa Jubal karqa, chaypa wawasnin karqanku arpata, qenatawan tocajkuna. 
GEN.4.22	Zilapis wawayojllataj karqa, sutintaj karqa Tubalcaín. Chaytaj herrero karqa, ruwaj broncemanta, fierromantawan. Tubalcaimpata panan tiyarqa, sutintaj Naama karqa.
GEN.4.23	Uj kuti Lamecqa nerqa warmisninman: Ada, Zila, sumajta uyariwaychej imatachus nisqayta: Warmisníy: Uj runata wañuchini wajtawasqanrayku; uj waynatataj sajmawasqanrayku. 
GEN.4.24	Sichus Cainta qanchis kutita jasut'enqanku chayqa, noqataqa jasut'iwanqanku qanchis chunka qanchisniyoj kutista.
GEN.4.25	Adampa warmin ujtawan onqoj rikhurerqa. Ajinamanta uj wawan kallarqataj, suticharqankutaj Setta. Nerqataj: Dios qowan uj wawatañataj Abelpa cuentanmanta, pitachus Caín wañucherqa chaymanta.
GEN.4.26	Setpatapis wawan kallarqataj, sutin karqa Enós. Chaymantapacha qallarerqanku Diosmanta mañakuyta, Señorpa sutinta oqharispa.
GEN.5.1	Kaykuna kanku Adampa mirayninmanta kajkuna. Mayk'ajchus Dios runata ruwarqa, chaypacha runaqa payman rijch'akoj karqa. 
GEN.5.2	Dios ruwarqa qharita warmitawan; chaymantataj bendicerqa, suticharqataj runata, ima diachus ruwasqas karqanku chaypacha.
GEN.5.3	Adanqa karqa pachaj kinsa chunka watasniyoj, wawan payman rijch'akoj nacerqa chaypacha, pitachus suticharqa Setta.
GEN.5.4	Chaymanta Adanqa kausarqa pusaj pachaj watastawan, wawasnintaj astawan karqankuraj qharis, chanta warmis. 
GEN.5.5	Adanqa kausarqa tukuynimpi isq'on pachaj kinsa chunkayoj watasta. Chay chhika watasniyoj wañuporqa.
GEN.5.6	Setqa pachaj phishqayoj watasniyoj karqa wawan Enós naceshajtin. 
GEN.5.7	Chaymanta Set kausarqa pusaj pachaj qanchisniyoj watastawan, wawasnintaj karqankuraj qharis, chanta warmis. 
GEN.5.8	Tukuynimpi Setqa kausarqa isq'on pachaj chunka iskayniyoj watasta. Chay chhika watasniyoj wañuporqa.
GEN.5.9	Enós isq'on chunka watasniyoj karqa Cainán wawan naceshajtin. 
GEN.5.10	Chay qhepata Enós kausarqa pusaj pachaj chunka phishqayoj watastawan. Wawasnintaj karqankuraj qharis, chanta warmis. 
GEN.5.11	Tukuynimpi Enosqa kausarqa isq'on pachaj phishqayoj watasta. Chay chhika watasniyoj wañuporqa. 
GEN.5.12	Cainán qanchis chunka watasniyoj karqa Mahalaleel wawan naceshajtin. 
GEN.5.13	Chay qhepata Cainán kausarqa pusaj pachaj tawa chunkayoj watastawan. Wawasnintaj karqankuraj qharis, chanta warmis. 
GEN.5.14	Tukuynimpi Cainán kausarqa isq'on pachaj chunkayoj watasta. Chay chhika watasniyoj wañuporqa.
GEN.5.15	Mahaleel sojta chunka phishqayoj watasniyoj karqa wawan Jared naceshajtin. 
GEN.5.16	Chay qhepata Mahaleel kausarqa pusaj pachaj kinsa chunkayoj watastawan. Wawasnintaj karqankuraj qharis, chanta warmis. 
GEN.5.17	Tukuynimpi Mahaleelqa kausarqa pusaj pachaj isq'on chunka phishqayoj watasta. Chay chhika watasniyoj wañuporqa.
GEN.5.18	Jared pachaj sojta chunka iskayniyoj watasniyoj karqa Enoc wawan naceshajtin. 
GEN.5.19	Chay qhepata Jared kausarqa pusaj pachaj watastawan. Wawasnintaj karqankuraj qharis, chanta warmis. 
GEN.5.20	Tukuynimpi Jared kausarqa isq'on pachaj sojta chunka iskayniyoj watasta. Chay chhika watasniyoj wañuporqa. 
GEN.5.21	Enoc sojta chunka phishqayoj watasniyoj karqa Matusalén wawan naceshajtin. 
GEN.5.22	Enocqa Diospa munayninman jinapuni kausarqa. Matusalén nacesqanmanta qhepata, Enoc kausarqa kinsa pachaj watastawan. Wawasnintaj karqanku qharis, chanta warmis. 
GEN.5.23	Tukuynimpi Enocqa kausarqa kinsa pachaj sojta chunka phishqayoj watasta. 
GEN.5.24	Enoc Diospa munayninman jinapuni kausasqanrayku uj p'unchay chinkaporqa, imaraykuchus Dios pusakaporqa.
GEN.5.25	Matusalenqa karqa pachaj pusaj chunka qanchisniyoj watasniyoj wawan Lamec naceshajtin. 
GEN.5.26	Chay qhepata Matusalén kausarqa qanchis pachaj pusaj chunka iskayniyoj watastawanraj. Wawasnintaj karqankuraj qharis, chanta warmis. 
GEN.5.27	Tukuynimpi Matusalenqa kausarqa isq'on pachaj sojta chunka isq'onniyoj watasta. Chay chhika watasniyoj wañuporqa.
GEN.5.28	Lamecqa pachaj pusaj chunka iskayniyoj watasniyoj karqa uj wawan naceshajtin. 
GEN.5.29	Chaytaj karqa Noé, imaraykuchus nerqa: Dios maldicin jallp'ata, llank'ananchej tiyan atiy mana atiyta, chaymanta kay wawa samarichiwasun.
GEN.5.30	Noé nacesqanmanta qhepaman, Lamecqa kausarqa phishqa pachaj isq'on chunka phishqayoj watastawanraj. Wawasnintaj karqankuraj qharis, chanta warmis. 
GEN.5.31	Tukuynimpi Lamecqa kausarqa qanchis pachaj qanchis chunka qanchisniyoj watasta. Chay chhika watasniyoj wañuporqa.
GEN.5.32	Noé phishqa pachaj watasniyoj kasqanmanta wawasnin nacerqanku: Sem, Cam, Jafet.
GEN.6.1	Maypachachus runas kay jallp'a patapi mirayta qallarejtinku, warmi wawasninku karqa. 
GEN.6.2	Diospa wawasnintaj paykunawan casarakorqanku sumaj warmista rikuspa, ajllakuspataj munasqankuman jina. 
GEN.6.3	Señortaj nerqa: Mana saqesajchu runasqa kay jallp'a patapi wiñaypaj kausanankuta, imaraykuchus paykunaqa aychalla kanku. Chayrayku kausanqanku pachaj iskay chunkayoj watasllata.
GEN.6.4	Chaypacha jatuchaj runas rikhurerqanku jallp'a patapi, Diospa wawasnin runaspa ususisninkuwan casarajtinku wawasniyoj kanankupaj. Chay qhepatapis kallarqankupuni. Paykuna karqanku manchay kallpasniyoj, mentasqastaj unay tiempospi.
GEN.6.5	Señor rikorqa runaspa ashkha millay sajra ruwasqasninkuta, qhepamampis tukuy sajrallatapuni ruwayta yuyasqankuta. 
GEN.6.6	Chayrayku Señorqa pesachikorqa runasta ruwasqanmanta, mayta sonqonta nanachikuspa. 
GEN.6.7	Señorqa nerqa: Jallp'a patamanta q'alata chinkachisaj kay ruwasqasniy runasta; jinallataj uywasta, pampata qhatatakojkunata, p'isqostawan. Anchata pesachikuni kaykunata ruwasqaymanta. 
GEN.6.8	Chaywampis Noeqa Diospa ñaupaqempi khuyakuyta tarerqa.
GEN.6.9	Kay jina karqa Noepa kausaynin: Noeqa cheqan karqa, sumaj runataj chay tiempo runa mita ukhupi, Diosta kasuspapuni. Ajinaqa pay k'atalla Diospa munasqanta ruwarqa. 
GEN.6.10	Noepata kinsa wawasnin karqa, Sem, Cam, Jafetwan.
GEN.6.11	Diospa ñaupaqempi mundoqa imaymana juchawan junt'a karqa, chejninakuywan ima. 
GEN.6.12+GEN.6.13	Runasqa juchapi pejtusqas karqanku. Chayrayku Dios chay jina millay juchararasta rikuspa, nerqa Noeman: Noqa tukuchisaj kay runasta. Paykunaj juchallikusqankurayku imaymana jucha mundoman junt'an. Chayrayku tukuchisaj paykunata tukuy jallp'antinta. 
GEN.6.14	Qantaj ruway uj arcata gofer maderamanta. Ukhumpitaj ruway ashkha cuartosta. Jinaspataj mach'awan lluch'aranki ukhunta jawantawan tukuy lajrasninta ama yaku yaykunampaj. 
GEN.6.15	Kay jinata ruwanki: Sayt'unman ruwanki pachaj kinsa chunka phishqayoj metrosniyojta, kinrayninmantaj iskay chunka iskayniyoj khuskanniyojta, patamantaj chunka kinsayoj khuskanniyoj metrosta. 
GEN.6.16	Chanta ruway kinsa alto patasniyojta, uj ventanayojta, chaytaj cachun techo uramanta khuskan metropi; uj ladompitaj punkunta ruwanki. 
GEN.6.17	Noqa jatun parata parachimusaj yakoqa mundota p'ampanankama, mundopi tukuy kausajkunata chinkachinampaj. Jallp'a patapi tukuy ima kausajkuna wañonqanku. 
GEN.6.18	Qanwantaj ruwasaj uj tratota. Qan yaykunki arcaman, jinallataj yaykonqanku wawasniyki, warmiyki, qhachunisniyki ima. 
GEN.6.19	Chanta arcaman apaykunki uj china orqota sapa uj animalesmanta kay mundopi kaj chhicamanta; chay animales qanwan kanqanku kausanankupaj. 
GEN.6.20	Qanwan khuska yaykonqanku tukuy laya animalesmanta iskaykama: P'isqosmanta, uywasmanta, tukuy qhatatakoj animalesmanta ima, kausanankupaj. 
GEN.6.21	Jinallataj tukuy laya mikhunata tantay, waqaychaytaj qan mikhunaykipaj, jinallataj animales mikhunankupajpis. 
GEN.6.22	Ajinata Noeqa ruwarqa, Dios imaynatachus payman nisqanman jina.
GEN.7.1	Señorqa Noeman nerqa: Arcaman yaykuy tukuy aylluykiwan; imaraykuchus qanlla allinta purinki ñaupaqeypi tukuy kay tiempo runasmanta nisqaqa. 
GEN.7.2	Tukuy llimphupaj qhawasqa uywasmanta churay qanchis china orqosta. Mana llimphupaj qhawasqa kajkunamantarí uj china orqollata churanki. 
GEN.7.3	Jinallataj phawaykachajkunamantapis qanchis china orqostakama, sapa layamanta, jallp'a patamanta ama chinkanankupaj. 
GEN.7.4	Noqataj qanchis p'unchaymantawan parachimusaj, tawa chunka p'unchayta tawa chunka tutatawan. Jallp'a patamanta chinkachisaj tukuy kausajkuna ruwasqasniyta.
GEN.7.5	Noetaj Señorpa tukuy kamachisqanta ruwarqa. 
GEN.7.6	Noeqa karqa sojta pachaj watasniyoj yaku kay mundota p'ampaykushajtin. 
GEN.7.7	Noetaj arcaman yaykuporqa wawasninwan, warminwan, qhachunisninwan ima, jatun musphay paramanta pakakunankupaj. 
GEN.7.8+GEN.7.9	Jinallataj mikhuna kaj animales, mana mikhuna kaj animalespis, p'isqos, jallp'a patata qhatatakojkuna ima, Noewan khuska china orqo, iskay iskaymanta arcaman yaykorqanku, Dios Noeman nisqanman jina. 
GEN.7.10	Qanchis dianmantaj yakoqa jallp'ata p'ampayta qallarerqa. 
GEN.7.11	Chaypacha karqa chunka qanchisniyoj día iskay kaj killapi. Noetaj karqa sojta pachaj watasniyoj. Chay diapipuni yuyay chinkay ukhu pacha qocha t'ojyamorqa, jinallataj janaj pachapi kaj yakupis t'ojyamuspa musphayta jich'akamorqa.
GEN.7.12	Jallp'a patata paraqa tawa chunka p'unchayta, tawa chunka tutatawan pararqa. 
GEN.7.13	Kikin chay p'unchaypi Noé arcaman yaykorqa wawasninwan Sem, Cam, Jafetwan; jinallataj warminwan, kinsantin qhachunisninwan ima. 
GEN.7.14	Paykunawan khuska yaykorqanku tukuy laya monte animales, layankuman jina, uywas, qhatatakoj animales, tukuy laya p'isqos ima. 
GEN.7.15	Tukuy laya animales arcaman yaykorqanku Noewan khuska iskay iskaymanta, tukuy kausayniyoj kajkuna. 
GEN.7.16	Sapa laya animales china orqo yaykorqanku, Noeman Dios kamachisqanman jina. Chaymantataj Señorqa arcaj punkunta wisq'aykorqa.
GEN.7.17	Jatun musphay parataj jich'akorqa tawa chunka p'unchaykunata. Yakustaj manchayta llump'irispa oqharikorqanku; arcatataj pampamanta tuytucherqapacha. 
GEN.7.18	Yakoqa uj ima jina kay mundoman junt'aykusharqa, arcataj yakus patapi tuytorqa. 
GEN.7.19	Yakoqa manchayta wicharispa tukuy jallp'ata p'ampaykorqa, kay mundopi aswan jatun kaj orqosnintinta. 
GEN.7.20	Chay orqosta p'ampaykuytawan yakoqa qanchis metrostawan jinaraj wicharerqa chay orqos patamanta. 
GEN.7.21	Ajinapi wañuraporqanku tukuy kausajkuna kay jallp'a patapi: P'isqos, uywas, monte animales, jallp'a patapi qhatatakoj animales, tukuy runas ima. 
GEN.7.22	Jallp'a patapi tukuy kausayniyojkuna wañurarqanku senqasninkumanta samajkuna. 
GEN.7.23	Noella kausarqa, pikunachus arcapi karqanku chaykunallawan khuska. Chay ujkunaqa tukuyninku chinkaporqanku: Runas, uywas, p'isqos, qhatatakoj animales ima. 
GEN.7.24	Yakutaj karqa jallp'a patapi pachaj phishqa chunkayoj diasta.
GEN.8.1	Dios yuyarikorqa Noemanta, paywan khuska tukuy animales arcapi kajkunamantawan. Chaymanta wayrachimorqa, chaytaj yakuta ch'akiykucherqa. 
GEN.8.2	Yuyay chinkay ukhu qochataj manaña phullchimorqachu, jinallataj janaj pachamanta t'ojyaspa phullchimoj yakupis. Parapis thañiporqa. 
GEN.8.3	Yakoqa pisimanta pisi ch'akikaporqa. Pachaj phishqa chunkayoj diamanta astawan yakoqa ch'akiykorqa. 
GEN.8.4	Chunka qanchisniyoj p'unchaypi, qanchis kaj killapi arcaqa tiyaykorqa Ararat nisqa orqo pataman. 
GEN.8.5	Yakoqa astawanñapuni ch'akiykusharqa. Chunka kaj killaj ñaupaj kaj diampi ñapis rikukorqankuña aswan alto kaj orqospa puntasnin.
GEN.8.6	Tawa chunka p'unchaymanta, Noeqa arca ruwasqan ventananta kicharikamorqa. 
GEN.8.7	Kacharerqataj jatun yana q'arqañata. Chaytaj kayman jaqayman phawaykacharqa ch'aki jallp'ata mask'aspa, nitaj ni mayman tiyaykuyta atispa kutimpullarqataj. 
GEN.8.8	Chayta Noeqa uj palomantañataj kacharerqa jallp'a rikhurinñachus manarajchus chayta yachanampaj. 
GEN.8.9	Palomaqa kutirimpullarqataj arcaman; imaraykuchus manarajpuni jallp'ata tarerqachu chayman tiyaykunampaj, jallp'aqa yakuwan p'ampasqallaraj karqa. Noetaj makinta jaywarqorqa ventanamanta, palomataj makinman tiyaykorqa, paytaj arca ukhuman apaykorqa.
GEN.8.10	Noeqa suyakorqa qanchis diatawan, chaymanta ujtawan phawachillarqataj palomata. 
GEN.8.11	Palomataj ña chharpuykushajtinña Noeman kutimporqa, uj q'omer olivo laqhe achurisqa. Ajinamanta Noeqa yacharqa yakoqa ch'akiykushasqantaña. 
GEN.8.12	Chaymanta qanchis diatawanraj suyallarqataj. Chaymantaraj palomata ujtawan phawachillarqataj, palomari manaña chay kutipi Noeman kutimporqachu.
GEN.8.13	Chaypacha Noeqa sojta pachaj ujniyoj watasniyojña karqa, yakutaj tukuynin ch'akiykaporqa. Chaypacha karqa ñaupaj kaj día ñaupaj kaj killapi. Noeqa arcaj patanta qhatararqa; qhawarejtintaj jallp'aqa ch'akiña karqa. 
GEN.8.14	Iskay chunka qanchisniyoj diapi iskay kaj killapi jallp'aqa sumaj ch'akiñapuni karqa.
GEN.8.15+GEN.8.16	Chaymanta Dios nerqa Noeman: Arcamanta llojsillayña, warmiykiwan, wawasniykiwan, qhachunisniykiwan ima. 
GEN.8.17	Jinallataj qanwan khuska kaj animalestapis jawaman kicharillayña: P'isqosta, uywasta, pampata qhatatakojkunata ima; jallp'aman tukuynejman rispa miranankupaj, kay mundoman junt'anankukama, nispa.
GEN.8.18	Chaymanta Noeqa llojserqa arcamanta warminwan, wawasninwan, qhachunisninwan ima. 
GEN.8.19	Jinallataj llojserqanku tukuy uywas, monte animales, pampata qhatatakojkuna, tukuy lijrayoj animales ima. 
GEN.8.20	Noetaj uj altarta Señorpaj ruwarqa, chaypitaj Diospaj uj rikuchikuta ruphacherqa, mikhuna uywasta, phawajkunata ima sapa ujmanta ujtakama ajllaspa. 
GEN.8.21	Chay q'apaytaj Diospaj may sumajpuni karqa munasqanman jina, nerqataj sonqompi: Kunanqa manaña jallp'ata jasut'isajchu runaj juchanrayku. Imaraykuchus runaqa waynamantapacha mana allin kajllatachu yuyan. Nillataj kausajkunatapis tukuchisajchu kunampi jina. 
GEN.8.22	Jallp'a kanankama kallanqapuni chajras, cosechas; kallanqataj q'oñi, chiri, q'omer tiempo, chirawi tiempo; chantaqa p'unchay, tutapis.
GEN.9.1	Dios bendicerqa Noeta wawasnintawan, nispa: Miraychej ashkhayaychejtaj, mundomantaj junt'aychej. 
GEN.9.2	Qankuna manchachinkichej kharkatichinkichejtaj, tukuy laya mundopi kaj chhika animalesta. Jinallataj tukuy phawaykachajkunata, jallp'a patapi kajkunata, mar qochapi kajkunatapis manchachinkichej, qankunaj atiyniykichejpi kanqanku. 
GEN.9.3	Atinkichej mikhuyta tukuynin animalesta, jinallataj q'omer qhorastapis atisqaykichejman jina. Noqa qoykichej chay tukuyninta. 
GEN.9.4	Uj imallata mana mikhunaykichejchu tiyan: Yawarniyoj aychata, imaraykuchus chay yawarpi kausayqa kashan. 
GEN.9.5	Noqaqa cuentata mañasaj sapa uj runamanta, animalesmantapis qankunaj yawarniykichejta jich'ajtinku. Sapa uj runamanta cuentata mañasaj runa masimpa kausayninmanta. 
GEN.9.6	Sichus mayqen uj runata wañuchenqa chayqa, payta waj runa wañuchillanqataj, imaraykuchus runaqa Diosman rijch'ayninman jina ruwasqa. 
GEN.9.7	Qankunaqa ashkhayaychej, miraychej, mundomantaj junt'aychej.
GEN.9.8	Dios nillarqataj Noeman, wawasninmanwan: 
GEN.9.9	Qhawariychej, noqa qankunawan uj tratota ruwasaj, jinallataj qhepaman mirayniykichejwampis. 
GEN.9.10	Qankunawan kaj animaleswampis jinallataj kanqa; mayqenkunachus arcamanta llojsinku: P'isqos, uywas, monte animales, tukuy animales mundopi kaj chhika. 
GEN.9.11	Qankunawan ruwasqay tratoyqa manapuni jayk'ajpis uj jinayanqachu: Manaña runasta, nitaj animalestapis ujtawan yakuwan chinkachisajchu. Manaña jatun musphay para kanqachu jallp'ata p'ampaykunampaj. 
GEN.9.12	Kaymin chay señalqa tratota ruwasqaymanta qankunawan wiñaypaj, jinallataj qankunawan kajkuna tukuy animaleswampis. 
GEN.9.13	K'uychiyta churani phuyuspi, chaytaj kanqa señal tratota mundowan ruwasqaymanta. 
GEN.9.14	Maypachachus noqa phuyusta kachamusaj jallp'a pataman chayqa, k'uychiy phuyuspi rikhurenqapacha. 
GEN.9.15	Chaypacha yuyarikusaj uj tratota qankunawan ruwasqayta, jinallataj animaleswampis, manaña jayk'ajpis ni ima yaku jamuspa kausajkunata chinkachenqachu. 
GEN.9.16	Maypachachus k'uychi phuyuspi rikhurenqa chayqa, qhawarisaj, yuyarikusajtaj uj tratota wiñaypaj ruwasqayta tukuy runawan, tukuy animaleswan jallp'a patapi kajkunawan. 
GEN.9.17	Kay ari, uj señal, tratota ruwasqaymanta runawan, jinallataj jallp'a patapi tukuy animaleswampis. Ajinata Diosqa parlarikorqa Noewan.
GEN.9.18	Noepa wawasnin arcamanta llojsejkunaqa kaykuna kanku: Sem, Cam, Jafet ima. Camqa Canaampa tatan karqa. 
GEN.9.19	Kay kinsa karqanku Noepa wawasnin; paykunaj mirayninkutaj mundoman junt'arqa.
GEN.9.20	Noeqa jallp'ata llank'ayta qallarerqa, chaypi uvasta poqocherqa. 
GEN.9.21	Uj kuti uvamanta vinota ujyaykorqa, machaykorqataj. Jinamanta payqa machasqa q'alapacha toldon ukhupi wijch'urpayakorqa. 
GEN.9.22	Canaampa tatan wawan kajtaj, tatanta q'alallata rikuytawan rispa wauqesninman willamorqa. 
GEN.9.23	Semwan Jafetwantaj usqhay usqhayta rispa tatankoj p'enqayninta uj p'achawan qhataykorqanku lijranmantapacha, sumajta mayt'uykorqanku tukuy q'ala kayninta. Tatankoj q'ala kayninta ama rikunankupajtaj, qhepaman rerqanku wajnejta qhawaspa.
GEN.9.24	Noetaj rijch'ariytawan, machasqamanta ch'aki sonqoman kutiriytawan, yacharqa sullk'a kaj wawa imatachus ruwasqanta. 
GEN.9.25	Nerqataj: Canaanqa maldicisqa kachun; wauqesnimpa kamachisnimpa kamachin kachun.
GEN.9.26	Noeqa nillarqataj: Señor Diosniy bendicichun Semta, Canaantaj kachun kamachin. 
GEN.9.27	Dios astawan Jafetta jatunchachun, Sempa toldosnimpi tiyachuchun, Canaantaj kamachin kachun.
GEN.9.28	Jatun musphay paraj qhepanta Noeqa kausarqa kinsa pachaj phishqa chunkayoj watasta. 
GEN.9.29	Chaymanta Noé wañuporqa isq'on pachaj phishqa chunka watasniyoj.
GEN.10.1	Kaykuna karqanku Noepa wawasnimpa miraynin Sempata, Campata, Jafetpatawan, jatun musphay paramanta qhepaman.
GEN.10.2	Jafetpata wawasnin karqanku: Gomer, Magog, Madai, Javán, Tubal, Mesec, Tiras ima. 
GEN.10.3	Gomerpa wawasnintaj karqanku: Askenaz, Rifat, Togarmawan. 
GEN.10.4	Jawampa wawasnintaj karqanku: Elisa, Tarsis, Quitim, Rodanimwan. 
GEN.10.5	Kaykuna karqanku Jafetpa mirayninmanta kajkuna. Sapa nación, sapa familia kikin jallp'ankupikama, kikin parlayninkuwantaj. Paykuna junt'aykorqanku mar qochaj cantosninman.
GEN.10.6	Campa wawasnintaj karqanku: Cus, Mizraim, Fut, Canaanwan. 
GEN.10.7	Cuspa wawasnintaj karqanku: Seba, Havila, Sabta, Raama, Sabtecawan. Raamaj wawasnintaj karqanku Seba, Dedanwan. 
GEN.10.8	Cuspa wawantaj karqa Nimrod. Pay karqa ni pipis atiyniyoj kashajtin may atiyniyoj chay jallp'api. 
GEN.10.9	Nimrodqa wapu karqa Señorpa ñaupaqempi monte animalesta jap'inampaj. Chaymanta jamun chay niy: Nimrod jina wapu, Señorpa ñaupaqempi animalesta jap'ej, nisqa. 
GEN.10.10	Kamachiskasninku llajtasqa karqanku Sinar jallp'api: Babel, Erec, Acad, Calnewan. 
GEN.10.11+GEN.10.12	Chay jallp'amanta llojserqa Asur, ruwarqataj llajtasta: Niniveta, Rehobota, Calata, Resén jatun llajtatawan; chaytaj kashan Ninivewan Calawan chaupipi.
GEN.10.13+GEN.10.14	Mizraimpa mirayninmanta karqanku: ludeos, anameos, lehabitas, naftuhítas, patruseos, casluhítas, caftoritas, mayqenkunamantachus karqanku filisteos.
GEN.10.15	Canaampa kuraj kaj wawan karqa: Sidón, ujnin kajtaj Het. 
GEN.10.16+GEN.10.17+GEN.10.18	Chantaqa wawasnillantaj karqanku: Jebuseos, amorreos, gergeseos, heveos, araceos, arvadeos, zemareos, hamateoswan. Chay qhepata tukuynin Canaán ayllus tukuynejman ch'eqeraporqanku. 
GEN.10.19	Cananeospa jallp'anku karqa Sidonmantapacha Gerarnejmanta Gaza llajtakama; chaymantaqa Sodoma, Gomorra llajtasnejmanta, Adma, Zeboimnejmanta Lasa llajtakama. 
GEN.10.20	Chaykuna karqanku Campa miraynenqa, sapa ayllu kikin jallp'ankupi, kikin parlayninkuwantaj.
GEN.10.21	Jafetpa kurajnin wauqen Sempa wawasnin kallarqankutaj. Heberpa wawasnin tukuynin paypa mirayninmanta karqanku. 
GEN.10.22	Sempa wawasnin karqanku: Elam, Asur, Arfaxad, Lud, Aram ima. 
GEN.10.23	Arampa wawasnintaj karqanku: Uz, Hul, Geter, Mas ima. 
GEN.10.24	Arfaxad karqa Salaj tatan. Salataj Heberpa tatan karqa. 
GEN.10.25	Chaymanta Heberpatapis iskay wawasnin kallarqataj, ujnin kajpa sutin karqa Peleg; imaraykuchus chay tiempopi runas jallp'amanta t'aqakorqanku. Pelegpa sullk'a wauqenqa karqa Joctán. 
GEN.10.26+GEN.10.27+GEN.10.28+GEN.10.29	Joctan karqa Almodadpa tatan, chanta Selefpata, Hazar-mavetpata, Jerajpatawan tatan. Adorampata, Uzalpata, Diclajta, Obalpata, Abimaelpata, Sebajta, Ofirpata, Havilajta, Jobabpatawan. Chay tukuynin karqanku Joctampa wawasnin. 
GEN.10.30+GEN.10.31	Paykuna tiyakorqanku chay jallp'aqa karqa Mesamanta Sefarkama, sapa llajta, sapa ayllu kikin jallp'ankupi, kikin parlayninkuwantaj.
GEN.10.32	Chaykuna karqa Noepa miraynin, imayna aylluchus kasqankuman jina, imayna jallp'apitajchus kasqankuman jinataj. Jatun musphay paraj qhepanta t'aqakorqanku jatuchaj nacionesta kay mundopi tukuynejpi ruwanankupaj.
GEN.11.1	Chay tiempopi tukuy runas uj parlayllata parlaj kanku. 
GEN.11.2	Inti llojsimuynejmanta llojsimuspa tarerqanku uj pampata Sinarpi, chaypitaj qhepakorqanku unayta tiyakunankupaj. 
GEN.11.3	Uj pachataj ninakorqanku ujkuna ujkunawan: Ladrillosta ruwanachej chayachinataj ninapi. Chayta ruwarqanku rumej cuentanmanta mach'ata chhajwatawan chajruykuspa. 
GEN.11.4	Chaymantataj ninakorqanku: Kunanqa ruwanachej uj llajtata, uj torretawan, chay janaj pachaman chayanampaj. Ajinamanta noqanchej sumaj atiyniyoj nisqas kananchejpaj, amataj tukuynejman ch'eqerananchejpaj.
GEN.11.5	Señortaj uraykamorqa chay llajtata qhawarej, chay torretawan runas ruwasqankuta. 
GEN.11.6	Señortaj nerqa: Runaqa kunan sumaj ujchasqa kashan, uj parlayllatataj parlanku, jinamanta kaytaqa ruwanku. Manataj kunanqa pipis saqenqachu kay ruwasqankuta.
GEN.11.7	Kunanqa jaku uraykunachej parlayninkuta chajroj, parlasqankuta ama entiendenakunankupaj.
GEN.11.8	Ajinata Señorqa tukuynejman ch'eqeracherqa. Paykunataj chay llajtata ruwayta saqeporqanku. 
GEN.11.9	Chay cheqapi Dios chajrurparerqa runaspa parlayninkuta tukuynin jallp'a patapi; chaynejmantataj tukuynejman ch'eqeraporqanku. Chayrayku chay llajtajta sutin karqa Babel.
GEN.11.10	Kaykuna karqanku Sempa miraynin. Jatun musphay paramanta iskay watanman Semqa pachaj watasniyoj karqa, Arfaxad wawan naceshajtin. 
GEN.11.11	Chay qhepata Semqa phishqa pachaj watastawanraj kausarqa, wawasnintaj karqanku qharis chanta warmis ima. 
GEN.11.12	Arfaxadqa karqa kinsa chunka phishqayoj watasniyoj wawan Sala naceshajtin. 
GEN.11.13	Chaymanta qhepaman Arfaxadqa tawa pachaj kinsayoj watastawanraj kausarqa, wawasnimpis karqankuraj qharis, chanta warmis.
GEN.11.14	Salaqa kinsa chunka watasniyoj karqa Heber wawan naceshajtin. 
GEN.11.15	Chay qhepata Salaqa tawa pachaj kinsayoj watastawanraj kausarqa, wawasnintaj karqankuraj qharis, chanta warmis.
GEN.11.16	Heberqa kinsa chunka tawayoj watasniyoj karqa wawan Peleg naceshajtin. 
GEN.11.17	Chay qhepata Heberqa tawa pachaj kinsa chunkayoj watastawanraj kausarqa; wawasnimpis karqankuraj qharis chanta warmis.
GEN.11.18	Pelegqa karqa kinsa chunka watasniyoj Reu wawan naceshajtin. 
GEN.11.19	Chay qhepata Pelegqa iskay pachaj isq'onniyoj watastawanraj kausarqa; wawasnimpis karqankuraj qharis, chanta warmis.
GEN.11.20	Reuqa kinsa chunka iskayniyoj watasniyoj karqa wawan Serug naceshajtin. 
GEN.11.21	Chay qhepata Reuqa iskay pachaj qanchisniyoj watastawanraj kausarqa; wawasnimpis karqankuraj qharis, chanta warmis.
GEN.11.22	Serugqa karqa kinsa chunka watasniyoj Nacor wawan naceshajtin. 
GEN.11.23	Chay qhepata Serugqa iskay pachaj watastawanraj kausarqa; wawasnimpis karqankuraj qharis, chanta warmis.
GEN.11.24	Nacorqa karqa iskay chunka isq'onniyoj watasniyoj Taré wawan naceshajtin. 
GEN.11.25	Chay qhepata Nacorqa pachaj chunka isq'onniyoj watastawanraj kausarqa; wawasnintaj karqankuraj qharis, chanta warmis.
GEN.11.26	Tareqa kinsa wawasniyojña karqa qanchis chunka watasniyoj kashaspa. Chay wawasnintaj karqanku Abram, Nacor, Harán ima.
GEN.11.27	Kaykuna kanku Tarejpa miraynin. Pay karqa kinsa wawasniyoj, chaykunataj kanku Abram, Nacor, Harán ima. Haranqa Lotpa tatan karqa. 
GEN.11.28	Pay wañuporqa tatan Taremanta ñaupajta Caldea Urpi, maypichus nacerqa chay kikin jallp'api.
GEN.11.29	Abram casarakorqa Saraiwan, Nacortaj Milcawan. Chay Milcaqa karqa Harampa wawan, ñañantaj karqa Isca. 
GEN.11.30	Saraipataqa mana wawasnin karqachu, payqa manapuni wijsallikuyta atejchu.
GEN.11.31	Tareqa caldeospa jallp'an Urmanta llojsiporqa, Canaán jallp'aman rinampaj, pusariykukuspa Abram wawanta, allchhin Lotta, ñojch'an Saraitawan. Rispataj Harán jallp'aman chayarqanku, chantaqa kikimpitaj tiyakorqanku. 
GEN.11.32	Tareqa Harán jallp'api wañuporqa iskay pachaj phishqayoj watasniyoj.
GEN.12.1	Uj kuti Señorqa Abramman nerqa: Saqey jallp'aykita, ayllusniykita, tataykej wasintawan. Jinaspataj ripuy, noqa rikuchisqayki chay jallp'aman. 
GEN.12.2	Mirayniykimanta ruwasaj uj jatun aylluta; bendicisqayki, sutiyki may yuyarisqa kanqa, qannejta wajkuna bendicisqas kanqanku. 
GEN.12.3	Qampaj allinta ruwajkunapaj allinta ruwapusaj, qampaj mana allinta ruwajkunatarí maldicisaj. Qannejta bendicisqas kanqanku tukuy ayllus kay jallp'a patapi kajkuna.
GEN.12.4	Abramtaj Harán jallp'amanta llojsiporqa Señorpa kamachisqanman jina; Lotpis paywan rerqa. Abramqa qanchis chunka phishqayoj watasniyoj karqa, Canaán jallp'aman ripushaspa. 
GEN.12.5+GEN.12.6	Pay riporqa warmin Saraita, sobrinon Lottawan pusariykukuspa. Jinallataj Harampi kashaspa mashkha runastachus jap'erqa chaytawan, tukuy imasnintawan apariykukuspa; Canaán jallp'amantaj chayarqanku. Chaymanta Abramqa rillarqapuni Siquem jallp'aman chayanankama, More vallepi maypichus encina sach'a karqa chayman. Chay jallp'aspitaj cananeos tiyakusharqanku. 
GEN.12.7	Chaypi Señorqa Abramman rikhurerqa, nerqataj: Kay jallp'ata mirayniykiman qosaj. Abramtaj chaypi uj altarta Diospaj ruwaporqa, chaypi Señorqa payman rikhurisqanrayku. 
GEN.12.8	Chaymanta riporqa uj orqoman, chaytaj kashan Betel llajtaj inti llojsimuyninnejpi, chaypi jarakorqa. Betelqa kasharqa jaramanta inti yaykuypi. Haitaj karqa inti llojsimuynejpi. Chay cheqapi Abramqa uj altartañataj ruwarqa, Señorpa sutimpi Diosmanta mañakunampaj. 
GEN.12.9	Chaymanta Abramqa rillarqapuni pisimanta pisi Neguev jallp'aman.
GEN.12.10	Chay tiempopi uj jatun yarqhay karqa jaqay jallp'api. Chayrayku Abramqa Egiptoman riporqa pisi tiempota tiyarikoj. Imaraykuchus chay jallp'api, maypichus tiyakorqa chaypi, manapuni imapis mikhuykunampaj karqachu. 
GEN.12.11	Egiptoman chayashaspataj Abramqa warmin Saraiman nerqa: Qhawariy, noqa yachani qanqa sumaj k'achita warmi kasqaykita. 
GEN.12.12	Egipcios qanta rikuytawan nenqanku: Kay warmeqa chay qharej warmin, nispa noqata wañuchiwanqanku, qantari mana. 
GEN.12.13	Chayrayku niy ari, qanqa noqaj panay kasqaykita, qanrayku ama wañuchinawankupaj, allintaj rinawampaj, nispa.
GEN.12.14	Abram Egiptoman chayajtinkama egipciosqa Saraita mayta qhawaj kanku k'achita kasqanta. 
GEN.12.15	Faraonta yanapajkunasnimpis rikorqanku k'achita kasqanta, jinallataj faraompis; pay karqa Egiptopi rey. Chaymantataj Saraitaqa faraompa palacionman pusarqanku.
GEN.12.16	Sarairayku faraonqa Abramta munakorqa. Qortataj payman ovejasta, wakasta, qhari kamachista, warmi kamachista, burrosta, camellostawan. 
GEN.12.17	Sarairaykutaj Señorqa faraonta mayta ñak'aricherqa ashkha jasut'iykunawan, jinallataj tukuy familiantapis. 
GEN.12.18	Chayrayku faraonqa Abramta wajyacherqa, nerqataj: Imaraykutaj qan kay jinata ch'aukiyawankiri? Imaraykutaj mana qan niwankichu kay warmeqa qampa warmiyki kasqantarí? 
GEN.12.19	Qan niwanki kay warmeqa panayki kasqanta, noqatataj saqewanki payta warmiypaj jap'ikojta. Kunanqa kayqa warmiyki, jap'ikapuy, ripuytaj kaymanta.
GEN.12.20	Chaymanta faraonqa runasninta wajyaspa nerqa Abramta Egipto llajtankumanta qharqonankuta, warmintawan, pininchus, imasninchus karqa chaytawan.
GEN.13.1	Abramqa Egiptomanta llojsipuspa, warminwan, chanta tukuy imasninwan wicharerqa Neguev jallp'aman. Lot sobrinompis paywan khuska riporqa. 
GEN.13.2	Abramqa may qhapaj karqa, tiyaporqa ashkha uywasnin, qolqen, qorin ima. 
GEN.13.3	Neguevmanta ripullarqapuni jarakuspa Betel llajtaman chayanankama; chaymantapis rillarqapuni maypichus ñaupajta ruwakorqa toldota Betelwan, Haiwan tinkuypi chayman. 
GEN.13.4	Chayqa karqa maypichus ñaupajta altarta ruwarqa chay. Chaypi Diosmanta mañakorqa, Señorpa sutinta oqharispa.
GEN.13.5	Lotpis, mayqenchus Abramwan risharqa chayqa, may qhapajllataj karqa. Tiyaporqa ashkha ovejas, wakas, toldoswan ima. 
GEN.13.6	Maypichus kasharqanku chay cheqaqa pisi karqa chay chhika uywasninkupaj. Chayrayku mana tiyakuyta aterqankuchu khuskallapuni. 
GEN.13.7	Abrampa uywasninta michejkunasninwan, Lotpa uywasninta michejkunasninwan mayta maqanakorqanku churanakuspa. Chaypacha chay jallp'api tiyakullarqankutaj cananeos, ferezeos ima.
GEN.13.8	Uj p'unchay Abramqa Lotman nerqa: Qanwan noqawanqa aylluntin kanchej, mana atisunmanchu phiñanakuyta noqanchejpura, nitaj michejkunasninchejpis phiñanakuyta atinkuchu. 
GEN.13.9	Qhawariy, jallp'aqa tiyallan, ajllakuy, noqamanta t'aqakuy. Sichus qan lloq'eman rinki chayqa, noqa ripusaj pañanejman. Qantajchus pañanejman rinki chayqa, noqaqa ripusaj lloq'enejman.
GEN.13.10	Lotqa tukuynejta qhawarerqa, astawanqa Jordán mayu valleta Zoar juch'uy llajtakama. Chaykunaqa yakusniyoj karqa, sumajtaj Señorpa huertan jina, Egipto jallp'aman rijch'akoj. Chaytaj karqa manaraj Señor chinkachishajtin Sodoma llajtata, Gomorra llajtatawan. 
GEN.13.11	Lotqa chaymanta ajllakorqa Jordán valleta. Riporqataj inti llojsimuynejman, maypichus kasharqanku chaymanta. Ajinata Abramwan Lotwan t'aqanakorqanku. 
GEN.13.12+GEN.13.13	Abramqa Canaán jallp'api qhepakorqa. Lottaj riporqa tiyakoj valle llajtas chaupiman, Sodoma llajta qayllaman, maypichus runaqa millay sajra karqa chayman. Chay Sodomapi kajkunaqa millay sajra juchasta, Señorpa contranta ruwaj kanku.
GEN.13.14	Lot ripusqanmanta qhepaman Señorqa nerqa Abramman: Maypichus kashanki chaymanta sumajta qhawariy patanejta uranejta, inti llojsimuyta inti yaykuytawan. 
GEN.13.15	Noqa qosqayki tukuynin rikusqayki jallp'asta, qampaj wiñaypaj kanqa, jinallataj mirayniykipajpis. 
GEN.13.16	Mirayniykita jallp'a t'iyuta jina mirachisaj. Imaraykuchus jallp'a t'iyoqa mana yupay atina, ajinallataj mirayniykeqa mana yupay atina kanqa. 
GEN.13.17	Kunanqa sayariy, thaskiriytaj kinrayninman, sayt'unman; imaraykuchus noqa qanman qosqayki kay jallp'ata.
GEN.13.18	Jinamanta Abramqa toldonta oqharispa riporqa Mamre runaj encinas sach'arara jallp'anman, Hebrón llajta qayllaman. Chaypi uj altarta Señorpaj ruwarqa.
GEN.14.1	Chay tiempopi Amrafel rey karqa Sinarpi, Arioctaj Elasarpi, Quedorlaomertaj Elampi, Tidaltaj Goimpi. 
GEN.14.2	Paykuna guerrata ruwarqanku Sodoma rey Beraj contranta, Gomorra rey Birsaj contranta, Adma rey Sinabpa contranta, Zeboim rey Semeberpa contranta, Zoar reypa Belaj contranta ima. 
GEN.14.3	Chay phishqa reyes soldadosninkuta tantaykorqanku Sidin vallepi, maypichus kunan kashan mar k'ara qocha chaypi. 
GEN.14.4	Quedorlaomer reyqa chunka iskayniyoj watasta paykunata kamacherqa, chunka kinsayoj wataspitaj kinsantin reyes nerqanku maqanakunankuta paypa contranta. 
GEN.14.5+GEN.14.6	Qhepan watataj rey Quedorlaomer, pi reyeschus paywan karqanku chaykunawan rerqanku Astarot Karnaimman, chaypi atiparqanku refaitasta. Chaymantataj zuzitasta Hampi atiparqanku. Savequiriataimpitaj emitasta, Seir lomaspitaj atiparqanku horeosta, qhatiykorqankutaj Parán pampakama, chaytaj kashan ch'in pampa qayllapi. 
GEN.14.7	Quedorlaomerqa pischus paywan kasharqanku chaykunawan kutimushaspa chayarqanku En-mispatman, uj sutintaj Cades karqa. Chaypacha tukuyninta tukucherqanku risqankupi imawanchá tinkukorqanku chaykunata, amalecitaspa jallp'annejpi. Jinallataj amorreostapis wañuracherqanku, paykuna tiyakorqanku Hazezon-tamarpi. 
GEN.14.8+GEN.14.9	Phishqa reyes ujchakuspa ujllapi maqanakoj llojserqanku: Sodoma rey, Gomorra rey, Adma rey, Zeboim rey, Zoarmanta rey Belawan ima; paykuna maqanakorqanku Sidim vallepi, tawa reyespa contranta: Quedorlaomerpa contranta, Tidalpa contranta, Amrafelpa contranta, Ariocba contranta ima; paykuna karqanku reyes Elammanta, Goinmanta, Sinarmanta, chanta Elasarmantawan. 
GEN.14.10	Sidim vallepi ashkha t'oqos karqa mach'awan ruwasqas. Sodomamanta rey, Gomorramanta reypiwan ayqeshaspa urmaykurarqanku chay t'oqosman. Wakin reyestaj orqosman ayqekorqanku.
GEN.14.11	Atipajkunaqa tukuy kaj chhikata sakeyaspa apakaposqanku Sodomamanta Gomorramantawan, jinallataj mikhuykunasninkutapis. 
GEN.14.12	Abrampa sobrinon Lotpis Sodomapi tiyakushaspa jap'ichikullarqataj, payta presota aparqanku, jinallataj imanchá tiyaporqa chaytawan. 
GEN.14.13	Uj runataj ch'ajwamanta ayqemuspa hebreo Abramman willarqa imaynachus kasqanta. Pay tiyakorqa amorreo Mamrej encinas sach'arara jallp'ampi. Mamreqa Escolpata, Anerpatawan wauqenku karqa; paykunaqa karqanku Abramman sayasqas.
GEN.14.14	Abramtaj sobrinon preso kasqanta yachaytawan, wasimpi nacekoj kamachisninta tantarqa; tukuynimpi karqanku kinsa pachaj chunka pusajniyoj qharis. Chaykuna sumajta wakichikuytawan qhatiykorqanku Dan llajtakama. 
GEN.14.15	Uj ch'isitaj Abramqa, tukuy kamachisninwan reyesta muyuykuspa ujllata maqarqanku. Chaymantataj qhatiykorqanku Hobakama, chaytaj kashan Damasco llajtamanta patanejpi. 
GEN.14.16	Qhechorqankutaj imastachá aparqanku chayta. Ajinata Abramqa Lot sobrinonta qhechukamporqa, imasninchá tiyaporqa chaytawan. Jinallataj qhechorqa, warmista preso kaj runastawan.
GEN.14.17	Abram maqanakusqanmanta, Quedorlaomerta, jinallataj paywan khuska reyestapis atipaspa kutimushajtin, Sodoma rey taripaj rerqa Save valleman, mayqenchus reypa vallen, nisqa chayman. 
GEN.14.18	Salemmanta rey, patapi kaj Diospa sacerdoten Melquisedecpis orqhorqa t'antata, vinotawan. 
GEN.14.19	Bendicerqataj Abramta kay jinata nispa: Patapi kaj Dios bendicisuchun, pichus janaj pachata, kay pachatawan ruwaj; 
GEN.14.20	yupaychasqa kachun patapi kaj Dios, pichus enemigosniykita atipachisorqa chay. Abramtaj qorqa tukuy imasta qhechusqasninmanta, sapa chunkamanta ujta. 
GEN.14.21	Chaymantataj Sodomamanta kaj reyqa Abramman nerqa: Kunanqa runasllata qopuway, tukuy imas kajkunatataj jap'ikapuy.
GEN.14.22+GEN.14.23	Abramtaj kuticherqa: Señorman juraspa niniña, patapi kaj Diosman, pichus janaj pachata kay pachatawan ruwajman, qampata kajta ni imata jap'ikapunayta, ni ima q'aytullatapis zapatoyta wataykunallaypajpis, ama ni jayk'aj ninawaykipaj, noqaj imasniywan qhapajyashan, nispa. 
GEN.14.24	Manapuni imasniykitapis munanichu, qanmantaqa jap'isaj kamachis imastachus mikhorqankuña chayllata. Pikunachus noqawan rerqanku chaykuna, Aner, Escol, Mamre imaqa, paykunachá jap'ikaponqankupis imaschus paykunaman chayajta.
GEN.15.1	Chay qhepata Dios parlarqa Abramman mosqoypi jina, nispa: Ama manchachikuychu Abram, noqa qampa jark'ajniyki kani, qampa t'inkaykeqa may chhikapuni kanqa.
GEN.15.2	Abramtaj kuticherqa: Señor Dios, imatataj qowankiri? Qan yachashanki waway mana kasqanta, Damascomanta Eliezer kamachiy tukuy imasniytapis jap'ikapunan kasqanta. 
GEN.15.3	Abram nillarqataj: Qhawariy, Señor, qan mana qowankichu uj wawallatapis, tukuy imay kajtapis wasiypi nacekoj kamachillaychá jap'ikaponqa ari.
GEN.15.4	Señortaj kuticherqa: Tukuy imayki kajtaqa kikin wawaykipuni jap'enqa, mana waj runachu.
GEN.15.5	Chaymanta Señorqa Abramta jawaman pusarqa, chaypitaj nerqa: Qhawariy allinta cielota, ichapis atiwaj yupayta qoyllurkunata. Ajina kanqa qampa mirayniyki, mana yupay atina.
GEN.15.6	Abramqa creerqa Señorpi, chayrayku cheqan runapaj qhawasqa karqa. 
GEN.15.7	Chaymanta nerqa: Noqa orqhomorqayki Caldea Ur llajtamanta, kay jallp'ata chayaqeykipaj qosunaypaj.
GEN.15.8	Chaymanta Abram nerqa: Señor Diosníy, imaynapitaj yachasaj noqapuni kay jallp'ata chayaqeyta jina jap'ikapunaytari?, nispa.
GEN.15.9	Diostaj nerqa: Apamuy kinsa watayoj wakata, cabrata, carnerosta ima, jinallataj juruk'utata, paloma irpatawan.
GEN.15.10	Abramtaj tukuy kay uywasta apamorqa Señorpa ñaupaqenman, khuskanmanta rak'iraspataj wakinta ujnin chimpanman, wakintataj ujnin chimpanman churarqa, lijrayojkunatari mana rak'erqachu. 
GEN.15.11	Chay wañuchisqa uywaspa patanmantaj q'arqañas uraykamorqanku, Abramtaj chaykunata phawacherqa. 
GEN.15.12	Chharpuykushajtintaj Abramqa puñuywan atipachikorqa, laqhaykojtintaj sinch'i manchachikuy payman jamorqa.
GEN.15.13	Señortaj payman nerqa: Yachay kayta, mirayniykeqa tiyakonqa runaj llajtampi, chaypitaj runaj kamachisnin, may k'irinchasqastaj kanqanku tawa pachaj watasta. 
GEN.15.14	Pichus chay jinata ruwaj llajtata jasut'isaj, mirayniykitaj ashkha imas aparisqa llojsenqa. 
GEN.15.15	Qanqa kusisqa wañupunki, allin machuña kaspa. 
GEN.15.16	Tawa mita qhepata mirayniykeqa kay jallp'aman kutimullanqataj; imaraykuchus amorreospa sajra ruwaynenqa manaraj kaykamaqa chhikapunichu.
GEN.15.17	Allin laqhayaykuytataj rikhurerqa uj horno, mayta q'osñishaj. Uj nina k'anchaytaj chay rak'isqa uywaspa chaupinta kayman jaqayman puriykachasharqa. 
GEN.15.18	Chay kikimpacha Señorqa uj tratota Abramwan ruwarqa, nispa: Mirayniykiman qosaj kay jallp'ata. Chaytaj kanqa Egipto mayumanta, Eufrates jatun mayukama. 
GEN.15.19+GEN.15.20+GEN.15.21	Chay jallp'aqa kashan ceneospata, cenezeospata, cadmoneospata, heteospata, ferezeospata, refaitaspata, amorreospata, cananeospata, gergeseospata, jebuseospata ima.
GEN.16.1	Saraiqa mana wawayoj kayta aterqachu qosan Abrampaj. Uj egipciataj kamachin karqa, sutin Agar.
GEN.16.2	Chaymanta Saraiqa Abramman nerqa: Qhawariy, Señorqa mana wawata qowanchu, mañaykitaj kamachiy Agarwan kanaykita, jinamanta ichapis wawasniy kanqa paynejta.
GEN.16.3	Abramtaj, yasta nerqa warminta. Saraitaj egipcia Agar kamachinta wajyaspa Abramman entregarqa. Chaypacha Canaán jallp'api chunka watataña tiyakorqanku. 
GEN.16.4	Jinamanta Agarqa onqoj rikhurerqa Abrampaj. Jina kaspataj Agarqa Saraiwan chhoqonakuyta qallarerqa.
GEN.16.5	Saraitaj nerqa Abramman: Qan juchayoj kanki Agar chhoqonakunawampaj! Paytaqa noqa entregarqayki; kunantaj payqa yachan wawayoj kananta, chayrayku creekushan noqamanta aswan sumaj warmi kasqanta. Kunanqa Señor cheqanchawasunchej, qanchus juchayoj kanki, chayri noqachus, chay jina kanampaj, chayta.
GEN.16.6	Abramtaj Saraiman nerqa: Qan chaytaqa imanaypis, atinki munasqaykita ruwayta kamachiyki Agarwan. Saraitaj jinata nejtin Agarta maqayta qallarerqa atisqanta, Agartaj ayqekorqa.
GEN.16.7	Señorpa angelnintaj Agarta tariparqa waqashajta ch'in pampapi Shur ñan patapi yaku juturi qayllapi. 
GEN.16.8	Taporqataj: Agar, Saraipa kamachin, maymanta jamunki, maymantaj rishanki? Paytaj nerqa: Ayqekushani Sarai uywaqeymanta.
GEN.16.9	Señorpa angelnintaj nerqa: Kutipullay patronniykejman, kasullay imatachá nisunki chayta tukuy sonqo.
GEN.16.10	Chaymanta Señorpa angelnin nillarqataj: Noqa mirayniykita ashkhayachisaj, nitaj pipis yupayta atenqachu. 
GEN.16.11	Qanqa onqoj kashanki, uj qhari wawa tiyapusonqa, sutichankitaj Ismaelta; imaraykuchus Señor uyarisunki llakiyniykita. 
GEN.16.12	Payqa kanqa juraño runa, monte animal jina, tukuyta maqanqa, paytapis tukuy maqanqanku; kausanqataj tukuy wauqesnimpa chaupimpi.
GEN.16.13	Chaymanta Agarqa kuticherqa payman parlaj chay Señorta kay sutiwan: Qan kanki rikoj Dios, imaraykuchus Señorqa paywan parlarqa, nispa. Chaymanta pay nerqa: Noqaqa rikuwaj Diosta rikuni. 
GEN.16.14	Chayrayku chay pujyoj sutenqa: Kausajpa pujyun, pichus rikuwan, nispa. Chay pujyoqa kashan Cadeswan Beredwan tinkuypi.
GEN.16.15	Agarqa Abrampaj wawayoj karqa, paytaj wawanta suticharqa Ismaelta. 
GEN.16.16	Abramqa pusaj chunka sojtayoj watasniyoj karqa wawan Ismael naceshajtin.
GEN.17.1	Abram isq'on chunka isq'onniyoj watasniyoj kashajtin, Señorqa rikhurerqa payman, nerqataj: Noqa tukuy atiyniyoj Dios kani; qan kausay ñaupaqeypi sumaj kausayta, mana pejpa k'aminan. 
GEN.17.2	Noqataj qanwan ruwasaj uj tratota: Mirayniykita ashkhata mirachisaj.
GEN.17.3	Abramtaj chayta uyarispa umanta pampaman chayachinankama k'umuykorqa. Diostaj payman nillarqataj: 
GEN.17.4	Tratoyqa qanwan kanqa kay jina: Qan kanki ashkha runaspa tatan. 
GEN.17.5	Sutiykipis manaña Abramchu kanqa, kunanmantaqa Abraham kanki; imaraykuchus churasqayki ashkha runaspa tatan kanaykipaj. 
GEN.17.6	Mirayniykita ashkhata mirachisaj, qanmanta llojsenqanku reyes, naciones ima. 
GEN.17.7	Kay tratota qanwan ruwasqayqa mirayniykej mirayninman ima chayanqa; noqa qampa Diosniykipuni kasaj, jinallataj paykunajtapis. 
GEN.17.8	Qanman paykunamanwan qosqaykichej kay tukuynin Canaán jallp'ata, kunan maypichus tiyakushanki chayta, chayaqeyki wiñaypaj kanampaj, noqataj Diosniyki kasaj.
GEN.17.9	Ujtawan Diosqa Abrahamman nillarqataj: Qan allinta waqaychanki tratoyta, jinallataj waqaychachunku wawasniyki, jinallataj wawasninkumanta wawasninkupis. 
GEN.17.10	Kaymin chay tratoy, qankunawan ruwasqayqa, chayta junt'ananku tiyan tukuy mirayniykimanta miraykunasnintin. Tukuy qharis qankuna ukhupi kajkuna circuncidasqas kananku tiyan. 
GEN.17.11	Circuncidayqa niyta munan, phichilitumpa qaritampa puntitanta khuchurinkichej. Chay kanqa noqa qankunawan uj tratota ruwasqaymanta. 
GEN.17.12	Kunanmanta qhepaman tukuy qharis nacesqanmanta pusaj p'unchayninman phichilitumpa qaritampa puntitan khuchurisqa kanqa, jinallataj qankunajpa nacekoj wawaspis, chanta waj llajtayoj kamachisniykichejpa wawasninkupis, rantisqasniykichejpa wawasninku ima. 
GEN.17.13	Ajinata circuncidasqas kachunku wasiykichejpi nacekojkuna, rantisqasniykichejpa wawasninkupis. Ajinata aychaykichejpi yachakonqa, tukuy kausayniykichejpi chay señalnejta noqa qankunawan wiñaypaj sumaj tratota ruwasqay, 
GEN.17.14	Pichus qankuna ukhupi mana jina señalasqa kajri, mana qankuna ukhupi kanqañachu, tratoyta mana kasusqanrayku.
GEN.17.15	Dios nillarqataj Abrahamman: Warmiyki Saraiqa manaña ajina sutiyojchu kanqa, kunanmanta ñaupajmanqa Sara sutin kanqa. 
GEN.17.16	Noqa bendicisqayki, uj wawatataj qosqayki paynejta. Arí, bendicisqayki. Pay kanqa ashkha nacionespa maman, paypa mirayninmanta kanqanku llajtaspa reyesnin.
GEN.17.17	Abrahamtaj qonqoriykukorqa umanta pampaman chayachinankama, asirikorqataj, sonqompi kay jinata yuyaspa: Pachaj watasniyoj runaqa atinmanrajchu wawasniyoj kayta? Saraqa isq'on chunka watasniyojña, wawayojrajchu chanta kanman?, nispa.
GEN.17.18	Chaymanta Abrahamqa Diosman nerqa: Ismaelniy ñaupaqeykipi kausachun.
GEN.17.19	Diostaj kuticherqa: Chay tukuywampis warmiyki Sara wawayoj kapusonqa, chay wawaykitataj sutichanki Isaacta. Paywan tratoyta wiñaypaj sayachisaj, jinallataj mirayninmampis. 
GEN.17.20	Ismael wawaykimanta niwasqaykitapis uyariyki, paytapis bendicisaj. Paypis ashkha wawasniyoj kanqa, jinallataj miraynintapis ashkhayachisaj. Ismaelqa chunka iskayniyoj kurajkunaj tatanku kanqa, jinallataj paymanta ruwasaj uj jatun nacionta. 
GEN.17.21	Tratoytaqa Isaacwan ruwasajpuni, warmiyki Saraqa wawata onqopusonqa uj watamantawan, chaywan.
GEN.17.22	Diosqa ajinata Abrahamwan parlaytawan riporqa.
GEN.17.23	Chay kikin p'unchaypacha Abrahamqa wawan Ismaelta circuncidarqa, jinallataj tukuynin kamachisnimpa wawasnin wasimpi nacekojkunata, pikunatachus rantikorqa chaykunatawan. Wasimpi tukuynin kamachisnimpis circuncidakorqanku chaypacha, Diospa kamachisqanman jina. 
GEN.17.24	Abrahamqa isq'on chunka isq'onniyoj watasniyoj karqa phichilitumpa qaran puntata khuchushajtinku. 
GEN.17.25	Wawan Ismaelpis chunka kinsayoj watasniyojña karqa phichilitumpa qaritampa puntitanta khuchushajtinku. 
GEN.17.26	Abrahamqa uj diallapi circuncidasqas karqanku wawan Ismaelwan. 
GEN.17.27	Jinallataj paywan khuska chay p'unchaypi circuncidasqas karqanku wasimpi tiyakojkuna, kamachisnimpa wawasnin nacekojkuna, waj llajtayojkunata rantisqasnin ima.
GEN.18.1	Abrahamman Señor rikhurerqa Mamre encinas sach'ararapi, jaran punkupi tiyachushajtin, khuskan p'unchayta jina. 
GEN.18.2+GEN.18.3	Abrahamqa qhawarispa rikorqa kinsa qharista ñaupaqempi sayashajta. Sayaykuspataj qayllaykorqa usqhay usqhayta, jinaspataj qonqoriykukorqa umanta pampaman chayachinankama, nerqataj: Wiraqochíy, kamachiykita waturikuwanki, yaykurimuy ari. 
GEN.18.4	Kunitan yakuta apamonqanku chakisniykichejta mayllakunaykichejpaj, qankunataj uj chhikallantapis kay sach'a llanthupi samarikunkichej. 
GEN.18.5	Qankuna ñapis chayamunkichejña kamachiykichej maypichus tiyakun chayman. Kunanqa aparimpusqaykichej uj pisi t'antallatapis mikhurikunaykichejpaj, samarikuspa kallpacharikunaykichejpaj, amaraj kaymanta ripushaspa. Paykunataj nerqanku: Yasta, ruwallay imatapis nisqaykita.
GEN.18.6	Abrahamtaj jaran ukhuman yaykuytawan Saraman nerqa: Usqhayta orqhomuy tawa chunka libras sumajnin jak'uta, usqhayllata ruwaspa tortillata ninapi chayarqochiy!
GEN.18.7	Chaymanta Abrahamqa usqhay usqhayta maypichus wakas kasharqa chayman rispa, ajllaspataj sumajnin kaj torillota, aysamuspa uj kamachinman nerqa ñak'ananta, paytaj chay rato ruwarqa. 
GEN.18.8	Chaymantaqa ña wakisqaña kajtin, Abrahamqa paykunaman jaywarqa quesota, lecheta, torillomanta wayk'usqatawan. Paykunaqa mikhorqanku chay sach'a llanthupi, Abrahamtaj paykunawan kasharqa.
GEN.18.9	Mikhuyta tukuytawantaj watukojkunaqa Abrahamta taporqanku: Maypitaj warmiyki Sara kashanrí?, nispa. Paytaj nerqa: Jaqay toldo ukhupi, nispa. 
GEN.18.10	Ujnin kaj nerqa: Watapaj kutimuspa watukusqayki, chaypaj warmiyki Sara wawayojña kanqa. Jinata nishajtintaj Saraqa Abrahampa wasanmanta toldo punkumanta uyarimusharqa. 
GEN.18.11	Abrahamwan Sara warminwanqa machusña karqanku, chantaqa Sarajta killampis manaña jamojchu. 
GEN.18.12	Chayrayku Saraqa asiywan atipachikorqa, sonqompitaj nerqa: Imaynamantataj chanta chay jina kusiy kanmanri kay jina payapiri, qosaywan noqawanqa machusña kaykoqa?, nispa. 
GEN.18.13	Señortaj Abrahamman nerqa: Imaraykutaj warmiyki Sara asikunri? Manachu creen jina payayaynimpi wawayoj kayta? 
GEN.18.14	Señorpajqa kanmanchu imallapis mana ruway atinaqa? Watapaj kunan jinallataj kutimuspa watukusqayki, chaypaj Saraqa wawayojña kanqa.
GEN.18.15	Chayta uyariytawan Saraqa nerqa: Mana asinichu, nispa. Chayta nerqa manchariywan. Señortaj nerqa: Mana jinachu, qanqa asisharqankipuni.
GEN.18.16	Chaymanta chay watukojkunaqa sayariytawan Sodomanejman jap'irerqanku. Abrahamtaj kacharpayaj jina uj chhikanta paykunawan rerqa. 
GEN.18.17+GEN.18.18	Señortaj sonqompi nerqa: Abrahamman willasaj imatachus ruwanay kasqanta, imaraykuchus pay kanan kashan uj jatun atiyniyoj naciompa tatan. Payman niniña benedicinayta paynejta kay mundopi tukuy nacionesta. 
GEN.18.19	Noqa payta ajllani, wawasninta, miraynintapis kamachinampaj noqaj ñankunasniypi purinankupaj cheqan kajta, allin kajtataj ruwaspa, noqa junt'anaypaj payman tukuy ima nisqasniyta. 
GEN.18.20	Chaymanta Abrahamman Señor willarqa: Sodomapi Gomorrapiwan tiyakoj runaspa jucha ruwasqankoqa ancha millaypuni uyarikun tukuynejpi, chayqa mana allinchu. 
GEN.18.21	Chayrayku kunanqa rishani qhawarej, willawasqaykuman jina, cheqachus chay juchasninkoqa ancha millaypuni manachus chayta. Ajinamanta noqaqa yachasaj.
GEN.18.22	Chaymantaqa iskay rerqanku Sodomaman. Abrahamtaj qhepakorqa Señorwan. 
GEN.18.23	Chantaqa uj chhikantawan qayllaykuspa Abrahamqa Señorta taporqa: Señor, mana juchayojtaqa juchayojtawan khusachu chinkachinki? 
GEN.18.24	Ichapis chay llajtapi mana juchayojkuna phishqa chunka kanqanku. Chay phishqa chunkarayku manapuni chay llajtataqa perdonawajchu? 
GEN.18.25	Señor, tukuchinaykeqa mana allinchu kanman, mana juchayojta juchasapastawan khuska, iskayninkupis juchallatapuni ruwankuman jina. Ama chayta ruwaychu ari. Qan kanki kay mundontinta cheqanchaj, chayrayku, manachu cheqan kajtapuni ruwanayki tiyan?
GEN.18.26	Señortaj kuticherqa: Sichus phishqa chunka mana juchayojkunata tarisaj Sodoma llajtapi chayqa, paykunarayku chay llajtata mana chinkachisajchu.
GEN.18.27	Abraham ujtawan nillarqataj Señorman: Perdonaway, noqa ñut'u jallp'a jinalla kashaspa qan Señorniyta tapukususqaymanta. 
GEN.18.28	Phishqa chunkamanta, phishqa mana kajtinkuri, llajtataqa chinkachillankipunichu, chay phishqa mana kasqankurayku? Señortaj kuticherqa: Sichus tawa chunka phishqayojllata tarisaj chaypis, chay llajtataqa mana chinkachisajchu.
GEN.18.29	Abrahamqa nillarqapuni: Tawa chunkalla kajtinkuri? Señortaj nerqa: Chay tawa chunkalla kajtinku manapuni chinkachisajchu chay llajtataqa.
GEN.18.30	Abraham nillarqapuni: Mañakuyki, Señor, ama phiñakunawaykita ajinata nejtillaypuni. Kinsa chunkalla kajtinkuri? Paytaj nerqa: Kinsa chunka kajtinkupis, manapuni chay llajtataqa chinkachisajchu.
GEN.18.31	Abraham nillarqapuni: Señor, perdonariway ari anchataña tapususqaymanta. Sichus qan tarinki iskay chunka mana juchayojkunallata chayri? Señortaj kuticherqa: Chay iskay chunkarayku chay llajtataqa mana chinkachisajchu.
GEN.18.32	Chaywampis Abrahamqa nillarqapuni: Señorníy, ama phiñakuwankichu ari, kayllatawanña tupurisqayki. Imanankitaj Señor, sichus chunkallata tarinki chayri? Señortaj kuticherqa: Chay chunka mana juchayojkunarayku manapuni chay llajtataqa chinkachisajchu.
GEN.18.33	Señorqa ajinata Abrahamwan parlaytawan riporqa chaymanta. Abrahamtaj jaranman kutimporqa.
GEN.19.1+GEN.19.2	Ña chharpuykushajtinña iskaynin ángeles Sodomaman chayarqanku. Lotqa Sodoma llajtaman yaykuy punkupi tiyakusharqa, maypichus runa tantakojpuni chaypi. Paykunata rikuytawantaj sayarikorqa; ñaupaqenkumantaj qonqoriykukorqa pampaman umanta chayachinankama, nispa: Wiraqochisníy, kunan ch'iseqa wasiypipuni qheparikuychej ari, kamachiykichejpa wasimpi; chakisniykichejtapis mayllarikullankichej, q'ayataj tutamanta ripullankichej. Paykunataj nerqanku: Mana, imaynatapis jawapi kallasqayku.
GEN.19.3	Chaywampis Lotqa nillarqapuni qhepakunankuta. Paykunataj yasta nispa paywan wasinman rerqanku. Wasinman chayaspataj Lotqa sumaj mikhunata wayk'uporqa, jinallataj ruwaporqa mana levadurayoj t'antata, paykunataj mikhorqanku.
GEN.19.4	Manaraj puñushajtinku, tukuy Sodoma llajtayoj qharis maltun waynas, machu runasnintin Lotpa wasinta muyuykorqanku. 
GEN.19.5	Lottataj qhaparerqanku: Maytaj kunan ch'isi wasiykiman chayamorqanku chay qharis? Paykunawan puñuyta munayku. Orqhomuy, nispa.
GEN.19.6+GEN.19.7	Lotqa llojserqa wasinta sumajta wisq'aykuspa paykunawan parlaj, nerqataj: Wauqesníy, ama chay jina millaytaqa ruwaychejchu ari, mana allinchu chayqa. 
GEN.19.8	Tiyapuwan iskay ususisniy, paykuna manaraj qhariswan purinkuchu; paykunata orqhomusqaykichej, paykunata munasqaykichejta ruwaychej. Kay runastari amapuni llankhaykullaychejpischu, paykuna wasiyman chayakamusqankurayku, nispa.
GEN.19.9	Paykunataj kuticherqanku: Jatariy chaymanta! Qan jina karu llajtayoj runachu noqaykuta kamachiwasqayku? Kunanqa astawan mana allinta qanta ruwasqayku paykunamanta nisqaqa. Paykunataj Lotman maqaj phinkiykorqanku, jinaspataj punkuta khakoj qayllaykorqanku. 
GEN.19.10	Lotpa wasinman chayakamojkunataj makinkuwan qhechuytawan wasiman Lotta aysaykorqanku, punkutataj wisq'aykamorqanku. 
GEN.19.11	Runastataj tukuyninta ciegoyarpacherqanku juch'uy jatunta jawapi kajkunata. Jinamanta runasqa sayk'unankukama punkusta mask'arqanku, imaraykuchus ñawisninku mana rikorqachu. 
GEN.19.12	Lotmantaj chay iskay angelesqa wasin ukhupi nerqanku: Astawan ayllusniyki tiyapusunkichu kaypi? Kunanqa qhari wawasniykita, ususisniykita, tolqasniykita, piniykichá tiyapusunki kay llajtapi chaytawan kaymanta karuman pusakapuy. 
GEN.19.13	Noqayku kay tukuy llajtata chinkachisqayku. Imaraykuchus ashkhaña quejas tiyan Diospa ñaupaqempi kay llajtayojkunaj contrampi, chayrayku Señorqa kachamuwayku kay llajtata chinkachinaykupaj.
GEN.19.14	Lottaj usqhayta rerqa ususisninwan casarananku karqa chay qharisman willaj, nerqataj: Jatariychej usqhayta, kaymanta ayqeychej, kay llajtataqa Señor chinkachenqa kasqa! Tolqasnintaj chayta mana creespa mana kasorqankuchu, chansiyakusqanta yuyaspa. 
GEN.19.15	Ña sut'iyamushajtintaj, angelesqa Lotman nerqanku may apurasqata: Usqhayta ripuy, pusakapuy warmiykita, iskaynin ususisniykitawan mana wañuyta munanki chayqa, kay llajtata chinkachishajtiyku.
GEN.19.16	Lottaj mana usqhayta puririyta aterqachu, chayrayku angelesqa Lotta, warminta, iskaynin ususisninkutawan makisninkumanta llajtamanta jawaman aysarqanku, Señor paykunata khuyakusqanrayku. 
GEN.19.17	Llajtamanta jawapiña kajtinkutaj ujnin ángel nerqa Lotman: Kunanqa usqhayta ayqekuy ama wañunaykipaj. Ama qhepaykita qhawarikamuspa, sayaykachallankipischu chay valle ñanta risqaykipi. Cheqanta rinki orqosman mana wañuyta munanki chayqa.
GEN.19.18	Lottaj nerqa: Mana, uyarillawaychej wiraqochisníy! 
GEN.19.19	Qankuna anchatapuni khuyakuwankichej, noqawan may k'acha kankichej kausayniyta libranawaykichejpaj. Noqari mana orqosmanqa riymanchu; sajra kaj ñanllapiraj taripawanman, wañupuymantaj. 
GEN.19.20	Qhawariychej, jaqaypi uj juch'uy llajta kashan, qayllallapitaj. Niwaychej ari chayllaman ayqekunayta, chayqa juch'uyllamin, chaypeqa mana wañusajchu.
GEN.19.21	Ujnin kaj angeltaj nerqa: Arí, uyariyki. Imatachus niwasqaykita ruwasaj. Chay nishawanki chay llajtata mana chinkachisajchu. 
GEN.19.22	Jina kajtenqa usqhayta ayqekuy chay llajtaman, jaqayman chayanaykikama mana imatapis ruwasajrajchu. Chayrayku jaqay llajtaj sutenqa Zoar.
GEN.19.23	Lotqa sut'iyamushajtin Zoar llajtaman chayarqa. 
GEN.19.24	Chantá Señorqa azufre nina parata parachimorqa Sodomaman Gomorra llajtamanwan. 
GEN.19.25	Jinamanta chinkaporqanku tukuy valle chay llajtas chaypi tukuy kausajkuna tukuynin q'omerkunapiwan; 
GEN.19.26	Lotpa warmintaj chay ñanta rishaspa qhepata qhawarerqa. Kikimpitaj payqa kachiman tukorqa.
GEN.19.27	Q'ayantintaj tutamanta Abrahamqa wicharerqa maypichus Señorwan parlarqa chayman. 
GEN.19.28	Chaymanta qhawarerqa Sodomata Gomorratawan, chay tukuynin valletawan. Rikorqataj chay tukuyninmanta manchay q'osñilla llojsimushajta hornomanta jina. 
GEN.19.29	Ajinata Dios chinkacherqa chay vallepi llajtasta, maypichus Lot tiyakorqa chayta. Yuyarikorqataj Abrahampa mañakusqanta, chayrayku Lotta chay chinkachinan llajtamanta orqhorqa.
GEN.19.30	Chay qhepata Lotqa Zoarllapipuni tiyakuyta manchachikorqa, chayrayku orqosman riporqa tiyakoj iskaynin ususisinwan. Chaypi paykunaqa tiyakorqanku uj cuevapi. 
GEN.19.31	Uj p'unchay Lotpa kuraj kaj ususin sullk'a kajman nerqa: Tatanchejqa machuña, manataj kay tukuynimpi ima qharipis kanchu noqanchej chaywan casarananchejpaj, yachasqa kasqanman jina. 
GEN.19.32	Jina kajtenqa tatanchejta vinowan machaykuchina, jinaspataj paywan puñuykuna, jinamanta paynejta wawasniyoj kananchejpaj.
GEN.19.33	Chanta chay ch'isi pacha tatankuman vinota ujyachispa machaykucherqanku. Jinamanta kuraj kajqa tatanwan puñorqa. Tatantaj mana reparakorqachu ususin paywan puñusqanta, nitaj jatarisqantapis. 
GEN.19.34	Q'ayantintaj kuraj kajqa sullk'anman nerqa: Noqa ch'isi tatanchejwan puñuni; kunan ch'isi ujtawan vinowan machaykuchinallataj, jinaspataj qanñataj paywan puñunki, ajinamanta tatanchejpaj wawasniyoj kananchejpaj.
GEN.19.35	Chay ch'isi tatankuman vinota ujyachillarqankutaj. Jinaspata sullk'a kajñataj tatanwan puñuykorqa. Tatan Lottaj mana reparakorqachu paywan puñusqanta, nitaj jatarisqantapis. 
GEN.19.36	Ajinamanta iskayninku wijsayoj rikhurerqanku Lot tatankupaj. 
GEN.19.37	Kuraj kaj wawayoj karqa suticharqataj Moabta; payqa moabitaspa tatanku karqa kunankama. 
GEN.19.38	Sullk'a kajpis wawayojllataj karqa, suticharqataj Ben-amita, pichus amonitaspa tatanku karqa kunankama.
GEN.20.1	Abrahamqa maypichus kasharqa chaymanta riporqa Neguev jallp'aman. Chaypitaj jarakuspa toldota wakichikorqa. Chaytaj karqa Cadeswan Shurwan tinkuypi. Chaypi pay tiyakorqa; chay llajtaj sutintaj Gerar. 
GEN.20.2	Chaypitaj Abrahamqa nerqa warmin Sara panan kasqanta. Gerarmanta rey Abimelectaj pusachimorqa, warmimpajtaj jap'ikorqa Sarata. 
GEN.20.3	Chay ch'isipacha Abimelecqa mosqokorqa, Diostaj chay mosqoynimpi nerqa: Qanqa wañunki, pi warmitachus warmiykipaj pusachimunki chayqa qosayoj. 
GEN.20.4	Abimelecri manaraj Sarawan puñuykusqachu; chayrayku payqa kuticherqa Señorman: Señorníy, wañuchillawajchu pichus manaraj ima sajratapis ruwashajtin? 
GEN.20.5	Noqamanqa kikin Abraham niwan Saraqa paypata panallan kasqanta, Sarapis nillawantaj Abrahamqa turampuni kasqanta. Chayrayku noqaqa allinmanta ruwani mana kajtachu tukuy cheqan sonqoywan.
GEN.20.6	Diostaj nerqa chay mosqoynimpi: Noqaqa yachani qan allin sonqoykiwan kayta ruwasqaykita, chayrayku mana saqerqaykichu payman qayllanaykita ama juchallikunaykipaj contraypi. 
GEN.20.7	Kunanqa kutichipuy kay warmita qosanman, imarayuchus payqa profeta, Diosmanta mañapusonqa kausanaykipaj. Mana qopunki chayri, qan, tukuy qampata kajkunasnintin wañunkichejpuni.
GEN.20.8	Q'ayantintaj Abimelecqa tutamanta jatariytawan, tukuy kamachisninta wajyarqa, willarqataj chay tukuy imasta. Chayta uyarispataj tukuyninku mayta mancharikorqanku. 
GEN.20.9	Chaymanta Abimelecqa Abrahamtañataj wajyacherqa, nerqataj: Imatataj kayta ruwawaykurí, imachus mana allin kajtari? Ima sajratataj qampa ruwarqaniri, imapajtaj chay chhikan jatun juchata apamuwankiri, jinallataj runasniypajpisri? Kayta qan ruwawanki imatachus mana ruwanaykita. 
GEN.20.10	Imatataj yuyasharqanki kayta ajinata ruwanaykipajri? Ajinata Abimelecqa Abrahamman nerqa.
GEN.20.11	Chanta Abraham kuticherqa: Noqa yuyarqani qankuna Diosta mana manchachikusqaykichejta, jinamanta warmiyrayku wañuchinawaykichejta. 
GEN.20.12	Cheqamanta payqa panaypuni kashan, tatamanta uj tatayojlla kayku, mamallamanta waj mamayoj. Chayrayku payta warmichakorqani. 
GEN.20.13	Maypachachus Dios, tataypa wasinmanta orqhowarqa chaymantapacha tukuynejta puriyku. Chayrayku payman nerqani maymanchá chayasun chaypi qanqa niwanki noqa turayki kasqayta, nispa.
GEN.20.14	Ajinamanta Abimelecqa Sarata qosan Abrahamman qoporqa. Chanta waqellarqataj ovejasta, qhari kamachista, warmi kamachista ima. 
GEN.20.15	Nerqataj: Qhawariy, ñaupaqeykipi jallp'aypis kashan. Ajllakuy maynejtachá munasqaykita, chaypi tiyakunaykipaj.
GEN.20.16	Abimelecqa Saramanñataj nerqa: Turaykiman qoni chayqa valen waranqa qolqe, chay kanqa qan allin warmi kasqaykita yachanankupaj, pikunachus qampa ñaupaqeykipi kashanku chaykuna. Mana pipis ima sajrata rimanqachu qampaj.
GEN.20.17	Chaymanta Abrahamqa Diosmanta mañaporqa. Diostaj thañicherqa Abimelecta, jinallataj warminta; chanta kamachisnintapis, paykuna ajinamanta wawasniyoj kanankupaj. 
GEN.20.18	Abrahampa warmin Sararayku Señorqa nisqa Abimelecpa wasimpi kaj warmis mana wawasniyoj kanankuta.
GEN.21.1	Señorqa, Saraman imatachus qosqayki nisqanman jina, palabrasninta junt'arqa. 
GEN.21.2	Saraqa wijsayoj rikhurerqa. Jinamanta qosan Abrahampaj wawayoj karqa, Dios mayk'ajchus kananta nerqa chayman jina. Chaypacha Abrahamqa allin machuña karqa. 
GEN.21.3	Abrahamqa warmin Sara nacechipusqan wawata Isaacta suticharqa. 
GEN.21.4	Pusaj p'unchayninmantaj wawata circuncidarqa Diospa kamachisqanman jina. 
GEN.21.5	Abrahamqa pachaj watasniyoj karqa wawan Isaac naceshajtin. 
GEN.21.6	Chaypacha Saraqa unancharqa: Dios asichiwarqa, kunanqa kayta yachajkuna noqawan khuska asikonqanku. 
GEN.21.7	Pitaj ninman karqa Abrahamman paypaj wawayojraj kanaytarí? Chaywampis payman wawata rejsichiniraj chay jina machuyaynimpi.
GEN.21.8	Isaacqa jatunña karqa, ñuñumantapis p'itisqaña. Chay p'itisqanku p'unchaypi Abrahamqa jatun mikhuykunasta wayk'ucherqa. 
GEN.21.9	Saraqa rikorqa Abrahampa wawan Ismael, egipcia Agar kamachimpi karqa chay, Isaacta asipayashajta. 
GEN.21.10	Chaymanta llojsiytawan Abrahamman nerqa: Kay kamachi warmita wawantinta qharqoy! Isaac wawallay tukuy chayaqeta jap'ikaponqa, kay kamachi warmej wawanrí mana imatapis paywan khuska jap'enqachu. 
GEN.21.11	Abrahamqa chayta uyarispa mayta llakikorqa, imaraykuchus wawallantaj Ismael kasqanrayku. 
GEN.21.12	Diostaj nerqa Abrahamman: Ama llakikuychu chay wawaykimanta, nitaj kamachiykimantapis. Kasuy warmiyki Sara imatachá nisunki chayta, qampa mirayniykeqa jatunyasqa Isaac wawaykinejta. 
GEN.21.13	Kamachiykej wawanmantapis uj jatun nacionta wiñachisaj, qampa wawayki kasqanrayku.
GEN.21.14	Q'ayantin tutamanta Abrahamqa Agarpaj wakichiporqa, jaywarqataj t'antata, uj qara botaspi yakutawan. Jinaspataj Agarman wawan Ismaelta q'epiriykucherqa, kacharpayarqataj iskayninkuta. Chaymanta Agarqa riporqa mana yachaspa maymanchus rinanta, Beerseba ch'in pampaman chayanankama. 
GEN.21.15+GEN.21.16	Apakusqanku yakupis tukukapojtin, wawanta uj juch'uy sach'a uraman siriykucherqa, jinaspataj Agarqa karunejman rerqa, ama waway wañojta rikusajchu, nispa. Chaypi tiyaykukuspataj sinch'ita sonqo nanayta waqarikorqa. 
GEN.21.17	Diostaj wawaj waqasqanta uyarimorqa, kachamorqataj janaj pachamanta uj angelta, Agarmantaj nerqa: Imanasunkitaj Agar? Ama phutikuychu, Dios uyarin wawaj waqasqanta maypichus kashan chaypi. 
GEN.21.18	Sayariy, wawaykita makinmanta aysarimuy, noqa paymanta ruwasaj uj jatun nacionta.
GEN.21.19	Chaymanta Diosqa rikucherqa Agarman uj yaku pujyuta. Paytaj riytawan qara botasninman junt'aykucherqa, apamuspataj Ismaelman ujyacherqa. 
GEN.21.20	Ajinata Dios yanaparqa Ismaelta, paytaj wiñarqa, tiyakorqataj ch'in pampapi; chantaqa sumajtataj flechayta yacharqa. 
GEN.21.21	Pay tiyakorqa Parán ch'in pampapi, mamantaj casaracherqa uj egipcia warmiwan.
GEN.21.22	Chay tiempollapitaj Abimelecqa soldadosninta kamachejnin Ficolwan rerqanku Abrahamwan parlaj. Chayaspataj nerqanku: Rikuyku qanta Dios tukuy ima ruwasqasniykipi yanapasusqanta. 
GEN.21.23	Chayrayku qan niy ari Diospa sutinta oqharispa, ama ima sajratapis ruwanawaykita, ni wawasniypaj, nitaj mirayniypajpis. Nillaytaj ari allinta ruwanawaykita noqa imaynatachus ruwarqayki ajinata, jinallataj allinta ruwanaykita kay runaspajpis, mayqenkunaj llajtampichus tiyakushanki chaypi.
GEN.21.24	Abrahamtaj kuticherqa: Arí, ajinata ruwasaj Diospa ñaupaqempi, nispa. 
GEN.21.25	Chanta Abrahamqa yuyaricherqa Abimelecpa kamachisnin uj yaku pujyunta qhechusqankuta.
GEN.21.26	Abimelectaj nerqa: Kunankama mana yacharqanichu chayta, qampis chaymantaqa mana ima niwankichu, mana yachanichu pichus chayta ruwasqanta. 
GEN.21.27	Abrahamqa Abimelecman waqerqa ovejasta, wakasta; iskayninkutaj uj tratota ruwarqanku. 
GEN.21.28	Chanta Abrahamqa qanchis ovejasta wajnejman t'aqarqa. 
GEN.21.29	Abimelectaj nerqa: Imapajtaj chay qanchis ovejasta t'aqashankiri?, nispa. 
GEN.21.30	Abrahamtaj kuticherqa: Kay qanchis ovejasta qoshayki chayqa, kanqa yachakunampaj noqa kay yaku pujyuta ruwasqayta. 
GEN.21.31	Chayrayku chay cheqata suticharqanku Beersebata. Imaraykuchus chaypi allin parlayman yaykorqanku iskayninku.
GEN.21.32	Chay tratota Beersebapi ruwaytawan Abimelecwan, general Ficolwan kutiporanku filesteospa llajtanman. 
GEN.21.33	Abrahamtaj uj tamarisco sach'ata chaypi tarporqa. Beersebapi Abrahamqa wiñay kausayniyoj Señor Diosmanta mañakorqa. 
GEN.21.34	Jinamanta Abrahamqa unayta tiyakorqa filesteospa jallp'ampi.
GEN.22.1	Unayninmantaj Dios Abrahampa feninta yachayta munarqa. Sutinmanta wajyarqa Abraham, nispa. Paytaj kuticherqa, kaypi kashani, nispa.
GEN.22.2	Diosqa nerqa: K'ata churiyki munasqayki Isaacta pusarikuspa riy Moríah jallp'aman. Chayman chayaspataj payta q'olachipuwanki ima orqomanchus noqa riy nisqayki chaypi.
GEN.22.3	Abrahamqa q'ayantin tutamanta jatarispa, burronta karunaykuytawan, iskay kamachisninta wawan Isaactawan wajyarqa q'olachinapaj llant'ata k'utuytawan rerqa maymanchus Dios nerqa chayman. 
GEN.22.4	Kinsa p'unchayta rispa, Abrahamqa karumanta rikorqa, maymanchus risharqa chay cheqata. 
GEN.22.5	Kamachisninmantaj nerqa: Qankunaqa kayllapi burrowan qhepakuychej, noqataj wawaywan jaqayman rispa Diosta yupaychaytawan kutimpusqaykupacha, nispa.
GEN.22.6	Abrahamqa Diospaj q'olachinankupaj apasharqanku chay llant'ata Isaacman q'epiriyucherqa, paytaj cuchillota ninatawan oqhariykukorqa; jinaspataj iskaynillanku kachaykukorqanku. 
GEN.22.7	Rishaspataj Isaacqa nerqa tatan Abrahamman: Tatáy, paytaj nerqa: Imata ninki wawáy?, nispa. Isaactaj nerqa: Llant'awan ninawan tiyapuwanchej, maytaj chantá ovejarí Señorpaj q'olachinapajri?, nispa.
GEN.22.8	Abrahamtaj nerqa: Dios maymantapis rikhurichimullanqa paypaj ovejata q'olachinanchejpaj, wawáy. Jinamanta khuska rillarqankupuni. 
GEN.22.9	Maymanchus Dios nerqa Abraham rinanta, chayman chayaspataj Abrahamqa uj altarta ruwarqa Diospaj, chaymantaj llant'a apasqanta churarqa. Llant'a patamantaj Isaac wawanta wataykuspa winkuykucherqa altar patapi. 
GEN.22.10+GEN.22.11	Ñapis cuchillota oqharispa wawanta ñak'anan kashajtintaj, Señorpa angelnin janaj pachamanta nimorqa: Abraham! Abraham! Paytaj kuticherqa, kaypi kashani, nispa. 
GEN.22.12	Angeltaj nerqa: Ama makiykita oqhariychu, nitaj wawaykita imanaychu, yachaniña qan Diosniykita manchachikusqaykita. Manataj uj k'ata wawaykitapis mich'akunkichu qonawaykipaj.
GEN.22.13	Jinamanta Abrahamqa qhawarerqa, rikorqataj uj carnero wajrasninmanta sach'as ukhupi jarap'asqata. Rispataj carnerosta aysarimuytawan altar patapi wañuchispa wawampa cuentanmanta Señorpaj q'olacherqa. 
GEN.22.14	Chay cheqata Abrahamqa suticharqa: Señorqa qon imachus mana kanchu chayta, nispa. Chayrayku kunan ninku: Uj orqopi Señorqa qon imachus mana kanchu chayta, nispa.
GEN.22.15+GEN.22.16	Ujtawan Señorpa angelnin wajyamorqa janaj pachamanta Abrahamta, nispa: Señor nin: Noqa kikiy jurani, qan kayta ruwasqaykirayku, uj k'ata wawaykita mana mich'akuspa pusamusqaykimanta noqarayku. 
GEN.22.17	Kunanqa bendicisqayki, mirayniykitapis ashkhata mirachisaj mana yupay atinata cielopi qoyllurkunata jina, mar qocha cantopi t'iyuta jina. Chantapis tukuy enemigosninkuta atipanqanku. 
GEN.22.18	Tukuy naciones mundopi kajkuna paykunanejta bendicisqas kanqanku, qan imatachá nisusqayta kasuwasqaykirayku.
GEN.22.19	Abrahamqa chaymanta kutiporqa maypichus kamachisnin kasharqanku chayman. Chaymantataj tukuyninku riporqanku Beersebaman, maypichus Abraham tiyakorqa chayman.
GEN.22.20	Unaymanta yacharqa Abrahamqa, wauqen Nacorpa warmin Milcapis wawasniyoj kasqanta. 
GEN.22.21	Kuraj kajqa karqa Uz, ujnintaj Buz, ujnintaj Kemuel; pay karqa Arampa tatan. 
GEN.22.22	Chaymanta sullk'as kallarqankupuni: Quesed, Hazo, Pildas, Jidlaf, Betuel ima. 
GEN.22.23	Kay Betuel karqa Rebecaj tatan. Chay pusaj karqanku Milcaj wawasnin Abrahampa wauqen Nacorpaj.
GEN.22.24	Chanta Nacorpata wawasnin kallarqankutaj Reuma warmipi, piwanchus tantalla tiyaj kanku. Chay wawasnintaj karqanku: Teba, Gaham, Tahas, Maaca ima.
GEN.23.1	Saraqa kausarqa iskay chunka qanchisniyoj watasta. 
GEN.23.2	Pay wañuporqa Quiriat-arbapi, chayqa kashan Hebrón llajtapi, Canaán jallp'api. Abrahamqa may llakisqa mayta waqarqa warmin Sara wañupojtin. 
GEN.23.3	Chaymantaqa wañusqata saqespa rerqa Hetpa wawasninwan parlaj, kay jinata:
GEN.23.4	Noqaqa karu llajtayoj qankuna ukhupi tiyakuni, jinapis venderiwaychej ari uj chhikan jallp'ata, chayman warmiyta p'ampakapunaypaj. 
GEN.23.5+GEN.23.6	Hetpa wawasnintaj nerqanku: Wiraqochi, uyariwayku ari. Noqayku yachayku qan Diospa ajllasqan kay chaupiykupi kasqaykita. Chayrayku qanqa sumajnin cheqaman warmiykita p'ampakapuy, ni mayqenniyku nisqaykuchu, qanqa mana kayman p'ampakunaykichu, nispa.
GEN.23.7+GEN.23.8+GEN.23.9	Chanta Abrahamqa sayaykuytawan chay llajtayoj hititasman k'umuykorqa, nispa: Cheqamanta qankunaqa munankichej kaypi warmiyta p'ampakapunayta chayqa, nipuwaychej ari Zoharpa wawan Efronta, vendenawanta Macpela cuevata, mayqenchus kashan jallp'asnimpa cantosnimpi chayta. Noqa qopusaj chay cuevaj valesqanta, ajinamanta noqajtapuni kanampaj chay sepultura kay llajtapi.
GEN.23.10+GEN.23.11	Hitita Efronqa chay runas ukhullapi kasharqa. Nerqapachataj Abrahamman tukuy ayllusnin uyarishajtin, jinallataj llajta punkuta yaykumojkunaj uyarinankuta, nispa: Mana, wiraqochíy, uyariway: Qhasilla qosqayki chay jallp'ata, maypichus cueva kashan chayta. Tukuy ayllusniy uyariwajkuna yachachunku qhasilla qosusqayta. Chayman warmiykita p'ampakapuy.
GEN.23.12+GEN.23.13	Abraham ujtawan chay llajtayojkunaman k'umuykuspa, Efronman tukuy uyarishajtin nillarqataj: Uyarillaway ari. Jap'ikapullay qolqeta chay jallp'aj valesqanta, chayman tukuy sonqo wañusqayta p'ampakapusaj.
GEN.23.14+GEN.23.15	Efrontaj kuticherqa: Mana wiraqochíy, uyarillaway jallp'aqa valen tawa pachaj qolqe. Imataj chay qolqe kanqa iskayninchejpajrí? Qanqa chayman rispa warmiykita p'ampakampullay.
GEN.23.16	Abrahamqa chay qolqeta Efronman jaywarqapacha hititas rikushajtinku pay jinata nejtinkama, chayta qorqa qolqe ch'uyata makipura, tawa pachaj qolqeta. 
GEN.23.17	Jinamanta Efrompa jallp'anqa Abrahampa makinman chayarqa. Chaytaj karqa Macpelapi, Mamrej inti llojsimuyninnejpi, maypichus sach'asniyoj jallp'a cuevayoj karqa, chay. 
GEN.23.18	Ajinata chay jallp'ata Abrahamqa rantikaporqa. Chayta yacharqanku tukuy hititas, jinallataj llajta punkunta yaykoj llojsejkunapis.
GEN.23.19	Chaymanta Abrahamqa warminta p'ampakamporqa Macpela jallp'api cuevaman, Mamrej inti llojsimuyninnejpi. Chay cheqaqa may rejsisqa karqa Hebrón sutiwan Canaán jallp'api. 
GEN.23.20	Ajinamanta Abrahamqa chay jallp'ayoj karqa, cuevayojtaj; mayqentachus hititas venderqanku aya p'ampanapaj.
GEN.24.1	Abrahamqa allin machuñapuni karqa, Señortaj tukuy imapi payta bendicerqa. 
GEN.24.2	Uj kuti kamachisninmanta aswan allin machuña kajta wajyarqa, mayqenchus Abrahampa ima ninmanta allinta imatapis yacharqa chayta. Nerqataj: Makiykita piernayman churay. 
GEN.24.3	Kunanqa juray ari, Señorrayku, janaj pachapi kay pachapipis kaj Diosrayku. Qan ama casarachinkichu waway Isaacta kay Canaampi kaj warmiswan, maypichus tiyakushani chay llajtayoj warmiswan. 
GEN.24.4	Manachayqa riy ari llajtayman, aylluy ukhumanta mask'amunki uj warmita waway Isaacpaj.
GEN.24.5	Kamacheqa kuticherqa: Chay warmi noqawan mana jamuyta munajtin, imanasajtajrí? Chaypajqa wawaykitachá pusayman may jallp'amantachus qan jamorqanki chayman á?
GEN.24.6	Chanta Abrahamqa nerqa: Ama, kutimuspa wawayta pusankichu jaqayman. 
GEN.24.7	Señor janaj pachapi kaj Dios orqhomuwarqa, tataypa wasinmanta, ayllusniypa jallp'anmanta; niwarqataj kay jallp'ata mirayniymanwan qonawanta. Chay Dios kachamusonqa uj angelninta qampa ñaupaqeykita rinampaj, yanapasunampajtaj wawaypaj warmita pusamuyta. 
GEN.24.8	Sichus chay warmi qanwan mana jamuyta munanmanchu chayqa, qan mana juchayojchu kanki. Jina kajtimpis amapuni wawayta pusapuwaychu jaqayman.
GEN.24.9	Kamacheqa yasta nispa imatachus ruwanampaj Abrahamta llankharerqa, jinamanta junt'anampaj. 
GEN.24.10	Chaymantaqa patronnimpa sumachaj imasninta ajllaspa wakichikorqa chayta ama uyallanwan chayanampaj, jaywanampaj pi warmiwanchá tinkonqa chayman. Chanta ajllarqa chunka camellostawan. Chayman chajnariykukuytawan jap'ererqa Mesopotamiapi Nacor llajtaman. 
GEN.24.11	Ña ch'isiyaykushajtinña llajta jawaman chayaspa, chayman camellosta iphiracherqa, yaku pujyu cantopi. Chay hora karqa warmispa yaku aysananku horaña. 
GEN.24.12	Chaypi kamacheqa Diosmanta mañakuyta qallarerqa, nispa: Señor patronniy Abrahampa Diosnin, niway ari allin kajta ruwanayta, k'acha kayniykita rikuchikuy ari, patronniyta khuyakuspa. 
GEN.24.13	Kay yaku cantopi suyakusaj, kay llajtayoj sipaskuna yakuman jamunankuta. 
GEN.24.14	Qan niy ari mayqenchus kananta, noqa pi sipastachus nisaj: P'uyñuykita uraychuchikuspa yakuta qoriway ujyanaypaj. Paytaj uraykuchikuytawan niwanqa: Kayqa ujyarikuy, camellosniykimampis ujyarichipusqayki, niwanqa, chay kachun ajllasqayki kamachiyki Isaacpaj. Ajinapi yachasaj qan patronniyta khuyakusqaykita.
GEN.24.15	Kamachi manaraj Diosmanta mañakuyta tukushaspataj rikorqapacha Rebeca Betuelpa ususin p'uyñu lijrarikuspa jamushajta. Betuelqa karqa Nacorpa warmin Milcaj wawan, pichus karqa Abrahampa wauqen. 
GEN.24.16	Sipasqa may k'achita karqa, nitaj payqa ni pi qhariwampis karqarajchu. Payqa pujyuman uraykuspa p'uyñunman yakuta junt'aykuchikuywan kutipusharqa. 
GEN.24.17	Kamachitaj sayariytawan correrqa qhepanta taripanankama, nerqataj: Sipas, ama jinachu kay, uj chhika yakuta qoriway ujyanaypaj p'uyñuykimanta. 
GEN.24.18	Paytaj kuticherqa: Ujyarikuy a wiraqochi, niytawan usqhayta p'uyñunta uraykucherqa, makimpi jap'ispataj ujyacherqa. 
GEN.24.19	Kamachi yakuta ujyayta tukojtintaj sipasqa nerqa payman: Camellosniykipajpis yakuta orqhopusqayki sajsakunankukama ujyanankupaj, nispa.
GEN.24.20	Payqa usqhayta rispa yakuta jich'arqa uywaspa ujyananman. Jinaspataj ashkha kutista yakuta orqhomorqa tukuynin camellosninman sajsachinankama. 
GEN.24.21	Chaykamataj kamacheqa qhawallarqa ni imata niyta atispa. Payqa allinta yachayta munasharqa, chay puriynimpi chaypunichus kashan manachus chayta. 
GEN.24.22	Camellos yakuta ujyayta tukojtinkutaj kamacheqa uj qori sortejata orqhorqa, chaytaj karqa sojta gramos jina; chaytataj sipaspa senqanman warkhuykorqa. Chanta iskay qori brazaletesta qollarqtaj, chaytaj karqa pachaj gramos jina. 
GEN.24.23	Nerqataj: Niway ari, Pejpa wawantaj kankirí? Tataykej wasinman kunan ch'isi wajyariwaykumanchu?
GEN.24.24	Sipastaj nerqa: Noqaqa Betuelpa ususin kani, Milcajta Nacorpatawan allchhinku. 
GEN.24.25	Wasiykupeqa tiyan campo puñunaykipaj, jinallataj camellosniykipajpis tiyan paja, q'achu ima.
GEN.24.26	Chaymanta kamacheqa qonqoriykukuspa Señorta yupaycharqa, nispa: 
GEN.24.27	Yupaychasqa kachun Señorqa patronniypa Diosnin. Payqa k'acha khuyakuyniyojpuni patronniypaj, pay pusawan ñanta ayllusnimpa wasinman.
GEN.24.28	Chaykamataj sipasqa usqhay usqhayta kachaykukorqa mamanman willaj tukuy imachus kasqanta. 
GEN.24.29+GEN.24.30	Rebecajta karqa uj turan Labán nisqa. Chaypis usqhayta correrqa willajtinkama yaku pujyuman chay runata taripaj, imaraykuchus pay rikorqa panampa sortejanta, makisnimpi brazaletes warkhurayashajta, uyarerqataj imatachus willakushajta chay runaj nisqanta. Chayrayku Labanqa Abrahampa kamachinman qayllaykorqa, pujyupi camelloswan kashajtin. 
GEN.24.31	Nerqataj: Jamuy ari Señorpa yanapasqan, ama kayllapi kakuychu ari, wasita k'uchuychapunkiña, camellosniyki puñunankupajpis tiyanña.
GEN.24.32	Kamacheqa wasinman rerqa. Labantaj wasinman yaykojtinkama camellosmanta q'epista uraykucherqa. Jinaspataj camellosman qararqa pajata q'achutawan. Chaymantaqa yakuta apamorqa kamachej chakisninta paywan jamojkunasnintinta mayllanampaj.
GEN.24.33	Mikhunata jaywajtinkutaj Abrahampa kamachenqa nerqa: Mana mikhuymanrajchu, imatachus ninay kashan chayta qankunaman manaraj nishaspaqa. Labantaj nerqa: Parlallay, nispa.
GEN.24.34	Kamachi nerqa: Noqaqa kani Abrahampa kamachin. 
GEN.24.35	Señorqa ashkhata bendicin patronniy Abrahamta, qhapajyachintaj. Payman qon ovejasta, wakasta, qolqeta, qorita, qhari kamachista, warmi kamachista, camellosta, burrosta ima. 
GEN.24.36	Jinallataj warmin Sarapis uj qhari wawata rejsin payayaynimpi. Kunanqa pay saqeykun Isaac wawanman tukuy kapuyninta. 
GEN.24.37	Patronniy Abrahamtaj jurachiwarqa: Ama casarachinkichu churiyta kay Canaán llajtayoj warmiswan, maypichus noqa tiyakuni chaypi, nispa. 
GEN.24.38	Manachayqa tataypa ayllunman ripuway, chay ukhumanta wawaypaj warmita pusarimpuway. 
GEN.24.39	Noqataj nerqani: Maymantataj warmeqa noqawan pusachikamuwanqarí? 
GEN.24.40	Paytaj niwarqa: Noqa purini Señorpa ñannimpi, pay kachamusonqa uj angelninta, kay risqaykipi allin risunampaj. Uj warmita pusampuwanki aylluy ukhumanta, tataypa ayllunmanta. 
GEN.24.41	Aylluy ukhuman rispa mana tarinkichu chayqa, manataj pusachikamusuyta munasonqa chayqa, qan mana juchayojchu kanki kay jurasqaykita mana junt'asqaykimantaqa. 
GEN.24.42+GEN.24.43+GEN.24.44	Ajinata chayman jina yaku pujyuman chayamuspa, Diosmanta mañakuyniypi nerqani Señorman, Abraham patronniypa Diosninman: Sichus qan ninki allin rinawanta kay puriyniypi chayqa, mañakuyki, kay yaku pujyu cantopi kashajtiy, uj sipas jamuchun yakuman ninaypaj: Ama jinachu kay, yakuta ujyanaypaj qoriway p'uyñuykimanta, nejtiytaj, kayqa ujyarikuy, camellosniykipajpis yakuta orqhopusqayki, niwanqa chayqa, chay warmi kachun ari, Señor, qampa ajllasqayki patronniypa wawampaj, nispa. 
GEN.24.45	Manaraj ajinata mañakuyta tukushaspataj Rebecata rikunipacha p'uyñunwan yakuman jamushajta. Pujyumanta yakuta orqhospa jamushajtintaj, nini: Sipas, yakuykita qoriway ujyanaypaj, nispa. 
GEN.24.46	Paytaj chay ratopacha p'uyñunta uraykuchispa, jaywawarqapacha, nispa: Kayqa, ujyarikuy, camellosniykimampis ujyarachipusqayki, nispa. Noqataj ujyarqani, camellosniymampis ujyarachipuwarqa. 
GEN.24.47	Chaymantataj taporqani: Pejpa ususintaj kankiri?, nispa. Paytaj niwarqa: Noqaqa Betuelpa wawan kani, Nacorpata Milcajtawan allchhinku. Niwajtinkamataj senqanman warkhuykorqani sortejata, makisninmantaj brazaletesta. 
GEN.24.48	Jinaspataj qonqoriykukuspa Señorta yupaycharqani; patronniy Abrahampa Señor Diosninta, pay cheqan ñanta pusamuwasqanmanta, patronniypa wauqempa ususinta wawampaj pusapunaypaj. 
GEN.24.49	Kunanqa qankuna niwaychej ari sut'inta jina kasqanta. Sichus qankuna patronniymanta cheqamanta khuyakunkichej chayqa, manachayri sut'inta niwaychej pañamampis lloq'emampis rinaypaj.
GEN.24.50	Labanwan Betuelwantaj kuticherqanku: Kay tukoyqa Diosmanta jamun; mana niykumanchu, arí nispa, nitaj mana nispa. 
GEN.24.51	Chayqa ari, ñaupaqeykipi kashan Rebeca, pusay ari. Patronniykej wawampa warmin kachun, Señorpa nisqanman jina.
GEN.24.52	Chay palabrasta uyariytawantaj Abrahampa kamachenqa, qonqoriykukorqa Señorpa ñaupaqempi pampaman umanta chayachinankama. 
GEN.24.53	Chaymantataj q'episninmanta orqhorqa ashkha imasta qolqemanta, qorimanta, chanta p'achastawan, jinaspataj Rebecaman jaywarqa. Chanta qollarqataj turanman, mamanmanwan. 
GEN.24.54	Chaymantaraj mikhorqa ujyarqataj paywan jamojkunasnintin. Chaymantataj chay ch'isi chaypi puñukaporqanku. Q'ayantintaj kamacheqa tutamanta jatariytawan nerqa: Kunanqa usqhayta kachapuwayku patronniykojman.
GEN.24.55	Rebecaj turan Labantaj nerqa: Pisi p'unchaykunata karikullachunraj ari Rebecaqa noqaykuwan. Kikillantataj mamampis nerqa.
GEN.24.56	Kamachitaj nerqa: Ama jark'awaychejchu, Dios ninña, kay purisqayqa mana qhasichu kasqanta; chayrayku kachapullawaychejña patronniypa wasinman.
GEN.24.57	Paykunataj kuticherqanku: Wajyaspa sipasta tapusqayku pay ima nenqachus, nispa. 
GEN.24.58	Chaymantaqa Rebecata wajyaspa taporqanku: Kay runawan riyta munankipachachu? Paytaj kuticherqa: Arí, rillasajña, nispa.
GEN.24.59	Jinata nejtintaj Rebecata warmi kamachintawan khuska pusacherqa Abrahampa kamachinwan, paywan jamojkunamanwan. 
GEN.24.60	Chaymantataj Rebecata bendicispa nerqanku: Oh, hermanayku, qan kanki waranqa waranqaspa mamanku, mirayniyki qhechuchun ashkha llajtasta enemigosninkumanta.
GEN.24.61	Jinata nejtinkukamataj Rebecaqa kamachisninwan camellosman wicharerqankupacha, kamachej qhepantataj rerqanku. Ajinata Abrahampa kamachenqa Rebeca pusarisqa kutiporqa.
GEN.24.62	Isaactaj chayashajtinku kutimusharqa, “Pichus kausaj rikuwan”, nisqa yaku pujyumanta. Pay tiyakorqa Néguev jallp'api. 
GEN.24.63	Payqa ch'isiyayta llojserqa puriyacharikoj. Jinallapi payqa ujta qhawarispa camellos jamushajta rikorqa. 
GEN.24.64	Jinallataj Rebecapis qhawarispa rikorqapacha Isaacta, jinaspataj camellomanta uraykorqa; 
GEN.24.65	kamachitataj taporqa: Pitaj jaqay runa jamushanri?, nispa. Kamachitaj kuticherqa: Pay ari patronniy, nispa. Paytaj chay ratopacha uyanta suk'umpawan ñukuykukorqa.
GEN.24.66	Tiyaykukuytawantaj kamacheqa tukuy imaynachus kasqanta Isaacman willarqa. 
GEN.24.67	Chaymanta Isaacqa Rebecata Sara mamampa toldonman pusakaporqa. Paywantaj Isaacqa casarakorqa. Chay qhepata Isaacqa mayta munakorqa Rebecata. Ajinamanta paywan sonqochakorqa mamampa wañupusqanmanta.
GEN.25.1	Abrahamqa ujtawan casarallarqataj, chay warmimpa sutintaj karqa Cetura. 
GEN.25.2	Abrahampa wawasnin Ceturapi karqanku: Zimran, Jocsán, Medán, Madián, Isbac, Suawan. 
GEN.25.3	Jocsampa wawasnin karqanku Sebawan, Dedanwan. Dedampa miraykunasnintaj karqanku: Asureos, letuseos, leumeos ima. 
GEN.25.4	Madiampa wawasnintaj karqanku: Efa, Efer, Hanoc, Abida, Eldawan. Kay tukuy karqanku Ceturaj miraynin. 
GEN.25.5	Abrahamtaj wawan Isaacman tukuy kapuyninta qoporqa. 
GEN.25.6	Jinamanta Abrahamqa wakin warmisnimpi wawasninman pisi imasllata jaywararqa. Chaymantaqa kausashaspallaraj Isaacmanta chay wakin wawasninta t'aqaspa inti llojsimuynejman kacharqa.
GEN.25.7	Abrahamqa tukuynimpi kausarqa pachaj qanchis chunka phishqayoj watasta. 
GEN.25.8	Abrahamqa wañuporqa allin wañuypi, allin machuña, ashkha watasniyojtaj. Ajinamanta ñaupa tatasninman riporqa. 
GEN.25.9	Wawasnin, Isaac, Ismaelwan p'amparqanku Macpela chhanka jusk'upi; chayqa kashan Mamremanta inti llojsimuynejpi, hitita Zoharpa wawan Efrompa jallp'ampi. 
GEN.25.10	Chay jallp'ata Abraham rantikorqa hititasmanta. Abrahamta p'amparqanku warmin Sara p'ampasqa kasharqa chaypi. 
GEN.25.11	Abraham wañupusqanmanta qhepata Dios bendicerqa Abrahampa wawan Isaacta; pay tiyakorqa, “Pichus kausaj rikuwan”, nisqa pujyoj qayllampi.
GEN.25.12	Kaykuna kanku Abrahampa wawan Ismaelpa wawasnin, pichus karqa egipcia Agarpa wawan, Saraj kamachimpata. 
GEN.25.13+GEN.25.14+GEN.25.15	Chaykunaqa nacesqankuman jina kanku: Ismaelpa kuraj kaj wawanqa: Nebaiot, chanta kallarqankutaj Cedar, Adbeel, Mibsam, Misma, Duma, Massa, Hadar, Tema, Jetur, Nafis, Cedemawan. 
GEN.25.16	Chaykuna kanku chunka iskayniyoj sutis Ismaelpa wawasnimpata. Jallp'asninkupis kikin sutisninkuwan sutichasqas karqanku, jinallataj toldosninkupis. Sapa ujninku kurajkunas karqanku t'aqankupikama.
GEN.25.17	Ismaelqa pachaj qanchis chunka qanchisniyoj watasniyoj wañuporqa, jinamanta ñaupa tatasninman riporqa. 
GEN.25.18	Miraykunasnin jamorqanku tiyakoj Havilawan Shurwan tinkuykunasman; chay kashan Egiptoj chimpampi, Asiriamanta jamunapi. Chaypi tiyakorqanku wauqesninku mana munashajtinku.
GEN.25.19	Kaykuna kanku Abrahampa allchhisnin, Isaacpa wawasnin. 
GEN.25.20	Isaacqa tawa chunka watasniyoj karqa Rebecawan casarashaspa; Rebecaqa Betuelpa wawan karqa, Labampa panantaj; paykuna arameos nisqa, paykuna tiyakorqanku Padan-arampi. 
GEN.25.21	Rebecaqa mana wawasniyoj kayta aterqachu; chayrayku Isaacqa Diosmanta wawata mañakorqa. Señortaj chay mañakusqanta uyarerqa; jinamanta Rebecaqa wijsayoj rikhurerqa. 
GEN.25.22	Rebecaj wijsampi iskay wawas karqanku; takanakorqankutaj. Chayrayku nerqa: Sichus ajinallapuni kanqa chayqa, imapajtaj kausaniri?, nispa. Chaymantaqa Señorta taporqa. 
GEN.25.23	Señortaj nerqa: Wijsaykipi iskay naciones kashan, iskay ayllus maqanakushanku manaraj naceshaspa. Ujnin kaj aswan atiyniyoj kanqa ujninmanta. Kuraj kajqa sullk'a kajpa nisqampi kanqa.
GEN.25.24	Rebecaj wachakunan p'unchay chayamorqa; pay iskayta ujllapi wachakorqa. 
GEN.25.25	Ñaupajta nacej kajqa p'aqopacha, tukuy ukhun thapulla karqa, suticharqankutaj Esauta. 
GEN.25.26	Ujnin kajtaj nacekorqa Esaupa chaki talonninta ujnin makinwan jap'irisqa, chayrayku suticharqanku Jacobta. Isaacqa sojta chunka watasniyojña karqa, Rebeca warmin wachakushajtin.
GEN.25.27	Wawasqa wiñarqanku. Esauqa campo runa karqa, monte animalesta sumajta jap'iyta yacharqa. Jacobtaj may lat'u runa karqa, payqa jarallapipuni tiyakuyta munaj. 
GEN.25.28	Isaacqa anchata munaj mikhuyta Esaupa monte animalesta jap'isqanmanta aycha kankata, chayrayku payta astawan munakoj. Rebecataj Jacobta munakoj.
GEN.25.29+GEN.25.30	Uj kuti Jacob wayk'usharqa; Esautaj monteta risqanmanta sayk'usqa chayamuspa nerqa Jacobman: Chay puka mikhuyniykimanta uj chhikata qoriway ari, yarqhaywan wañushaniña, nispa. Chayrayku payta Edonta suticharqanku.
GEN.25.31	Jacobtaj nerqa: Kuraj wawa kaspa jap'inaykita vendeway. 
GEN.25.32	Esautaj nerqa: Qhawariy, yarqhaywan wañushaniña, ima allintaj kawanqa kuraj wawa kaspa jap'inay tiyapunawanri?
GEN.25.33	Jacobqa nillarqapuni, kunampacha nillayña qonawaykita, nispa. Esautaj yarqhaywan mana kayta atispa, kuraj wawa kaspa jap'inanta, nerqa qopunanta Jacobman. 
GEN.25.34	Chaymantaraj Jacobqa t'antata jaywarqa, chuwismanta ruwasqa mikhunatawan. Esautaj mikhuykuspa ujyaykuspataj sayariytawan riporqa. Ajinata Esauqa kuraj kaspa jap'inanmanta mana dakorqachu.
GEN.26.1	Chaypacha manchay yarqhay karqa chay jallp'api tukuynejpi. Chaykama manaraj yarqhaykunas karqankuchu Abrahampa tiempompi. Chayrayku Isaacqa Gerarman tiyakoj riporqa, maypichus filisteospa reynin Abimelec tiyakorqa chayman. 
GEN.26.2	Chaypi Señor rikhurerqa, nerqataj: Ama riychu Egiptoman. Tiyakullay maypichus noqa nisqayki chaypi. 
GEN.26.3	Kunanraykoqa kay jallp'allapiraj tiyakushay. Noqa qanwan kasaj, bendicisqaykitaj. Qanman, mirayniykimanwan kay jallp'asta qosqaykichej. Ajinamanta junt'asaj tatayki Abrahamman imatachus qosqayki nerqani chayta. 
GEN.26.4+GEN.26.5	Mirayniykita ashkhata mirachisaj cielopi qoyllurkunata jina, jinaspataj paykunaman kay jallp'asta qosaj. Chantapis paykunanejta tukuy naciones kay mundopi bendicisqas kanqanku, imaraykuchus Abrahamqa kasuwan, junt'antaj kamachisqasniyta, leyesniyta, kamachisqasniytawan.
GEN.26.6	Jinamanta Isaacqa Gerarpi qhepakorqa. 
GEN.26.7	Chay cheqaspi tiyakojkunataj warminmanta taporqanku; paytaj nerqa: Panay, nispa. Imaraykuchus manchachikorqa warmiy, niyta, yuyaspa warmin Rebecarayku wañuchinankuta. Rebecaqa alajita karqa.
GEN.26.8	Chay qhepata unaytaña tiyakusqankumanta, uj kuti filisteospa reynin Abimelec wasi ventanamanta qhawarqa; rikorqataj Isaacqa warmin Rebecata lulushajta. 
GEN.26.9	Chaymantaqa wajyachimuspa nerqa: A…já, chay warmeqa, warmiykipunichu, manachu? Imaraykutaj qan niwanki panayki kasqantarí? Isaactaj kuticherqa: Yuyarqani payrayku wañuchinawaykichejta, nispa.
GEN.26.10	Abimelectaj nerqa: Imaraykutaj kayta ruwawaykurí? Uj chhicamanta mana llajtamanta mayqen qharillapis mana puñuykunkuchu warmiykiwan; qanqa ajinamanta juchallichiwaykuman karqa.
GEN.26.11	Chaymantaña Abimelecqa kamacherqa tukuy runasninman: Pichus kay runata, chayri warminta t'ojpejqa wañonqa, nispa.
GEN.26.12	Chay wata Isaacqa chay jallp'api tarporqa, sumajtataj poqocherqa, imaraykuchus Señora payta bendicerqa. 
GEN.26.13	Jinamanta payqa tukuy imasniyoj canankama maytapuni qhapajyaykorqa. 
GEN.26.14	Tiyaporqa ashkha ovejasnin, ashkha wakasnin, jinallataj michejkunasnimpis. Chaymanta filisteos maytapuni chhoqoykukorqanku. 
GEN.26.15	Tatan Abraham kausashaspa chaynejpi, kamachisninwan yaku pujyusta jusk'ucherqa, chaykunamampis filisteosqa tarpurarqanku, wakintataj jallp'awan junt'aracherqanku. 
GEN.26.16	Abimelectaj Isaacman nerqa: Ripuy kaymanta, qanqa anchataña qhapajyanki, noqaykumantapis astawanña.
GEN.26.17	Jinamanta Isaacqa riporqa chaynejmanta Gerar valleman, chaypitaj jarakorqa tiyakunampaj. 
GEN.26.18	Chaypi yaku pujyusta ujtawan jusk'uchillarqataj, tatan Abraham chaynejpi tiyakushaspa jusk'ucherqa chaykunata, mayqenkunatachus filisteos p'ampararqanku wañupusqanmanta qhepaman. Sutisnintapis sutichararqa tatan ima nispachus suticharqa chayllawantaj. 
GEN.26.19	Uj kutitaj Isaacpa kamachisnin uj pujyuta allashaspa tarerqanku phullchimushaj yakuta. 
GEN.26.20	Chayta rikuspataj Gerarmanta michejkuna Isaacpa ovejerosninwan maqanakorqanku, noqaykojta chay yakoqa, nispa. Chayrayku Isaacqa chay pujyuta suticharqa, maqanaku, nispa. 
GEN.26.21	Kamachisnenqa waj pujyutañataj jusk'orqanku, chay patapipis maqanakullarqankutaj; chayrayku chaytaqa Isaac suticharqa, chejninaku, nispa.
GEN.26.22	Isaacqa chay cheqamanta karunejman rispa waj pujyutañataj allacherqa. Chaypeqa manaña maqanakorqankuchu; chayrayku chay pujyuta suticharqa, allimpi kausay, nispa. Kunanqa Señor saqewanchej allimpi, chayrayku tukuy imapi ñaupajman rinanchej tiyan, nispa nerqa.
GEN.26.23	Chaymanta Isaacqa wicharerqa Beersebaman. 
GEN.26.24	Chay ch'isi Señorqa rikhurerqa, nerqataj: Noqa kani tatayki Abrahampa Diosnin. Ama manchachikuychu, noqa qanwan kashani. Kamachiy Abrahamrayku bendicisqayki, mirayniykitapis ashkhayachisaj.
GEN.26.25	Isaacqa jaqaypi uj altarta ruwarqa, chaypi mañakunampaj Señorpa sutimpi. Chaynejpi jarakuspa toldota sayachikorqa, kamachisnimpis uj yaku pujyuta allachillarqataj.
GEN.26.26	Uj kuti Abimelecqa Gerarmanta jamorqa Isaacwan parlaj Paywantaj jamorqanku kausaqen Ahuzarwan, soldadosta kamachej Ficolwan ima. 
GEN.26.27	Isaacqa paykunaman nerqa: Qankuna chejnikushawaspa, jallp'asniykichejmantapis qharqomushawaspa, imamanta taripaj jamuwankichejri?
GEN.26.28	Paykunataj kuticherqanku: Noqayku rikuyku qanwan Señor kasqanta, chayrayku noqayku munayku qanwan uj tratota ruwayta. Chay tratoqa kay jina kanqa: 
GEN.26.29	Qan ama ima sajratapis ruwawasqaykuchu, noqaykoqa mana qanta imanarqaykuchu. Astawanqa qampaj allinta ruwarqayku, kachamporqayku k'achamanta, chayman jinataj qanqa Señorpaj allin qhawasqa kanki.
GEN.26.30	Chaymanta Isaacqa sumaj mikhuykunata wayk'ucherqa, jinaspata mikhorqanku, ujyarqankutaj. 
GEN.26.31	Q'ayantintaj tutamanta jatariytawan tratota ruwarqanku purajmanta. Jinaspataj Isaacqa paykunata kacharpayarqa, tinkunakama, nispa; jinallataj paykunapis, ripusqayku nerqanku tukuy sonqo kausaqesnin jina.
GEN.26.32	Chay kikin p'unchayllataj Isaacpa kamachisnin jamorqanku willaj, yakuta tarisqankuta chay allasharqanku chay pujyupi. 
GEN.26.33	Isaactaj chay pujyuta suticharqa, Seba, nispa. Chayrayku chay llajtaqa kunankama Beerseba nisqa kashan.
GEN.26.34	Chaypacha Esauqa tawa chunka watasniyojña karqa. Casararqataj heteo Beerej ususin Juditwan. Chanta casarallarqataj ujnin heteo Elompa ususin Basematwan. 
GEN.26.35	Chay iskay warmis Isaacta Rebecatawan mayta phiñachej kanku.
GEN.27.1	Isaacqa chaypacha allin machuña karqa, ñawimpis manaña rikorqachu. Uj kuti kuraj wawan Esauman nerqa: Wawáy! Imata ninki tatáy, nispa Esauqa kuticherqa.
GEN.27.2	Isaacqa nerqa: Noqaqa, wawáy, allin machuña kani, wañuy patapi, mana yachanichu mayk'ajchus wañunayta. 
GEN.27.3	Chayrayku noqaqa niyki monteman rinaykita, arcoykita, flechaykitawan oqharikuspa ima animaltapis jap'ispa apampunawaykipaj. 
GEN.27.4	Jinaspataj sumaj aycha mikhuyta wayk'upuwanki munasqayman jina; apamuwankitaj mikhunaypaj, amaraj wañushaspa kuraj wawa kaspa jap'inayki bendicionniykita qopusqayki.
GEN.27.5	Rebecataj chayta uyarisharqa imatachus Isaacqa wawan Esauman nishajta. Chaymantataj Esauqa monteman rerqa ima animalllatapis tatampaj jap'impunampaj. 
GEN.27.6	Rejtinkamataj Rebecaqa sullk'a kaj wawan Jacobman nerqa: Uyarini, Esauman tatayki nishajta: 
GEN.27.7	Rispa ima animalllatapis jap'impuway, sumaj aychapuruta wayk'upunawaykipaj mikhunaypaj; jinaspataj amaraj wañushaspa kuraj wawa kaspa jap'inayki bendicionniyta qopusqayki Señorpa ñaupaqempi. 
GEN.27.8	Chayrayku wawáy, sumajta uyariway imatachus nisqayki chayta: 
GEN.27.9	Kunampacha rerqoy uywasinchej kashan chayman, apamunkitaj cabrasninchejmanta iskay sumachajnin kaj lechonesta; chaymanta noqa wayk'orqosaj sumaj aychapuruta tataykej munasqanta. 
GEN.27.10	Qantaj chaytaqa jaywamunki mikhunampaj, ajinamanta qanman qosunampaj kuraj wawaj jap'inan bendicionninta amaraj wañushaspa.
GEN.27.11	Jacobqa Rebeca mamanman nerqa: Qhaway, wauqeyqa thapulla, noqataj mana. 
GEN.27.12	Tatayqa sichus llujchiwanqa chayqa rejserpariwanqa á, yuyanqataj paymanta alqochakusqayta. Jinamanta maldiciwanqa, bendicionninta qonawanmanta nisqaqa.
GEN.27.13	Mamantaj nerqa: Noqaman chay maldicionqa urmamuchun wawáy. Kunanqa rillayña, imatachus nisusqayta ruway; usqhayta oqharimuy iskay cabrasta.
GEN.27.14	Jacobqa usqhay usqhayta kachaykukuspa cabrasta aparqamorqa mamanman. Rebecataj aychapuruta sumaj q'apashajta wayk'orqa, Isaac qosan munasqanman jina sumaj misk'ejta mikhuykunampaj. 
GEN.27.15	Chaymantaqa orqhorqa kuraj wawan Esauj wasimpi jallch'asqa sumaj p'achanta. Jinaspataj sullk'a wawan Jacobman churaykorqa. 
GEN.27.16	Chaymantataj imasnimpichus pelos mana karqachu chaykunaman cabra qaraswan k'askaracherqa, makisninman, kunkasninman ima. 
GEN.27.17	Jinaytawantaj chay sumaj q'apashaj mikhuy wayk'usqanta, t'antatawan wawan Jacobman jaywarqa.
GEN.27.18	Jacobtaj maypichus tatan kasharqa chayman yaykorqa, nispa: Tatáy!, kaypiña kani. Isaactaj taporqa: Mayqen wawaytaj kankiri?, nispa.
GEN.27.19	Jacobtaj nerqa: Noqa kuraj wawayki Esaú kani. Ñapis ruwaniña imatachus niwasqaykita. Jatarikuy ari; tiyaykukuy, mikhukuy, monte animalta jap'ispa wayk'usqayta; qopuwaytaj bendicionniykita.
GEN.27.20	Isaactaj taporqa: Imaynapitaj chhika usqhayta jap'imorqanki, wawáy? Jacobtaj nerqa: Señor Diosniyki rato tarichiwan.
GEN.27.21	Isaactaj nerqa: Qayllamuway, llujchirisqayki, sichus qan cheqamanta Esaú waway kanki chayqa.
GEN.27.22	Jacobtaj qayllaykorqa tatan llujchirinampaj. Isaactaj nerqa: Parlasqanqa Jacobpata, makisnintaj Esaupata, nispa.
GEN.27.23	Ajinata Isaacqa payta mana rejserqachu, imaraykuchus makisnenqa thapulla karqa wauqen Esaujta jina. 
GEN.27.24	Bendicinampajtaj ujtawan tapullarqataj: Cheqamanta Esaú wawaypunichu kanki?, nispa. Jacobtaj, arí Esaupuni kani, nerqa.
GEN.27.25	Chaymanta tatanqa nerqa: Wawáy, jina kajtenqa, mikhunaypaj jaywaway, imatachus jap'isqaykita bendicionniyta qosunaypaj. Jinata nejtintaj Jacobqa jaywarqa tatanman mikhunampaj, chanta vinotawan jaywarqa. Isaactaj sumajta mikhukorqa, ujyaykorqataj. 
GEN.27.26	Chaymantataj Isaacqa nerqa: Qayllamuway wawáy; much'ariway, nispa.
GEN.27.27	Jacob qayllaykuspa much'aykojtintaj, Isaacqa muskhinerqa p'achampa q'apayninta. Jinaspataj bendiciyta qallarerqa, kay jinata: Arí, kay q'apayqa wawaymanta. Uj campoj q'apaynin jina, mayqentachus Señor bendicerqa.
GEN.27.28	Dios qosuchun janaj pachamanta parata, jallp'api sumaj cosechasta, ashkha trigota, ashkha vinota. 
GEN.27.29	Ashkha runas kamachisniyki kachunku, naciones ñaupaqeykipi qonqorikuchunku. Wauqesniykita kamachiy; mamaykej wawasnin qonqorikusuchunku. Maldicisojkunaqa maldicisqas kachunku, bendicisojkunataj bendicisqas kanqanku.
GEN.27.30	Isaacqa wawan Jacobta bendiciyta tukusqantawan, Jacobqa tatampa ñaupaqenmanta llojsishajtin, Esaú chayaykamorqa monte animalta jap'ej risqanmanta. 
GEN.27.31	Paypis wayk'ullarqataj sumaj q'apashaj aychapuruta, chaytataj tatanman aparqa, nispa: Jatarikuy tatáy; mikhurikuy wawaykej jap'imusqanmanta mikhuyta, qopuwaytaj bendicionniykita.
GEN.27.32	Isaactaj taporqa: Pitaj kankiri? Esautaj nerqa: Noqa kuraj wawayki Esaú kani, nispa.
GEN.27.33	Isaacqa mancharikuspa kharkatitispa jajllu jajllullamanta nerqa: Chanta, pitaj rerqa montemanri, aycha mikhuytataj apamuwanri? Noqaqa mikhuniña manaraj apamushawajtiyki, bendicionniyta paymanña qopuni, pay qhepakun bendicisqa.
GEN.27.34	Esautaj tatampa nisqanta uyariytawan, jatunmanta qhaparispa mayta waqarqa: Noqamampis qollawaytaj bendicionniykita ari tatáy!, nispa.
GEN.27.35	Isaacqa nerqa: Wauqeyki jamuwanña ch'aukiyawaspa wawáy, pay apakapun qampaj karqa chay bendicionta.
GEN.27.36	Esautaj nerqa: Chayraykuchá suticharqanku Jacobta á! Kunanwanqa iskay kutitaña ch'aukiyawan. Ñaupajtaqa kuraj wawa kaspa jap'inayta qhechuwan, kunantaj noqaman chayawaj bendicionta qhechuwan. Kunanqa manachu ima bendicionllatapis puchuchipuwarqanki?
GEN.27.37	Isaactaj kuticherqa: Qhawariy, noqa niniña Jacob qanta kamachisunanta, tukuy ayllusnin paypa kamachisnin kananta, nillanitaj paypajqa ashkha trigo, vino ima kananta. Kunan qampajqa, imata ruwasaj, wawáy?
GEN.27.38	Esauqa mañakullarqapuni qonanta: Manachu ujtawan bendiciytaqa atinki tatáy? Bendiciway ari noqatapis!, nispa. Ujtawan jatunmanta qhaparispa mayta waqallarqapuni.
GEN.27.39	Isaac tatantaj nerqa: Tiyakunki sumaj t'iyu jallp'asmanta karupi, cielomanta urmamoj paramantapis. 
GEN.27.40	Espadaykiwan jark'akunki, wauqeykej kamachin kanki; allinta kallpacharikojtiykirí, wauqeykej kamachin kanaykimanta librakunki.
GEN.27.41	Chaymantapacha Esauqa Jacobta manchayta chejnikorqa, tatanwan bendicionta qochikusqanmanta: Tatayqa ñapis wañuponqaña, chaymanta wañurparichisaj Jacobta, nispa.
GEN.27.42	Rebeca mamantaj imatachus Esaú wawan yuyashasqanta yachaytawan, Jacobta wajyachimuspa, nerqa: Wauqeyki Esaú wakichikushasqa qanta wañuchisunampaj bendicionta qochikusqaykimanta. 
GEN.27.43	Chayrayku wawáy, allinta uyariway: Ayqekuy turay Labampa wasinman; payqa tiyakun Harampi. 
GEN.27.44+GEN.27.45	Chaypi paywan qhepakunki, wauqeykej phiñakuynin chinkanankama; imatachus ruwasqaykita qhonqanankama, Chaymantataj willachimusqayki kutimpunaykipaj. Noqaqa mana munanichu ujllapi iskayniykichej chinkanaykichejta!
GEN.27.46	Chaymanta Rebecaqa Isaacmanñataj qayllaykuspa nerqa: Anchataña umayta nanachiwanku Esaupa warmisnin Hetpa wawasnin. Sichus Jacobpis kay Canaán llajtayoj Hetpa ujnin kaj ususinwan, kaykuna jinallawantaj casaranqa chayqa, wañupuyllataña munani, imapaj kasajri?, nispa.
GEN.28.1	Chaymanta Isaacqa Jacobta wajyachispa bendicerqa, kamacherqataj: Qanqa amapuni pusarikunkichu kay Canaán llajtayoj warmista. 
GEN.28.2	Manachayqa riy Padan-aranman abueloyke Betuelpa wasinman, chaypi casaranki tioyki Labampa ujnin kaj ususinwan. 
GEN.28.3	Tukuy atiyniyoj Dios bendicisuchun, ashkhayachisuchun, mirayniykita mirachichun, qanmanta ashkha naciones kanankupaj. 
GEN.28.4	Qanman mirayniykimanwan bendicionninta qosuchun, imatachus Abrahamman qosqayki nerqa chayta, kay jallp'ata jap'ikapunaykichejta, mayqempichus kunan tiyakushanchej karu llajtayojpis kasunman jina. Kay jallp'ataqa Dios qorqa Abrahamman.
GEN.28.5	Ajinata Isaacqa wawan Jacobta kacharpayarqa Padan-aranman Jacobqa chayarqa arameo Betuelpa wawan Labampa wasinman. Pay karqa Rebecaj turan, Esaujta, Jacobpatawan mamankojta.
GEN.28.6	Esaú yacharqa tatan Isaac Jacobta bendicisqanta, Padanaranman kachasqanta chaypi casaramunampaj. Chanta reparallarqataj bendicishaspa Jacobman nisqanta Canaanmanta kaj warmiswan casarananta. 
GEN.28.7	Reparallarqata; Esauqa Jacobqa risqanta Padan-aranman tatampa nisqanta, mamampa nisqantawan kasuspa. 
GEN.28.8	Ajinamanta Esauqa yacharqa tatasnimpaj mana allinchu kasqanta Canaán warmiswan casarana. 
GEN.28.9	Chayrayku rerqa Ismaelpaman Abrahampa wawampaman. Chaypitaj pay casararqa ujnin kaj ususinwan, pay karqa Mahalat, Nebaiotpa panan. Ajinata paywampis casarallarqataj, iskay cananea warmisnin kashajtin.
GEN.28.10	Jacob Beersebamanta llojsispa Harán ñanta risharqa. 
GEN.28.11	Chaymanta chayarqa uj cheqaman, chaypitaj uj ch'isi qhepakorqa, imaraykuchus ch'isiyaykuchikorqa. Chaypi puñorqa uj rumita saunaykukuspa. 
GEN.28.12	Chaypi mosqokorqa, uj escalera pampamanta cielokama chayashajta, Diospa angelnintataj chayta uraykamushajta wicharishajtataj. 
GEN.28.13	Jinallataj paypa ñaupaqempi Señor sayashajta, payman nishajta: Noqa kani Señor, abueloyki Abrahampa Diosnin, tatayki Isaacpatawan. Qanman mirayniykimanwan qosqayki kay jallp'ata, maypichus puñushanki chayta. 
GEN.28.14	Mirayniykeqa ashkhata miranqa mana yupay atina jallp'a t'iyu jina; paykuna junt'anqanku patanejman, uranejman, inti llojsimuynejman, inti yaykuynejman. Tukuy ayllus qannejta bendicisqas kanqanku, jinallataj mirayniykinejtapis. 
GEN.28.15	Noqa qanwan kashani, noqa waqaychasqayki maymampis rejtiyki, kutichimusqaykitaj kay jallp'allamantaj. Mana saqerparisqaykichu, imatachus qosunay kajta qosunaykama.
GEN.28.16	Jacobqa puñusqanmanta rijch'ariytawan, nerqa: Cheqamanta Señor kaypi kashan, noqaqa mana yacharqanichu. 
GEN.28.17	Anchatataj manchachikorqa, nispa: Kayqa Diospa wasin, janaj pacha punkutaj.
GEN.28.18	Q'ayantintaj Jacobqa tutamanta jatarerqa. Saunakorqa chay rumita oqharispataj, cheqanta sayaykucherqa, aceitewantaj jich'aykorqa. 
GEN.28.19	Chay cheqapi ñaupajta karqa uj llajta, Luz sutiyoj. Jacobtaj waj sutita churara, Betel sutiyoj kanqa, nispa. 
GEN.28.20+GEN.28.21	Chaypi Jacobqa nerqa imatachus ruwananta: Sichus Dios pusaykachashawan, kay purisqaypi waqaychashawan; mikhuchishawantaj, p'achachishawantaj; sitajchus allillanta kutipusaj tataypa wasinman chayqa, Señorqa noqaj Diosniy kanqa. 
GEN.28.22	Kay rumita sayachisqayqa Diospa wasin kanqa. Diosníy, qosqaykipuni sapa chunkamanta ujta tukuy ima qowasqaykimanta.
GEN.29.1	Chaymanta Jacob rillarqapuni inti llojsimuynejpi tiyakojkunaj jallp'ankuman. 
GEN.29.2	Chaynejpi rikorqa uj pujyuta, chay qayllaspitaj kinsa t'aqa ovejas puñurashajta, imaraykuchus chaymanta tukuy uywas yakuta ujyaj kanku. Chay pujyoj simintaj uj rumiwan kirpasqa karqa. 
GEN.29.3	Tukuy uywas tantakamojtinkutaj tukuy michejkuna chay rumita kirparaj kanku, yakuta uywasman ujyachinankupaj; chaymantataj kirpaykapullaj kanku chay rumiwan. 
GEN.29.4	Jacobtaj chayman qayllaykuspa michejkunata taporqa: Wauqesníy, maymanta kankichejri? Paykunataj kuticherqanku: Haranmanta kayku, nispa. 
GEN.29.5	Jacob tapullarqataj: Rejsinkichejchu Nacorpa wawan Labanta? Paykunataj: Arí, rejsiyku, nerqanku.
GEN.29.6	Jacob tapullarqataj: Walejllachu kakushan?, nispa. Paykunataj: Arí, walejlla kakushan, nerqanku. Qhawariy jaqayqa ususin Raquel ovejasninta qhatimushan, nispa.
GEN.29.7	Chanta Jacob nerqa: P'unchayllaraj, manaraj ovejasta wisq'ana horasrajchu. Manachu yakuta ujyaykuchiytawan michimuwajchejraj?
GEN.29.8	Paykunataj nerqanku: Mana chayta ruwaykumanchu. Noqaykoqa suyanayku tiyan tukuynejmanta uywas tantakamunanta. Chaymantaraj tukuy michejkuna ujllapi kay pujyuta kirparasqayku, ovejasman yakuta ujyachinaykupaj.
GEN.29.9	Paykunawan parlashanankukamataj, Raquelqa tatampa ovejasnin qhatirisqa chayamorqa, imaraykuchus payllapuni chay ovejastaqa michej. 
GEN.29.10	Jacobtaj tion Labampa ovejasninwan jamusqanta yachaytawan, pujyuman qayllaykuytawan chay rumita tanqarpayarqa, ovejasmantaj yakuta ujyaracherqa. 
GEN.29.11	Chaymantataj Jacobqa Raquelta napaykuspa, waqarikuspataj much'aykorqa. 
GEN.29.12	Raquelmantaj payqa willakorqa, Rebecaj wawan kasqanta, Labampa sobrinon. Raqueltaj kachaykukorqa imachus kasqanta tatanman willaj.
GEN.29.13	Labantaj Jacobmanta parlajta uyariytawan, panampa wawan kasqanta yachaytawan, usqhay usqhayta kachaykukorqa taripaj. Taripaytawantaj ujllaykuspa much'aykorqa, jinaspataj wasinman pusarqa. Chaypi Jacobqa willarqa tukuy ima kausayninkupi kasqanmanta. 
GEN.29.14	Labantaj nerqa: Cheqamanta qanqa kikin yawarniymanta, kikin tulluymantataj kanki.
GEN.29.14	Jacobqa uj killata Labanwan tiyakorqa. 
GEN.29.15	Chay qhepamantaj Labanqa nerqa: Qanqa mana qhasillamanta llank'awajchu aylluy kasqaykirayku. Niway mashkhatachus pagasunayta.
GEN.29.16	Labanqa iskay warmi wawasniyoj karqa: Kuraj kajqa Lea, sullk'a kajtaj Raquel karqa. 
GEN.29.17	Leaj ñawisnenqa mana as allinchu karqa; Raqueltaj may k'achita karqa. 
GEN.29.18	Jacobqa Raquelta munapayarqa, chayrayku nerqa: Sullk'a wawayki Raquelrayku qanchis watata llank'apusqayki, nispa.
GEN.29.19	Labantaj kuticherqa: Arí, allin kanman qanman qopunay, waj runaman qonaytaqa. Jina kajtenqa noqawan tiyakunallaña.
GEN.29.20	Jinamanta Jacobqa Labampaj llank'aporqa qanchis watata Raquel ususinrayku; jinapis paymanqa rijch'arqa pisi tiempo, imaraykuchus anchata munakorqa. 
GEN.29.21	Qanchis wata junt'akojtintaj, Jacobqa Labanman nerqa: Kunanqa qopullawayña ususiykita casarakunaypaj, ñapis junt'aykiña qanchis watata llank'apusqayki nisusqayta payrayku.
GEN.29.22	Labantaj tukuy chay llajtayoj runasta wajyacherqa casamientota ruwachinampaj. 
GEN.29.23	Ch'isintaj Labanqa Jacobman entregarqa Leata, Jacobtaj paywan puñorqa. 
GEN.29.24	Jinaspataj Labanqa uj kamachintawan qorqa, Leaj kamachin kanampaj, sutintaj Zilpa karqa.
GEN.29.25	Jacobtaj q'ayantinraj reparakorqa Leallawan puñusqanta; chayraykutaj Labanman nerqa: Imatataj kayta ruwawankiri? Manachu Raquelrayku llank'aporqayki? Imaraykutaj kay jinata ch'aukiyawankiri?
GEN.29.26	Labantaj kuticherqa: Kaypeqa mana usuchu sullk'a kajraj casaranan, ñaupajtaqa kuraj kajraj casaranan tiyan, chaymantaraj sullk'aqa. 
GEN.29.27	Leawan casarasqayki semanataraj junt'ay, chaymanta Raqueltapis entregallasqaykutaj, sichus qan uj qanchis watatawan noqawan llank'anki chayqa.
GEN.29.28	Jacobqa nerqa uj jinatawan llank'ananta. Leawan casarasqanku semanata junt'ajtintaj Labanqa Raqueltañataj warmimpaj entregarqa. 
GEN.29.29	Labanqa Raquelman qollarqataj uj kamachinta Raquelta yanapanampaj, sutintaj karqa Bilha. 
GEN.29.30	Ajinamanta Jacobqa casarallarqataj Raquelwan, payta munakorqa astawan Leamanta nisqaqa. Jinamanta Labampaj qanchis watatawan llank'aporqa.
GEN.29.31	Señor rikorqa Jacobqa Leata mana munakusqanta, chayrayku nerqa Lea wawasniyoj kananta, Raqueltaj mana wawasniyoj.
GEN.29.32	Leaqa wijsayoj rikhurerqa Jacobpaj, nacejtintaj suticharqa Rubenta, Señor rikuwan llakisqa kasqayta. Chayrayku qosayqa kunan munakuwanqapuni, nispa.
GEN.29.33	Chaymanta qhepata Leaqa wawayojllataj karqa, Chaytaqa suticharqa Simeonta, Señorniy yachan chejnisqa kasqayta, chayrayku uj wawatawan qowan, nispa.
GEN.29.34	Chay qhepata Leaqa wawayojllataj karqa, chaytataj suticharqa Levita. Kunan qosayqa noqamampuni k'askakamuwanqa astawan, ñapis kinsa wawastaña paypaj rejsini, nispa.
GEN.29.35	Aswan qhepaman Leaqa wawayojllataj karqa, suticharqataj Judata. Chaymantataj nerqa: Kunanqa Señorta yupaychasaj, nispa. Chaymantaqa alqarqa wawayoj kayta.
GEN.30.1	Raquelqa Jacobpaj mana wawayoj kayta atispa, ñañan Leata chejnikorqa, nerqataj qosan Jacobman: Wawasta qoway, manachayqa wañusaj, nispa.
GEN.30.2	Jacobtaj phiñarikuspa payman nerqa: Noqaqa Dioschu kani? Pay ari mana munanchu mana wawayoj kanaykita.
GEN.30.3	Paytaj nerqa: Qhaway, kamachiy Bilhawan kay, paywan puñuy. Wawasniyoj kanqa chayqa, noqapis wawasniyoj kayman jina kasaj. Ajinamanta noqaqa wawasniyoj kasaj.
GEN.30.4	Ajinata Raquelqa qosan Jacobman kamachin Bilhata qorqa paypa warmisan kanampaj. Jacobtaj chaywan karqa. 
GEN.30.5	Jinamanta Bilhaqa Jacobpaj wawasniyoj karqa. 
GEN.30.6	Chaymanta Raquelqa nerqa: Dios uyariwan mañakusqayta, cheqan kajtataj ruwapuwan wawata qowaspa, chayrayku sutin kanqa Dan.
GEN.30.7	Chay qhepata Bilha wawayojllataj karqa Jacobpaj. 
GEN.30.8	Raquelqa nerqa: Ñañaypa contranta maqanakuni, atipanitaj; chayrayku kay wawaj sutenqa kanqa Neftalí.
GEN.30.9	Leapis manaña wawayoj kaspa, kamachin Zilpata Jacobman qorqa warmisan kanampaj. 
GEN.30.10+GEN.30.11	Zilpa Jacobpaj wawayoj kajtintaj, Leaqa nerqa: Suerte kayqa! Chayrayku wawaj sutenqa kanqa Gad, nispa.
GEN.30.12	Chay qhepata Zilpaqa wawayojllataj karqa Jacobpaj. 
GEN.30.13	Leataj nerqa: Kayqa kusiy noqapajqa! Kunanqa warmis niwanqanku kusiyniyoj kasqayta; chayrayku wawaj sutenqa kanqa Aser.
GEN.30.14	Uj kuti Rubenqa campoman rerqa trigo oqhariy tiempota. Chaypi tarerqa mandrágoras nisqa sumachaj poqoyta, jinaspataj maman Leaman aparqa. Raqueltaj chay poqoyta rikuspa Leaman nerqa: Ay, ama jinachu kay, wawaykej apamusqan wakin mandragorasta qoriway ari, nispa.
GEN.30.15	Leataj nerqa: Qampajqa pisichu qosayta qhechuwasqaykeqa? Kunanqa wawaypa apampuwasqan mandragorastawanchu qhechuyta munashawanki? Raqueltaj nerqa: Mandragoraspa cuentanmanta kunan ch'isi Jacob qanwan puñonqa.
GEN.30.16	Ch'isintaj campomanta Jacob kutimushajtin, Leaqa taripamuspa nerqa: Kunan ch'isi noqawan puñunki, wawaypa apampuwasqan mandragoraswan Raquelmanta mañakuyki noqawan puñunaykipaj. Chay ch'isitaj Leawan Jacobqa puñorqa. 
GEN.30.17	Jinamanta Leaqa Jacabpaj phishqa kaj wawayoj karqa, imaraykuchus Dios uyarerqa mañakusqanta. 
GEN.30.18	Leaqa nerqa: Dios kay t'inkata qowan, imaraykuchus qosayman qorqani kamachiyta; chayrayku kay wawaypa sutenqa kanqa Isacar.
GEN.30.19+GEN.30.20	Chay qhepata Leaqa wawayojllataj karqa, chaywanqa sojtaña karqa wawasnin Jacobpaj; nerqataj payqa: Dios qowan sumaj t'inkata. Kunanqa qosay astawampuni munakuwanqa, imaraykuchus paypajqa sojta wawayojña kani. Chayrayku kay wawaypa sutenqa kanqa Zabulón.
GEN.30.21	Chaymanta Leaqa uj warmi wawatañataj rejserqa, suticharqataj Dinata.
GEN.30.22	Diosqa Raquelmanta yuyarikorqa; uyarerqataj mañakusqanta, nerqataj wawasniyoj kananta. 
GEN.30.23	Ña wawayojña kaspataj nerqa: Dios qhechuwan mana wawayoj kay p'enqayniyta. 
GEN.30.24	Pay munachun ari ujtawan wawayoj kanayta, nispa. Chaypacha wawanta Joseta suticharqa.
GEN.30.25	Raquelqa Joseta nacechikusqanmanta qhepaman, Jacobqa Labanman nerqa: Saqeway llajtayman kutipojta. 
GEN.30.26	Qopuway wawasniyta, warmisniytawan; paykunarayku qampaj llank'apuyki, chayrayku niway ripunayta. Qan yachanki may jinatachus llank'apususqayta.
GEN.30.27	Labantaj kuticherqa: Ama ripuychu ari, kakullay. Noqa yachani qanrayku Señorqa bendiciwasqanta. 
GEN.30.28	Niway mashkhatachus ganayta munasqaykita, pagapusqaykitaj.
GEN.30.29	Jacobtaj nerqa: Qan allinta yachanki imaynatachus llank'apususqayta, uywasniykitapis imaynatachus qhawapususqayta. 
GEN.30.30	Manaraj kayman chayamushajteyqa pisilla tiyapusorqa, kunantaj ashkhaña tiyapusunki. Chayamusqaymantapacha Señorqa ashkhata qosunki. Kunanqa mayk'ajkamataj mana familiasniypaj llank'akusajchuri?
GEN.30.31	Labanqa taporqa: Mashkhatapunitaj pagapunayta munankiri?, nispa. Jacobtaj nerqa: Ama imatapis pagawaychu qan munanki chayqa, ovejasniykita qhawapullasqaykipuni. 
GEN.30.32	Saqeway tukuy uywasniykej chaupisninta puriykachajta, ajllakunaypaj ovejasniykimanta, cabrasniykimantawan ch'ejchisninta, yanasninta, alqasninta ima. Chaykuna llank'apususqaymanta pagoy kanqa. 
GEN.30.33	Ajinamanta mayk'ajpis qhawaripuwanki, imaynatachus qanmanta ganakususqayta, qan yachanki imaynatachus pagawasqaykita Sichus uywasniy ukhupi kanqanku mana ch'ejchis, yanas, sañis chayqa, qan niwanki suwasusqayta.
GEN.30.34	Labantaj nerqa: Walejpacha, ruwallay qampa nisqaykiman jina.
GEN.30.35	Labantaj chay kikimpacha t'aqararqa cabrasta, ovejasta, ch'ijchisninta, alqasninta, yanasninta, sañisninta; jinaspataj wawasninman michicherqa. 
GEN.30.36	Chaymantaqa chay uywasninwan Labanqa kinsa p'unchay puriyta jina rerqa, maypichus Jacob kasharqa chaymanta. Chaykamataj Jacobqa Labampa t'aqapusqan uywasninta michisharqa. 
GEN.30.37	Chaymanta Jacobqa q'omer sach'aspa ramasninta k'uturarqa: Alamosta, almendrosta, castañostawan; qarasnintataj t'ijpararqa yuraj alqas rikukunampaj. 
GEN.30.38	Chay t'ijpasqa qarasnintataj uywaspa ñaupaqenman churararqa, yaku larq'asman, maymanchus uywas yakuta ujyaj jamoj kanku chayman, maypichus ovejas, cabras turukoj kanku yakuta ujyaj jamuspa. 
GEN.30.39	Ajinamanta ovejasqa chichuyaraj kanku chay qaran laymasqa k'aspispa ñaupaqempi. Jinamanta ovejas cabras uñachararqanku ch'ejchista, yanasta, sañista ima. 
GEN.30.40	Chay qhepatataj Jacobqa t'aqakaporqa tukuy yanasta, paypa t'aqantawan khuska. Ajinata payqa t'aqakaporqa wajman uywasninta, manaña juntucharqachu Labampa uywasninwan. 
GEN.30.41	Sapa kuti Jacobqa churaj wira kajkunata uywas jamojtin chay k'aspita chajrukushajtinku yakuta ujyaj kanku chayman, ajinamanta uñas kanampaj. 
GEN.30.42	Tukuy uywas tulluslla kajkunamanri mana chay k'aspista churajchu. Chay tulluslla kajkunaqa Labampaj karqa, allin wirasnin kajkunataj Jacobpaj karqa. 
GEN.30.43	Ajinamanta Jacobqa maytapuni qhapajyaykorqa: tiyaporqa ashkha ovejasnin, qhari kamachis, warmi kamachisnin, camellosnin, burrosnin, ima.
GEN.31.1	Jacob uyarerqa Labampa wawasnin nisqankuta: Jacobqa tatanchejpa tukuy kapuyninta jap'ikapun, chaywan qhapajyaykun, nispa. 
GEN.31.2	Chanta Jacobqa reparallarqataj, Labanqa manaña ñaupajta jinachu payta munakuywan qhawasqanta. 
GEN.31.3	Chaymanta Señorqa Jacobman nerqa: Kutipuy jallp'aykiman, tatasniykej jallp'anman, maypichus ayllusniyki kashan chayman, noqataj qanwan kasaj.
GEN.31.4	Jacobtaj wajyachimorqa Raquelta, Leatawan taripaj rinankupaj, maypichus ovejasninwan kasharqa chayman. 
GEN.31.5	Chayajtinkutaj nerqa: Noqa reparakuni, tataykichejqa manaña ñaupajta jinachu qhawawasqanta; chaywampis tataypa Diosnenqa noqawampuni kashan. 
GEN.31.6	Qankuna yachankichej maytachá atisqayta paypaj llank'anipuni. 
GEN.31.7	Payri sapa kuti ch'aukiyawan, chunka kutikama pagoyta waj jinayachin. Chaywampis Señorneyqa mana saqenchu ni ima sajrata ruwawajta. 
GEN.31.8	Chayrayku nerqa: Sañi ovejasta qopusqayki, tukuynin ovejas alqas kajtintaj, niwan: Tukuy alqasninta qopusqayki, nispa; uñastaj alqasllapuni karqa. 
GEN.31.9	Ajinamanta Diosqa uywasninta qhechun, noqaman qonawampaj.
GEN.31.10	Uj kuti, uywas chajrukusharqanku chaypacha mosqokorqani; chaypi rikorqani orqos kajkuna chinasman lloq'asharqanku chaypacha karqanku, ch'ejchis, sañis ima. 
GEN.31.11	Chay mosqoyniypi Diospa angelnin sutiymanta wajyawarqa, noqataj kuticherqani, kaypi kashani, nispa. 
GEN.31.12	Chay angelqa niwarqa: Allinta qhawariy, rikunki tukuy orqos kajkuna, chinasman lloq'ajkuna alqas, sañis, ch'ejchis ima kanku. Noqa rikuni imaynatachus Labán ruwasusqanta. 
GEN.31.13	Betelpi rikhurisorqa chay Dios noqa kani, maypichus qan niwarqanki imatachus ruwanaykita, uj rumita sayachispa chayman aceiteta jich'aspa. Kunanqa jaku, sayariy, ripuy kay jallp'amanta, kutipuy maypichus nacerqanki chayman, nispa niwarqa.
GEN.31.14	Chayta nejtintaj Raquelwan Leawan nerqanku: Noqaykojtaqa manaña ima chayaqeykupis kanchu tataykoj wasimpi. 
GEN.31.15	Noqaykutapis waj runasta jinallaña qhawawayku. Chanta vendewaykutaj. Qan noqaykuwan casaranaykipaj pagasqaykitapis mikhuykakapun. 
GEN.31.16	Cheqamanta tataykumanta tukuy kapuyninta Dios qhechusqanqa, noqanchejpata, wawasninchejpatawan. Ajina kajtenqa qan ruway ari imatachus Dios nisunki chayta.
GEN.31.17	Jacobtaj wakichikuytawan ripunampaj wawasninta, warmisnintawan camellosman lloq'aykucherqa. 
GEN.31.18	Jinaspataj tukuy uywasninta qhatiriykukorqa, Padan-arampi ima uywastachus ganakusqasninta; Canaanman tatan Isaacpa wasinman kutipunampaj. 
GEN.31.19	Chaykamataj Labanqa ovejasnimpa millmasninta ruthusharqa. Raqueltaj tatampa lantisninta suwarqa. 
GEN.31.20	Ajinata Jacobqa ch'inllamanta riporqa arameo Labanman mana ripushani nispalla. 
GEN.31.21	Ayqeporqa tukuy imanwan. Chaymantaqa chimparqa Eufrates mayuta, chaymantapis rillarqapuni Galaad orqokama.
GEN.31.22	Kinsa p'unchaymantaña Labanqa yacharqa Jacob ayqepusqanta. 
GEN.31.23	Chaymantaqa ayllusninta mink'arikuspa, chaykunawan Jacobpa qhepanta kacharikorqa. Qanchis p'unchay puriyta rispa Galaad orqopi taripamorqa. 
GEN.31.24	Chay ch'isitaj arameo Labanman Dios mosqoypi nerqa: Uyariway, Jacobta ama phiñasqa parlapayankichu, nispa.
GEN.31.25	Labanqa Jacobta tariparqa Galaad orqopi jarasqa kashajtin. Paypis chaynejllapitaj jarakorqa mink'asqa ayllusninwan. 
GEN.31.26	Jinaspataj Jacobman nerqa: Imatataj kayta ruwawankiri? Imaraykutaj jinata ch'aukiyawankiri? Wawasniyta pusampuwanki guerramantapis jap'isqas kankuman jina. 
GEN.31.27	Imaraykutaj mana ima niwaspalla pakayllamanta ayqemunkiri? Yachaspaqa sumaj kusiywan kacharpayamuykiman karqa, cajata, arpata tocajkunawan. 
GEN.31.28	Mana saqewankichu wawasniyta, allchhisniyta much'aykurejllatapis. Loco jina kaytaqa ruwanki. 
GEN.31.29	Noqamantaqa atiykichejman karqa imatapis qankunata ruwayta; kunanrí mana atiykichejchu, tataykej Diosnin ch'isi niwan: Sumajta qhawarikuy, Jacobta ama may phiñasqa parlapayankichu, nispa. 
GEN.31.30	Sichus tataykej wasinmampuni kutiyta munanki, chayraykutaj kaykamapis jamunki chayqa, imaraykutaj lantisniyta suwampuwankiri?
GEN.31.31	Jacobtaj Labanman kuticherqa: Noqaqa manchachikorqayki. Yuyarqani wapuchaspa wawasniykita qhechunawaykita. 
GEN.31.32	Sichus kaypi mayqempa makimpi dioskunasniyki kashan chayqa, wañonqa. Ayllusninchej yachashanku: Niway imaykitachus suwasusqayta, rikushajtinkutaj apakapuy imaykita suwamuni chayqa. Imaraykuchus Jacobqa mana yacharqachu Raquelnin lantisninta suwamusqanta.
GEN.31.33	Chaymanta Labanqa Jacobpa jara toldon uqhuman yaykorqa lantisninta mask'akapoj. Chaymantaqa Leajmanñataj yaykorqa; chaypipis mana kajtintaj chay iskay warmi kamachisnimpamanñataj yaykorqa. Chaypipis manapuni tarikaporqachu. Leajmanta llojsispataj Raquelpamanñataj yaykorqa. 
GEN.31.34	Paytaj lantista jap'iytawan camelloj monturan uraman sat'iykorqa, jinaspataj patanman tiyaykorqa. Labanqa tukuy imas ukhuta mask'aspa manapuni tarikaporqachu lantisninta. 
GEN.31.35	Jinajtintaj Raquelqa tatanman nerqa: Tatáy, ama phiñakuychu, ñaupaqeykipi mana sayarisqaymanta, kunan killay jamushawan, chayrayku mana jatariyta atinichu. Jinamanta Labanqa lantisninta mask'aspa manapuni tarikaporqachu.
GEN.31.36	Jacobtaj phiñarikuytawan jatarispa Labanta k'amerqa: Imatataj mana allinta ruwanichuri? Imastaj juchayri, chay jinatapuni qhatirimunawaykipajri? 
GEN.31.37	Chay jinataña tukuy imasniy ukhuta mask'anki, imaykitataj tarikapunkiri? Churanoqay ayllusniykej ñaupaqenman, ayllusniy rikushajtin, paykuna ninankupaj mayqenchus juchayoj kasqaykuta. 
GEN.31.38	Chay iskay chunka watasta qampaj llank'apuyki, ni jayk'aj ovejasniyki sullorqachu, nitaj cabrasniykipis; nitaj jayk'ajpis uj ovejallaykitapis mikhuykunichu. 
GEN.31.39	Ni jayk'aj sajra animalespa mikhusqasninta apamojchu kayki; manachayqa qopoj kayki chay mikhusqasmanta. Sichus ch'isin, chayri p'unchaynin suwaj kanku chaymantapis mañakapuwaj kanki jinallataj chinkasqasninmantapis. 
GEN.31.40	Noqaqa kaj kani, p'unchay q'oñita muchuspa, tutantaj chirita muchuspa, mana puñusqataj. 
GEN.31.41	Iskay chunka watasta wasiykipi karqani, chaymanta kaykuna chayawan: Iskaynin ususisniykirayku chunka tawayoj watasta llank'aporqayki, uywasniykiraykutaj sojta watata. Sapa kutitaj pagoyta uj jinayachej kanki. 
GEN.31.42	Jinaqa, sichus Abrahampa Diosnin, tatay Isaac yupaychan chay Dios mana noqawanchu kanman karqa chayqa, qanqa mana imayojta kacharpayamuwankiman karqa. Chayrayku Diosniy llakiyniyta rikuwan, imaynatachus llank'apususqayta. Chantamá á ch'iseqa k'amisunki.
GEN.31.43	Chaymanta Labanqa Jacobman nerqa: Warmisniykeqa wawasniy, wawasniykeqa allchhisniy; kay ovejasqa ovejasniy; tukuy imasniykipis noqajta. Chaywampis noqaqa imanasajtaj wawasniyta, wawasninku allchhisniytapisrí? 
GEN.31.44	Chayrayku kunanqa jamuy; qanwan noqawan ruwanachej uj tratota, noqanchej ukhupi iskayninchejpaj allin kanampaj.
GEN.31.45	Jinata nejtintaj Jacobqa uj rumita oqharispa cheqanta pañannejman sayaykucherqa. 
GEN.31.46	Ayllusninmantaj nerqa: Rumista tantamuychej, nispa. Paykunataj tantamorqanku rumista uj qontuta ruwanankupaj. Jinaspataj chay rumi qontu patapi mikhorqanku. 
GEN.31.47	Labantaj chay mikhusqanku cheqata parlaynimpi suticharqa, “Jegar Sahadurata.” Jacobtaj parlaynimpi suticharqa “Galaadta”. 
GEN.31.48	Chaymantataj Labanqa nerqa: Kunan, kay rumi qotoqa kanqa uj señal, iskayninchej tratota allinyakuspa kaypi ruwasqanchejta yachanankupaj. Chayrayku kay cheqaj sutenqa Galaad. 
GEN.31.49	Sutichallarqankutaj Mizpata, imaraykuchus Labán nerqa: Kunanqa Señor waqaychawasunchej qanta, noqata, kaymanta qhepaman mana rikunakojtinchej qanwan noqawan. 
GEN.31.50	Sichus kaymanta qhepaman wawasniyta llakichipuwanki, chayri waj warmiswantaj casaranki chayqa, Dioslla rikusonqa, noqanchejqa manaña rikunakusunchu. 
GEN.31.51	Chaywampis nillarqapuni Labanqa: Qhawariy, kay rumis qontu, qanmanta noqamantawan t'aqaj rumis sayachisqayqa uj señal kanqa. 
GEN.31.52	Kay rumis qontu, kay rumi chuku sayachisqaqa kanqa uj señal ni qan, nitaj noqa pasanakunanchejpaj kay mojonta ama imata ruwanakunanchejpaj. 
GEN.31.53	Abueloyki Abrahampa Diosnin, abueloyki Nacorpatawan Diosnin cheqanchawasunchej. Chaymanta Jacobqa jurarqa, mayqen Diostachus tatan Isaac yupaycharqa chaypa sutimpi. 
GEN.31.54	Chaymantaqa Jacob uj rikuchikuta Diosman qorqa chay orqopi, jinaspataj tukuy ayllusninta wajyarqa mikhunankupaj. Ajinata tukuyninku mikhorqanku, chay orqopitaj karqanku sut'iyanankama.
GEN.31.55	Labanqa q'ayantin tutamanta jatarispa wawasninta, allchhisnintawan much'ararqa. Jinaspataj bendiciytawan wasinman kutiporqa.
GEN.32.1	Jacobqa chaymanta ripullarqapuni. Diospa angelesnintaj payta taripaj jamorqanku. 
GEN.32.2	Jacobtaj paykunata rikuspa nerqa: Kayqa Diospa ejérciton, nispa. Chayrayku chay cheqata suticharqa Mahanainta.
GEN.32.3+GEN.32.4	Chaynejmanta Jacob kacharqa kachasta Seirman, Edom chaynejman; willamunankupaj wauqen Esauman pay chayapushasqanta, ajinata nichispa: Niychej wauqey Esauman: Wauqeyki kamachiyki Jacob nichimusunki: Labanwan kamorqayku, chayrayku mana usqhayta jamunichu. 
GEN.32.5	Kunantaj tiyapuwan wakas, burros, ovejas, warmi kamachis, qhari kamachis ima. Kayta nichimuyki wiraqochíy, qampa ñaupaqeykipi khuyakuyta tariyta munaspa.
GEN.32.6	Chay kachastaj kutirimuspa Jacobman willarqanku: Riyku wauqeyki Esauman tinkoj. Kunantaj qanta taripasoj jamushanña tawa pachaj runaswan.
GEN.32.7+GEN.32.8	Paytaj chayta uyariytawan mayta mancharikorqa, maytataj unanchakorqa imatachus ruwayta atinampaj. Chay ratopacha iskay t'aqararqa pischus paywan kasharqanku chaykunata. Jinallataj wakasta, ovejasta, camellosta, ima, yuyaspa: Sichus chay Esaú ñaupaj kaj t'aqawan maqanakonqa chayqa, qhepan kaj t'aqaqa ayqekonqa, nispa. 
GEN.32.9	Chaymantataj Jacobqa Diosmanta mañakuyta qallarerqa: Señor, abueloy Abrahampa Diosnin, tatay Isaacpatawan Diosnin, qan niwarqanki ayllusniypaman, jallp'ayman kutipunayta, niwarqankitaj noqawan kanaykita allin rinawampaj. 
GEN.32.10	Mana cheqa kayniykiwan khuyanawaykipaj jinachu kani. Noqa Jordán mayuta chimpamorqani ni imawan, tojnuy oqharisqalla; kunanqa tiyapuwan iskay jaras. 
GEN.32.11	Chayrayku Señorníy, libraway ari wauqey Esaupa makinmanta. Manchachikuni jamuspa wañuchinawanta; warmisniyta, chanta wawasniytapis wañurachinanta. 
GEN.32.12	Qan niwarqanki allin rinawanta tukuy imapi, mirayniypis mar qocha t'iyu jina kananta mana yupay atina.
GEN.32.13+GEN.32.14+GEN.32.15	Chay ch'isi chaypi Jacob puñorqa, jinaspataj wauqen Esauman qonampaj ajllarqa imachá kapusqanmanta: Iskay pachaj cabrasta, iskay chunka chivostawan; iskay pachaj ovejasta, iskay chunka orqo ovejastawan; juch'uy uñasniyoj kinsa chunka camellosta, tawa chunka wakasta, chunka torostawan; iskay chunka china burrosta, chunka orqo burrostawan. 
GEN.32.16	Chaykunatataj kamachisninman qhaticherqa waj wajllata sapa t'aqata, ajinata kamachispa: Ñaupaychej kunanqa sapa ujniykichej karukarullata qhatirikuspa sapa uj t'aqata.
GEN.32.17+GEN.32.18	Ñaupajta rej kajman nerqa: Wauqey Esauwan tinkuspa tapusojtin: Pitaj patronniyki, maymantaj rishanki, pejpa uywasnintataj qhatishanki, nisojtenqa, ninkipacha: Wiraqochíy, kay uywasqa qampaj, kamachiyki Jacob apachimushasunki. Payqa qhepataraj jamushan.
GEN.32.19	Kikillantapuni nerqa iskay kajman, kinsa kajman, tukuynin p'iti p'itillata qhatejkunaman, nispa: Qankunapis kikillantataj ninkichej Esauwan tinkuspa. 
GEN.32.20	Chanta nillankichejtaj: Kamachiyki Jacobqa qhepaykutaraj jamushan. Jacobqa yuyarqa: Phiñakuyninta thasnusaj kay tukuy imata qorisqayta ñaupajta apachispa, chaymanta uya purakullasqayku. Ichapis ajinamanta manaña phiñakuwanqachu, walejllata tinkukusqayku, nispa. 
GEN.32.21	Ajinata ñaupajta tukuy ima qorisqanta apacherqa, jinaspataj chay ch'isi jarampi puñorqa.
GEN.32.22	Chay ch'isitaj Jacobqa rijch'ariytawan riporqa pusariykukuspa iskaynin warmisninta, iskaynin kamachisninta, chunka ujniyoj wawasnintawan. Jinata rispa Jacobqa Jaboc wayq'ota chimparqa. 
GEN.32.23	Ajinata payqa chay wayq'ota tukuy ayllunta chimpacherqa, tukuy imasnintawan khuska. 
GEN.32.24	Chaypitaj Jacobqa sapallan qhepakorqa. Jinallaman uj qhari rikhurimorqa, chaytaj Jacobwan maqanakorqa sut'iyamunankama. 
GEN.32.25	Chay qharitaj Jacobta mana atipayta atispa, chakampi sajmaspa k'inkiykachacherqa jinata maqanakushaspa. 
GEN.32.26	Chay qharitaj nerqa: Kachariway, ñapis sut'iyamushanña. Jacobtaj nerqa: Bendiciway, manachayqa manapuni kacharisqaykichu, nispa. 
GEN.32.27	Chay qharitaj taporqa: Imataj sutiyki?, nispa. Paytaj nerqa: Jacob kani, nispa.
GEN.32.28	Chanta chay qhareqa nerqa: Kunanmanta manaña Jacobchu sutiyki kanqa. Kaymanta qhepaman Israel kanqa sutiykeqa; imaraykuchus Dioswan maqanakunki, runaswan ima, atipankitaj. 
GEN.32.29	Chaymanta Jacobqa taporqa: Qampa sutiykiri imataj?, nispa. Chay qharitaj nerqa: Imapajtaj qan sutiyta watuwankiri?, nispa. Jinata nispataj chay kikimpi Jacobta bendicerqa. 
GEN.32.30	Jacobqa chay cheqata suticharqa Penuel, nispa; imaraykuchus Dioswan tinkunakuyku, chay tukuywampis kausashaniraj, nispa.
GEN.32.31	Inti llojsimushajtintaj Jacobqa chay Penuelmanta llojserqa, chakan nanasqa kajtin k'inkiykachaspa. 
GEN.32.32	Chayrayku kunankama Israelpa mirayninkunaqa mana mikhunkuchu uywaspa chakan chaynejpi untusta; imaraykuchus Jacob chaynimpi k'irinchasqa karqa.
GEN.33.1	Jinata rishaspa Jacob qhawarerqa, rikorqataj Esauta tawa pachaj runasninwan jamushajta. Chayrayku wawasninta mamasninkuman pusariracherqa t'aqa-t'aqallata: Leaman, Raquelman, iskaynin kamachisninmanwan. 
GEN.33.2	Ñaupaj puntamanqa churarqa kamachisnintaraj wawasnintawankama, chaymanta Leata wawasnintawan, qhepa puntamantaj Raquelta wawan Josetawan. 
GEN.33.3	Jinaytawantaj Jacobqa ñaupaykuspa, qanchis kutita qonqorikuspa, wauqen Esauman qayllarqa. 
GEN.33.4	Esautaj corrispa Jacobta kunkanmanta ojllaykuspa much'aykorqa. Jinaytawantaj iskayninku waqarikorqanku. 
GEN.33.5	Chaymanta Esauqa warmista wawastawan qhawarispa, wauqenta taporqa: Kaykuna pistaj kankurí?, nispa. Jacobtaj nerqa: Kaykunaqa kanku kamachiykej wawasnin, mayqenkunatachus Dios qowarqa.
GEN.33.6	Jinata nishajtinkutaj iskaynin kamachis sapa uj wawasninkuwan Esauman qayllaykorqanku qonqoriykukuspa, pampakama umankuta chayachispa. 
GEN.33.7	Qhepantataj Leañataj wawasninwan qayllaykorqa kikinta ruwaspa. Qhepa puntataj Raquelqa Josewan kikillantataj qonqorikuspa. 
GEN.33.8	Chantá Esaú taporqa Jacobta: Imatataj yuyanki kay chhika t'aqastawan taripasusqaywanrí? Jacobtaj nerqa: Qampa k'acha kayniykita tariyta munaspa jamushani.
GEN.33.9	Esautaj nerqa: Mana wauqéy, noqajtaqa tiyapullawan, qampata kajqa, qampata kakullachun.
GEN.33.10	Jacobqa nillarqapuni: Sichus noqapaj k'acha kanki chayqa, jap'ikullaway kay qosusqasniyta, qanta rikuspaqa kikin Diostapis rikushayman jina kani, qan may k'acha sonqowan suyawasqaykirayku. 
GEN.33.11	Jap'ikullayña kay uywasta, mana imaypis pisipuwanchu. Chay jinatapuni Jacob nejtenqa, ñak'aymanta Esauqa jap'erqa chay tukuy ima qosqanta. 
GEN.33.12	Chaymantataj Jacobman nerqa: Jina kajtenqa jaku ripuna. Noqa ñaupaqeykita risaj.
GEN.33.13	Jacobtaj nerqa: Munasqa wauqéy, yachanki jina wawasniy pisisllaraj kanku, chantapis ovejasniy, wakasniy juch'uy uñasniyoj kanku, sayk'uspa uj p'unchayllachari wañurankuman. 
GEN.33.14	Chaypajqa qanllaraj ñaupaykapushay kay kamachiykimanta. Noqaqa pisimanta pisi jamullasaj uywaspa, wawaspa thaskimusqanman jina. Chantá Seirpi tinkullasunchej.
GEN.33.15	Esautaj nerqa: Jina kajtenqa saqesqayki noqawan jamoj wakin runasta. Jacobtaj nerqa: Ama chaymantaqa llakikuychu; imaraykuchus qampi khuyakuyta tariniña.
GEN.33.16	Chay kikimpacha Esauqa Seirman kutiporqa. 
GEN.33.17	Jacobtaj chaymanta riporqa Sucotman. Chaypi wasita ruwakorqa, jinallataj ch'ujllasta ruwarakorqa uywasnimpaj. Chayrayku chay cheqata suticharqa Sucot nisqata.
GEN.33.18	Jacobqa Padan-aranmanta allillanta, walejllataj chayarqa Canaanman. Chayman chayaspataj Siquem llajtaj chimpampi jarakorqa. 
GEN.33.19	Chaypitaj jallp'ata rantikorqa Siquempa tatan Hamorpa wawasninmanta pachaj phisuswan, chaypi jarakorqa. 
GEN.33.20	Jinaspataj uj altarta ruwarqa, suticharqataj El-Elohe-Israelta.
GEN.34.1	Leaj ususin Dina, Jacobpa wawan, chay llajtayoj sipaskunata watukoj rerqa. 
GEN.34.2	Chaypitaj payta rikorqa heveo Hamorpa wawan Siquem, chay llajtamanta kuraj kaj, pusaspataj mana munashajtin puñuykuspa honranta t'akarqa. 
GEN.34.3	Chaywampis anchatapuni munapayarqa Leaj wawan Dinata casarakuytapuni munaspa, imaymanatataj ruwarqa munachikuyta munaspa. 
GEN.34.4	Chayrayku Siquemqa tatan Hamorman nerqa: Mañaqampuway chay sipasta, paywan casaraytapuni munani.
GEN.34.5	Jacob yacharqa ususin Dinaj honranta Siquem t'akasqanta; wawasnin uywasninta orqopi michimushasqankuraykutaj, mana imata nerqachu chayamunankukama. 
GEN.34.6	Chaykamataj Siquempa tatan Hamor Jacobwan parlaj rerqa.
GEN.34.7	Chaymantaraj Jacobpa wawasnin chayamorqanku campomanta. Imachus kasqanta yachaspataj mayta phiñakorqanku; imaraykuchus Israel ayllupaj manchay p'enqay karqa, Jacobpa ususinwan mana munashajtin Siquem puñuykusqan. Chaytaqa mana ruwana kajtapuni ruwarqa. 
GEN.34.8	Chaymanta Hamor paykunaman nerqa: Waway Siquem may jinatapuni munashan ususiykichejwan casarakuyta; chayrayku mañakuykichej ari, warmin kanampaj qonaykichejta. 
GEN.34.9	Qankuna kaychej ari noqaykoj ayllusniyku; ajinamanta noqayku ususisniykichejwan casarasqayku, jinallataj qankunapis ususisniykuwan casarakunkichej. 
GEN.34.10	Noqaykuwan tiyakuychej. Jallp'atapis munasqaykichejta llank'akuychej, chaypi tiyakuychej, imatapis munasqaykichejta rantikuychej, vendeychej, jallp'astapis munasqaykichejta rantikuychej.
GEN.34.11	Chaymantataj Siquemñataj nerqa Dinaj tatanman, wauqesninmanwan: Noqa mañakuykichej, iyau niwaychej ari. Imatachá mañakuwasqaykichejta qosqaykichej. 
GEN.34.12	Mana imananchu mashkhatachus mañakuwasqaykichejqa, ashkha imasta waqesqaykichej. Chayrayku saqeychej ari sipas noqawan casarakojta.
GEN.34.13+GEN.34.14	Jacobpa wawasnintaj pananku Dinata honranta Siquem t'akasqanrayku, payman, tatan Hamormanwan llullakuspa nerqanku: Noqaykoqa panaykuta mana qoyta atiykumanchu mana circuncidasqa runasmanqa, kayqa noqaykupaj mana allinchu, uj p'enqay. 
GEN.34.15	Manachayqa qoyta atiykuman kayta ruwanaykichej kajtin: Qankuna noqayku jina kanaykichej tiyan; niyta munan tukuy qharis qankuna ukhupi circuncidachikuchunku. 
GEN.34.16	Chaymantaraj ususisniykuwan casarayta atinkichej; jinallataj noqaykupis ususisniykichejwan casarayta atisqayku. Jinaspataj khuska tiyasunchej, uj llajtallatataj ruwasunchej. 
GEN.34.17	Sichus mana circuncidakuy nisqaykuta ruwankichej chayqa, kaymanta ripusqayku, ususisniykutapis pusakapusqayku.
GEN.34.18	Hamorwan Siquem wawanwanqa, yasta, chaytaqa ruwasqayku nerqanku. 
GEN.34.19	Chay waynataj usqhayllata circuncidachikorqa, imaraykuchus Jacobpa ususinta anchatapuni munakorqa. Chantapis Siquem may sumajpaj qhawasqa karqa ayllun ukhupi. 
GEN.34.20+GEN.34.21	Chaymantataj tatan Hamorwan rerqanku llajta punkuman, maypichus tukuy ima rantinasmanta, vendenasmantawan parlaj kanku chayman. Chaypitaj nerqanku chaypi tiyakojkunaman: Kay qharisqa noqanchejpa kausaqesninchej. Paykuna noqanchejwan tiyakonqanku, atenqanku rantiyta, vendeytapis; chaypaj jallp'asninchejqa jatuchaj. Chantapis ususisninkuwan casarayta atinchej, jinallataj paykunapis ususisninchejwan casaranqanku. 
GEN.34.22	Uj ayllulla kananchejpajrí, ninku noqanchejpis paykuna jina ruwananchejta, chaytaj kashan: Tukuy noqanchej ukhupi kajkuna qharis circuncidachikunanchejta, paykuna ruwayta yachasqankuman jina. 
GEN.34.23	Tukuy kapuyninku, uywasninku ima noqanchejpata kanqa. Noqanchejqa ari, ninallanchej tiyan, chaymanta paykunaqa noqanchejwan tiyakonqanku.
GEN.34.24	Tukuy qharis maqanakuyman llojsejkuna Hamorta, wawan Siquemtawan kasorqanku. Jinaspataj tukuyninku qharis circuncidachikorqanku. 
GEN.34.25	Kinsa p'unchayninmantaj Jacobpa wawasnin, Dinaj turasnin, Simeonwan Leviwan llajtaman jamuspa, tukuy qharista wañuracherqanku espadawan, circuncidachikusqankumanta nanaywan kashajtinku; nitaj pipis paykunawan maqanakoj karqachu. 
GEN.34.26	Hamorta wawan Siquemtapis espadawan t'ojsispa wañuracherqanku; jinaspataj Dinata Siquempa wasinmanta orqhomuytawan pusarikuspa riporqanku. 
GEN.34.27	Jacobpa wakin wawasnintaj jamuspa wañusqaspa patasninta llajtaman yaykuspa sakeyarqanku, panankoj honranta t'akasqanmanta aynita kutichispa. 
GEN.34.28	Aparqanku ovejasta, wakasta, burrosta ima llajtamanta campomantawan. 
GEN.34.29	Wasinmanta tukuy imasninkutawan orqhorarqanku, warmista wawastapis presosta aparqanku. 
GEN.34.30	Jacobtaj Simeonman Levimanwan nerqa: Kunanqa qankuna mana allinman churaykuwankichej. Kaynejpi tukuy tiyakojkuna, cananeos, fereseos ima chejnikuwanqanku. Tantaykukuspataj noqaj contrayta muyuykamuwanqanku, pisi runasniyojta rikuwaspataj wañuchiwanqanku, jinallataj familiaytapis.
GEN.34.31	Paykunataj kuticherqanku: Chaypachaqa panaykuta uj sajra purej warmita jina imatapis ruwallanqankuchu?
GEN.35.1	Dios nerqa Jacobman: Jatarikuy, Betelman tiyakoj ripuy. Chaypi uj altarta ruwanki, wauqeyki Esaumanta ayqeshajtiyki rikhurisorqa chay Diospaj.
GEN.35.2	Chaymanta Jacobqa nerqa familianman, pikunachus paywan risharqanku chaykunamanwan: Qankuna ukhupi tukuy laya dioskunata orqhoychej, jinaspataj mayllakuychej, p'achasniykichejtapis cambiakuychej. 
GEN.35.3	Usqhayllata risunchej Betelman; chaypi ruwamunay tiyan uj altarta, llakisqa kashajtiy yanapawaj Diosman, Pay yanapawan tukuy puriyniypi.
GEN.35.4	Jinata Jacob nejtintaj tukuy imaymana lantisninkuta Jacobman jaywarqanku, ningrisninkupi apaykachaj kanku chay zarcillosninkutawan. Jacobtaj chaykunata jallp'aman p'ampaykorqa encina sach'a uraman Siquem qayllaman. 
GEN.35.5	Paykuna chaynejmanta llojsejtinkutaj Dios qorqa manchachikuyta, chay qayllasnimpi kaj llajtas manchachikunankupaj. Chayrayku Jacobpa wawasninta mana qhaterqankuchu.
GEN.35.6	Jacobqa tukuy runasninwan chayarqa Luz llajtaman, chay llajtajta ujnin sutin kallarqataj Betel nisqa; chayqa karqa Canaán jallp'api. 
GEN.35.7	Chaypi ruwarqa uj altarta, suticharqataj Betelta chay cheqata. Imaraykuchus Dios rikhurerqa wauqen Esaumanta ayqekushajtin chay cheqapi. 
GEN.35.8	Chaypi wañuporqa Débora Rebecaj kamachin. Payta p'amparqanku encina sach'a uraman, Betel qayllapi. Jacobtaj chay p'ampasqa cheqata, llakiy encina, nispa suticharqa.
GEN.35.9+GEN.35.10+GEN.35.11	Ujtawan Dios rikhurerqa Jacobman Padan-aranmanta kutimushajtin, nispa: Sutiykeqa Jacob, kunanmantari manaña jinachu sutiyki kanqa, manachayqa Israel kanki. Waj sutiwan sutichaspataj, nerqa: Noqa tukuy atiyniyoj kani. Wawasniyki ashkhata mirachun, mirayniyki ashkha kanampaj. Qanmanta ashkha naciones llojsenqa, ashkha llajtas; chay mirayniykimanta reyespis llojsenqanku. 
GEN.35.12	Abrahamman Isaacmanwan qorqani chay jallp'ata qanmampis qollaykitaj, qan wañupojtiykitaj mirayniykiman qosaj.
GEN.35.13+GEN.35.14	Jacobqa qayllanmanta, Dios ripojtinkama, uj rumita oqhariytawan sayacherqa, maynejpichus Dios parlarqa chaypi. Chay rumi sayachisqanmantaj jich'aykorqa aceiteta vinotawan. 
GEN.35.15	Chay cheqatataj suticharqa Betelta.
GEN.35.16	Chaymantataj rerqanku Efrata qayllaman, chaypi Raquelqa uj wawata nacechikorqa ñak'ayta. 
GEN.35.17	Mana nacechikuyta atispa ñak'arishajtin partera nerqa: Ama manchachikuychu, wawaykeqa qhari, nispa.
GEN.35.18	Raqueltaj nacechikuspa wañupushaspaña, ñak'ayllataña wawata suticharqa, Benoni, nispa. Tatantaj suticharqa Benjaminta.
GEN.35.19	Ajinata Raquelqa wañuporqa. Chaymantataj p'amparqanku Efrata ñampi, mayqenchus Belén kashan. 
GEN.35.20	Jacobqa uj chukuta ruwarqa aya p'ampasqa patapi. Chay perqaqa kashallanrajpuni, Raquelpa p'ampakusqanta señalaspa. 
GEN.35.21	Israeltaj chaymanta riporqa, jarakorqataj Edar torremanta aswan jaqaynejpi. 
GEN.35.22	Uj kutitaj chaynejpi Israel tiyakushajtin, kuraj wawan Rubén Bilhawan puñuykorqa, chaytaj tatan Jacobpa tanta warmin karqa. Paytaj chayta yachaytawan maytapuni phiñakorqa.
GEN.35.22	Jacobpa wawasnenqa chunka iskayniyoj karqanku. 
GEN.35.23	Leapi Jacobpa kuraj kaj wawanqa karqa Rubén; sullk'astaj Simeón, Leví, Judá, Isacar, Zabulón ima. 
GEN.35.24	Raquelpi kajkunataj karqanku: Josewan Benjaminwan. 
GEN.35.25	Raquelpa kamachin Bilhapi kajkunataj karqanku, Danwan Neftaliwan. 
GEN.35.26	Leaj kamachin Zilpapi kajkunataj karqanku Gadwan Aserwan. Chaykuna karqanku Jacobpa wawasnin Padan-arampi nacejkuna.
GEN.35.27	Jacob Mamreman rerqa tatan Isaacta watukoj, mayqen llajtachus Arba, chayrí Hebrón nisqallataj karqa. Chaypi tiyakorqanku Abrahamwan, wawan Isaacwan. 
GEN.35.28	Chaypacha Isaacqa pachaj chunkayoj watasniyoj karqa. 
GEN.35.29	Chaymantataj wañupuspa ñaupa tatasninwan tinkukoj riporqa; payqa wañuporqa allin achachiña. Chaymantataj wawasnin Esauwan Jacobwan payta p'amparqanku.
GEN.36.1	Kaykuna kanku Esauj miraynin, chaytaj Edóm. 
GEN.36.2	Esauqa casararqa Canaán warmiswan: Hitita Edompa wawan Adawan, Anaj wawan Aholibamawan, mayqenchus karqa heveo Zibeoj allchhin. 
GEN.36.3	Chaymantaqa Ismaelpa Ismaelpa wawan Basematwan, mayqenchus Nebaiotpa panan karqa. 
GEN.36.4	Esauj wawan Adapi kajqa Elifaz karqa; Basematpitaj Reuel karqa. 
GEN.36.5	Aholibamatpitaj karqa Jeús, Jaalam, Corewan. Kaykuna karqanku Esauj wawasnin Canaampi tiyashajtin kajkuna.
GEN.36.6	Esauqa wauqen Jacobmanta tumpata karunchakunampaj riporqa waj cheqaman, warmisninta, churisninta, ususisninta, pikunachus paywan tiyakorqanku chaykunatawan pusarikuspa. Jinallataj tukuy uywasninta, imasninchus Canaampi tiyakushajtin tiyaporqa chaykunatawan. 
GEN.36.7	Imarayuchus iskayninku ashkha uywasniyoj karqanku, chayrayku manaña iskaynin aterqankuchu khuska tiyakuyta. Chaynejta chay jallp'aqa pisiparqa uywasninkuta michinankupaj. 
GEN.36.8	Chayrayku Esauqa, chayrí Edomqa Seir orqoman tiyakoj riporqa.
GEN.36.9	Kaykuna kanku Esauj miraynin, edomitaspa ñaupa tatasnin, mayqenkunachus Seir orqospi tiyakorqanku. 
GEN.36.10	Kaykuna kanku Esauj wawasnimpa sutisnin: Adaj wawan Elifaz, Basematpa wawan Reuel. 
GEN.36.11	Elifazpa wawasnin karqanku, Temán, Omar, Zefo, Gatam, Cenazwan. 
GEN.36.12	Elifazpa tanta warmin karqa Timna nisqa. Pay uj qhari wawata rejserqa Elifazpaj, sutintaj karqa Amalec. Kaykuna karqanku Esaujpa miraynin Ada warminnejta. 
GEN.36.13	Reuelpa wawasnintaj karqanku Nahat, Zera, Sama, Miza ima. Kaykuna karqanku Esauj ujnin kaj warmin Basematpa miraynin. 
GEN.36.14	Esauj ujnin kaj warmin Aholibamaj wawasnin karqanku Jeús, Jaalam, Corewan ima. Chay warmi karqa Anaj wawan Zibeompa allchhin.
GEN.36.15+GEN.36.16	Esauj mirayninmanta kurajkuna ajllaspa churasqas karqanku: Elifazpa mirayninmanta, mayqenchus Esauj kuraj wawan karqa. Chay kurajkunaqa kaykuna: Temán, Omar, Zefo, Cenaz, Coré, Gatam, Amalecwan. Chaykuna karqanku Adaj miraynin. 
GEN.36.17	Esauj wawan Reuelpa wawasnin kaykuna karqanku kurajkunapaj ajllasqas: Nahat, Zera, Sama, Miza ima. Kaykuna karqanku Reuelpa mirayninmanta kurajkunapaj ajllasqas Edom jallp'api, paykuna karqanku Esauj miraynin, Basematpa miraynin. 
GEN.36.18	Esauj ujnin kaj warmin Anaj wawan Aholibamaj wawasnin kurajkunapaj ajllasqas karqanku kaykuna: Jeús, Jaalam, Corewan. 
GEN.36.19	Chay tukuyninku karqanku Edom Esauj miraynin, sapa ayllusninkupi kurajkunapaj ajllasqas.
GEN.36.20+GEN.36.21	Kaykuna karqanku horeo Seirpa wawasnin, chay jallp'api tiyakojkuna: Lotán, Sobal, Zibeón, Ana, Disón, Ezer, Disán ima. Paykuna karqanku heteo Seirpa mirayninmanta Edom jallp'api. 
GEN.36.22	Lotampa wawasnintaj karqanku Horiwan, Hemanwan. Lotampa panan karqa Timna. 
GEN.36.23	Sobalpa wawasnintaj karqanku, Alván, Manahat, Ebal, Sefo, Onanwan. 
GEN.36.24	Zibeompa wawasnintaj Ajawan, Anawan karqanku. Aná yaku juturista tarerqa ch'in pampapi, Zibeón tatampa burrosninta michishaspa. 
GEN.36.25	Anajta uj wawan tiyaporqa Disón nisqa, ususintaj Aholibama nisqa. 
GEN.36.26	Disompa wawasnin karqanku Hemdán, Esbán, Itrán, Queranwan. 
GEN.36.27	Ezerpa wawasnintaj karqanku Bilhán, Zaaván, Acanwan. 
GEN.36.28	Disampa wawasnintaj karqanku Uzwan, Aranwan. 
GEN.36.29+GEN.36.30	Kurajkuna Horeos karqanku Lotán, Sobal, Zibeón, Aná, Disón, Ezer, Disanwan. Paykuna karqanku horeospa kurajkunasninku sapa ayllupi Seirpa jallp'ampi.
GEN.36.31	Kay reyes Edom jallp'api kamacherqanku, israelitas manaraj reyesniyoj kashajtinku: 
GEN.36.32	Bela, Beorpa wawan karqa; mayqenchus Edompi rey karqa, llajtantaj Dinaba nisqa karqa. 
GEN.36.33	Bela wañupojtintaj Zeraj wawan Jobab kamacherqa, pay karqa Bosra juch'uy llajtamanta. 
GEN.36.34	Jobab wañupojtintaj, Temanmanta Husam kamacherqa. 
GEN.36.35	Husam wañupojtintaj Avit llajtamanta Bedadpa wawan Hadad kamacherqa. Pay Moadpi Madianta atiparqa. 
GEN.36.36	Hadad wañupojtintaj Masreca llajtamanta Samla kamacherqa. 
GEN.36.37	Samla wañupojtintaj mayu cantopi Rehobot llajtamanta Saúl kamacherqa. 
GEN.36.38	Saúl wañupojtintaj Acborpa wawan Baal-hanán kamacherqa. 
GEN.36.39	Baal-hanán wañupojtintaj Pau llajtamanta Hadar kamacherqa. Hadarpa warmintaj karqa Mehetabel, Matredpa wawan Mezaabpa allchhin.
GEN.36.40+GEN.36.41+GEN.36.42+GEN.36.43	Kaykuna karqanku Esauj mirayninmanta kurajkunapaj ajllasqas, sapa aylluspi, sapa cheqapi, sutisninkutaj kaykuna: Timna, Alva, Jetet, Aholibama, Ela, Pinón, Cenaz, Temán, Mibzar, Magdiel, Iram ima. Esauj ujnin kaj sutenqa karqa Edom. Kay kurajkunaqa karqanku Edom jallp'api kamachejkuna, mayqenkunapichus tiyakorqanku chaykunapi, sapa ayllusninku ukhupi. Paymanta jamunku Edomitasqa.
GEN.37.1	Jacobtaj tiyakorqa Canaán jallp'api, maypichus tatan tiyakorqa chaypi. 
GEN.37.2	Kay jina karqa Jacobpa ayllumpa kausaynin. Chaypacha Joseqa chunka qanchisniyoj watasniyoj kasharqa; payqa ovejasta michimoj wauqesninwan khuska. Paykuna karqanku Bilhaj wawasnin Zilpajtawan; pikunachus karqanku Jacobpa tanta warmisnin. Joseqa sapa kuti tatanman willallajpuni chay wauqesnin mana allinta purisqankuta. 
GEN.37.3	Israelqa mayta munakoj José wawanta tukuy wawasninmanta nisqaqa; imaraykuchus chay wawanta rejserqa machuyaynimpi. Chayrayku uj k'acha ponchota ruwaporqa. 
GEN.37.4	Chaymanta wauqesnenqa reparakorqanku payllata astawan munakusqanta paykunamanta nisqaqa, ajinamanta chejnikuyta qallarerqanku, ni napaykullajpischu kanku.
GEN.37.5+GEN.37.6	Uj kuti Joseqa imaynatachus mosqokusqanta wauqesninman willarqa, chaymanta paykunaqa astawan chejnikorqanku; imaraykuchus nerqa: Uyariwaychej imaynatachus mosqokusqayta willasqaykichej. 
GEN.37.7	Kay jinata mosqokuni: Tukuyninchej campopi kashasqanchej, trigota q'apiy q'apiyta wataraspa. Ujllata noqaj trigo watasqay cheqanta sayaykun. Qankunaj trigo watasqasniykichejtaj noqay kajman muyuykuspa k'umuykunku.
GEN.37.8	Chaymanta wauqesnenqa kuticherqanku: Já, kaywanqa niytachu munashawayku qan reyniyku kanaykita, qanchu noqaykuta kamachiwasqayku?, nispa. Chaymanta astawanqa chejnerqanku imaynatachus willasqanmantawan.
GEN.37.9	Chaymanta Joseqa astawan mosqokullarqataj, chaymantataj wauqesninman willallarqataj, nispa: Uyariwaychej kay jinata mosqokuni: Intiwan killawan, chunka ujniyoj qoyllurkunapiwan noqaman k'umuykamushawasqanku.
GEN.37.10	Joseqa ajinata mosqokusqanta tatanman, wauqesninmanwan willajtintaj tatanqa k'amerqa, nispa: Imatataj niyta munanki kay mosqokusqaykiwanrí? Noqa, mamayki imachu qanman k'umuykuykuman kasqa?
GEN.37.11	Wauqesnenqa chaymanta astawan chhoqonakorqanku, tatantaj anchata chay mosqokusqampi yuyasharqa.
GEN.37.12	Uj p'unchaytaj wauqesnin tatampa ovejasninta qhaterqanku Siquem nisqa lugarman chaypi michimunankupaj. 
GEN.37.13	Chanta qhepamantaj Israelqa José wawanman nerqa: Wauqesniyki Siquem lugarpi ovejasta michimushanku. Noqa munani qan rinaykita paykunata waturej. Paytaj yastá, nerqa. 
GEN.37.14+GEN.37.15	Israeltaj nerqa: Ya, kunanqa rispa qhawarimuy wauqesniykita, ovejaspis imaynachus kashanku chaytawan, jinaspataj jamunki willawaj. Israelqa wawan Joseta kacharqa valle Hebronmanta. Siquemman chayaspataj Joseqa, ñanta chinkacherqa: jinata purishajtintaj uj runa chaynejpi paywan tinkukuspa taporqa: Imata mask'aspataj purishankiri?, nispa.
GEN.37.16	Josetaj nerqa: Wauqesniyta mask'aspa purishani. Qan manachu rikunki chaynejpi ovejasta michishajta?
GEN.37.17	Chay runataj nerqa: Kaymanta ripunkuña. Chaywampis uyarerqani ninakojta, Dotanman qhatina, nejta. Joseqa chaymanta kachaykukorqa wauqesninta mask'aspa, mask'aspataj Dotampi tarimorqa.
GEN.37.18	Wauqesnintaj karumantaña jamushajta rikorqanku, manaraj pay qayllaykamushajtintaj paykunaqa wakichikorqanku wañuchinankupaj. 
GEN.37.19	Chantá ninakorqanku: Qhawariychej sumajta mosqokoj runa jamushan! 
GEN.37.20	Jamuychej wañuchisunchej; chaymantataj uj ch'aki pujyuman wijch'uykusunchej, nisuntaj: Ima sajra animalchá mikhuykun, nispa. Chaymantá qhawarisunchej imachus mosqoyninwan kanqa chayta!, nispa.
GEN.37.21	Rubentaj chayta uyarispa, wauqesnin wañuchinankuta yuyaspa nerqa: Ama wañuchinachu. 
GEN.37.22	Ama yawartaqa ch'ajchuychejchu. Kay ch'impi ch'aki pujyuman wijch'uykuychej, ama paymanqa makiykichejta churaychejchu. Rubenqa chayta nerqa Joseta librananrayku, chantá tatampaman kachapunampaj. 
GEN.37.23	José paykunaman qayllaykojtintaj wauqesnenqa ponchonta qhechorqankupacha, mayqentachus José churasqa kasharqa chayta. 
GEN.37.24	Jap'iytawantaj pujyuman choqaykorqanku. Chay pujyoqa ch'usajlla mana yakuyoj karqa.
GEN.37.25	Chaymantataj mikhoj tiyaykorqanku. Mikhushaspataj ujllata qhawarispa rikorqanku ismaelitas sinrulla Galaadmanta jamushajta. Chay runasqa camellospi apasharqanku perfumeta, balsamota, mirrata ima Egiptoman. 
GEN.37.26+GEN.37.27	Chaymantataj Judaqa nerqa wauqesninman: Ima allintataj noqanchej ruwasun wauqenchejta wañuchispari, chaymantataj wañusqata pakaspari? Ama jina kanampajtaj ismaelitasman vendeykuna wañuchinanchejmanta nisqaqa. Imaraykuchus Joseqa wauqenchej, nispa. Wauqesnintaj chay nisqanta, ajina kachun nerqanku. 
GEN.37.28	Madianitas qhatuspa purejkunataj chaynejta jamusharqanku; Joseta pujyumanta aysarqoytawan chay ismaelitasman vendeykorqanku iskay chunka qolqepi. Ajinamanta Josetaqa Egiptoman pusakaporqanku.
GEN.37.29	Rubentaj kutimuspa pujyuta qhawaykuytawan mana tarerqachu Josetaqa, llakiywantaj p'achasninta llik'ikorqa llakisqa kasqanta rikuchinampaj. 
GEN.37.30	Maypichus wauqesnin kasharqanku chayman kutispataj paykunaman nerqa: Waynaqa mana kanchu! Kunanqa imanasajtajri?, nispa.
GEN.37.31+GEN.37.32	Wauqesnintaj Josej ponchonta qhechusqankuta, uj malta chivota ñak'asqankoj yawarninman chhaporqorqanku; chaymantataj tatankuman apacherqanku ruwapusqan qhoysu poncho yawarchasqata, nerqankutaj: Kayta tariyku, qantaj allinta rejsiy, wawaykej ponchonchus manachus chayta. 
GEN.37.33	Jacobtaj chayta rejsiytawan nerqa: Arí, wawaypata kayqa! Ima sajra animalchari wawaytaqa mithaspa mikhuykun.
GEN.37.34	Chaymanta Jacobqa p'achasninta llik'ikorqa, jinaspataj lutota churakorqa unayta, wawan chinkapusqanmanta. 
GEN.37.35	Tukuy qhari wawasnin, warmi wawasnin ima payta sonqochayta munarqanku, paytaj mana imaynapi sonqochakuyta aterqachu; mayta waqaspa nerqa: Noqaqa kay p'achata churakusaj, wañusqaspa chaupimpi wawaywan tinkumunaykama, nispa.
GEN.37.36	Madianitastaj Egiptoman chayaytawan Josetaqa Potifarmanñataj vendeykorqanku; pay karqa Egiptopi rey faraompa oficialnin, capitannintaj.
GEN.38.1	Chaypacha Judaqa wauqesninmanta t'aqakuspa Adulam llajtaman tiyakoj riporqa, Hira nisqa runaj wasinman. 
GEN.38.2	Chaypi Judaqa rejsinakorqa uj cananeo Suaj nisqa runaj ususinwan. Chantá chay sipaswan casararqa. 
GEN.38.3	Payqa wijsallikorqa Judapaj wawayojtaj karqa, suticharqataj Er nisqata. 
GEN.38.4	Chaymanta wijsallikullarqataj, qhari wawallatataj nacechikorqa, suticharqataj Onanta. 
GEN.38.5	Qhepaman ujtawan wawayojllataj karqa, chaytaqa suticharqanku Selata. Pay nacerqa Judá Quezib nisqapi kashajtin.
GEN.38.6	Judaqa kuraj Er wawanta casaracherqa Tamar nisqa sipaswan. 
GEN.38.7	Erqa sajra runa karqa Señorpa ñaupaqempi, chayrayku paypa kausayninta Dios qhechorqa. 
GEN.38.8	Chaymanta Judaqa Onan wawanmanñataj nerqa: Wañoj wauqeykej warminwan qanñataj casaray, ajinamanta qannejta wauqeykej miraynin kanampaj.
GEN.38.9	Onanqa yacharqa wauqempa warminnejta wawasnin nacejtenqa, mana paypa miraynin jinachu kananta. Chayrayku chay viudawan sapa kuti kaspaqa manapuni munajchu wijsayoj kananta, wauqempa miraynin ama paynejta kanampaj. 
GEN.38.10	Chay jinata Onampa ruwasqampis manallataj walejchu karqa Señorpaj, chayrayku paypa kausaynintapis Señorqa qhechullarqataj. 
GEN.38.11	Chaymantataj Judaqa ñojch'an viuda Tamarman nerqa: Kunanqa jina viudallapuni kakuy tataykej wasimpi, sullk'a waway Sela jatunyanankama. Chayta Judaqa nerqa sullk'a wawan Selapis wañunallantataj yuyaspa. Jinamanta Tamarqa tatampa wasinman tiyakoj riporqa.
GEN.38.12	Qhepa tiempomantaj Judaj warmin, Suaj ususin wañuporqa. Qhepamantaj Judaqa lutonta wijch'uytawan, Timnat llajtaman rerqa, maypichus ovejasnimpa millmasninta ruthusharqanku chayman; kausaqen adulamita Hirataj paywan rerqa. 
GEN.38.13+GEN.38.14	Tamartaj Timnatman suegron ovejasnimpa millmasninta ruthuchej risqanta yachaytawan, viuda p'achanta lluch'ukuspa rerqa velowan llijllaykukuspa ama pipis rejsinampaj. Chantá Enaim llajta punkuman tiyaykukorqa. Chaytaj karqa Timnatman rej ñampi. Chayta Tamarqa ruwarqa Sela ñapis jatunña kasqanta yuyaspa; chaywampis manarajtaj casaracherqankuchu Selawan.
GEN.38.15	Judaqa chay warmita rikuspa yuyarqa uj sajra puriy warmi kasqanta, imaraykuchus uyan qhatasqa karqa. 
GEN.38.16	Ñanmanta ithirispataj chay warmiman qayllaykorqa parlapayaj, mana yachaspa ñojch'an kasqanta, nerqataj: Munawajchu kunan ch'isi noqawan puñuyta?, nispa. Chay warmitaj nerqa: Imatataj qowanki kunan ch'isi qanwan puñojtiyri?
GEN.38.17	Judataj nerqa: Cabrasniymanta uj malta chivota apachimusqayki. Warmitaj nerqa: Walejpacha, cheqatapuni apachimunawaykipajtaj uj señata saqeway imallatapis.
GEN.38.18	Judaqa, imatataj saqesqaykiri?, nerqa. Warmitaj nerqa: Saqeway sortejaykita, chumpiykita, makiykipi kashan chay tojnuykitawan. Judaqa chay tukuyta jaywarqa, jinaytawantaj paywan puñorqa. Jinamanta Tamarqa Judapaj wijsayoj rikhurerqa. 
GEN.38.19	Chaymanta riytawan Tamarqa velonta lluch'ukuytawan viuda p'achanta churaykakaporqa.
GEN.38.20	Qhepaman Judaqa uj cabra chivota apacherqa kausaqen adulamitawan, seña saqesqasninta chay warmi qopunampaj. Kausaqenri mana payta tariparqachu. 
GEN.38.21	Paytaj chaypi tiyakoj runasta taporqa. Maytaj Enaimmanta qhola warmi ñan patapi tiyasharqa chay?, nispa. Paykunataj nerqanku: Mana noqaykoqa ima qhola warmitapis rikuykuchu, nispa.
GEN.38.22	Chaymanta Hiraqa kutipuspa Judaman willamorqa, nispa: Mana ima warmipis kanchu, chaypi tiyakoj runaspis niwanku, chaynejpi mana ima qhola warmipis kasqanta.
GEN.38.23	Jina jap'ikuchun seña qosqasniyta, ama pipis noqanchejmanta alqochakunawanchejpaj nerqa. Noqaqa nisqayman jina apachiyki uj chivota, qantaj mana tarimunkichu chay warmita.
GEN.38.24	Kinsa killamanta jinataj Judaman willaj jamorqanku, nispa: Qampa ñojch'aykeqa pi qhariwanchá karqa, chayrayku kunanqa wijsayoj kashan. Judataj may phiñasqa nerqa: Jawaman orqhoychej, ruphachiychejtaj!, nispa.
GEN.38.25	Jawaman orqhoshajtinkutaj chay warmeqa willachimorqa, nispa: Pichus kay señasta saqewarqa chaypaj wijsayoj kani. Allinta qhawariy, rejsiy pejpatachus kasqanta, kay sorteja, kay chumpi, kay tojnupiwan. 
GEN.38.26	Judataj chay imasta qhawarispa rejsiytawan nerqa: Cheqamanta paypa nisqanqa allin, imaraykuchus noqaqa mana casarachinichu Sela wawaywan. Jinamanta Judaqa manaña jayk'ajpis chay warmiwan puñorqañachu.
GEN.38.27	Tamartaj wachakunan tiempo chayamojtin wachakorqa iskay wawasta. 
GEN.38.28	Naceshaspataj ujnin kaj ñaupajta makinta jaywarqamorqa. Parterataj uj puka q'aytuwan makinman wataykorqa, kay ñaupajta llojsimun, nispa.
GEN.38.29	Wawataj chay ratopacha makinta chinkaykucherqa. Jinamanta wauqenraj ñaupajta nacerqa. Chayrayku chay parteraqa chay wawata suticharqa Fares, nispa. Nerqataj: Qanqa campota kicharimunki!, nispa.
GEN.38.30	Chaymanta ujñataj nacerqa, makimpi puka q'aytuyoj kaj; chaytataj suticharqa Zara nispa.
GEN.39.1	Joseta Egiptoman apajtinku, uj egipcio Potifar nisqa payta rantikorqa ismaelitasmanta. Potifarqa karqa Egipto reypa guardianmanta oficialnin, capitannintaj. 
GEN.39.2	Señorqa Josewampuni kasharqa. Chayrayku egipcio patronnimpapi kashajtin tukuy imapi allin rerqa. 
GEN.39.3	Patronnenqa repararqa Señor paywampuni kasqanta, chayrayku tukuy imapi allin risqanta. 
GEN.39.4	Ajinamanta Joseqa patronninwan mayta munachikorqa. Chaymantaqa Potifar, payta yanapanampaj Joseta churarqa mayordomomanta tukuy imasninmanta, wasimpi kajkunamantawan pay cuentayoj kanampaj. 
GEN.39.5	Potifarqa, wasinta tukuy imasninta ima Joseta churarqa qhawanampaj. Señorqa chay kutimantapacha bendicerqa Potifarta Josenejta; chayrayku wasimpitaj, jinallataj chajrasnimpis. 
GEN.39.6	Ajinata Potifarqa tukuy imasninta Josej makisninman saqerqa; chayrayku payqa manaña ima ruwanasninmantapis allinta dakojchu; imatachus mikhunallanmanta llakikoj. Joseqa k'acha wayna, sumajtaj karqa. 
GEN.39.7	Chayrayku Potifarpa warmin qhepa p'unchaykunaman munapayarqa, ujkutitaj, jamuy noqawan puñusun, nisqa.
GEN.39.8	Josetaj mana munasqachu, nerqataj: Patronneyqa niwan noqa tukuy imasninmanta cuentayoj kanayta, noqa kaypi kashajteyqa mana imamantapis llakikunanchu tiyan. 
GEN.39.9	Kay wasipeqa mana pipis imata ruwananchu tiyan, manachayqa noqalla cuentayoj kani. Chayrayku patronneyqa niwan tukuy imasninmanta dueño jina kanayta, qanllamanta mana ima ruwanaychu tiyan, imaraykuchus qanqa warmin kanki, chayrayku. Ajinaqa, imaynatataj noqa ruwasaj kasqa chay millaytari, juchallikusajtaj Diospa contrantari?
GEN.39.10	Ajinata chay warmeqa sapa p'unchay parlapayaj paywan puñunanta yuyaspa, payllawan ima ratopis kananta munaspa; Josetaj mana uyarejllapis tukojchu. 
GEN.39.11+GEN.39.12	Uj p'unchaytaj Joseqa wasiman yaykusqa, imachá ruwanasnin karqa chayta ruwaj. Mana ima runapis chaynejpi kajta rikuspataj, warmeqa Joseta p'achanmanta jap'iykorqa puñuna, nispa. Josetaj ch'urkirakuspa, p'achanta lluch'ukuspataj warmej makinman saqerpariytawan jawaman ayqekorqa. 
GEN.39.13+GEN.39.14	Warmitaj makimpi p'acha jap'irisqa rikukuspa, jinapi k'aki qhepakuspataj, waj kamachisninta wajyarqa, nispa: Qankuna yachankichej, qosay hebreota pusamun noqanchejmanta alqochakunawanchejpaj. Noqa wasipi kashajtiy yaykumun, noqawantaj puñuyta munan; chayrayku jatunmanta qhaparikuni. 
GEN.39.15	Paytaj tukuy kallpaywan jatunmanta qhaparejta rikuwaspa, jawaman ima jina ayqen, p'achan tukuyta saqerparispa, nispa.
GEN.39.16	Chaymanta chay warmeqa Josej p'achanta jinapi jallch'arqa qosan chayamunankama. 
GEN.39.17	Chayamojtintaj kikillantataj Potifarman willarqa, nispa: Chay hebreo kamachi pusamusqaykeqa cuartoyman yaykumun noqawan puñuyta munaspa, honrayta t'akawayta munaspa. 
GEN.39.18	Jatunmanta tukuy kallpaywan qhaparejtiytaj uj ima jina jawaman ayqen, p'achan tukuyta kayman saqerparispa. 
GEN.39.19	Ajinata kamachiykeqa noqata ruwawan. Jinamanta Potifarqa Josepaj maytapuni phiñakorqa, chay jinata warmin willajtin. 
GEN.39.20+GEN.39.21	Chaymanta Potifarqa Joseta jap'iytawan carcelman churacherqa, maypichus reypa presosnin kasharqanku chayman. José carcelpi kashajtimpis, Señorqa paywampuni karqa, tukuy imapi payta khuyaspa. Jinamanta Joseqa carcelta qhawajkunaj kurajninwanñataj munachikorqa. 
GEN.39.22	Chayrayku chay runaqa Joseta saqerqa carcelpi presosta qhawananta. Jinamanta payqa carcelpi tukuy imata sumajta kamacherqa, imaschus chay ukhupi ruwakoj chaykunapi. 
GEN.39.23	Chayrayku carcelta qhawaj runaqa mana imamanta dakojchu José cuentayoj kashajtin, imaraykuchus Señor paywan kasharqa tukuy ima ruwasqasnimpi allin rinampaj.
GEN.40.1	Uj kuti reyman vinota jaywaj runa copero nisqa, jinallataj t'antata jaywaj runapis, Egipto rey patronninkoj contranta ruwarqanku. 
GEN.40.2	Chaymanta rey faraón mayta phiñakuspa iskaynin kamachisninta carcelman churaykucherqa. Paykuna karqanku kamachejkunaj kurajkunasninku. Ujnenqa vinota jaywajkunata kamachej, ujnintaj t'antata jaywajkunata. 
GEN.40.3	Paykunata presosta apacherqa, persosta qhawachej capitampa wasinman, maypichus cárcel karqa chayman. Chayllapitaj Josepis preso kasharqa. 
GEN.40.4	Presosta qhawajkunaj capitannin Joseman nerqa chay iskay presosman imata mañasqankutapis jaywananta; paykunaqa unaytaña carcelpi karqanku.
GEN.40.5	Uj ch'isi iskaynin presos, vinota jaywaj, t'antata ruwaj ima mosqokusqanta sapa ujninku, sapa ujninkojtataj uj imata niyta munarqa. 
GEN.40.6	Tutamanta Joseqa presosta watukuspa rikorqa llakisqas kasqankuta. 
GEN.40.7	Taporqataj paykunata, imamantá llakisqas kashankichejri?, nispa.
GEN.40.8	Paykunataj kuticherqanku: Sapa ujniyku mosqoyku, manataj pipis kanchu mosqokusqaykuta willarinawaykupaj imatachus niyta munasqanta. Josetaj nerqa: Manachu Dios chaykunataqa sut'inchan? Willariwaychej chay mosqokusqaykichejta.
GEN.40.9+GEN.40.10	Vinota jaywajkunaj kurajnin mosqokusqanta willayta qallarerqa Joseman, nispa: Noqa mosqokuni uj uvas sach'a ñaupaqeypi kashajta. Chay uvas sach'aqa kinsa ramasniyoj kasqa. Chaytaj q'omeryaspa t'ikashasqa, jinaspataj t'ikasnin sumaj poqosqa uvasman tukun. 
GEN.40.11	Noqataj faraompa copanta jap'ishasqani. Uvasta jap'iytawantaj chay copaman ch'irwashasqani. Chaymantaqa noqa kikiy faraonman jaywani kikin makisninman.
GEN.40.12+GEN.40.13	Josetaj nerqa: Chay mosqoyniykeqa niyta munan: Kinsa ramasnenqa kinsa días; kinsa diamantawan faraón umaykita oqharisonqa, niyta munan, ñaupaj imatachus ruwarqanki chayllamantaj kutiykuchisonqa, jinamanta ujtawan faraonman vinota jaywallankitaj. 
GEN.40.14	Chay jina kajtintaj noqamanta yuyarikuwanki, faraonmanqa noqamanta willankipuni, kaymanta orqhopunawampaj. Qampis noqamanta khuyarikuwankipuni ari. 
GEN.40.15	Noqataqa hebreospa jallp'anmanta suwamuwanku, chayrayku noqaqa mana kay carcelpi kanaypaj jinachu kani, imaraykuchus mana ima sajratapis ruwanichu.
GEN.40.16	Chaymantaqa t'antata ruwajkunaj kamachejninñataj nerqa José allinta sut'inchajta rikuspa: Noqapis mosqokullanitaj canastaspi yuraj t'anta umay patapi kashajta. 
GEN.40.17	Patan kajpi imaymana t'antastachá faraón mikhun chay t'antas kashasqa; p'isqostaj jamuytawan chay t'antasta mikhuykakapunku umay patapi canastamanta.
GEN.40.18+GEN.40.19	Josetaj nerqa: Qampa mosqokusqaykeqa niyta munan: Chay kinsa canastasqa kinsa día, chaymanta faraonqa umaykimanta sach'aman warkhuchisonqa, p'isqostaj jamuytawan aychasniykita mikhonqanku.
GEN.40.20	Kinsa diamantawan faraompa diachakun karqa, pay jatun qhochukuta ruwarqa tukuy llank'ajkunasnimpaj. Chay runaspa rikunanta carcelmanta orqhochimorqa vinota jaywajkunaj kurajninta, t'antata ruwajkunaj kurajnintawan. 
GEN.40.21	Vino jaywajta watejmanta vino jaywananman kutiykucherqa; jinamanta payqa vinota faraonman jaywaj ñaupajta jina. 
GEN.40.22	T'anta jaywajtataj sipichimorqa, Josej sut'inchasqanman jina. 
GEN.40.23	Chaywampis vinota jaywaj runaqa Josemanta mana yuyarikorqachu; astawan qonqaporqa.
GEN.41.1	Iskay wata pasayta faraonqa mosqokorqa. Chay mosqoynimpi pay kashasqa Nilo mayu cantopi. 
GEN.41.2	Chaypi rikusqa qanchis sumachaj wira wakas mayumanta llojsimushajta, mikhushajtataj juncos ukhupi pastosta. 
GEN.41.3	Chaykunaj qhepantataj qanchis millay tullu wakas llojsimusqanku mayumanta; chay wira wakaspa ñaupaqenmantaj mayu cantopi qayllaykushajta. 
GEN.41.4	Jinaspataj chay millay tullu wakasqa mikhurasqanku chay wira wakasta. Jina kashajtintaj faraonqa ujllata rijch'arisqa. 
GEN.41.5	Chay qhepatataj ujtawan puñuykusqa; chaypeqa waj jinatañataj mosqokullasqataj: Chaypi rikusqa sumachaj trigo espigasta uj wiñayllamanta wiñasqata. 
GEN.41.6	Chayllamantataj wiñasqanku qanchis ch'aki espigas, inti llojsimuynejmanta jamoj wayraj ch'akichisqasnin. 
GEN.41.7	Chaykunataj chay qanchis sumachaj trigo espigasta mikhuykusqanku. Faraonqa rijch'ariytawan yuyarqa chayqa uj mosqoy kasqanta. 
GEN.41.8	Q'ayantin paqarenqa may llakisqa karqa; chayrayku wajyacherqa tukuy adivinosta, yachayniyojkunatawan tukuy Egiptomanta. Faraón chay mosqokusqanta willajtintaj ni mayqenninku sut'inchayta aterqankuchu imastachus niyta munasqanta chay mosqokusqan. 
GEN.41.9	Chaymantaña vinota jaywajkunaj kurajninku faraonman willarqa: A…, kunan yuyarikuni imatachus mana allinta ruwasqaymanta. 
GEN.41.10+GEN.41.11	Qan, faraón maypachachus kamachisniykej contranta phiñarikorqanki, t'antata ruwajkunaj kurajnimpa contranta, noqaj contraytawan, chaypacha capitampa wasin carcelman wisq'achiwarqayku, chaypacha paywan noqawan mosqokorqayku uj ch'isillapi, sapa ujniykoj mosqokusqaykutaj niyta munarqa imachus kanawaykuta. 
GEN.41.12	Chayllapitaj karqa uj hebreo wayna, chay karqa capitampa kamachin. Payman willakorqayku mosqokusqasniykuta, paytaj sut'inchawarqayku, niwarqaykutaj imaschus noqaykupaj kananta. 
GEN.41.13	Kikintaj karqa imastachus niwasqaykuman jina. Noqa llank'anayman kutiykapuni, ujtaj sipisqa.
GEN.41.14	Chayta yachaspataj faraonqa Joseta carcelmanta wajyachimorqa. Orqhomorqankutaj usqhay usqhayta. Josetaj chujchanta k'utuchikorqa, jinaspataj p'achanta cambiakuytawan faraonman rerqa. 
GEN.41.15	Paytaj nerqa Joseman: Noqa mosqokuni, nitaj pipis kanchu sut'inchapuwaj; uyarinitaj qan mosqoykunata uyarispa sut'inchasqaykita.
GEN.41.16	Josetaj nerqa: Chayqa mana noqamantachu, Dios atin sut'inchapusuyta allinniykipaj.
GEN.41.17	Faraontaj nerqa: Mosqoyniypi Nilo mayu cantopi sayashasqani. 
GEN.41.18	Chay mayumanta qanchis sumachaj wira wakas llojsimunku, juncos ukhupitaj pastota mikhunku. 
GEN.41.19	Qhepankutataj llojsimullankutaj qanchis millay tullu wakas. Chay jina millay tullu wakastaqa manapuni rikojchu kani kay tukuy Egiptopi! 
GEN.41.20	Chay qanchis millay tullu wakastaj chay qanchis wira wakasta mikhuykunku. 
GEN.41.21	Chay jinata mikhuykojtinkutaj ni pipis reparanchu mikhukusqankuta, imaraykuchus manapunipis mikhunkumanchu karqa jina tullusllapuni karqanku ñaupajta jina. Noqataj ujllata rijch'arini. 
GEN.41.22	Chaymanta puñuykuytawan waj jinatañataj mosqokullanitaj. Qanchis trigo espigas uj wiñayllamanta wiñasqanku. 
GEN.41.23	Chay qhepata chay wiñayllamantataj qanchis millay ch'aki ch'usu espigas inti llojsimuymanta jamoj wayraj ch'akichisqan. 
GEN.41.24	Chay qanchis ch'aki ch'usu espigas mikhuykunku chay sumachaj k'acha trigo espigasta. Chayta willani yatirisman, nitaj ni mayqenninku willawankuchu imatachus niyta munasqanta.
GEN.41.25	Josetaj nerqa Faraonman: Iskaynin mosqokusqasniyki ujlla kanku. Dios willasunki Pay imatachus ruwanan kasqanta. 
GEN.41.26	Qanchis wira wakasqa qanchis watas, kikillantataj niyta munan qanchis trigo espigaspis. 
GEN.41.27	Qanchis millay tullu wakastaj, wira wakaspa qhepanta llojsimojkunapis kanku qanchis watas. Kikillantaj qanchis millay espigas inti llojsimuymanta jamoj wayraj ch'akichisqampis yarqhay qanchis watas kanku. 
GEN.41.28	Kay imatachus nishayki chayllatataj Diospis willasunki Pay imatachus ruwanan kasqanta. 
GEN.41.29	Kay tukuynin Egipto jallp'aspi qanchis watasta sumajta mikhuykunas poqonqanku. 
GEN.41.30	Qanchis watastaqa sinch'i yarqhay kanqa. Chayrayku ni pipis yuyarenqachu qanchis watasta sumajta mikhuy poqosqanta. Ajinata yarqhayqa tukuynin jallp'aspi k'atej nichenqa. 
GEN.41.31	Yarqhayqa musphaypuni kanqa mana muchuy atina, ñaupajta sumajta poqosqanqa mana lastroyoj qhepakonqa q'ara t'ojlapacha. 
GEN.41.32	Qanqa iskay kutita kikillantapuni mosqokusqanki. Diosqa ruwanampuni kashan kayta, imatachus ruwayta munasqanman jina usqhayllata. 
GEN.41.33	Chayrayku allin kanman uj sumaj yuyayniyoj, yachayniyoj runata mask'anayki kay llajtamanta cuentayoj kanampaj. 
GEN.41.34	Qanqa kayta ruway: Ajllay allinta kamachejkunata, paykuna tukuynejpi kamachimunankupaj, llank'achimunankupaj, jinaspataj trigota pisimanta pisi tantachinankupaj, chay qanchis wataspi sumajta poqoshajtin. 
GEN.41.35	Chay sumaj watas jamojpi trigota tantachunku tukuy runas yarqhay wataspi mikhunankupaj. Chayta tantachunku, qampa nisqaykiman jinataj llajtaspi waqaychachunku. 
GEN.41.36	Ajinamanta trigoqa kanqa runas mikhunankupaj ama yarqhaywan wañunankupaj, Egipto jallp'aspi manchay yarqhay kashajtin.
GEN.41.37	Chay jinata Josej nisqanqa allin rijch'arqa faraonman, jinallataj kamachisninmampis. 
GEN.41.38	Chaymanta faraonqa nerqa: Waj runata tarisunmanchu kay runata jina Diospa espiritunniyojta?
GEN.41.39	Josemantaj nerqa: Mana pipis kanchu qan jina sumaj yuyayniyoj, yachayniyoj runa. Dios qanmanqa yachachisunki kay tukuy imas kananmanta. 
GEN.41.40	Qan palacioypi kamachiy ari, tukuy runastaj qampa kamachisqaykita kasusonqanku. Noqalla qanmanta astawan kuraj kasaj, imaraykuchus noqaqa rey kani. 
GEN.41.41	Noqa kay tukuynin Egiptota kamachinaykipaj ajllayki, churaykitaj. 
GEN.41.42	Chayta niytawantaj faraonqa makinmanta sortejanta orqhokuytawan, chaypi karqa chay sellontawan Josej makinman churaykorqa. Chaymantataj kamacherqa sumaj lino p'achasta churanankuta, jinaspataj kunkanman churaykorqanku qorimanta ruwasqa walqata. 
GEN.41.43	Chaymantataj Josetaqa ujnin sumaj kaj carroman wicharicherqa; ñaupaqentataj qhaparispa rerqanku: Pasota qoychej!, nispa. Ajinata Josetaqa ajllaspa churarqanku kamachej kanampaj tukuy Egipto jallp'api. 
GEN.41.44	Faraontaj nerqa: Noqaqa faraonlla kani; kay tukuynin Egipto jallp'api, mana pipis makinta, nitaj chakintapis oqharenqachu, qan mana imatapis nejtiykeqa.
GEN.41.45	Jinaspataj Josemanqa faraón churarqa Zafnat-panea sutita. Chaymantataj casaracherqa On llajtamanta sacerdote Potiferaj ususin Asenatwan. Ajinamanta Joseqa muyumorqa tukuy Egipto jallp'asta. 
GEN.41.46	Joseqa kinsa chunka watasniyoj karqa Egiptopi reyman pusashajtinku. Chaymanta Joseqa rishani niytawan faraompa ñaupaqenmanta rispa, qallarerqa tukuynin Egipto jallp'asta riyta. 
GEN.41.47	Chay wataspi mikhoyqa sumajta poqorqa oqhariy mana atinasta. 
GEN.41.48	Chay trigostaqa José waqaychacherqa qanchis wata junt'api; sapa llajtapi waqaychacherqa, chaykunapitaj sapa llajtaspi poqoykunasta wasi qayllaspi saqerqa.
GEN.41.49	Joseqa chay wataspi trigota oqharerqa mar qocha t'iyuta jinapuni. Chay chhika trigota manaña pesaspachu jap'ej, jinallataña jallch'aj, imarayuchus mana yupay atina karqa.
GEN.41.50	Manaraj chay yarqhay watas chayamushajtin Josejtaqa iskayña wawasnin karqa Asenat warmimpi. 
GEN.41.51	Kuraj kajta suticharqa Manasesta, imaraykuchus nerqa: Dios qonqachiwan tukuy llakiyniyta, ayllusniytawan, nispa. 
GEN.41.52	Sullk'a kajtataj suticharqa Efrainta, imaraykuchus nerqa: Dios niwan wawasniyoj kanayta runaj llajtampi may llakisqa ñak'arispa purisqaypi, nispa.
GEN.41.53	Ajinamanta junt'akorqa chay qanchis watas, mayk'ajchus sumajta mikhuy poqorqa chay watas Egiptopi. 
GEN.41.54	Qallarikamorqankutaj qanchis yarqhay watas, José imaynatachus nisqanman jina. Sapa llajtaspi yarqhay karqa, Egiptollapi mana karqachu, jaqaypeqa mikhuna kallarqa. 
GEN.41.55	Egiptopi mikhuymanta pisipaspaqa rej kanku faraonmanta mañakoj. Faraontaj egipciosman nerqa: Riychej Josemanta mañakamuychej, ruwaychejtaj paypa nisqanta, nispa.
GEN.41.56	Yarqhay tukuynej llajtaspi kajtintaj Joseqa, kicharerqa maykunapichus trigos jallch'asqas karqanku chaykunata egipciosman vendenampaj; imaraykuchus yarqhayqa astawan astawan yapakusharqa tukuynejpi. 
GEN.41.57	Tukuynin llajtasmanta Egiptoman jamoj kanku Josemanta trigota rantikoj, imaraykuchus manañapuni ni may llajtaspi imapis karqachu mikhunankupaj.
GEN.42.1	Jacobqa Egiptopi trigo rantinapaj kasqanta yachaytawan, wawasninman nerqa: Imata kaypi ruwashankichej uyaykichejta qhawanakuspari? 
GEN.42.2	Willawanku Egiptopi trigo rantikunapaj kasqanta. Rispa trigota rantimuychej mikhunanchejpaj jaqaymanta, ama yarqhaywan wañunanchejpaj.
GEN.42.3	Chaymanta Josej chunka wauqesnin Egiptoman rerqanku trigota rantikoj. 
GEN.42.4	Jacobqa mana munarqachu Josej sullk'an Benjamín rinanta. Pay yuyarqa imapis paywan kananta. 
GEN.42.5	Israelpa wawasnenqa rerqanku wajkuna risharqanku chaykunawan, imaraykuchus tukuynin Canaán jallp'apipis manapuni mikhuna karqachu.
GEN.42.6	Chaypacha Joseqa Egiptopi kamachisharqa, trigotataj tukuynejmanta jamojkunaman vendesharqa. Wauqesnintaj chayaytawan ñaupaqenman qonqoriykukorqanku, pampaman umankuta chayachinankukama. 
GEN.42.7	Josetaj rikuytawan rejserqapacha wauqesninta, paytaj manapis rejsishanmanchu jina karqa; taporqataj paykunata manchay phiñasqa: Maymanta qankuna jamunkichej? Paykunataj, trigota rantikoj jamuyku Canaanmanta, nispa nerqanku.
GEN.42.8	Joseqa rejserqa wauqesninta, paykunataj manapuni rejserqankuchu payta. 
GEN.42.9	Chaymantataj Joseqa yuyarikorqa paykunamanta mosqokusqasninta. Paykunamantaj nerqa: Qankuna qhawarajkuna kankichej. Qankunaqa imayna rijch'ajchus kay llajta kasqanta qhawarajlla jamunkichej? 
GEN.42.10	Paykunataj nerqanku: Manapuni wiraqochíy! Noqayku kamachisniykeqa trigota rantikojlla jamuyku. 
GEN.42.11	Tukuyniyku kayku uj runaj wawasnillan. Noqaykoqa mana ima sajratapis ruwayta yachaykuchu. Manapuni jayk'ajpis qhawaraspa puriytayachaykuchu.
GEN.42.12	Josetaj nerqa: Ajá manapuni, manapuni. Qankunaqa imayna rijch'ajchus kay llajta kasqanta qhawaraj jamunkichej, nispa.
GEN.42.13	Paykunataj kuticherqanku: Kamachisniykeqa kayku chunka iskayniyoj wauqes, uj tatayojlla, jamushaykutaj Canaanmanta. Sullk'a kaj wauqeyku tataykuwan qhepakun, ujnin kajtaj chinkapun, mana rikhurinchu.
GEN.42.14	Joseqa ujtawan nillarqataj: Chayta niniña. Qankunaqa qhawarajkunapuni kankichej. 
GEN.42.15	Kunanqa kaywan yachasunchej á: Noqa jurani faraompa sutimpi, kaymanta mana llojsinkichejchu, chay sullk'a kaj wauqeykichejta chayachimunaykichejkama. 
GEN.42.16	Ujnillaykichej rinkichej payta pusarimoj. Wakinniykichejtaj kaypi presos qhepakunkichej. Chaypi yachasunchej cheqatapunichus parlankichej manachus chayta, mana jina chayqa qhawarajkunapuni kankichej. Chaypaj faraonqa kayllapi kashan.
GEN.42.17	Jinamanta paykunata enteronkuta kinsa diata carcelman wisq'acherqa. 
GEN.42.18	Chay kinsa diamantataj nerqa: Noqaqa Diosta manchachikuni. Qankunataj kayta ruwaychej, chacharipusqaykichajtaj. 
GEN.42.19	Sichus qankuna cheqan runas kankichej chayqa, ujnin wauqeykichejta carcelman saqeychej; wakintaj ripuychej, trigota apakuychej familiasniykichej mikhunankupaj. 
GEN.42.20	Jinaspataj chay sullk'a wauqeykichejta pusamuwankichej, chaypi yachasunchej sichus cheqata parlankichej manachus chayta. Manachayqa wañunkichej. Paykunataj yastá nerqanku. 
GEN.42.21	Chanta paykuna ukhu ninakusharqanku: Cheqamanta noqanchejqa wauqenchejta mana allintachu ruwarqanchej, juchallikorqanchej. Mayta waqashajtin mana payta khuyakorqanchejchu, may jinata waqashajta rikushaspa. Chayrayku kunanqa noqanchejmanñataj kay llakiy chayamuwanchej.
GEN.42.22	Chaymanta Rubén paykunaman nerqa: Chayrayku noqaqa nerqaykichej ama ima sajratapis Joseta ruwanachu, nispa: qankunataj mana kasuwarqankichejchu, kunanqa yachaychej á llakiyninman chayanchej, wañuyninman chayanchej.
GEN.42.23	Paykunataj mana yacharqankuchu, José parlasqankuta entiendesqanta, imaraykuchus Josej egipcio parlayta parlasqanta chaypi uj runaqa hebreo parlayman tijrarqa. 
GEN.42.24	Qayllankumanta ithiriytawantaj Joseqa maytapuni waqarikorqa. Kutirimuspataj paykunaj chaupinkumanta Simeonta presocharparerqa. 
GEN.42.25	Chaymantataj kamachisninman nerqa: Costalesninkuman trigota junt'arachipunankuta, qolqe pagasqankutataj sapa ujpa costalesnillankumantaj churaykuspa siraykunankuta. Qoqawistataj churapunankuta ñampi mikhunankupaj. Ajinata ruwarqanku paykunapaj. 
GEN.42.26	Chaymanta paykunaqa riporqanku burrosninkuman trigota chajnariykukuspa.
GEN.42.27	Chay ch'isitaj uj cheqaman chayaspa, ujnin kajqa costalninta phaskarasqa burroman trigota qorinampaj, paytaj chaypi qolqenta tarikapusqa costalampa simimpi. 
GEN.42.28	Wauqesninmantaj nerqa: Qhawariychej qolqeyta kutichipuwasqanku! Kayqa kaypi kashan!, nispa. Tukuyninkutaj chayta rikuspa mayta mancharikorqanku, paykunapurataj ninakorqanku: Imatataj Dios ruwashawanchejri?, nispa.
GEN.42.29	Canaán jallp'aman chayaspataj tatanku Jacobman willarqanku imachus paykunawan kasqanta chay risqankupi, nispa:
GEN.42.30	Egiptopi kamachej wiraqocheqa may phiñasqa parlawayku, niwaykutaj llajtankuman qhawaraj risqaykuta. 
GEN.42.31	Noqaykutaj niyku allin runas kasqaykuta, nitaj ni jayk'aj qhawaraspa purisqaykuta; 
GEN.42.32	chantapis chunka iskayniyoj uj runaj wawasnillan kasqaykuta; uj wauqeyku manaña noqaykuwanchu kasqanta, sullk'a kaj wauqeykutaj qanwan Canaampi qhepakusqanta. 
GEN.42.33+GEN.42.34	Jinata nejtiykutaj niwayku: Ajá, kaypi yachasaj qankuna allin runas kasqaykichejta. Kayman saqeychej ujnin wauqeykichejta, qankunataj ripuychej, trigotawan apaychej familiasniykichej mikhunankupaj; qankunataj pusamuwankichej sullk'a kaj wauqeykichejta. Ajinapi yachasaj qankuna cheqamanta sumaj allin runas kasqaykichejta, mana qhawarajkunachu kasqaykichejta. Chaymantataj kacharipusaj kay uj wauqeykichejta, jinamanta kay llajtapi purinaykichejpaj, ama pipis ch'atasunaykichejpaj.
GEN.42.35	Costalesninkumanta sapa uj trigota jich'ashaspa, Josej wauqesnenqa qolqesninkuta tarikaporqanku wayaqetaspi watasqasta trigomanta qorqanku chay qolqesta sapa ujninku. Chay wayaqetasta qolqenkutawan rikukapuspataj mancharerqanku, jinallataj tatankupis. 
GEN.42.36	Chaymanta Jacobqa paykunaman nerqa: Qankunaqa saqeshawankichej mana wawasniyojta. Joseqa manaña noqanchejwanchu, Simeompis manallañataj kaypichu. Kunanqa Benjamintañatajchu qhechuwankichej! Kay tukuy ima contraypi!
GEN.42.37	Chaymantaqa Rubenñataj tatanman nerqa: Noqa cuentayoj kasaj Benjaminniykimanta, noqa kutichimpusqayki. Mana kutichimpusqayki chayqa, iskaynin wawasniyta wañuchinki.
GEN.42.38	Jacobtaj nerqa: Benjaminneyqa mana qankunawan renqachu. Wauqen José wañupun, kunanqa payllaña qhepakun. Sichus ñanta rishajtiykichej imanakunman chayqa, qankuna juchayoj kankichej kay machu achachi llakiywan wañunampaj.
GEN.43.1	Yarqhayqa chay llajtapi sinch'iña, mana muchuy atina jinaña karqa. 
GEN.43.2	Jacobtaj wawasnin ima, Egiptomanta chay trigota apamusqallankutaña mikhusharqanku. Chaypis tukukushajtillanñataj Jacobqa nerqa: Ujtawan rispa trigota rantimuychej, nispa.
GEN.43.3	Judataj nerqa: Ña niykuña, chay wiraqocheqa sut'ita niwasqaykuta. Pay niwayku, sichus wauqeykichejta mana pusamuwankichej chayqa, amaña uyaykichejta rikuchikuwankichejchu, nispa. 
GEN.43.4	Sichus Benjaminta pusajta saqawasqayku chayqa, apurata rispa trigota rantimusqayku. 
GEN.43.5	Manapuni munanki chayqa, mana riykumanchu; imaraykuchus chay wiraqocheqa sut'inta niwayku: Manachus chay wauqeykichejta pusamuwankichej chayqa, amañapuni jamuwankichejchu uyaykichejta rikuchikojllapis.
GEN.43.6	Chaymanta Israelqa nerqa: Imaraykutaj kay jina mana allinta ruwawankichejri? Ima nispataj qankuna willarqankichej chay runaman ujnin wauqeykichej kasqantari?
GEN.43.7	Paykunataj nerqanku: Chay runapuni mayta tapuwayku imaynachus kasqaykuta, jinallataj familiaykumantapis. Kay jinata niwayku: Tataykichej kausashanrajchu? Ujnin wauqeykichej tiyanchu?, nispa. Noqaykutaj jinata niwajtiykoqa kutichiyku ari tapuwasqaykuman. Mana jinata nejtiykoqa imaynapitaj niwaykuman karqa wauqeykuta pusanaykutari?
GEN.43.8	Chantaqa Judañataj tatan Israelman nerqa: Sichus mana munanki ama yarqhaywan wañunanchejta chayqa, noqawan saqeway Benjamín rejta, noqa paymanta cuentayoj kasaj, kunampachataj risqayku. Ajinamanta ama wañunanchejpaj ni qan nitaj noqayku, nitaj wawasniykupis. 
GEN.43.9	Ima kajtimpis noqa paymanta cuentayoj kasaj: noqamanta ima mana allin kajtenqa mañawanki. Noqa chayachimpusqayki kay kikillanmantaj. Mana jina kanqa chayqa noqata juchachawanki ñaupaqeykipi wiñaypaj. 
GEN.43.10	Sichus qan mana jinata jark'akuwaj karqa chayqa riykumanña karqa, rispa jamuspa iskaytaña chayamuykuman karqa.
GEN.43.11	Chaymanta tatankoqa nerqa: Mana imapis kanan kajtenqa kayta ruwaychaj: Chay runaman jaywanaykichejpaj apaychej costalesniykichejpi imachus kaypi sumaj poqoj kajta, sumajnin kajkunata: Uj chhika balsamota, uj chhika abeja misk'ita, q'apaj mirrata, nuecesta, almendrastawan. 
GEN.43.12	Apallaychejtaj qolqetapis uj jinatawan, chay qolqestataj pay kikinmampuni jaywankichej, kutichipususqachej chayta; ichapis pantaspa churaykorqanku. 
GEN.43.13	Kayqa Benjamín, pusaychej, usqhayta rispa chay runawan tinkumuychej ujtawan ima nisonqachejchus. 
GEN.43.14	Tukuy Atiyniyoj Dios qankunamanta khuyakuchun, ama imapis qankunawan kanampaj, chay runa ujnin wauqeykichejta kacharimpunampaj, jinallataj kay Benjamintapis. Sichus Diospuni munan mana wawasniyoj kanayta chayqa, jina mana wawasniyoj qhepakusaj!
GEN.43.15+GEN.43.16	Jinata nejtinkutaj Jacobpa wawasnenqa oqharispa chaparasta, qolqetapis uj jinatawan apanankupaj Benjamintawan pusariykukuspa Egiptoman kutirerqanku. Josejpaman chayajtinkutaj, Joseqa rikorqa wauqen Benjamín paykunawan kashasqanta. Chaymantataj mayordomonman nerqa: Kay runasta wasiyman pusaykuy, jinaspataj uj wakata ñak'ay, chaymantataj sumajta wayk'unki; imaraykuchus kay runas noqawan khuska diata mikhonqanku.
GEN.43.17	Mayordomotaj kikinta ruwarqa Josej nisqanman jina, chaymantataj wasinman pusarqa. 
GEN.43.18	Paykunataj ninakusharqanku may mancharisqas wasinman pusajtin: Kayqa nisqalla! Kayman pusachimushawanchej qolqenmanta, chay waj kuti kutichipuwasqanchejmanta. Kunanqa jasut'iwasunchej, ruwawasuntaj kamachisnin kananchejpaj burrosninchejwan khuska.
GEN.43.19+GEN.43.20	Wasi punkuman qayllaykushaspañataj, mayordomoman qayllaykuspa parlapayarqanku, nispa: Wiraqochíy! Cheqamanta qayna wata uj kuti trigota rantikoj jamorqayku. 
GEN.43.21	Chaymanta ripushaspataj uj cheqapi uj ch'isi jarakorqayku, chaypi costalesniykuta qhawaykuspa trigomanta pagasqayku qolqesniykuta tarikaporqayku sapa ujniykojpapi tukuyninta. Chayta kunanqa apampuyku. 
GEN.43.22	Chantaqa apamullaykutaj waj qolqetawan trigota rantikunaykupaj. Kunantaj mana yachaykuchu pichus chay rantisqayku qolqeta costalesniykuman churaykorqapis.
GEN.43.23	Paytaj kuticherqa chaymantaqa ama llakikuychejchu, amataj manchachikuychejchu. Diosniykichejchá á, tataykichejpa Diosnin chay qolqetaqa churaykorqa; noqa chay qosqaykichej qolqetaqa jap'erqani. Chaymantataj mayordomoqa Simeonta carcelmanta orqhomuspa paykunaman pusamorqa. 
GEN.43.24	Jinaspataj tukuyninkuta Josej wasinman pusaykorqa. Chaypitaj yakuta jaywarqa chakisninkuta mayllakunankupaj, chaymantataj burrosninkuman qaramorqa. 
GEN.43.25	Paykunataj chapara apasqasninkuta wakicherqanku khuskan diata José chayamojtin jaywanankupaj; paykuna yacharqanku chaypi paykunawan mikhunanta.
GEN.43.26	José chayamojtintaj qonqoriykukuspa, pampakama umankuta chayachispa paykunaqa chapara apasqankuta jaywarqanku. 
GEN.43.27	Joseqa paykunata taporqa: Imaynataj kashankichej, walejllachu?, nispa. Chaymanta tapullarqataj: Imaynataj kashan tataykichej, mayqenmantachus willawarqankichej chay, kausakushanrajchu?, nispa. 
GEN.43.28	Paykunataj k'umuykuspa nerqanku: Kamachiyki tataykoqa walejlla kakushan. Kausakushanraj, nispa.
GEN.43.29	Joseqa muyuyninta qhawarispa Benjaminta rikorqa, mayqenchus karqa wauqen uj mamamanta uj tatamantawan; nerqataj: Kaychu chay sullk'a kaj wauqeykichej, mayqenmantachus willawarqankichej chay? Kunanqa Dios bendicisuchun wawáy! 
GEN.43.30	Chayta nispataj Joseqa yaqhapuni waqaywan atipachikorqa, imaraykuchus kusiywan sonqonta wawayacherqa wauqenta rikukapuspa; chayrayku apurata cuartonman yaykuporqa, chaypitaj waqarikorqa. 
GEN.43.31	Sonqon tiyaykojtintaj, waqayninta mayllarqokuspa llojsimuytawan nerqa: Mikhunata apamullaychejña, nispa.
GEN.43.32	Josemanqa waj mesapi qararqanku, wauqesninmantaj waj mesapi. Egipciospajtaj waj mesaman churaporqanku, imaraykuchus paykunaqa mana jayk'ajpis mikhojchu kanku hebreoswan khuska. 
GEN.43.33	Josetaj wauqesninta tiyaracherqa kurajmanta sullk'aman jina. Paykunataj mancharisqas t'ukusharqanku ujkuna ujkuna qhawarinakuspa. 
GEN.43.34	Josetaj mesamanta mikhunata jaywarqa tukuyninkuman, Benjaminmanrí aswan yapasqata mikhunataqa jaywarqa uj phishqa jinatawan tukuyninkumanta nisqaqa. Jinata Joseqa wauqesninwan mikhorqanku ujyarqankutaj asirikunankukama.
GEN.44.1	Chay qhepatataj Joseqa mayordomonman nerqa: Kay runaspa costalesninman trigota junt'a sirapuy maytachá atisqankuta apakunankupaj, qolqe pagasqasninkutataj sapa ujninkoj costalesninkoj simisninman siraykuranki. 
GEN.44.2	Qolqe copaytataj sullk'a kajpa costalninman churaykunki, trigomanta qowasqan qolqetawan khuska, nispa.
GEN.44.2	Mayordomotaj chay nisqanman jina kikinta ruwarqa. 
GEN.44.3	Tutamanta inti phawarqamuytataj Joseqa wauqesninta kachaporqa burrosninkupi chajnarisqasta. 
GEN.44.4+GEN.44.5	Llajtamanta manaraj karuta rishajtinkutaj Joseqa mayordomonman yachaykucherqa: Chay runasta qhatiriy, taripaspataj ninki: Imaraykutaj patronniyman kutichinkichej allinmanta mana allintari? Ima nispataj qolqe copanta suwamunkichejri, patronniypa ujyananta, qhawaspataj imatapis yachanantari? Kaytaqa mana allintachu ruwankichej.
GEN.44.6	Mayordomoqa paykunata taripaytawan kikin palabraswan nerqa. 
GEN.44.7	Paykunataj kuticherqanku: Imaraykutaj qan chay imasta nishawaykuri? Noqaykoqa ni jayk'aj chay jinata ruwayta yachaykuchu. 
GEN.44.8	Qan yachanki jina noqaykoqa qolqetapis kutichimpuyku Canaanmantapacha sapa ujniykojpi rikhurejta. Ima nispataj suwaykumanri patronniykej wasinmanta qorinta qolqentapisri? 
GEN.44.9	Mayqen kamachiykejpichus rikhurenqa chayqa, wañuchun; noqaykuntin kamachisniyki kasqayku.
GEN.44.10	Mayordomotaj paykunaman nerqa: Qankunaj nisqaykichejman jina, ajina kachun; chaywampis pejpapichá rikhurenqa chay kajlla kamachimanta qhepakonqa, wakenqa ripullankichej.
GEN.44.11	Sapa ujninku burrosninkumanta usqhayllata cargasta chajnaraytawan, costalesninkuta phaskaraspa qhawaykorqanku. 
GEN.44.12	Mayordomotaj cantollamanta qhawararqa kuraj kajmanta qallarispa sullk'a kajpakama, jinaspataj tarerqa Benjamimpapi qolqe copata. 
GEN.44.13	Paykunataj tukuyninku p'achasninkuta llakiywan llik'irakorqanku. Jinaytawantaj sapa ujninku burrosninkuman chajnaykuytawan llajtaman kutirerqanku. 
GEN.44.14	Judá, wauqesninwan Josej wasinman chayanankupaj chayllapiraj kasharqa Joseqa. Paykunataj qayllaykuytawan qonqoriykukorqanku pampaman umankuta chayachinankukama. 
GEN.44.15	Josetaj paykunaman nerqa: Imatataj kayta ruwawankichejri? Manachu yachankichej noqa jina runaqa chayta qhawaspa imatapis yachasqanta?
GEN.44.16	Judataj kuticherqa: Wiraqochi, imatataj astawan qanman nisqaykuri? Imaynamantataj kunan noqayku willasqayku mana suwaschu kasqaykutari? Dios taripawayku juchayku patapi. Kunanqa makiykipi kayku; kamachisniyki kayku, pejpapichus copayki rikhurin chaywan khuska.
GEN.44.17	Josetaj nerqa: Qankunaqa mana ima kashajtimpis kamachisniy kayta atinkichejchu? Mayqenniykichejpapichá copay rikhurin, chay kajlla kamachiy kanqa. Wakenqa kutipullaychej ama imamantapis llakikuspa tataykichejpa wasinman. Manataj pipis ima nisonqachejchu.
GEN.44.18	Judaqa Joseman qayllaykuspa nerqa: Wiraqochíy, ujta mañarikuyki, saqeriway ari sapallaykipi qanwan parlarejta. Ama ari phiñakuwaychu, qanqa kanki kikin faraompis kawaj jina. 
GEN.44.19	Qan tapuwarqayku tatayku tiyanchus manachus chayta, jinallataj wauqeykupis tiyanchus manachus chayta. 
GEN.44.20	Noqaykutaj willarqayku tatayku kasqanta, machuñataj kasqanta, jinallataj wauqeykupis kasqantaraj uj wayna, mayqenchus nacesqanta tatayku machuña kashajtin. Chantá nillarqaykutaj tataykoqa maytapuni chay wawanta munakusqanta, pay k'atataj kausashasqanta uj mamayojmanta, ujnin kajtaj wañupusqanta. 
GEN.44.21	Chaymantaqa qantaj niwarqayku pusamusunaykuta qan rejsiyta munasqaykirayku. 
GEN.44.22	Noqaykutaj nerqayku waynaqa tatanta manaña saqerpayayta atisqanta, sapanta saqenman chayqa wañupunman. 
GEN.44.23	Noqaykutaj payta mana pusamuspaqa manaña jamunaykuchu karqa qanwan tinkoj.
GEN.44.24	Noqaykutaj chayta tataykuman willarqayku imachus kasqanta, kaymanta kutiytawan imastachus qan niwarqayku chayta. 
GEN.44.25	Chaymantataj tataykoqa niwarqayku: Ujtawan kutispa trigota rantej jamunaykuta. 
GEN.44.26	Noqaykutaj nerqayku: Noqaykoqa manapuni riykumanchu, manachus sullk'a wauqeykuta pusasqayku chayqa. Imaraykuchus jaqaypi wiraqocheqa niwayku pay pusarisqapuni chayanaykuta, mana jina kajtenqa mana chayanaykuchu. 
GEN.44.27+GEN.44.28	Tataykutaj nillawarqayku: Qankuna yachankichej, warmeyqa iskay wawasllata saqewasqanta; ujnin kaj ñaupaqeymanta rispa chinkan, chaymantapacha manaña rikunichu. Cheqamanta ima sajra animaleschus mithaykunkupis. 
GEN.44.29	Sichus kay uj wawaytawan pusankichej, imanakonqataj chayqa, qankuna juchayoj kankichej kay achachi llakiywan wañunampaj.
GEN.44.30+GEN.44.31	Ajina ari, tataykoqa maytapuni munakun kay waynata. Manapuni paymanta kacharikuyta munanchu. Chayrayku sichus kay wayna mana noqaykuwan kutenqa chayqa, achachi tatayku wañuponqa llakiywan mana payta rikuspa. Ajinamanta noqayku juchayoj kasqayku, achachi tatayku llakiywan wañupunampaj. 
GEN.44.32	Noqa tatayman nerqani: Noqa cuentayoj kanayta kay waynamanta, chanta nillarqanitaj: Noqa mana kutichipusqayki chayqa, noqa juchayoj kasaj qampa ñaupaqeykipi wiñaypaj, nispa. 
GEN.44.33	Chayrayku wiraqochíy, niway ari noqa kamachiykimanta qhepakunayta, kay waynaj cuentanmanta. Payta saqellay ari ripunanta wauqesniywan. 
GEN.44.34	Imaynatataj kunan noqaqa mana paywan chayasajri? Mana pay noqaykuwan kutipojtenqa, mana rikuyta munanichu tatay llakiywan, t'ukuwan ima jap'ichikunanta.
GEN.45.1	Joseqa manaña astawan waqayninta jark'akuyta atispa, tukuy kamachisninta, qhawarispa nerqa jawaman llojsinankuta. Jinamanta tukuy kamachisnin mana Josewanchu karqanku, pay wauqesninman rejsichikushajtin. 
GEN.45.2	Chaymanta payqa jatunmanta waqatatarqa; chayta egipcios uyarimorqanku, jinallataj faraompa wasinmanta kajkunapis. 
GEN.45.3	Joseqa wauqesninman nerqa: Noqa José kani. Tatayqa kausakushanrajchu?, nispa. Wauqesnintaj mana imatapis kutichiyta aterqankuchu, imaraykuchus may mancharisqas mana imanakuyta aterqankuchu ñaupaqempi tukuyninku rikhurispa. 
GEN.45.4	Josetaj ujtawan paykunaman nillarqataj: Ama mancharikuspa qayllamuwaychej. Paykuna qayllaykojtinkutaj nerqa: Noqa kani José qankunaj wauqeykichej, pitachus qankuna Egiptoman venderqankichej, chay. 
GEN.45.5	Kunanqa ama chaymanta llakikuychejchu, amataj qankunapura phiñanakuychejchu noqata vendewasqaykichejmanta. Noqataqa Dios kachamuwan qankunaj ñaupaqeykichejta, ashkha runasta kausachinaypaj. 
GEN.45.6	Iskay wataña kay yarqhay kasqanqa, kaymanta phishqa wataswanraj kanan tiyan, chaypi manapuni ima cosechapis kanqachu, nitaj tarpusqapis poqonqachu. 
GEN.45.7	Chaypajtaj Dios noqata kachamuwan qankuna ama tukukunaykichejpaj kay jallp'a patapi, mirayniykichej ama tukukunampaj, jinamanta qankuna uj t'ukunata salvakunaykichejpaj. 
GEN.45.8	Ajinaqa Dios kay llajtaman kachamuwan, mana qankunachu; Pay churawan faraonman yuyaychanaypaj, wasimpi tukuy imanmanta patronta, tukuynin Egiptota kamachinaypaj. 
GEN.45.9	Kunan qankunaqa usqhayta ripuychej maypichus tatay kashan chayman, niychejtaj: Wawayki José kay jinata nichimusunki: Dios churawan tukuynin Egiptota kamachinaypaj. Jampuy tatáy, usqhayllata ama iskayrayaspa. 
GEN.45.10	Kaypi tiyakunki Gosén jallp'api tukuy wawasniykiwan, allchhisniykiwan khuska, uywasniykiwan, tukuy imayki kapusojwan ima. Ajinamanta qanqa qayllaypi kakunki. 
GEN.45.11	Chaypi qankunaman mikhuchisqaykichej qanman, wawasniykiman, pikunachus qanwan kashanku chaykunamanwan, ama yarqhaywan wañunaykichejpaj, imaraykuchus phishqa watastawanraj yarqhayqa kanqa. 
GEN.45.12	Qankuna noqa kikiy nisqayta uyarishawankichej, jinallataj wauqey Benjamimpis. 
GEN.45.13	Ajinata qankunaqa tatayman willapuwaychej kay Egipto llajtapi kamachej kasqaymanta, jinallataj imatachá qankuna rikushankichej chaykunata ima. Chayrayku kunanqa apurasqata ripuychej, tataytataj usqhayllata pusampuwaychej kayman.
GEN.45.14	Joseqa ujtawan wauqen Benjaminta ujllaykuytawan waqarikorqa. Benjamimpis waqarikullarqataj José ujllarisqa. 
GEN.45.15	Chaymantataj Joseqa sapa uj wauqesnintañataj waqarikuspa, waqarikuspa ujllaykuytawan much'aykuspataj waqarikorqa. Chaymantaña wauqesnenqa ñak'ayta parlapayarqanku.
GEN.45.16	Chaymantaqa Josej wauqesnin chayamusqanku uyarikorqa faraompa palaciompi; faraontaj mayta kusikorqa tukuy kamachisninwan khuska. 
GEN.45.17+GEN.45.18	Faraonqa Joseman nerqa: Niy wauqesniykiman, usqhayllata burrosninkuman chajnariykukuspa Canaanman kutiripunankuta, chayaspataj pusakampunankuta tataykichejta, familiasniykichejtawan. Noqataj qosqaykichej Egipto jallp'api imachus sumajnin kajta, mikhonqankutaj kaypi sumajta poqon chayta. 
GEN.45.19	Qan kamachiy, kay Egipto llajtamantapacha carrosta apanankuta, chaypi wawasninkuta, warmisninkuta, tatankuta ima apakampunankupaj, jamuchunkutaj. 
GEN.45.20	Ama llakikuchunkuchu imasninkumantapis, kaypi kallanqa imaspis, imachá kay Egiptopi tiyan chaymanta sumajnin kaj paykunajta kanqa.
GEN.45.21	Israelpa wawasnenqa ajinata ruwarqanku. José paykunaman qorqa carrosta faraompa kamachisqanman jina, jinallataj mikhunastapis qorqa ñampi mikhunankupaj. 
GEN.45.22	Chaymanta p'achastapis mosojkunata qorqa mudakunankupaj sapa ujninkuman. Benjaminmantaj qorqa kinsa pachaj qolqeta, phishqa mudakuna p'achastawan. 
GEN.45.23	Tatanman apacherqa chunka burrospi cargasta, imachus Egiptopi sumajta poqoj chayta, waj chunka burrospi cargastataj trigota, t'antata, chanta qoqawistawan tatan ñanta jamuspa mikhunampaj. 
GEN.45.24	Joseqa wauqesninta kacharpayashaspa nerqa: Pajtataj ñampi phiñanakuspa maqanakushawajchej, nispa. Paykunataj riporqanku. 
GEN.45.25	Egiptomanta wichariytawan tatanku Jacob kasharqa chay Canaán jallp'aman chayarqanku. 
GEN.45.26	Jacobman willarqanku José kausakushasqantaraj, pay Egiptopi chay kamachej kasqanta. Paytaj ni ima niyta aterqachu, mana yuyarerqachu ni imata ninanta, nitaj creeytapis, imaraykuchus astawan llakikorqa yuyarispa, jinata willajtinku. 
GEN.45.27	Maypachachus allinta willajtinku, tukuy imata José nisqanta, carrosta Josej apachisqanta ripunampaj rikuspataj Jacobqa mayta kusikorqa. 
GEN.45.28	Chaymantaqa nerqa: Walejpacha, chayllata yachayta munarqani, waway Joseqa kausakushasqaraj. Amaraj wañushaspa rispa tinkumusaj, nispa.
GEN.46.1	Jinamanta Jacobqa purirerqa tukuy iman kajwan. Chayarqataj Beersebaman, chaypitaj rikuchikusta jaywarqa Isaac tatampa Diosninman. 
GEN.46.2	Chay ch'isi Israelman Dios parlarqa mosqoypi jina Jacob sutinmanta wajyaspa. Paytaj kuticherqa kaypi kashani, nispa.
GEN.46.3	Chaypi Dios payman nerqa: Noqa Dios kani, tataykej Diosnin. Ama Egiptoman riyta manchachikuychu; chaypi mirachisaj mirayniykita uj jatun nación kanampaj. 
GEN.46.4	Noqa qanwan Egiptoman uraykusaj; noqallataj qhepaman mirayniykita orqhuspa kutichimusaj kayman. Chantapis wañojtiyki Joseyki qayllaykipi kanqa.
GEN.46.5	Chaymanta Jacobqa Beersebamanta rillarqapuni. Israelpa wawasnenqa tatankuta, wawasninkuta, warmisninkuta ima faraompa carrosta ripunankupaj apachimusqampi churaykuspa pusakaporqanku. 
GEN.46.6	Jacobqa pininchá tiyaporqa chaykunawan riporqa Egiptoman. Chantapis apakaporqanku wakasninkuta, ovejasninkuta, imasninkuchá tiyaporqa Canaán jallp'api kashajtinku chaykunatawan. 
GEN.46.7	Tukuy qhari wawasnin, warmi wawasnin, qhari kaj allchhisnin, warmi kaj allchhisnin ima riporqanku paywan.
GEN.46.8	Kaykuna karqanku israelitaspa sutisninku Egiptoman ripojkunajta; niyta munan Jacobpa mirayninmanta: Jacobpa kuraj kaj wawan Rubén. 
GEN.46.9	Rubempa wawasnintaj karqanku: Janoc, Falú, Hezrón, Carmi ima.
GEN.46.10	Simeompa wawasnintaj karqanku: Jemuel, Jamín, Ohad, Jaquín, Zohar, Saul ima, mayqenchus karqa cananea warmej wawan.
GEN.46.11	Levej wawasnintaj karqanku: Gersón, Coat, Merari ima.
GEN.46.12	Judaj wawasnin karqanku: Er, Onán, Sela, Fares, Zara ima. Chaypacha Canaán jallp'api wañusqasña karqanku Erwan, Onanwan. Farespa wawasnin karqanku Hezronwan, Hamulwan.
GEN.46.13	Isacarpa wawasnin karqanku: Tola, Fúa, Job, Simron ima.
GEN.46.14	Zabulompa wawasnin karqanku: Sered, Elón, Jahleel ima.
GEN.46.15	Chaykuna karqanku Leaj wawasnin, mayqenkunatachus Jacobpaj rejserqa chay, Padan-arampi kashaspa, Dina warmi wawantawan. Chaykunamanta mirajkunaqa karqanku kinsa chunka kinsayoj qharis, chanta warmis ima.
GEN.46.16	Gadpa wawasnintaj karqanku: Zifión, Hagui, Ezbón, Suni, Eri, Arodi, Areli ima.
GEN.46.17	Aserpa wawasnintaj karqanku: Imna, Isúa, Isúi, Bería; chaykunaj panankutaj karqa Sera. Beriaj wawasnin karqanku Heberwan, Malquielwan. 
GEN.46.18	Chaykuna karqanku Zilpaj wawasnin Jacobpaj rejsisqasnin. Payqa karqa warmi kamachin, mayqentachus Labán qoporqa wawan Leaman. Chaykunamanta kajkuna karqanku tukuyninkupi chunka sojtayoj.
GEN.46.19	Jacobpa warmin Raquelpa wawasnin karqanku iskay: Josewan, Benjaminwan. 
GEN.46.20	Josej wawasnintaj Asenatpi rejsisqasnin iskay karqanku: Manaseswan, Efrainwan Egiptopi nacejkuna. Asenat warmenqa karqa On sacerdotej Potifaraj ususin. 
GEN.46.21	Benjamimpa wawasnintaj karqanku: Bela, Bequer, Asbel, Gera, Naamán, Ehi, Ros, Mupin, Hupin, Ard ima. 
GEN.46.22	Chaykuna karqanku Raquelpa miraynin Jacobpa warmimpata. Tukuynimpi chunka tawayoj karqanku.
GEN.46.23	Dampa wawanqa karqa Husim.
GEN.46.24	Neftaléj wawasnin karqanku: Jahseel, Gumi, Jezer, Silen ima. 
GEN.46.25	Chaykuna karqanku Bilhaj wawasnin Jacobpaj rejsisqasnin. Bilhaqa kamachin karqa, mayqentachus Labán qoporqa wawan Raquelman. Chaypa miraynenqa qanchis karqanku tukuyninkupi.
GEN.46.26	Jacobwan Egiptoman chayajkuna, pay kikimpa yawarninmanta kajkuna karqanku sojta chunka sojtayoj, wawasnimpa warmisninta mana yupaspa. 
GEN.46.27	Josej wawasnenqa karqanku iskay, Egiptopi nacejkuna. Ajinata Jacobpa ayllun chayarqa Egiptoman qanchis chunka runas.
GEN.46.28+GEN.46.29	Jacobqa ña chayanayashaspaña, Judá wawanta kacharqa José wawanman willamojta, jamunampaj taripaj Gosén chaynejman. Gosén chaynejman chayajtinkutaj, Joseqa kamacherqa kamachisnin carrosta wakichipunankuta tatanta taripaj rinampaj. Tatanwan tinkukuspataj Joseqa sumajta ujllaykorqa, unaytataj waqarqa tatan ujllarisqa. 
GEN.46.30	Chaymanta Israelqa nerqa José wawanman: Noqa kikiy, ñawisniywan rikukuyki, kausashajta taripakapuyki. Kunanqa atini wañupuyta!
GEN.46.31	Chaymanta Joseqa wauqesninman, tatampa ayllusninman ima nerqa: Faraonman rispa willamusaj: Wauqesniy, tataypa tukuy familiasnin chayamushanku Canaán jallp'amanta noqawan tiyakoj. 
GEN.46.32	Paykunaqa jamushanku wakasninkuwan, ovejasninkuwan, imankuchá tiyan chaykunawan ima, imaraykuchus paykuna uywasllatapuni mirachiyta yachanku. 
GEN.46.33+GEN.46.34	Maypachachus faraón wajyasonqachej, tapusonqachejtaj imastachus ruwayta yachasqaykichejta, chaypacha qankunaqa ninkichej: Ovejasllatapuni mirachiyta yachasqaykichejta, ñaupa tatasniyku tatasniykichej jina, nispa. Ajinamanta qankuna Gosén jallp'api tiyakunkichej, imaraykuchus egipciospajqa mana allinchu ovejeroswan khuska tiyakoyqa.
GEN.47.1	Jinamanta Joseqa faraonwan parlaj rerqa. Payqa nerqa: Wauqesniy, tatay ima chayamunku Canaanmanta, paykunaqa Gosempiña kashasqanku ovejasninkuwan, wakasninkuwan, imasninkuchá tiyapun chaykunawan ima. 
GEN.47.2	Joseqa phishqa wauqesninta ajllaspa pusarqa faraonman paykunata rejsichinampaj. 
GEN.47.3	Jinamanta faraonqa paykunata taporqa: Imapitaj llank'ayta yachankichejri?, nispa. Paykunataj nerqanku: Noqayku kamachisniykeqa ovejasta mirachiyta yachayku ñaupa tatasniyku jina, nispa. 
GEN.47.4	Kunanqa kayman tiyakoj jamuyku ari, imaraykuchus Canaampeqa manchay yarqhay kashan, pastollapis mana kanchu uywasniykupaj. Chaypaj qan niwayku ari Gosén jallp'api tiyakunaykuta, nispa.
GEN.47.5	Chaymanta faraonqa Joseman nerqa: Tatayki wauqesniyki ima qanwan tiyakoj jamunku. 
GEN.47.6	Egipto jallp'aqa qampa nisqaykipi. Qan qoy paykunaman Egiptopi sumajnin kaj Gosén jallp'ata, paykuna chaypi tiyakunankupaj. Sichus mayqen sumajta uywasta michiyta yachanku chayqa, churay ovejasniyta michipunawampaj.
GEN.47.7	Joseqa tatantañataj pusarqa faraonman rejsichimunampaj. Jacobqa may sumajta yapaykorqa faraonta. 
GEN.47.8	Faraontaj payta taporqa: Mashkha watasniyojñataj kankiri?, nispa.
GEN.47.9	Jacobtaj nerqa: Ujnejmantaj ujnejmantaj purisqaypi pachaj kinsa chunka watasniyojña kani. Chayqa pisillaraj, mana allin watastaqa manaraj rikunichu tukuy kausayniypi, ñaupa tatasniy rikusqanku chaytaqa manaraj rikunichu.
GEN.47.10	Chaymanta Jacobqa faraonmanta tinkunakama nispa riporqa.
GEN.47.11	Josetaj chaymanta rak'irarqa wauqesninman Egiptopi sumajnin kaj jallp'asta chaypi tiyakunankupaj faraompa nisqanman jina. Ajinamanta tatan Jacob wauqesnin ima jallp'asniyoj karqanku Ramsés jallp'asnejpi. 
GEN.47.12	Chantapis Joseqa mikhunastawan qorqa sapa uj aylluman mashkhachus kasqankuman jina, jinallataj imasninkuchus kasqanman jina.
GEN.47.13	Chay tukuynejpi trigoqa manapuni karqachu, yarqhaytaj astawan astawan yapakusharqa. Wakin Egiptomanta kajkuna, Canaanmanta kajkunapiwan wañuraporqanku chay jina yarqhaywan. 
GEN.47.14	Joseqa tukuy qolqesta tantaykorqa Egiptomanta, jinallataj Canaanmantapis trigomanta pagasqasninkuta; chaytataj waqaycharqa faraompa palaciompi. 
GEN.47.15	Manaña qolqenku rantikunankupaj kajtintaj, ni Egiptopi, nitaj Canaampipis, chay runas Joseman nej jamorqanku: Qan mikhunata qowayku. Ama qhawakullawaykuchu ari yarqhaywan wañojta, imaraykuchus manaña qolqeykupis tiyapuwaykuchu.
GEN.47.16	Josetaj paykunaman nerqa: Manaña qolqeykichej tiyajtenqa uywasniykichejta apamuychej ari, noqataj trigota qosqaykichej.
GEN.47.17	Jinata nejtintaj egipcioswan cananeoswanqa apamorqanku caballosninkuta, ovejasninkuta, wakasninkuta, burrosninkuta ima, Joseman. Josetaj trigosta qorqa uywasninkumanta chay wata junt'ata. 
GEN.47.18	Chay wata tukukojtintaj qhepan wataqa ujtawan rillarqankutaj Joseman nej: Mana qanmanqa imatapis pakayta atiykumanchu wiraqochíy, manaña tiyapuwaykuchu qolqeyku; uywasniykupis qampallataña. Manaña imaykupis kanchu qanman trigomanta qonaykupaj; manachayqa jallp'asniykuwan, noqallaykuwanña. 
GEN.47.19	Qanllaña ari noqaykuta jallp'asniykutawan trigowan rantikapuwayku. Jinamanta faraompa kamachisnin kasqayku, jallp'asniykuta payllapajña llank'apusqayku. Qan qowayku ari mujuta tarpuspa kausanaykupaj, ajinamanta jallp'asniyku ama usunankupaj. Imaraykutaj qan qhawakullawaykuman jallp'asniykuwan khuska wañojtari?, nispa.
GEN.47.20	Chaymanta Joseqa tukuy jallp'asta rantirarqa egipciosmanta faraompaj, imaraykuchus munaspa mana munaspa jallp'asninkuta vendepunanku karqa yarqhaywan ama wañunankupaj. Ajinamanta jallp'asninkoqa faraompa makinman chayarqa. 
GEN.47.21	Tukuynin Egiptopi kaj chhika kamachisman tukorqanku. 
GEN.47.22	Joseqa sacerdotespa jallp'asnillanta mana ranterqachu, imaraykuchus paykunamanqa faraón qorqa khuskan trigota. Chayrayku paykunaqa jallp'asninkuta mana venderqankuchu, imaraykuchus faraompa qosqan trigo mikhunankupaj kallarqa.
GEN.47.23	Chaymanta Joseqa runasman nerqa: Kunanqa qankuna jallp'asniykichejwan khuska faraompata kankichej, noqa qankunata paypaj rantiykichej. 
GEN.47.24	Kayqa muju kunanqa tarpumuychej. Chay poqojtataj khuskampa khuskanninta cosechasmanta faraonman qonkichej. Chay wakintaj qankunapaj kanqa, tarpunaykichejpaj, mikhunaykichejpaj, wawasniykichej mikhunankupaj, pikunachá wasiykichejpi tiyakun chaykunapiwan mikhunankupaj.
GEN.47.25	Paykunataj nerqanku: Qanqa k'acha runa kanki, noqaykuta khuyakuwayku, salvawaykutaj kausayniykuta; chayrayku kunanqa faraompa kamachisnin kasqayku.
GEN.47.26	Ajinata Joseqa chay leyta churarqa Egiptopi, faraonman poqojmanta khuskampa khuskanninta qonata. Chay leyqa kunankama kashanrajpuni. Sacerdotesqa mana imatapis qonankuchu karqa, imaraykuchus paykunaj jallp'asninkoqa mana jayk'ajpis faraompa makinman chayarqachu.
GEN.47.27	Israelitasqa Egiptopi tiyakaporqanku Gosén jallp'api, chaymanta qhepata paykunaqa ashkhata mirarqanku. 
GEN.47.28	Jacob tiyakorqa chunka phishqayoj watasta Egiptopi, jinamanta payqa chayarqa pachaj tawa chunka qanchisniyoj watasniyojman.
GEN.47.29	Uj día Israelqa wañupoj jina kaspa, José wawanta wajyachimorqa ninampaj: Sichus qan cheqamanta noqata khuyayta munawanki chayqa, makiykita ukhuyman churaspa juray ari, imatachus nisusqayta ruwanaykipaj. Qanqa wawáy, ama ari kay Egiptopi p'ampawankichu. 
GEN.47.30	Maypachachus ñaupa tatasniywan samarikoj risaj chayqa, Egiptomanta orqhoway, tatasniypa sepulturanman p'ampamuwanki. Josetaj kuticherqa ajinata ruwasaj tatáy, nispa.
GEN.47.31	Tatan Israelqa José wawanta jurachinankama karqa paytaj jurarqa. Chaymantataj Israelqa camampi saunan chaynejman k'umuykorqa.
GEN.48.1	Pisi tiempomantawan Joseman willarqanku tatan astawan onqoykapusqanta. Josetaj chayta uyarispa iskaynin wawasnin Manasesta Efraintawan pusarikuspa watukoj rerqa. 
GEN.48.2	Jacobtaj wawayki José jamususqa, nispa willajtinku, mayta kallpakuspa ñak'ayta camanmanta tiyaykamorqa. 
GEN.48.3+GEN.48.4	Chaymantataj Joseman nerqa: Tukuy atiyniyoj Dios Luz llajtapi rikhuriwarqa, bendiciwarqataj Canaán jallp'api, kay palabraswan: Noqa qanta ashkhata mirachisqayki, chay mirayniykimanta ashkha naciones ruwakonqanku. Chanta mana chayllachu, kay jallp'ata mirayniykiman qopusaj, paykunajta kanqa wiñaynintimpaj. 
GEN.48.5	Kunanqa qampa iskay wawasniyki Efrainwan Manaseswan kay Egipto jallp'api nacepusorqanku, manaraj qanwan noqa tinkukoj jamushajtiy; paykunapis noqajta kanku, Rubenwan Simeonwan jina. 
GEN.48.6	Qhepaman wawasniyki kanqankuraj chaykunapis qampa kanqanku, Efraimpata Manasespatawan wauqenku kasqankurayku paykunapis chayaqeta jap'illanqankutaj. 
GEN.48.7	Padan-aranmanta kutimushajtiy mamayki Raquel wañuporqa Canaán jallp'api, manaraj Efrataman chayamushaspa, chay Efrata ñampi p'ampaykorqani, kunantaj chayqa Belén sutiyoj.
GEN.48.8	Jinata nishaspalla Israelqa Josej wawasninta ñak'ayta repararqa, taporqataj: Pistaj kaykunari?, nispa.
GEN.48.9	Josetaj kuticherqa: Kaykunaqa wawasniy kanku Dios qowarqa kay Egiptopi. Tatantaj nerqa: Astawan qayllaykamuwaychej wawasníy, bendicionniyta qosqaykichej, nispa.
GEN.48.10	Israelqa allin machuña karqa, chayrayku ñawisnenqa manaña imatapis allinta rikuyta aterqachu. Josetaj astawan wawasninta tatanman qayllaykucherqa, paytaj much'araspa ojllaykorqa. 
GEN.48.11	Chaymantataj Joseman nerqa: Noqaqa manañapuni ujtawan rikusuyta yuyarqanichu. Chaywampis Diosqa wawasniykitapis rejsichiwanraj.
GEN.48.12	Joseqa tatampa arphisninmanta wawasninta suchurichispa qonqoriykukorqa ñaupaqempi pampaman umanta chayachinankama. 
GEN.48.13	Chaymantataj Joseqa iskaynin wawasninta aysariykukuspa Efrainta paña makinwan, Manasestataj lloq'e makinwan qayllaykorqa tatanman. Ajinamanta Efraenqa Israelpa lloq'enman chayarqa, Manasestaj pañanman. 
GEN.48.14	Israeltaj makisninta jaywarispa simp'aykorqa, paña makinta churarqa Efraimpa umanman, sullk'a kajman; lloq'e makintataj churarqa Manasespa umanman, kuraj kajpaman. 
GEN.48.15+GEN.48.16	Jinaspataj Joseta bendicerqa kay jinata: Tukuy atiyniyoj Dios, pitachus kasorqanku abuelosniy Abraham, Isaacwan; mayqenchus noqata pusaykachakuwarqa nacesqay ratomantapacha, tukuy sajra kajmanta waqaychawaj, ángel, kay wawasta bendicichun. Paykunanejta sutiy yuyarisqa kanampaj, jinallataj tatasniypa sutisnimpis Abrahampata, Isaacpatawan. Paykuna kachunku ashkha wawasniyoj, ashkhas kachunku kay mundopi.
GEN.48.17	Joseman mana allinchu rijch'arqa, ajinata tatan Efraimpa umanman paña makinta churasqan. Chayrayku makinta jap'ispa Manasespa umanman churayta munarqa, jinata nishajtin. 
GEN.48.18	Kay jinata nispa: Mana jinachu chayqa tatáy. Kay kajraj kuraj kajqa. Paypa umanman makisniykita churay.
GEN.48.19	Tatantaj mana munarqachu, nerqataj: Chaytaqa yachallani wawáy. Paypis uj jatun nacionman tukonqa. Chaywampis kay sullk'a kajtaj aswan jatun nación kanqa paymanta nisqaqa.
GEN.48.20	Jacobqa chay diapacha bendicerqa paykunata kay jinata nispa: Qankunaj sutiykichejta oqharispa israelitasqa bendicionta qonqanku, nenqankutaj: Dios qanwan ruwachun imaynatachus Efrainwan Manaseswan ruwarqa ajinata, nispa. Ajinata Israelqa Efrainmanraj ñaupajta churarqa Manasesmanta nisqaqa. 
GEN.48.21	Chaymantataj Joseman nerqa: Qhaway, noqaqa wañupusajña, Dios qankunawan kanqa. Payllataj kutichisonqachej ñaupa tatasniykichejpa jallp'anman. 
GEN.48.22	Qanman qoyki aswan kurajta wauqesniykimanta nisqaqa Siquem jallp'ata, chaytari mayta maqanakuspa amorreosmanta qhechorqani.
GEN.49.1	Jacobqa tukuynin wawasninta wajyachispa nerqa: Qayllamuwaychej wawasníy, noqaqa nisqaykichej imaschus qankunapaj qhepaman kananta.
GEN.49.2	Astawan qayllamuychej, uyariychej Jacobpa wawasnin, uyariychej tataykichejta.
GEN.49.3	Qanqa Rubén kuraj waway kanki; kallpay, tukuy kallpaymanta phiwi waway, kuraj kaj runa kayniypi, kuraj kaj tukuy atiypi.
GEN.49.4	Kunanqa manaña ñaupaj kajchu kanki, imaraykuchus qanqa ashkha corrishaj yaku jina kanki, qan puñunayta ch'ichichapuwanki, warmisaywan puñuspa.
GEN.49.5	Simeonwan Leviwan wauqesnintin kanku, armasninkoqa juchachakuy armas kanku ujllata sakeyanapaj jina.
GEN.49.6	Mana jayk'ajpis kayta munanichu tantakuyninkupi! Phiñasqa kashaspa runata wañucherqanku; allin sonqonkupi kashaspataj torosta cojosta saqerqanku. 
GEN.49.7	Maldicisqa kachun chay phiñakuyninku, imaraykuchus millay chay phiñakuyninkorqa. Tukuynejman ch'eqerachisaj tukuyninta Israel ukhupi.
GEN.49.8	Judá, wauqesniykeqa mayta alabasonqanku. Enemigosniykita much'usninmanta jap'inki. Kikin wauqesniyki qanman k'umuykusonqanku.
GEN.49.9	Qanqa, Judá wawáy. Qan kanki león uña jina; maypachachus aycha mikhunaykita qhechuyta munasunku chayqa, pampaman winkuykunki uj jatun leompis kawaj jina. Pitaj payta toreanmanri? 
GEN.49.10	Ni pi qhechonqachu Judaj atiyninta, ni makimpi kashaj chay tojnuntapis, chay tojnuyoj chayamunankama, pitachus tukuy llajtas kasonqanku.
GEN.49.11+GEN.49.12	Pichus burritonta uvas chajraman watajpata, pichus uvas ch'irwasqaman p'achasninta t'ajsajpata, aswan yanas ñawisnenqa vinomanta nisqaqa, kirusnimpis aswan yurajkuna lechemanta nisqaqa.
GEN.49.13	Zabulonqa tiyakonqa mar qochas cantosnejpi, maypichus barcos kanqanku sayanankupaj. Mojonesninkutaj Sidonkama kanqa.
GEN.49.14	Isacarqa uj carguero burro jina kanchampi wijch'ukoj.
GEN.49.15	Maypachachus tukuy ima allillan kajtin, sumajta samarikunapaj chay cheqa kajtin, wasanta rikucherqa cargata q'epinampaj, mana imata nispataj wata runaman tukun.
GEN.49.16	Danqa kikin runasninta cheqanchanqa, ujnin Israel aylluta jina.
GEN.49.17	Danqa uj katari jina kanqa, ñampi winkushaj, caballospa chakisninta khanispa, caballospi rejta urmachin.
GEN.49.18	Señorníy, suyarqani qan salvanawaykita!
GEN.49.19	Gadta uj t'aqa soldados maqaspa qhatiyachanqa, payri ujllata atipanqa.
GEN.49.20	Aserqa ashkha t'antayoj kanqa, reyespa mikhunan jina.
GEN.49.21	Neftaleqa taruka jina munasqampi purikoj, payqa k'acha uña tarukitasniyoj jina.
GEN.49.22	Joseqa yaku cantopi kashaj sach'aj ch'illchisqan jina. Sumajtataj poqon, ramasnintaj perqa patasta ch'iparikun.
GEN.49.23	Arcoswan flechaspa wañuchejkuna sapa kuti toreallankupuni.
GEN.49.24	Josejtari makisnin manchay kallpasniyoj. Pay sumajta arcosta jap'in. Jacobpa atiyniyoj Diosninrayku, Israelta michejninrayku, waqaychajninraykutaj.
GEN.49.25	Tataykej Diosnin qanta yanapasuchun, tukuy atiyniyoj Dios, bendicisuchun janaj pacha bendicioneswan, musphay ukhu mar qochaj bendicionninwan. Qanmanta mirajkuna warmis ashkha wawasniyoj kachunku.
GEN.49.26	Qanta astawan tatayki bendicisonqa, tataypa bendiciwasqanmanta. Mana tukukuy atej orqoskama kanqa kay bendicionesqa, Josej uman patapi, pay ajllasqa karqa wauqesnin chaupimanta.
GEN.49.27	Benjamenqa uj suwa atoj jina, tutamanta mikhun imatachus wañuchisqanta, ch'isiyaykuytataj puchuchisqasninta rak'iran.
GEN.49.28	Kaykuna kanku chunka iskayniyoj Israel ayllus. Kaytataj tatanku sapa uj wawasninman bendicishaspa nerqa. 
GEN.49.29	Chaymantataj nerqa: Wañuy patapiña kani wawasníy, p'ampaykapuwaychej ari ñaupa tatasniywan khuska Efrón hitita jallp'api kaj cuevapi, maypichus tatasniy kashanku chaypi. 
GEN.49.30	Chayqa kashan Canaán jallp'api, niyta munan maypichus Abraham ranterqa Efrón jallp'atawan khuska, chaypi p'ampakunankupaj. Chay cuevaqa kashan Macpelapi, Mamrej chimpampi. 
GEN.49.31	Chaypi Abrahamta p'amparqanku, warmin Sarata; Isaacta, warmin Rebecata; chayllapitaj Leatapis p'amparqa. 
GEN.49.32	Chay cueva maypichus kashan chay jallp'ataqa Hetpa wawasninmanta ranterqa. 
GEN.49.33	Kay imasta wawasninman niytawantaj, Jacobqa camanman siriykuspa kikimpi wañuporqa, tatasninwan tinkumunampaj.
GEN.50.1	Josetaj tatampa ayanta ujllaykuytawan much'aykuspataj waqarikorqa. 
GEN.50.2	Chaymantataj jampejkunasninta kamacherqa Israel tatanta q'apaj jampiswan mayt'uykapunankuta, paykunataj ajinata ruwarqanku. 
GEN.50.3	Paykuna chay jinata ruwarqanku tawa chunka diaspi, imaraykuchus chay chhika diaspipuni ruwakunan tiyan chay imasqa. Egipciostaj Jacobpa wañupusqanta yachaspa waqarqanku, qanchis chunka diasta llakiy p'achasta churakuspa. 
GEN.50.4+GEN.50.5	Chay qanchis chunka días junt'akojtintaj Joseqa parlarqa palaciopi kaj faraompa kamachisninwan, nispa: Noqa tarini qankunaj khuyakuyniykichejta, chayrayku niripuwaychej ari faraonman, imatachus tatay niwasqanta, pay jurachiwarqa wañuy patapiña kashaspa, wañupojtin noqa p'ampamunaypaj paypa wakichikusqan sepulturaman, chaytaj kashan Canaán jallp'api. Noqa mañakuni ari faraón saqerinawanta rispa tatayta p'ampakampunayta, chaymantataj kutimusajpacha.
GEN.50.6	Faraontaj nerqa: Riy ari, tataykita p'ampaykakampuy, imaynatachus pay kamachisusqanman jina.
GEN.50.7	Chaymanta Joseqa rerqa tatanta p'ampakampoj, faraompa palaciompi tukuy llank'ajkunataj payta riyserqanku chay Egiptomanta. 
GEN.50.8	Jinallataj Jacobpa tukuy ayllusnin, Josej ayllusnin, wauqesnin ima. Gosén jallp'apeqa saqerqanku wawasllata uywastawan. 
GEN.50.9	Chaymantaqa rillarqankutaj carroswan, caballospi ima. Ajinata Josewanqa ashkha runas rerqanku. 
GEN.50.10	Jordán mayoj chimpampi Goren-ha-atadman chayaspataj maytapuni Jacobmanta waqarikorqanku, sumaj ruwayta chaypi ruwarqanku. Chaypi Joseqa qanchis diata llakiy p'achasta apaykacharqa.
GEN.50.11	Chaynejpi cananeos tiyakojkunataj chayta rikuspa nerqanku: Egipcios wañusqankuta may sumajtapuni p'ampaykushanku, nispa. Chayrayku chay cheqata suticharqanku Abel-mizraimta. Chayqa kashan Jordán mayoj inti llojsimuyninnejpi.
GEN.50.12	Jacobpa wawasnenqa ruwarqanku imatachá tatanku kamacherqa paykunaman chayta. 
GEN.50.13	Chayrayku Jacobpa ayanta apakaporqanku Canaán jallp'aman, chaypi p'ampakaporqanku Macpela cuevapi, mayqentachus Abraham rantikorqa Hetpa wawan Efronmanta, chayman tukuy ayllun p'ampakunankupaj. Chay jallp'a, maypichus chay cueva tarikun, chayqa kashan Mamrej inti llojsimuyninnejpi. 
GEN.50.14	Joseqa tatanta p'ampaykuytawan Egiptoman kutiporqa wauqesninwan khuska, pikunachus payta rejserqanku chaykunawan ima.
GEN.50.15	Jacob wañupojtintaj Josej wauqesnin ninakorqanku: Ichapis kunan Joseqa chejnikuwasun tukuy sajrata paypaj ruwasqasninchejmanta. 
GEN.50.16+GEN.50.17	Chaymanta Joseman nichimorqanku: Tatanchej manaraj wañupushaspa niwarqayku, kayta qanman ninaykuta: Kunanqa wawáy, mañakuyki ari, wauqesniykej tukuy sajrata ruwasusqankuta, juchasninkuta perdonanaykita; imaraykuchus paykuna mana allintachu ruwasorqanku, nispa. Chayrayku mañakuyku ari, tukuy sajrata qampaj ruwasqasniykuta perdonapuwayku, imaraykuchus tataykej Diosnimpa kamachisnin kayku, nispa. Ajinata nisqankuta chay kachas willashajtinkutaj Joseqa mayta waqasharqa. 
GEN.50.18	Chaymantataj kikin wauqesnin jamorqanku; k'umuykuspataj ñaupaqenman qonqoriykukorqanku pampaman umankuta chayachinankukama, jinata nispa: Kamachisniyki kayku imanawaykupis ari.
GEN.50.19	Josetaj paykunaman nerqa: Ama chaymantaqa llakikuychejchu, mana noqaqa Diospa sutimpi oqharikuymanchu. 
GEN.50.20	Qankuna mana allintachu ruwawayta munarqankichej, Diostaj chay mana allinta, allinman tukucherqa, mayqentachus kunan rikushankichej, ashkhasta kausachinaypaj. 
GEN.50.21	Chayrayku ama llakikuychejchu. Noqaqa mikhunata qosqaykichej mikhunaykichejpaj, wawasniykichej mikhunankupaj ima. Ajinata Joseqa wauqesninta llakiyninkumanta sonqocharqa, may misk'i simiwan k'achamanta parlapayaspa.
GEN.50.22	Josewan, chanta tatampa tukuy familian ima Egiptopi tiyakaporqanku. Joseqa kausarqa pachaj chunkayoj watasta. 
GEN.50.23	Jinamanta Joseqa rikorqaraj wawan Efraimpa wawasnimpa allchhinta. Jinallataj rikorqaraj wawan Manasespa allchhinta Maquirpa wawanta. 
GEN.50.24	Uj kuti Joseqa wauqesninman nerqa: Pisillaña kashan wañupunayman, Dios qankunamanta yuyarikusonqachej, kay jallp'amanta orqhosonqachej, pusasunaykichejpaj mayqen jallp'atachus qosqaykichej nerqa Abrahamman, Jacobman ima, chayman.
GEN.50.25	Chaymantaqa José Israelpa wawasninta juracherqa, kay jinata nispa: Dios cheqamanta jamonqa qankunata kaymanta orqhosunaykichejpaj. Jina kajtinkamataj qankunaqa kaymanta tullusniyta apapuwankichej maymanchus rishankichej chayman.
GEN.50.26	Jinamanta Joseqa wañuporqa pachaj chunkayoj watasniyoj. Wauqesnintaj ayanta jawiykuspa, sumajta ch'akichispataj, cajonman churaykuspa waqaycharqanku Egiptopi.
EXO.1.1+EXO.1.2+EXO.1.3+EXO.1.4	Kaykuna kanku Israelpa wawasnimpa sutisnin, pikunachus Jacobwan khuska sapa uj aylluntin Egiptoman yaykojkunajta: Rubén, Simeón, Leví, Judá, Isacar, Zabulón, Benjamín, Dan, Neftalí, Gad, Aser ima. 
EXO.1.5	Jacobpa miraynin tukuynimpi karqanku qanchis chunka. Chaypacha Joseqa Egiptopiña karqa.
EXO.1.6	Josewan wauqesninwan wañuraporqanku, jinallataj paykunaj mitasninkupis. 
EXO.1.7	Israelitasqa ashkha kasqankuman jina ashkhata mirarqanku, may atiyniyojtaj karqanku; jinamanta paykunaqa Egiptoman junt'aykorqanku. 
EXO.1.8+EXO.1.9	Chay qhepata waj reyñataj Egiptoman yaykorqa, payqa Joseta mana rejserqachu. Chayrayku payqa runasninman nerqa: Qhawariychej, israelitasqa noqanchejmanta aswan ashkha, aswan atiyniyojtaj. 
EXO.1.10	Chayrayku kunan noqanchejqa sumajta qhawakuspa imatapis ruwananchejpuni tiyan, paykuna ama astawan miranankupaj. Manachayqa mayk'aj guerra kajtin, enemigosninchejman kutikuspa maqawasunchej, jinaspataj riponqanku.
EXO.1.11	Chaymanta Egiptomanta kajkunaqa capatazkunata churarqanku, israelitasta jasut'ispalla mayta llank'achinankupaj. Paykunata iskay llajtasta ruwacherqanku Pitonta, Ramasestawan. Chay llajtasqa karqa rey faraón mikhukunasta waqaychachinampaj. 
EXO.1.12	Jinata astawan jasut'ispa llank'achishajtinkupis, israelitasqa astawan miraykuspa ashkhayarqanku. Chayrayku egipciosqa astawan manchachikorqanku israelitasmanta.
EXO.1.13	Egipciosqa israelitasta maytapuni ñak'aricherqanku wata runasta jina llank'achispa. 
EXO.1.14	Ajinata maytapuni llakichispa israelitasta llank'acherqanku, t'uruta sarucherqanku, ladrillosta ruwacherqanku, wakintaqa campospi llank'acherqanku, wakintataj mayta jasut'ispa waj llank'aykunaman churarqanku. 
EXO.1.15	Chantapis Egiptomanta reyqa hebreospa onqochejkunasninman parlarqa, Siframan, Fuamanwan, nispa: 
EXO.1.16	Hebreas wawata nacechikushajtinku yanapankichej chayqa, allinta qhawankichej, qhari kajtenqa wañuchinkichej; warmi kajtintaj saqellankichej kausajta.
EXO.1.17	Onqochej warmistaj Diosta manchachikuspa Egipto reypa nisqanta mana kasorqankuchu, saqellarqanku qhari wawas kausajta. 
EXO.1.18	Reytaj payta mana kasusqankuta yachaspa onqochejkunata wajyachispa nerqa: Imaraykutaj qankuna kamachisqayta mana ruwankichejchu, qhari wawasta kausajta saqellankichejri? 
EXO.1.19	Paykunataj faraonman kuticherqanku: Hebrea warmisqa mana egipcia warmis jinachu kanku; imarayuchus paykunaqa may sinch'i warmis kanku, manaraj onqochejkuna chayashajtin ñapis onqonkuña.
EXO.1.20	Dios yanaparqa chay onqochejkunata. Chayrayku israelitasqa ashkhayaspa astawan mirarqanku, astawantaj kallpachakorqanku. 
EXO.1.21	Onqochejkuna Diosta manchachikusqankurayku Diosqa mayta paykunata yanaparqa israelitas astawan miranankupaj.
EXO.1.22	Chaymanta faraonqa tukuy llajtata wajyachispa nerqa: Kunanqa tukuy qhari wawas nacejkunata mayuman wijch'umuychej, warmi wawastataj saqellaychej kausajta.
EXO.2.1	Uj Leví ayllumanta kaj qhari, kikin Leví ayllullamantataj kaj warmiwan casararqa. 
EXO.2.2	Chay qharipajtaj chay warmeqa uj qhari wawata rejserqa; k'acha wawa kajtintaj payqa pakayllapi chay wawanta kinsa killata uywarqa. 
EXO.2.3	Manaña astawan pakana jina kajtintaj totoramanta juch'uy sayt'u canastata ruwaspa, jusk'usnintataj mach'awan, breawan ima sumajta llut'aykuspa ruwarqa ama yaku yaykunampaj. Jinaspataj chay canastawan wawata churaykuspa chuchiyu ukhuman churaykamorqa Nilo mayu cantoman. 
EXO.2.4	Wawaj kurajnin imillitamantaj nerqa qhepakuspa karullamanta qhawananta, chay sullk'an wawa imanakonqachus chayta.
EXO.2.5	Chay qhepatataj faraompa ususin chay mayuman uraykorqa mayllakoj, kamachisnin sipaskuna pusarisqa. Chay kamachisnin mayu cantosta puriykachashajtinkutaj, payqa rikorqa chuchiyu ukhupi uj canasta jina tuyushajta. Chaymantaqa ujnin kaj kamachin sipasta kacharqa chay canastata orqhomojta. 
EXO.2.6	Paytaj chay canastata qhawaykuspa rikorqa uj wawata waqashajta. Faraompa ususenqa chay wawamanta khuyakuspa nerqa: Kayqa hebreospa wawasninmanta ujnin kaj. 
EXO.2.7	Wawaj panantaj chay kikimpacha faraompa sipasninman qayllaykuspa nerqa: Qan munawajchu kunampacha uj wawa uywaj hebrea warmita wajyampusunayta kay wawata chuchuchispa uywapusunampaj?
EXO.2.8	Faraompa ususintaj nerqa: Yastá, rispa wajyamuy, nispa. Chay imillitataj usqhayta rispa wawaj mamallantataj wajyamorqa. 
EXO.2.9	Chay warmi jamojtintaj faraompa ususin payman nerqa: Kay wawata apaspa uywampuway, noqataj chay uywasqaykimanta pagapusqayki. Chay warmitaj wawata apaspa uywamorqa. 
EXO.2.10	Jatunña kajtintaj wawata faraompa ususinman apaporqa, paytaj wawataqa, wawampaj rejsikaporqa, suticharqataj Moisesta, chaywan niyta munarqa, yakumanta orqhorqani, nispa.
EXO.2.11	Moisesqa ñapis jatunña kaspa ayllusninmanta kajkunata watukoj uj kuti llojserqa, chaypi rikorqa may llakisqas sinch'itataj llank'asqankuta. Chayllapitaj rikorqa uj egipcio runa uj yawar masin hebreota maqashajta. 
EXO.2.12	Paytaj tukuynejta qhawarispa ni pi kajtintataj, chay maqaj runata jap'ispa wañurparicherqa, jinaspataj t'iyuman p'ampaykorqa. 
EXO.2.13	Q'ayantin ujtawan llojsillarqataj, chaypi rikorqa iskay hebreostañataj maqanakushajta; mayqenchus astawan atipaj kajta nerqa: Imaraykutaj ayllullaykimantataj kajta chay jinata maqankiri?, nispa. 
EXO.2.14	Chay runataj kuticherqa: Pitaj qanta churasunki noqaykuta kamachinawaykupaj, juezniyku kanaykipaj ajinata ninawaykupajri? Egipcio runata wañucherqanki jinatachu wañuchiyta munashawanki? Moisestaj chayta uyariytawan mancharikorqa, nerqataj: Cheqamanta egipcio runa wañuchisqayqa yachakunña, nispa. 
EXO.2.15	Faraontaj egipcio runa wañuchisqanta yachaytawan Moisesta mask'achimorqa wañuchinampaj. Chaypaj Moisesqa ñapis ayqekorqaña Madián jallp'aman, chaypi tiyakoj. Chayman chayaspataj uj yaku pujyu cantoman tiyaykorqa. 
EXO.2.16	Chaypi tiyasqa kashajtintaj Madianmanta Reuel sacerdotej qanchis warmi wawasnin jamorqanku yakuta orqhospa bateaman junt'achinankupaj, tatankoj ovejasninman ujyachinankupaj. 
EXO.2.17	Waj michejkunataj jamuspa chay sipaskunata wakiyarqanku. Moisestaj chayta rikuspa chay sipaskunamanta jark'akorqa, yakuta orqhospataj ovejasninkuman ujyaracherqa. 
EXO.2.18	Tatanku Reuelman kutejtinkutaj tatankoqa nerqa: Imajtintaj kunampeqa aswan usqhayta kutimunkichejri?, nispa. 
EXO.2.19	Paykunataj kuticherqanku: Uj egipcio runa waj michejkuna maqashawajtiyku jark'arakuwayku, pay kikintaj ovejasninchejman yakuta orqhospa ujyarachin, nispa. 
EXO.2.20	Reuelqa wawasninman nerqa: Maypi kashan kunan chay runari? Imapajtaj sapanta saqerparinkichejri? Rispa wajyamuychej imallatapis mikhunampaj.
EXO.2.21	Jinamanta Moisesqa chay Reuelwan tiyakaporqa; qhepamantaj Reuelqa ujnin ususin Seforatawan Moisesta casaracherqa. 
EXO.2.22	Chay warmeqa Moisespaj uj wawata rejserqa, Moisestaj chay wawanta suticharqa Gersonta, pay nerqa: Runaj llajtampi karu llajtayoj kani, nispa.
EXO.2.23	Watas pasasqanman jina Egiptopi reyqa wañorqaña. Israelitastaj chaykama may jasut'isqas sinch'i llank'ayllapipuni kasqankumanta mayta waqarqanku Diosman willakuspa. Diostaj chay jinata waqasqankumanta mañakuyninkuta uyarerqa, chay ñak'ariypi kasqankuta rikuspa. 
EXO.2.24	Dios uyarerqa chay mañakuyninkuta, yuyarikuspa imaynatachus Abrahamwan, Isaacwan, Jacobwan ima uj tratota ruwasqanta. 
EXO.2.25	Dios qhawarerqa israelitasta, rikorqataj imaynachus kasqankuta.
EXO.3.1	Moisesqa Jetro suegrompa ovejasninta michimoj. Jetroqa Madiampi sacerdote karqa. Uj p'unchayqa ovejasta qhatisqa ch'in pampasnejta Diospa jatun orqon Horeb nisqaman chayanankama. 
EXO.3.2	Chaypitaj Señorpa angelnin rikhurerqa uj zarza nisqa sach'api nina lauraj ukhupi. Moisesqa chay zarzapi nina larwashajta allinta qhawarerqa, nitaj chay zarzataqa q'olasharqachu. 
EXO.3.3	Chanta Moisesqa nerqa: Imataj kunan jaqayri! Mosqoychu sut'ichu? Rispa qhawarimusaj, jaqay sach'apis mana q'olanchuri!, nispa.
EXO.3.4	Señorqa, Moisés chayta qhawaj qayllaykushajtaña rikuspa sutinmanta nimorqa chay nina larwaj ukhumanta: Moisés!, Moisés!, nispa. Paytaj kuticherqa kaypi kashani Señor, nispa.
EXO.3.5	Chantá Señorqa nerqa: Ama qayllamuychu. Ujut'asniykita chakisniykimanta lluch'ukuy. Maymanchus qan sayashanki, chay jallp'aqa noqapaj t'aqasqamin. 
EXO.3.6	Chantá nillarqataj: Noqa ñaupa tatasniykej Diosnin kani, Abrahampata, Isaacpata, Jacobpatawan. Moisestaj chay kikimpacha uyanta pakaykukorqa, imaraykuchus manchachikorqa Diosta qhawariyta. 
EXO.3.7	Señortaj nillarqapuni: Cheqamanta noqa rikuni imaynatachus aylluy Egiptopi ñak'arisqanta. Uyarini mayta qhaparikusqankuta capatazkuna jasut'isqankurayku; allinta yachani ñak'arisqankuta. 
EXO.3.8	Chayrayku uraykamuni egipciospa makinmanta, atiyninmanta ima orqhonaypaj; chay jallp'ankumanta orqhospa sumaj jatun jallp'aman pusanaypaj, mayqempichus lechewan misk'iwan yaku jina corrishan chayman. Chay jallp'apeqa tiyakushanku kay runas: Cananeos, heteos, amorreos, ferezeos, heveos, hebuseos ima. 
EXO.3.9	Noqa uyarini Israelpa wawasnin maytapuni mañakusqankuta, chantá rikullanitaj egipcios paykunata maytapuni ñak'arichisqankuta. 
EXO.3.10	Chayrayku kunanqa jamuy, qanta kachasqayki faraonman, aylluy israelitasta Egiptomanta orqhomunaykipaj.
EXO.3.11	Chantá Moisesqa Diosman nerqa: Pitaj noqa kani faraonman rispa israelitasta Egiptomanta orqhomunaypajri?
EXO.3.12	Diostaj kuticherqa: Noqamin qanwan kasaj, kay señalta qosqayki, noqa qanta kachasusqayta yachanaykipaj. Maypachachus aylluyta Egiptomanta orqhomunki chaypacha, tukuyniykichej kay orqopi yupaychawankichej.
EXO.3.13	Chanta Moisesqa nillarqataj: Sichus noqa rispa israelitasman nisaj: Ñaupa tatasniykichejpa Diosnin kachamuwan qankunaman, nispa; paykunataj tapuwanqanku: Imataj sutin kasqari?, niwanqanku chayqa, ima nisajtaj noqari?, nispa.
EXO.3.14	Chaypacha Dios nerqa: NOQA KANI PICHUS KANI CHAY. Chantá nillankitaj israelitasman: NOQA KANI nej Dios qankunaman kachamuwan, nispa.
EXO.3.15	Chantapis Diosqa nillarqataj Moisesman: Ajinata ninki israelitasman: Señor, ñaupa tatasniykichejpa Diosnin, Abrahampata, Isaacpata, Jacobpata ima qankunaman kachamuwan. Kay suteyqa wiñaypajmin kanqa; kay suteyqa wiñaypa wiñaynintimpaj mirayniykichejnejta yuyarisqa kanqa, nispa. 
EXO.3.16	Chayaspataj tukuy israelitaspa kurajkunasninta tantachinki, paykunamantaj ninki: Ñaupa tatasniykichejpa Diosnin, Abrahampata, Isaacpata, Jacobpata ima rikhuriwaspa kay jinata niwan: Noqa qankunata qhawarimushaspa rikuykichej, imaynatachus qankunata egipcios ruwasqasuykichejta. 
EXO.3.17	Chantaqa nillawantaj, Egiptopi may llakiyta ñak'arinaykichejmanta kacharichinasuykichejta; pusasunaykichejtataj lechewan misk'iwan yaku jina corrishan chay jallp'aman, maypichus tiyakushanku, cananeos, hiteos, amorreos, ferezeos, heveos, jebuseos ima, chayman. 
EXO.3.18	Jinata nejtiykitaj kasusonqanku; chaymantataj paykunawan khuska rinki Egipto reyman, chayaspataj ninkichej: Señor, hebreospa Diosnin taripawayku; chayrayku kunan risqayku kinsa día puriyta ch'in pampanejta, uj rikuchikuta Señor Diosniykuman jaywamunaykupaj, nispa. 
EXO.3.19	Chaywampis noqa yachani allinta, Egipto reyqa mana munanqachu rinaykichejta, Diospa atiyninta rikunankama. 
EXO.3.20	Chayrayku noqaqa atiyniyta rikuchisaj, tukuy egipciosta nanachisaj, ashkha jasut'iykunata señalesta ima rikuchisaj, chaymantaraj saqesonqachaj llojsinaykichejta. 
EXO.3.21	Noqa nisaj egipcios israelitaspaj k'achas kanankuta. Qankunaqa ripushaspa mana makisniykichej ch'usajllachu ripunkichej. 
EXO.3.22	Sapa uj warmi mañanqa qayllampi kaj warmismanta, chayri piwanchus tiyakun chaymanta, imaschus qolqemanta, qorimanta, ruwasqasta, p'achasta ima. Chaykunata qhari wawasniykichejman qonkichej, jinallataj warmi wawasniykichejmampis, paykuna churakunankupaj. Ajinamanta Egiptota ch'usajta saqenkichej tukuy kapuyninkumanta.
EXO.4.1	Chaymantataj Moisesqa kuticherqa: Imatataj paykuna chaytaqa creewanqankuri, nitaj kasutapis ruwawankumanchu. Paykunaqa niwanqankuchari: Señorqa, qanman mana rikhurisunkichu, nispa.
EXO.4.2	Señortaj nerqa: Imataj makiykipi kashanri? Moisestaj nerqa: Kayqa tojnuy, nispa.
EXO.4.3	Chanta Señorqa Moisesman nerqa: Pampaman choqay chay tojnuykita, nispa. Paytaj pampaman choqarqa. Chay kikimpachataj tojnonqa katariman tukorqa. Moisestaj manchariywan ayqerqa chay katarimanta. 
EXO.4.4	Chantá Señorqa Moisesman nerqa: Ama ayqeychu, makiykiwan chupanmanta jap'iykuy. Paytaj kasuspa makinwan chupanmanta jap'iykorqa, chay kikimpachataj tojnullanmantaj tukuporqa jap'iykojtinkama.
EXO.4.5	Chay kanqa uj señal, Señorqa qanman rikhurisusqanta, ñaupa tatasniykej Diosnin, Abrahampata, Isaacpata, Jacobpata ima.
EXO.4.6	Chanta Señorqa ujtawan nillarqataj Moisesman: Makiykita ujllayniykiman churaykuy, nispa. Moisestaj makinta ojllayninman churaykorqa, orqhospataj makinta qhawarikorqa lepra onqoywan tukuy llillisqata, rit'i jina yurajpachata. 
EXO.4.7	Chaymanta Señorqa nillarqataj: Ujtawan makiykita ojllaykiman churaykuy, nispa. Moisestaj kasuspa ujtawan makinta ojllayninman churaykorqa. Chaymanta orqhospa qhawarinampajtaj makenqa mana imanasqa rikhurerqa tukuy ukhun jina.
EXO.4.8	Sichus mana creesonqankuchu nitaj kay ñaupaj kaj señalta uyarisonqankuchu chayqa, kay qhepan kaj señalta creesonqanku. 
EXO.4.9	Sichus kay iskay señalta mana creenqankuchu, ni uyarillasonqankupischu chayqa, yakuta mayumanta oqharimunki, chaytataj jallp'aman jich'anki; chay jallp'aman jich'asqayki yakutaj yawarman tukonqa.
EXO.4.10	Chanta Moisesqa nerqa: Ay, Señor! Ni jayk'aj noqaqa runasman allinta parlayta atinichu, mana qan parlawasqaykimantapachallachu, ni qaynallamantachu, nitaj kunallanmantachu, noqa kamachiykeqa unaymantapuni jina kani, qalloyqa parlashajtiy watakullawampuni.
EXO.4.11	Chaymanta Señorqa nillarqataj: Chanta pitaj runaman simita qorqa? Manachu noqa Señor upayachini, lojt'oyachini, ciegoyachini, chayri qhawarichini? 
EXO.4.12	Chayrayku kunanqa riy, noqa simiykinejta parlasaj, yachachisqaykitaj imatachus parlanaykita.
EXO.4.13	Moisesqa nillarqapuni: Ay Señor, waj runata kachakullay ari!, nispa.
EXO.4.14	Señorqa Moisespaj phiñarikuspa nerqa: Chaypaj kashan wauqeyki Aarón, Levita. Noqa yachani, payqa sumajta runasman parlayta yachasqanta, chantapis payqa ñapis jamushanña taripasoj, rikususpataj payqa mayta sonqompi kusikonqa. 
EXO.4.15	Qan paywan parlay, willay imatachus ninayki kashan chayta. Noqataj parlashajtiykichej paywan, jinallataj qanwampis kasaj. Chantaqa yachachisqaykichej imatachus ruwanaykichejta. 
EXO.4.16	Qan parlanki, Aaronman noqapis parlashayman jina, paytaj runasman parlanqa qampis parlashawaj jina, imatachus parlanayki kashan chayta. 
EXO.4.17	Kunanqa kay tojnuykita apakuy, chaywanqa t'ukuna imasta ruwamunki.
EXO.4.18	Moisesqa chaymanta riytawan Jetro suegrompaman kuterqa, nerqataj: Kunanqa kutinay tiyan Egiptoman, ayllusniyta, wauqesniyta ima waturikoj, kausakushankurajchus manachus chayta. Jetrotaj nerqa: Jina kajtenqa, riy ari, allillantaj risuchun.
EXO.4.19	Madianllapiraj kashajtintaj Señorqa ujtawan rikhurispa Moisesman nerqa: Egiptoman kutiy, imaraykuchus qanta wañuchiyta munajkunaqa tukuyninkuña wañuranku.
EXO.4.20	Moisestaj warminta pusariykukuspa, wawasnintawan burroman montaykuchispa Egiptoman kutirerqa; Diospa qosqan tojnu oqharisqa.
EXO.4.21	Chantaqa Señor nillarqataj Moisesman: Egiptoman kutispa faraompa ñaupaqempi kay t'ukunasta qosusqayta, ruwankipuni atiyta qosusqaywan. Noqataj faraompa sonqonta rumiyachisaj, paytaj israelitasta mana llojsejta saqenqachu. 
EXO.4.22	Qanqa ninki faraonman: Señorqa, ajinata nin: Israelqa noqaj kuraj wawaymin. 
EXO.4.23	Ña niykiña, wawayta saqey llojsejta, rispa yupaychamunawampaj. Qantaj llojsejta mana saqeshankichu, chayrayku noqaqa wañuchisaj kuraj wawaykita.
EXO.4.24	Ñanta rishajtintaj, maypichus Moisesqa familianwan uj ch'isi puñunanku kashajtin Señorqa rikhurerqa, wañuchiytataj munarqa. 
EXO.4.25	Seforataj chayta rikuspa, uj q'achi rumita oqharispa, wawampa phichilitumpa qaritampa puntitanta khuchurerqa. Chaymantataj Moisespa chakinta llujchirispa nerqa: Cheqamanta qanqa yawarmanta qosay kanki, nispa.
EXO.4.26	Chaymantaña Señorqa Moisesta rejta saqerqa, Seforataj nerqa, Moisesqa yawarmantapacha qosan kasqanta circuncidasqanrayku.
EXO.4.27	Chaymantataj Señorqa Aaronman parlarqa: Riy ch'in pampaman Moisesta taripaj, nispa. Paytaj kachaykukuspa Moisesta taripamorqa Diospa orqon nisqa chaypi, napaykuspataj wauqenta much'aykorqa. 
EXO.4.28	Chaypi Moisesqa Aaronman allinta willarqa Señor imastachus kamacherqa payman willananta chayta, jinallataj jatuchaj t'ukunasta ruwasqantawan. 
EXO.4.29	Chaymantaqa Moiseswan Aaronwan iskayninku rispa tantacherqanku israelitaspa tukuy kurajkunasninta. 
EXO.4.30	Aarontaj paykunaman willarqa, imastachus Señorqa Moisesman nerqa chayta. Chantapis Moisesqa jatuchaj t'ukunasta ruwananta runaspa ñaupaqempi Diospa kamachisqanman jina.
EXO.4.31	Israelitastaj creerqanku chay nisqanta. Yachaspa Señorqa Israelpa wawasninmanta yuyarikusqanta llakiyninkuta rikusqanta. Jinaspataj tukuyninku qonqoriykukuspa Señorta yupaycharqanku.
EXO.5.1	Chaymantaqa Moiseswan Aaronwan faraonman parlaj rerqanku, nispa: Israelpa Señornin, Diosnintaj ajinata nin: Saqepuway aylluy Israelta ch'inman rispa, chaypi yuyarikuwaspa qarakuta ruwanankupaj.
EXO.5.2	Faraontaj kuticherqa: Pitaj kasqa chay Señor, noqa paypa nisqanta kasunaypaj, israelitastaj rejta saqenaypaj? Noqaqa mana rejsinichu chay Señorta, nitaj saqesajchu israelitas rejta.
EXO.5.3	Paykunataj nerqanku: Hebreospa Diosnin taripawayku, chayrayku rinaykupuni tiyan ch'in pampaman kinsa día puriyta, chaypi rikuchikuta Señorniyku Diosman jaywamunaykupaj, ama ima onqoypis jamuspa wañuchinawaykupaj, chayri ima espadanejtapis wañunaykupaj.
EXO.5.4	Egipto reytaj paykunaman nerqa: Qankunarí, Moisés, Aarón, imaraykutaj runasta llank'ayninkumanta saqechiyta munashankichejri? Riychej qankunapis, llank'anaykichejta ruwamuychej. 
EXO.5.5	Chanta nillarqataj faraonqa: Kunanqa ashkha kanku israelitasqa kay tukuynejpi. Kunanqa qankunachu saqechiwajchej kasqa llank'ayninkuta?, nispa.
EXO.5.6+EXO.5.7	Chay kikin diapacha faraonqa sapa t'aqamanta kaj kurajkunata, capatazkunatawan aswan sinch'ita kamacherqa, nispa: Kunanmanta ñaupajmanqa amaña ichhuta israelitasman qonkichejchu adobesta ruwanankupaj imaynatachus kunan qoshankichej jinataqa; manachayqa paykuna kikin rispa oqharikamuchunku ichhuta. 
EXO.5.8	Qankunataj ninaykichej tiyan, imaynatachus kunankama ruwarqanku ajinallatapuni adobesta ruwanankuta ni uj pisita; imaraykuchus paykunaqa qhellashanku, chayrayku nishanku: Diosniykuman rikuchikuta jaywamusqayku, nispa. 
EXO.5.9	Qankunaqa astawan jasut'ishaspalla sinch'ita llank'achiychej, imatachus ruwanallankupi yuyanankupaj, ama kasunankupaj llulla palabrasta.
EXO.5.10	Chaymanta sapa t'aqata kamachejkuna, capatazkuna ima, llojsiytawan runasman nerqanku: Faraonqa kamachiwayku amaña ichhuta qonasuykuta. 
EXO.5.11	Kunanqa qankuna kikiykichej maymantapis ichhuta oqharikamunaykichej tiyan, nitaj ni uj pisita ruwanaykichejchu tiyan kunankama ruwarqankichej chaymanta.
EXO.5.12	Chaymanta israelitasqa tukuynejta ch'eqerarqanku rastrojosta ichhoj cuentanmanta oqharimoj t'uruta sarunankupaj. 
EXO.5.13	Sapa t'aqata kamachejkunaqa astawan sinch'ita llank'acherqanku, nispa: Tukunaykichej tiyan sapa día mashkhatachus ruwanaykichej kashan chay chhikata, ichhuta qoshajtiyku ruwaj kankichej chay chhikallatataj. 
EXO.5.14	Maytapuni jasut'erqanku faraompa capatazkunasnin israelitas ukhupi capatazkuna churasqas karqanku chaykunata, nispa: Imaraykutaj mana mashkhatachus ruwaj kankichej chay chhikallatataj adobesta ruwankichejchu, ni qayna, nitaj kunampisri?
EXO.5.15	Chaymantataj israelitasmanta capatazkuna, faraonman quejakoj rerqanku, nispa: Imaraykutaj chay jinata ruwanki kay kamachisniykitari? 
EXO.5.16	Manaña qowaykuchu ichhuta, munankitaj adobesta ruwanaykuta; chantapis anchata maqawayku. Chaypajqa runasnillaykitaj juchayoj kanku.
EXO.5.17	Faraontaj paykunaman nerqa: Qankunaqa kankichej qhellas, sinch'i qhellas. Chayrayku ninkichej: Rispa Señorniykuman rikuchikuta jaywamusqayku, nispa. 
EXO.5.18	Riychej ruwanaykichejta ruwamuychej. Ichhutaqa mana qosonqachejchu, chaywan mana chaywan qankunaqa mashkhatachus ruwaj kankichej chay chhikallatapuni adobesta ruwanaykichej tiyan sapa día.
EXO.5.19	Chaymantataj capataz kajkuna israelitasqa, aswan llakiypi rikukorqanku; adobe ruwanasniykichejmanta sapa día mana pisitachu ruwankichej nispa, faraón jinata nejtin.
EXO.5.20	Paykunataj faraonwan parlasqankumanta llojsimuspa Moiseswan Aaronwan jawapi suyashajwan tinkukorqanku. 
EXO.5.21	Paykunamantaj nerqanku: Señorqa rikuchun qankunaj ruwasqaykichejta, cheqanchachuntaj. Qankuna juchayoj kankichej faraón tukuy kamachisnin ima astawan noqanchejta chejninakunawanchejpaj. Qankuna kikiykichej churankichej espadata makisninman, noqanchejta wañuchinawanchejpaj.
EXO.5.22	Moisesqa chaymanta rispa Diosmanta mañakorqa, nispa: Señor, imaraykutaj chay jinatapuni llakichinki kay ayllutari? Chaypajqa imapajtaj kachamuwarqankiri? 
EXO.5.23	Kayman jamuspa faraonman sutiykipi parlasqaymantapacha payqa astawan llakiyman churan israelitasta; qantaj chaymanta manaraj kacharichinkichu aylluykita.
EXO.6.1	Diostaj Moisesman nerqa: Kunanraj rikunki imatachus faraonman ruwasaj chayta. Imaraykuchus paymantaqa sinch'i kallpawampuni kacharichisqaykichej chaymanta ripunaykichejpaj, jinallataj paypis may phiñasqa kacharisonqachej.
EXO.6.2	Diosqa parlallarqapuni Moiseswan, nispa: Noqamin kani Señorqa. 
EXO.6.3	Noqa tukuy atiyniyoj Dios sutiywan rejsichikorqani Abrahamwan, Isaacwan, Jacobwan ima. Señor nisqa sutiywanri paykunaman mana rejsichikorqanichu. 
EXO.6.4	Chantapis paykunawan uj tratota ruwarqani, Canaán jallp'ata qonaypaj. Chay jallp'api paykunaqa karu llajtayoj jinalla karikorqanku pisi p'unchaykunata. 
EXO.6.5	Ña kunanqa rikuniña israelitas sinch'ita ñak'arisqankuta, egipcios sinch'ita llank'achisqankuta, kunanqa yuyarikuni uj tratota ruwasqayta. 
EXO.6.6	Chayrayku nimuy israelitasman: Noqa Señormin, orqhosqaykichej chay jina ñak'arispa egipciospaj llank'anaykichejmanta, chay jina sinch'i kamachi ruway mana atinamanta. Noqa atiyniyta rikuchisaj. Ashkha muchuy mana atinasta rikuchispa kacharichisqaykichej sumaj cheqanta ruwaspa. 
EXO.6.7	Noqa orqhokapusqaykichej: Qankunaqa aylluy kankichej; noqataj Diosniykichej kasaj. Chaypi qankunaqa yachankichej noqamin Señorqa, qankunaj Diosniykichej kasqayta, egipcios mayta ñak'arichispa llank'achisusqaykichejmanta, noqa qankunata orqhosqayta. 
EXO.6.8	Noqa pusasqaykichej, ima jallp'atachus Abrahamman, Isaacman, Jacobman ima, chayaqenkupaj qosqaykichej nerqani chayman. Noqamin kani Señorqa.
EXO.6.9	Chay kikinta Moisesqa israelitasman willamorqa, paykunaqa mana payta kasuta ruwarqankuchu; imaraykuchus paykunaqa may ñak'arisqas kasharqanku, llakisqastaj maytapuni llank'asqankumanta. 
EXO.6.10	Chaymanta Señorqa Moisesman nillarqataj:
EXO.6.11	Rispa faraonman nimuy, saqey israelitasta jallp'aykimanta llojsejta, nispa.
EXO.6.12	Moisestaj Señorman kuticherqa: Qhaway, israelitasqa mana uyariwankuchu; imaynatataj faraón noqata uyariwanqari? Chantapis noqa mana ch'uyata parlayta atishajtiyri?
EXO.6.13	Chaymanta Señorqa Moisestawan Aarontawan kacharqa israelitasman, rey faraonmanwan nimunankupaj, paykuna israelitasta Egipto jallp'amanta orqhonankupaj kamachisqas kasqankuta.
EXO.6.14	Kaykuna karqanku sapa ayllumanta kurajkuna churasqas tatasninkumanta. Israelpa kuraj wawan Rubempata wawasnin karqanku: Hanoc, Falú, Hezrón, Carmi ima. Kaykuna karqanku Rubempa ayllusnin.
EXO.6.15	Kaykuna Simeompa wawasnin karqanku: Jemuel, Jamín, Ohad, Jaquín, Zohar, Saúl ima. Kay Saulpataqa maman cananea karqa. Kaykuna karqanku Simeompa ayllusnin.
EXO.6.16	Kaykuna karqanku Levej wawasnimpa sutisnin kurajmanta sullk'akama: Gersón, Coat, Merari ima. Leveqa pachaj kinsa chunka qanchisniyoj watasta kausarqa. 
EXO.6.17	Gersompa wawasnenqa karqanku familiasninkuman jina: Libni, Simei ima. 
EXO.6.18	Coatqa pachaj kinsa chunka iskayniyoj watasta kausarqa. Wawasnintaj karqanku: Amran, Izhar, Hebrón, Uziel ima. 
EXO.6.19	Merarej wawasnintaj karqanku Mahli, Musiwan. Kaykuna karqanku Levej ayllusnin, mirayninkuman jina, kurajmanta sullk'akama.
EXO.6.20	Amramqa casararqa tian Jocabedwan, wawasninkutaj karqanku Aaronwan, Moiseswan. Amramqa kausarqa pachaj kinsa chunka qanchisniyoj watasta.
EXO.6.21	Izharpa wawasnintaj karqanku Coré, Nefeg, Zincrewan.
EXO.6.22	Uzielpa wawasnintaj karqanku Misael, Elzafán, Sintriwan.
EXO.6.23	Aaronqa casararqa Elisabetwan, mayqenchus karqa Aminadabpa ususin, Naasompa panan. Pay wawasta rejserqa Nadabta, Abiuta, Eleazarta, Itamartawan.
EXO.6.24	Coréj wawasnintaj karqanku: Asir, Elcana, Abiasafwan. Kaykuna karqanku Coréj familiasnin.
EXO.6.25	Aarompa ujnin kaj wawan Eleazar casararqa Futielpa ususinwan, paypa wawantaj karqa Finees. Kaykuna karqanku levitaspa ayllusninmanta kurajkuna layankuman jina.
EXO.6.26	Kaykuna karqanku Aaronwan Moiseswan, mayqenkunamanchus Señorqa nerqa israelitasta orqhomunankuta Egipto jallp'amanta, ashkha soldadosta jina. 
EXO.6.27	Paykunallataj kanku Moiseswan Aaronwan, Egipto rey faraonwan parlamojkuna, israelitasta orqhomunankupaj Egiptomanta.
EXO.6.28	Mayk'ajchus Señorqa Egiptopi Moiseswan Aaronwan parlarqa chaypacha nerqa: 
EXO.6.29	Noqamin kani Señorqa. Rispa Egipto rey faraonman willamuy, imastachus noqa nisqayki chayta.
EXO.6.30	Moisestaj kuticherqa: Señor, noqaqa mana parlayta atinichu, qallullay watakuwan, imaynatataj chay jinata faraonqa uyariwanqari?, nispa.
EXO.7.1	Ujtawan Señorqa Moisesman nerqa: Qhawariy, noqa niyki, qan noqaj cuentaymanta faraompa ñaupaqempi ruwanki, jinallataj wauqeyki Aarón profetayki jina qampa cuentaykimanta parlanqa. 
EXO.7.2	Qan payman willanki noqa imatachá nisqayki chayta; wauqeyki Aarontaj faraonman parlanqa israelitasta jallp'anmanta llojsejta saqenanta. 
EXO.7.3	Noqataj faraompa sonqonta rumiyachisaj, astawantaj ashkhayachisaj may t'ukunasta ruwayta, milagrostawan ruwayta Egipto jallp'api. 
EXO.7.4	Faraonqa mana uyarisonqachejchu, noqataj atiyniyta rikuchisaj Egiptopi, soldadosniyta orqhokapusaj, aylluyta, Egipto jallp'amanta ashkha jasut'iykunata rikuchispa. 
EXO.7.5	Chaymantaraj Egiptopi atiyniyta rikuchejtiy, egipciosqa yachanqanku noqa Señorqa kasqayta, paykunaj chaupinkumanta israelitasta orqhomusqaymanta.
EXO.7.6	Moiseswan Aaronwanqa kikinta ruwarqanku, imaynatachus Señor Dios paykunaman kamacherqa, ajinata. 
EXO.7.7	Chaypacha Moisesqa karqa pusaj chunka watasniyoj; Aarontaj karqa pusaj chunka kinsayoj watasniyoj, faraonwan parlasharqanku chaypacha.
EXO.7.8	Señorqa parlallarqataj Moisesman Aaronmanwan, nispa: 
EXO.7.9	Sichus faraón nisonqachej milagrosta rikuchiychej nispa chayqa, qan ninki Aaronman: Tojnuykita jap'ispa choqay faraompa ñaupaqenman katariman tukunampaj.
EXO.7.10	Moiseswan Aaronwantaj kachaykukorqanku faraonwan parlaj. Paykunaqa ruwarqanku imaynatachus Señor paykunaman kamacherqa chayman jina. Aaronqa tojnunta choqarqa faraompa ñaupaqenman kamachisninwan kashajtin, chay tojnutaj katariman tukorparerqa. 
EXO.7.11	Faraontaj wajyacherqa yachajkunasninta, yatirisnintawan; paykunapis jamuspa kikillantataj ruwarqanku tukuy atiyninkuwan; 
EXO.7.12	Sapa ujninku tojnusninkuta choqallarqankutaj, chaykunapis katariman tukorqanku. Aarompa tojnuntaj tukuynin yachajkunajta, yatirispatawan tojnusninkuta mikhurarqa. 
EXO.7.13	Chay tukuywampis faraompa sonqon astawan rumiyarqa, paykunata mana kasuta ruwarqachu, Señorpa nisqanman jina.
EXO.7.14	Chaymanta Señorqa Moisesman nerqa: Faraompa sonqonqa anchatapuni rumiyan, mana munashanchu israelitas llojsinankuta. 
EXO.7.15	Q'aya tutamanta mayuman uraykushajtin qhawarej rinki. Qantaj chay mayu cantopi suyanki, katariman tukorqa chay tojnuykita. 
EXO.7.16	Chaypitaj ninki: Señormin, hebreospa Diosnin kachamuwan qanman willajta: Saqey ayllayta jallp'aykimanta llojsejta, ch'innejman rispa yupaychanawampaj. Kunankamataj qanqa mana kasukunkichu. 
EXO.7.17	Chayrayku Señorqa nimusunki: Kaypi yachawanki noqa Señor kasqayta: Kay tojnuywan kay mayupi kashaj yakuta wajtasaj, yakutaj yawarman tukonqa. 
EXO.7.18	Tukuy kay yakupi kaj challwas wañonqanku, mayutaj millayta asnanqa, tukuy egipciospis millachikonqanku, kay yakuta ujyayta.
EXO.7.19	Chanta Señorqa Moisesman nillarqataj: Niy Aaronman, tojnunwan Egipto mayu yakusta wajtaramuchun, wayq'ospi, tapisnimpi qochasta, yaku jallch'anasninkuta, maypichá yakus kashan chayta yawarman tukunankupaj. Ajinamanta tukuynin Egiptopi yawar kanqa k'ullu bateasninkupi; jinallataj rumi bateasninkupipis.
EXO.7.20	Moiseswan Aaronwan kikinta ruwarqanku, Dios imaynatachus paykunaman kamacherqa, ajinata. Tojnunta oqharispa Egipto mayu yakuta wajtarqa faraón qhawashajtin. Tukuy mayu yakustaj yawarman tukorqanku. 
EXO.7.21	Jinallataj chay mayupi kaj challwas wañurarqanku. Mayutaj millayta asnarqa, egipciospis mana ujyayta aterqankuchu, imaraykuchus Egiptopi maypichá yaku kaj chaykunapi yawarlla tarikorqa.
EXO.7.22	Egiptomanta tukuy yatiris kikillantataj ruwarqanku imatachus yachasqankuwan. Faraompa sonqontaj astawan rumiyarqa, chayta rikushaspapis paykunata mana kasorqachu, Señorpa nisqanman jina. 
EXO.7.23	Faraonqa chaymanta kutispa wasinman riporqa, chaytapis manapuni kasuta ruwaspa. 
EXO.7.24	Tukuynin Egiptopi yaku wisinasta ruwarakorqanku mayu cantospi yakuta ujyanankupaj, imaraykuchus mayu yakusta mana ujyayta aterqankuchu. 
EXO.7.25	Chay jinata Señorpa ruwasqanqa junt'akorqa qanchis diapi.
EXO.8.1	Señorqa Moisesman nillarqataj: Faraonman rispa nimuy: Señorqa ajinata nimusunki: Saqey aylluyta llojsejta yupaychamunawampaj. 
EXO.8.2	Mana llojsejta saqenki chayri, kayqa, noqa jasut'isaj tukuynin Egiptota k'aylankulaswan. 
EXO.8.3	Mayoqa k'aylankulasta mirachenqa, chaykuna llojsimuspa tukuynejman junt'anqanku, wasiykiman, maypichus puñunki chayman, kamachisniykej wasisninman, tukuy runasniykejman, hornosniykiman, maypichus mikhunasta ruwachinki chaykunamanwan. 
EXO.8.4	K'aylankulasqa patasniykiman wicharenqanku, tukuy Egipto runaspa patanman, jinallataj kamachisniykimampis.
EXO.8.5	Chaymanta Señorqa Moisesman nerqa: Aaronman niy, tojnunta oqharinanta mayusta qhawarispa, wayq'osman, mayusman, qochasman; chaykunamanta jamp'atus llojsimunankupaj tukuynin Egipto jallp'asman.
EXO.8.6	Aarontaj makinta jaywarerqa Egipto yakus pataman, Jinajtinkamataj k'aylankulasqa yakusmanta llojsiykamorqanku tukuynin Egipto jallp'asman junt'aykunankukama. 
EXO.8.7	Tukuy layqaspis kikillantataj ruwaspa k'aylankulasta junt'aykucherqanku Egipto llajtankuman.
EXO.8.8	Jina kajtintaj faraonqa Moisesta Aarontawan wajyachispa nerqa: Señormanta mañaychej ari, k'aylankulasta chinkachinampaj, noqamanta, runasniymantawan karunchachispa, noqataj saqesaj israelitas llojsinankuta Señorman rikuchikusta jaywamunankupaj.
EXO.8.9	Moisestaj kuticherqa: Niway, mayk'ajtaj munanki Señormanta mañanayta qanrayku, kamachisniykirayku, runasniykirayku ima; k'aylankulas karunchakunankupaj qanmanta, palacioykimantawan, mayullapiña qhepakunankupajri?
EXO.8.10	Faraonqa nerqa q'ayapacha, nispa. Moisestaj nerqa: Qampa munasqaykiman jina mañasaj, ajinamanta qan rejsinaykipaj, Señor Diosniyku jinaqa mana pipis kasqanta. 
EXO.8.11	K'aylankulasqa riponqanku qanmanta, palacioykimanta, kamachisniykimanta, runasniykimanta ima, mayullapiña qhepakonqanku.
EXO.8.12	Moiseswan Aaronwan faraompa ñaupaqenmanta llojserqanku. Chaymanta rispa Moisesqa Señormanta mañakorqa, k'aylankulasta faraonman apachimusqanta karunchachinampaj. 
EXO.8.13	Señortaj Moisespa nisqanman jina kasorqa. K'aylankulastaj wañurarqanku wasispi, patiospi, tukuy campospi ima. 
EXO.8.14	Runasqa k'aylankula wañusqasta tantarqanku qotu qotuta. Chantaqa tukuynejpi millayta phututirerqa. 
EXO.8.15	Faraontaj chay imas manaña kajtin qonqaporqa, sonqontapis astawan rumiyarqa, manaña kasorqachu Moiseswan Aaronwan nisqankuta, imaynatachus Señorpa nisqanman jina.
EXO.8.16	Señorqa ujtawan Moisesman nerqa: Aaronman niy ujtawan tojnunta oqharinanta, chaywantaj ñut'u jallp'ata wajtachun, chay ñut'u jallp'a tiwlaman tukuspa, Egipto jallp'aman junt'anampaj.
EXO.8.17	Paykunata ajinata ruwarqanku. Aaronqa tojnunta oqharispa, pampata wajtaspataj jallp'ata oqharicherqa, chaytaj tiwlaman tukuspa Egipto jallp'aman junt'aykorqa. Chay tiwlastaj runasta, uywasta ima tukuykorqa. Tukuynin Egiptopi maynejpipis tiwlallaña karqa. 
EXO.8.18	Yatirisqa kikillantataj ruwaspa imatachus yachasqankuwan mana ajinata ruwayta aterqankuchu. Tiwlasqa tukuynin runasta tukuykorqa, jinallataj uywastapis. 
EXO.8.19	Chaymantaqa chay layqas faraonman nerqanku: Kayqa Diospa jasut'iynin, nispa. Faraonqa astawan sonqonta rumiyacherqa; mana imatapis kasorqachu, Señorpa nisqanman jina.
EXO.8.20	Señorqa ujtawan nillarqataj Moisesman: Q'aya paqarin faraonqa tutamanta mayuman renqa; qampis tutamanta jatarispa riy paywan parlaj. Ajinata ninki: Señorqa ajinata nimusunki: Saqey aylluyta llojsejta yupaychamunawampaj. 
EXO.8.21	Manachus saqenki llojsejta chayqa, noqa apachimusaj imaymana khanikoj ch'uspista qampa pataykiman, kamachisniykiman, runasniykiman, wasisniykiman ima junt'aykunampaj. Tukuy egipciospa wasisninman junt'aykonqanku, tukuy pampasnintinman. 
EXO.8.22	Ajina kashajtintaj, Gosén jallp'apeqa mana kanqachu khanikoj ch'uspisqa, mayqempichus aylluy tiyakushan chaypi; ajinamanta yachanaykichejpaj noqa Señor kay jallp'a patapi kashasqayta. 
EXO.8.23	Ajinata aylluytawan aylluykitawan t'aqasaj. Kaytaj q'ayapacha kanqa.
EXO.8.24	Ajinata Señorqa ruwarqa. Khanikoj ch'uspisqa manchay ashkhas urphurimorqanku, faraompa palacionman, kamachisnimpa wasisninman, tukuynejman junt'aykunankukama. Tukuynin jallp'astapis mana allinta ruwarparerqankuchu.
EXO.8.25	Chaymanta faraonqa Moisesta Aarontawan wajyachispa, nerqa: Rispa Diosniykichejman rikuchikusta jaywamuychej mana kay jallp'amanta ripuspalla.
EXO.8.26	Moisesqa kuticherqa: Jinata kayllapi ruwanaykoqa mana allinchu, ima uywastachus Señor Diosniykuman jaywasqayku chayqa egipciospaj mana allinchu, paykunapajqa Diosninku jina. Sichus egipcios rikuwasqayku chay uywasta rikuchikusta jaywashajta chayqa, mayqenkunatachus paykuna yupaychanku chaytaqa, cheqamanta rumiswan ch'anqaspa wañurparichiwasqayku. 
EXO.8.27	Noqaykoqa rinayku tiyan kinsa día puriyta ch'in pampaman, chaypi Señor Diosniykuman rikuchikuta jaywamunaykupaj, Pay kamachiwasqaykuman jina.
EXO.8.28	Faraontaj nerqa: Noqa saqesqaykichej ch'in pampaman rispa Señor Diosniykichejman rikuchikuta jaywamojta, ama ancha karuman rinaykichej kajtenqa; chaypi noqapajpis mañapuwaychej.
EXO.8.29	Moisestaj kuticherqa: Kaymanta riytawan Señormanta mañapusqayki kay khanikoj ch'upis qanmanta jatarinankupaj, jinallataj kamachisniykimanta, llajtaykimantapis q'ayapacha. Qantaj amallaña ch'aukiyawaykuchu, amañataj jark'aychu israelitas rispa Señorman richuchikusta jaywamojta.
EXO.8.30	Moisesqa chaymanta riytawan palacionmanta rispa, Señormanta mañakorqa. 
EXO.8.31	Señortaj Moisespa imatachus nisqanman jina ruwarqa. Tukuynin khanikoj ch'uspista chinkacherqa faraonmanta, kamachisnimpamanta, runaspa wasisninmanta ima mana ujniyojta. 
EXO.8.32	Faraontaj chayta rikuytawan sonqonta rumiyachillarqataj, mana saqerqachu israelitasta rejta.
EXO.9.1	Chaymanta Señorqa nillarqataj Moisesman: Rispa nimuy faraonman: Hebreospa Diosnenqa ajinata nimusunki: Kacharipuway Israel aylluyta, rispa yupaychamunawampaj. 
EXO.9.2+EXO.9.3	Manachus kacharinki, astawanchus jap'ikullankichejpuni chayqa, Señorqa uywasniykita sinch'i onqoywan atiyninta rikuchispa jasut'enqa, caballosta, burrosta, camellosta, wakasta, ovejasta ima. 
EXO.9.4	Señorqa israelitaspa uywasninta egipciospa uywasninmanta t'aqanqa; chayrayku israelitaspa uywasnenqa ni ujpis wañonqankuchu. 
EXO.9.5	Señorqa ima pachachus kay kananta nerqa: Q'aya pacha kayta ruwasaj, nispa.
EXO.9.6	Q'ayantin pacha Señorqa chayta ruwarqa, Egiptopi tukuy uywas wañurarqanku israelitaspa uywasninrí ni ujpis wañorqankuchu. 
EXO.9.7	Faraonqa israelitaspa uywasninta qhawarejta kacharqa, nitaj uj wañusqatapis tarerqankuchu. Chaywampis faraonqa sonqonta rumiyachillarqapuni, manapuni israelitasta kacharerqachu.
EXO.9.8	Chaymanta Señorqa nillarqataj Moisesman, Aaronmanwan: Hornomanta orqhospa, ushpha morq'ota makiykichejpi apaychej. Moisestaj chayta qhallachun pataman faraompa ñaupaqempi. 
EXO.9.9	Chay ushpha q'osñitaj tukuynin Egipto jallp'aman junt'aykuchun; chaymantataj llejti onqoyman tukuspa jap'ichun runasta, uywasta ima tukuynin Egipto jallp'api.
EXO.9.10	Paykunataj kikinta ruwarqanku hornomanta orqhospa, ushphata makinkupi aparqanku faraompa ñaupaqenman. Chaypitaj Moisesqa faraón qhawashajtin pataman ushphata qhallarqa. Chaymantataj runas, uywas ima llejti onqoyta jap'irarqanku tukuy ukhusninkupi. 
EXO.9.11	Layqa runaspis kayta mana imaynamanta ruwayta aterqankuchu Moisespa ñaupaqempi, imaraykuchus paykunajtapis tukuy ukhunkupi llejti onqoy karqa, jinallataj tukuy egipcio runaspipis. 
EXO.9.12	Señortaj astawan faraompa soqonta rumiyacherqa; chayrayku Moisesta Aarontawan mana kasuta ruwarqachu Moisesman Señor nisqanman jina.
EXO.9.13	Chaymanta Señorqa ujtawan Moisesman nillarqataj: Q'aya paqarin tutamanta jatarispa riytawan nimuy faraonman: Hebreospa Diosnin Señormin kayta nimusunki: Kachariy israelitasta noqata yupaychamunawankupaj. 
EXO.9.14	Kunan kutipeqa tukuy jasut'iykunasniyta apachimusqayki qampa contraykipi, yanapajkunasniykej contranta, runasniykej contranta ima. Ajinamanta yachanaykipaj, mana pipis kay jallp'a patapi noqa jina kasqanta. 
EXO.9.15	Sichus mana makiyta oqhariyman qanta nanachisunaypaj, runasniykitawan, manchay jasut'iyniywan chayqa, kay jallp'a patamanta chinkachisqaña kawaj karqa. 
EXO.9.16	Chaywampis cheqamanta churayki, qampi atiyniyta rikuchinaypaj, qannejta sutiy willasqa kanampaj tukuy mundontimpi. 
EXO.9.17	Chaywampis qanqa astawanraj sonqoykita rumiyachishanki israelitaspa contranta, mana paykunata saqeshankichu llojsejta. 
EXO.9.18	Qhawariy, q'aya kay horasta manchay jatuchaj granizo parata parachimusaj, chay jina granizoqa ni jayk'ajpis karqachu kay Egiptopi kay mundo ruwakusqanmanta kunankama. 
EXO.9.19	Chayrayku kunanqa kachaspa tantachimuy tukuy uywasniykita campospi kajkunata, allinnejman pakakunankupaj. Sichus runas chayri ima uywallapis campopi tarikonqanku, ni ima wasillapipis pakakonqankuchu chayqa, granizo wañurachenqa.
EXO.9.20	Wakin faraompa yanapajkunasnin Señorpa nisqasninta uyarispa mancharikorqanku, chayrayku kamachisninkuta, uywasninkutapis wasisninkuman wisq'arqanku. 
EXO.9.21	Piskunachus mana kasuta ruwarqankuchu Señorpa nisqasninta chaykunaqa, kamachisninkuta, uywasninkutapis saqellarqanku jawapi.
EXO.9.22	Chaymanta Señorqa Moisesman nerqa: Makiykita oqhariy pataman, tukuynin Egipto jallp'asman granizo urmanampaj runaspa patasninman, uywaspaman, tukuy qhoraspa patanman ima.
EXO.9.23	Moisestaj tojnunta pataman oqharerqa. Señortaj qhon qhonkunata, lliuj lliujkunatawan rikhurichimorqapacha, granizotaj paramorqapacha ninawan chajrusqa tukuynin Egipto jallp'aman. 
EXO.9.24	Granizoqa qhon qhonkunawan ninawan chajrusqas urmamorqanku, chay jina granizoqa ni jayk'ajpis karqachu, chay jallp'api Egiptopi runa tiyakusqanmantapacha. 
EXO.9.25	Chay granizoqa tukuy ima kajta t'unaykorqa Egiptopi; runasta uywastapis wañuracherqa, jinallataj qhorasta, sach'astapis, q'ara k'aspillata sayacherqa. 
EXO.9.26	Gosén jallp'allaman mana granizoqa chayarqachu, maypichus israelitas tiyakaorqanku chayman.
EXO.9.27	Chaymantaqa faraón wajyachimorqa Moisesta Aarontawan, nerqataj: Kunan kutipeqa juchata ruwani, jinallataj runasniypis, Señorqa cheqampuni. 
EXO.9.28	Señormanta mañay ari, kay qhon qhonkuna, granizo ima thañinampaj; noqataj manaña astawan jark'asqaykichejchu llojsipunaykichejta.
EXO.9.29	Moisestaj nerqa: Kayqa kunitan kay llajtamanta llojsiytawan Señorman makisniyta oqharisaj mañakuspa, qhon qhonkunataj thañenqanku, granizopis manañataj kanqachu, yachanaykipaj kay jallp'a patapi Señorqa kasqanta. 
EXO.9.30	Chaywampis noqaqa yachani, ni qan nitaj kamachisniykipis manchachikunkichejrajchu Señor Diospa ñaupaqempi.
EXO.9.31	Linowan cebadawan q'ala chinkachisqas karqanku; chaypacha cebadaqa espigasqaña karqa, linotaj sumajtaña t'ichasharqa. 
EXO.9.32	Trigowan centenowanqa mana imanasqaschu karqanku, imaraykuchus manaraj llojserqankurajchu.
EXO.9.33	Moisestaj faraompa qayllanmanta, llajtamanta llojsiytawan Señormanta mañakuspa makisninta oqharerqa. Chay ratopacha qhon qhonkunawan granizowan thañiporqanku. Jinamanta paraqa manaña paramorqachu. 
EXO.9.34	Faraontaj manaña paramojta rikuspa, nitaj granizo, nitaj qhon qhonkunapis kajtin ujtawan juchallikullarqataj. Chantapis astawan sonqonta rumiyacherqa, jinallataj kamachisnimpis. 
EXO.9.35	Faraonqa sonqonta rumiyachispa manapuni saqerqachu israelitas llojsinankuta, Señorpa nisqanman jina Moisesnejta.
EXO.10.1	Ujtawan Señorqa Moisesman nerqa: Ujtawan rispa nimuy faraonman; imaraykuchus noqa paypa sonqonta rumiyachini, jinallataj kamachisnimpa sonqosnintapis. Ajinamanta jatuchaj t'ukuna imasta paykuna ukhupi ruwanaypaj atiyniyta rikuchispa. 
EXO.10.2	Chayta qan willanaykipaj wawasniykiman, allchhisniykiman ima, noqa egipcio runa ukhuspi, jatuchaj t'ukunasta ruwasqasniyta ima; ajinapi yachankichej noqamin Señorqa kasqayta.
EXO.10.3	Chaymantaqa Moiseswan Aaronwan rispa faraonman willamorqanku: Ajinata nimusunki Señorqa, hebreospa Diosnin: Mayk'ajkamataj mana sonqoykita ñaupaqeypi llamp'uyachinkichu? Saqellayña israelitasniy llojsinankuta noqata yupaychanawankupaj. 
EXO.10.4	Manapuni saqenki llojsejta chayqa, q'ayapacha langostasta kachamusaj llajtaykiman. 
EXO.10.5	Urphurimuspataj q'osñi jina jallp'ata tapaykonqanku, mikhonqankutaj imaschus qhepakorqa granizoj t'unasqasninmanta chaykunata. Jinallataj mikhonqanku campo sach'asta. 
EXO.10.6	Chaymantaqa junt'aykamusonqanku wasisniykiman, kamachisniykej wasisninman, tukuy egipciospa wasisninman ima. Manapuni chay jinata rikorqankuchu tatasniyki, ni abuelosniykipis mayk'ajmantachus karqanku chaymanta kaykama. Jinata niytawan Moisesqa, kutirispa chay ratopacha faraompa palacionmanta llojsiporqa. 
EXO.10.7	Faraonmantaj kamachisnin qayllaykuspa nerqanku: Mayk'ajkamataj kay runaqa tukuy imaymanasta jasut'ichiwasunri? Saqey llojsejta chay runasta, rispa yupaychamuchunku Señor Diosninkuta. Manachu yachanki Egiptoqa kay jina q'ala jasut'isqaña kasqanta?
EXO.10.8	Faraonqa Moisesta Aarontawan ujtawan wajyachimuspa nerqa: Riychej Señor Diosniykichejta yupaychaj. Ñaupajtaqa willawaychej pikunachus rinankuta.
EXO.10.9	Moisestaj kuticherqa: Noqaykoqa llojsipunayku tiyan tukuy wawasniykuwan, machu runasniykuwan, qhari wawasniykuwan, warmi wawasniykuwan, ovejasniykuwan, wakasniykuwan ima; imaraykuchus noqaykupajqa may jatun p'unchay, chaypi ruwanayku tiyan uj fiestata Señorniykuman.
EXO.10.10	Faraontaj paykunaman nerqa: Ajá, qankunawanchu kanqa Señorqa? Qankunaj yuyayniykichejqa sut'illa kashan, imatachá ruwayta yuyashankichej. Imaynatataj noqa saqellasqaykichej tukuy wawasnintin llojsinaykichejtari? 
EXO.10.11	Chayrayku mana jinachu kanqa. Qankuna qharislla riychej Señorta yupaychaj, anchatapuni chayta ruwayta munasqaykichejrayku. Jinata niytawan Moisesta Aarontawan ñaupaqenmanta qharqorqa.
EXO.10.12	Chaymanta Señorqa Moisesman nerqa: Makiykita oqhariy Egipto jallp'anejman, langostas, jamuspa, granizoj puchuchisqanta tukuy ima kajta tukuchinankupaj.
EXO.10.13	Moisestaj tojnunta oqharerqa Egipto jallp'anejman. Señortaj inti llojsimuynejmanta wayrachimorqa uj p'unchayta, uj tutatawan Egiptonejman. Sut'iyamuypajtaj chay wayraqa langostasta rikhurichimorqa. 
EXO.10.14	Langostasqa Egipto jallp'a patapi manchayta urphurispa tukuynejman junt'aykorqa ima qhoraschá kaj chhikata mikhoj. Chay jinapuni langostasqa mana jayk'ajpis karqachu, nitaj jayk'ajpis kanqachu. 
EXO.10.15	Langostasqa urphurispa Egipto jallp'asta laqhaykorqa; mikhorqankutaj ima qhoraschá kaj chhikata, sach'aspa poqoyninta, imaschá granizoj puchuchisqan chayta. Chay jinamanta tukuynin Egiptopi ni ima q'omer puchorqachu, ni sach'a laqhes, nitaj qhoraspis, t'ojrapachalla karqa.
EXO.10.16	Chaymanta faraonqa usqhay usqhayta Moisesta Aarontawan wajyachimuspa nerqa: Noqa juchallini Señor Diosniykichejpa contranta, qankunaj contraykichejtawan. 
EXO.10.17	Chayrayku kunanqa mañakuykichej juchasniyta perdonanawaykichejta kunan kutillaña. Kunanqa qankuna mañaychej ari Señor Diosniykichejmanta, kay wañuchej jasut'iyllatapis qhechunampaj.
EXO.10.18	Moisestaj faraompa palacionmanta llojsiytawan Señormanta mañarqa. 
EXO.10.19	Señortaj uray wayrata wayrachimorqa, chaytaj langostasta aparparerqa puka mar qochaman. Jinamanta langostasqa ni ujpis qhepakorqankuchu Egipto jallp'api. 
EXO.10.20	Señortaj ujtawan faraompa sonqonta rumiyacherqa, jinamanta faraonqa manallataj israelitasta kacharerqachu ripunankupaj.
EXO.10.21	Chaymanta Señorqa ujtawan Moisesman nillarqataj: Makiykita oqhariy tukuy Egipto jallp'a patata laqhaykunampaj tukuypis laqhayayta llujchirinampaj jina.
EXO.10.22	Moisestaj chayta nejtinkama makinta pataman oqharerqa, laqhayaytaj manchayta laqhayaykorqa tukuynin Egipto jallp'ata kinsa día junt'ata. 
EXO.10.23	Jinamanta ni pipis rikorqachu, nitaj rikunakorqankuchu, manataj pipis kuyurerqachu maypichus kasharqa chaymanta kinsa día junt'ata. Israelitas kasharqanku chaypeqa mana jinachu karqa, k'anchayqa kallarqapuni wasisninkupi.
EXO.10.24	Faraonqa apurata Moisesta wajyachimuspa nerqa: Rispa Señorta yupaychamuychej, wawasniykichejtawan pusariykukuspa. Ovejasniykichejta, wakasnillaykichejtawan ama apaychejchu.
EXO.10.25	Moisestaj kuticherqa: Qan kikiyki qonawayku tiyan uywasta rikuchikuta jaywaspa Señor Diosniykuman ruphachimunaykupaj. 
EXO.10.26	Tukuy uywasniykupis noqaykuwan renqa, ni ima uywallaykupis qhepakonqachu; noqaykoqa chay uywasmanta orqhonayku tiyan Señor Diosniykuta yupaychanaykupaj; manataj yachaykuchu imawanchus Señorta yupaychayta, maymanchus rishayku chayman chayanaykukama.
EXO.10.27	Señorqa ujtawan faraompa sonqonta rumiyacherqa, israelitasta ama llojsejta saqenampaj. 
EXO.10.28	Chantapis faraonqa Moisesman nerqa: Riy kaymanta, kunanmantaqa allinta qhawakunki uyayta ujtawan rikunawaykimanta. Ima diallapis ujtawan kutimuwanki noqawan parlayta munaspa kayman chayqa, wañunki.
EXO.10.29	Moisestaj kuticherqa: Allinta chaytaqa ninki, manaña ujtawan uyaykita rikusqaykichu kayman kutimuspa.
EXO.11.1	Señorqa ujtawan Moisesman nillarqataj: Uj jasut'iytawan faraonman, Egipto runasmanwan apamusaj. Chaymantaraj qankunata kaymanta rejta saqesonqachej. Cheqamanta tukuyniykichejta kaymanta qharqosonqachej, pay kikin usqhay usqhayta wijch'usonqachej. 
EXO.11.2	Kunantaj niy israelitasman, qharisman warmisman; sapa uj qayllankupi kaj egipciosmanta mañanankuta, imaschá qolqemanta, qorimanta ruwasqas kashan chaykunata.
EXO.11.3	Señorqa may k'achasman tukucherqa egipciosta israelitaspa ñaupaqempi. Chantapis faraompa kamachisnin Moisesta qhawarqanku may yachayniyoj runapaj, jinallatataj tukuynin Egiptopi kaj runaspis yuyarqanku.
EXO.11.4	Moisesqa nerqa: Ajinatamin nin Señorqa: Chaupi tutata jamusaj tukuynin Egiptonta pasaj. 
EXO.11.5	Chaypacha wañonqanku egipciospa tukuy kuraj qhari wawasninku, qallarispa faraompa kuraj wawanmantapacha, pichus tronopi tiyasqa kashan chaypata; warmi kamachi molinota muyuchejpa kuraj wawampis wañullanqapuni. Chantá wañullanqankutaj tukuy uywaspa phiwi uñasnin. 
EXO.11.6	Egiptopeqa manchay waqay kanqa tukuynimpi, chaytaj ni jayk'aj karqachu, nitaj jayk'ajpis kanqachu. 
EXO.11.7	Qankuna yachaykichejpajtaj imaynatachus Señor waj jinamanta egipciosta qhawasqanta israelitastataj waj jinamanta. Israelitastaqa ni alqollapis ayñanqachu, nitaj israelitaspa ima uywallantapis. 
EXO.11.8	Chaymantaqa tukuy kamachisniyki jamuwanqanku, ñaupaqeyman qonqoriykukuspataj niwanqanku: Ripuychej, qan, chantá pichunachá qanman sayasqa kashanku chaykunawan. Chay qhepantataj noqaqa ripusaj. Jinata niytawantaj Moisesqa may phiñasqa llojsiporqa faraompa ñaupaqenmanta.
EXO.11.9	Chaymantataj Señorqa Moisesman nerqa: Faraonqa manapuni kasusonqachejchu; pay jina kasqanrayku t'ukuna ruwanasniy ashkhayanqa chay tukuynin Egipto jallp'api.
EXO.11.10	Moiseswan Aaronwan chay t'ukuna imasta ruwarqanku faraompa ñaupaqempi. Señortaj faraompa sonqonta rumiyacherqa, chayrayku israelitasta mana saqerqachu llajtanmanta llojsinankuta.
EXO.12.1	Señorqa Egiptopi parlarqa Moiseswan Aaronwan, jinata nispa: 
EXO.12.2	Qankunapajqa kay killa kanqa killaspa qallarikuynin; qankunapajqa chay kanqa wataspa qallarikuynin killa. 
EXO.12.3	Qankuna parlaychej israelitasman, ajinata: Kay killapi chunka día kashajtin, sapa ujniykichej ñak'aychej uj allinnin kaj corderota sapa ayllupi, chaytaj kachun sapa wasipi. 
EXO.12.4	Sichus wakin wasispi pisislla kanku, mana chay corderota tukunankupaj jina chayqa, piwanchá qayllapura kanku chaywan, mashkhachá kasqankuman jina uj corderota ñak'achunku; mashkhatachus sapa uj runa mikhuyta yachasqanman jina. 
EXO.12.5	Chay uywaqa kanan tiyan mana imanasqa, chantá kanan tiyan orqo, uj watayojllataj. Chaytaj kanan tiyan uj corderitopis, chayri cabritopis. 
EXO.12.6	Chaykunataqa waqaychallankichej kay killapi chunka tawayoj p'unchaykama. Chayllapi ñak'ankichej sapa ujniykichej chay uywasta ña ch'isiyaykushajtinña. 
EXO.12.7	Yawarninta jap'ispataj chaywan wasi quejusta ch'ajchunkichej, may wasipichus mikhunkichej chaykunapi. 
EXO.12.8	Chay ch'isipi mikhunkichej chay aychasta ninapi kankaspa, mana levadurayoj t'antatawan, chantapis jaya qhorastawan. 
EXO.12.9	Amataj chaykunamanta imasnintapis chawata mikhunkichejchu, nitaj yakupi chayasqatapis, manachayqa ninapi kankasqallatapuni, umanta, ch'unchulisnintapis. 
EXO.12.10	Chay ch'isi mikhuspaqa amapuni puchuchinkichejchu q'ayantimpaj, manapuni tukuyta atinkichejchu chayri, ninapi ruphachinkichej. 
EXO.12.11	Chaytataj mikhunkichej ajinata: P'achasniykichej p'achallisqas, chakisniykichejman ujut'asniykichej churasqas, tojnuykichej jap'irisqas; chantapis apurata mikhunkichej, imaraykuchus chayqa Señorpa Pascuan. 
EXO.12.12	Chay ch'isi noqa Egiptoman jamusaj, wasimanta wasi purispataj tukuy egipciospa kuraj kaj qhari wawasninta, jinallataj tukuy uywasninkoj phiwi uñasnintapis wañurachisaj. Chaypimin noqa Señorqa, atiyniyta rikuchisaj Egiptopi kaj chhika lantispa contranta, 
EXO.12.13	Maypichá yawar ch'ajchusqa kanqa, chaymin señalqa kanqa, chaypitaj qankuna kashankichej. Yawarta qhawariytawan qankunata pasallasqaykichej. Ajinamanta qankuna ukhupi mana wañoyqa kanqachu, Egiptopi wañushajtinku. 
EXO.12.14	Chay diaqa qankunapaj kanqa yuyarikunaykichejpaj. Chayta ruwankichej qankunaj mitaykichejpi sumaj qhochukuta Señorpaj. Chay qhochukuta churanoqankichej wiñaypaj. 
EXO.12.15	Qanchis diata mikhunkichej mana levadurayoj t'antata. Ajinaqa qallariy diamantapacha amapuni wasiykichejpi levadura kachunchu. Pillapis chay qanchis diata levadurayoj t'antata mikhojqa, israelita runas ukhumanta orqhospa wañuchisqa kanqa. 
EXO.12.16	Ñaupaj diata Señorman qonkichej, jinallataj qanchis kaj diatapis paytapuni yupaychaspa. Chay diapeqa ama imatapis ruwankichejchu, imatachus sapa uj mikhunkichej chayllata wayk'ukuychej. 
EXO.12.17	Mana levadurayoj t'anta mikhuna p'unchayta waqaychankichej, imarayuchus chay p'unchaypi ñaupa tatasniykichejta Egipto jallp'amanta orqhomorqani. Chayrayku kay p'unchaytaqa sumajta yuyarikuspa waqaychankichej uj leypis churasqa kanman jina sapa kuti kayta ruwanapaj; ajinata wiñaypaj mirayniykichejmanta miraynintinkama. 
EXO.12.18	Qallarikuy kaj killapi mikhunkichej mana levadurayoj kaj t'antata, chunka tawayoj diamanta qallarispa, chay killapi iskay chunka ujniyoj día ch'isiyaykuykama. 
EXO.12.19	Chay qanchis diapi levaduraqa mana wasiykichejpi kanqachu. Sichus mayqen levadurayojta mikhonqa chayqa, israelita ukhumanta wijch'usqa kanqa, kikin llajtayoj kajpis, chayri karu llajtayoj kajpis. 
EXO.12.20	Chayrayku amapuni mikhunkichejchu levadurayojtaqa. Maynejpichá tiyakunkichej chaypipis mana levadurayojllatapuni mikhunkichej.
EXO.12.21	Chaymantaqa Moisés tantacherqa tukuy kurajkuna israelitasta, nerqataj: Rispa ajllamuychej watayoj corderota chayri watayoj cabritota sapa uj familiasniykichejpaj, chaytataj ñak'ankichej Pascuata ruwaspa mikhunaykichejpaj. 
EXO.12.22	Oqharimuychej uj q'apiy hisopota, chaywantaj ch'illamipi kashan chay yawarta chhapunkichej, jinaspataj wasi wisq'aña quejosta ch'ajchunkichej chay yawarwan. Chantaqa ni pipis llojsenqachu wasinmanta sut'iyamunankama. 
EXO.12.23	Imaraykuchus Señor jamuspa egipciosta wañurachenqa; may wasi wisq'aña quejuspichá yawarta tarenqa chaytaqa pasallanqa. Chay wañuchejtataj mana saqenqachu wasisniykichejman yaykuspa wañuchinanta. 
EXO.12.24	Kay kamachiytaqa sumajta kasunkichej, kayqa churasqa kanqa wiñaypaj, wawasniykichejpis waqaychanakupaj. 
EXO.12.25	Maypachachus sumaj jallp'aman chayankichej, Señor qosqaykichej nerqa chayman chaypachapis, kaytaqa Señormanta yuyarikuspa ruwallankichejpuni. 
EXO.12.26+EXO.12.27	Sichus mayk'aj wawasniykichej tapusonqachej: Qankunapajqa imatataj kay ruwasqaykichej niyta munanri?, nispa; chaypachaqa ninkichej: Kay uywaqa, uj rikuchiku jaywasqa Pascuapi Señormanta yuyarikuspa. Mayk'ajchus israelitas Egiptopi kashajtinku, egipciosta Señor wañurachisharqa chaypacha, Señorqa pasallarqa israelitaspa wasisninta, ajinamanta ayllusninchejta salvarqa. Chaypacha israelitasqa qonqoriykukuspa Señorta yupaycharqanku. 
EXO.12.28	Israelistastaj rispa tukuy imata ruwarqanku Señorpa kamachisqanman jina Moisesman Aaronmanwan.
EXO.12.29	Khuskan tutata Señorqa Egiptopi wañuracherqa sapa wasipi egipciospa kuraj wawasninkuta, tronopi tiyasharqa chay faraompa kuraj wawanta, presochasqa runa carcelpi kasharqa chaynintimpata, jinallataj tukuy uywasninkoj phiwi uñasnintapis. 
EXO.12.30	Khuskan tutata faraonqa jatarerqa, jinallataj kamachisnin, chanta tukuy egipcio runas ima; imaraykuchus qhapariytaj manchay waqaytaj karqa tukuynin Egiptopi. Imaraykuchus ni uj wasipis karqachu mana wañusqayojqa. 
EXO.12.31	Chay tutapacha faraonqa Moisesta Aarontawan wajyachimuspa nerqa: Llojsiychej kaymanta, t'aqakuychej runasniymanta qankuna, israelita masisniykichejwan khuska. Rispa Señorta yupaychamuychej, qankuna nisqaykichejman jina. 
EXO.12.32	Ovejasniykichejta, wakasniykichejtapis apakapuychej, nisqaykichejman jina. Riychej kaymanta, chantaqa noqapajpis Diosmanta mañapuwaychej.
EXO.12.33	Egipto runasqa usqhay usqhayta israelitasta yanaparqanku chay jallp'ankumanta usqhayta ripunankupaj; imaraykuchus nerqanku mana riponqanku chayqa, tukuyninchej wañurasunchej, nispa. 
EXO.12.34	Israelitasqa t'anta masasninkuta orqhokaporqanku, amaraj levadurata churashaspa, llijllasninkuman k'iruraspataj lijrasninkuman wishqhataykukuspa apakaporqanku. 
EXO.12.35	Chantapis Moisespa willasqanman jina egipciosmanta mañararqanku imaschá qolqemanta, qorimanta ruwasqa karqa chaykunata, p'achasta ima. 
EXO.12.36	Señortaj egipciosta may k'achasman tukucherqa, tukuy sonqo imatapis israelitasman qonankupaj imastachá mañakusqankuta. Ajinamanta israelitasqa egipiospa imasninkuta atisqankuta apakaporqanku.
EXO.12.37	Israelitasqa Ramsesmanta llojsispa Sucotman rerqanku. Karqankutaj chakipi riyta atejkuna sojta pachaj waranqa qharis mana wawastawan yupaspa. 
EXO.12.38	Paykunawan imaymana rijch'aj ashkha runas rerqanku, jinallataj ovejasninkuwan wakasninkuwan. 
EXO.12.39	Chaypitaj ruwakorqanku Egiptomanta mana levadurayoj masasta orqhosqankumanta tortillasta. Ajinata Egiptomanta apurasqata llojsishajtinku egipciospata mana tiemponku karqachu israelitaspaj qoqawitapis wakichipunankupaj.
EXO.12.40	Egiptopi israelitas tiyasqankoqa karqa tawa pachaj kinsa chunkayoj watas. 
EXO.12.41	Mayk'ajchus tawa pachaj kinsa chunkayoj watas junt'akorqa, chay kikin p'unchayllataj Señorpa soldadosnin Egiptomanta llojsiporqanku. 
EXO.12.42	Chay ch'isi Señorqa qhawarqa israelitasta Egiptomanta orqhonampaj. Chay ch'isita israelitaspis Señorpaj waqaychanku jinallataj wawasninku, mirayninkupis wiñaypaj.
EXO.12.43	Chaypacha Señorqa Moisesman Aaronmanwan nerqa: Kaykuna kanku Pascuamanta kamachiykunaqa: Ni pipis waj llajtayojqa mikhunanchu tiyan chay rikuchiku uywata jaywasqamanta. 
EXO.12.44	Manachayqa pi kamachischus qolqewan rantisqas kanku chaykunalla mikhuysikunanku tiyan, sichus ñaupajtaña circuncidasqas karqanku chayqa. 
EXO.12.45	Chaypachallaraj chayamoj waj llajtayoj runas, chanta unaytaña chaypi peoneyakojkuna karu llajtayoj runaspis manapuni chay aychasmantaqa mikhunankuchu tiyan. 
EXO.12.46	Chaytaqa uj wasillapi mikhunkichej. Chay aychamantaqa ni uj chhikallantapis jawaman orqhonankuchu tiyan, nitaj tullullantapis p'akinaykichejchu tiyan. 
EXO.12.47	Kaytaqa ruwanqanku tukuy israelitas. 
EXO.12.48	Sichus qankunawan waj llajtayoj tiyakunman, munanmantaj jinata Señorman ruwayta chayqa, circuncidachikunankuraj tiyan tukuynin qharis. Chaymantaraj chaytaqa ruwanan tiyan, chaymantaqa qankunaj nacionniykichejmantapis kanman jina kanqa. Mana circuncidachikojri manapuni chaymantaqa mikhunanchu tiyan. 
EXO.12.49	Chay kikin leyllapuni kanqa chay kikin llajtayojkunapaj, jinallataj waj llajtayojkunapajpis qankuna ukhupi tiyakojkunapaj.
EXO.12.50	Ajinata ruwarqanku tukuynin israelitas; imaynatachus Señorqa kamacherqa Moisesman Aaronmanwan chayman jina. 
EXO.12.51	Chay kikin diallataj Señorqa orqhorqa Egiptomanta israelitaspa soldadosninta.
EXO.13.1	Señorqa Moisesman nerqa: 
EXO.13.2	Noqaman qoway tukuy ñaupajta Israel ukhupi nacejkunata: Runaspa kuraj kaj wawasninta, jinallataj uywasninkoj phiwi uñasninta. Chaykunaqa noqajta kanku.
EXO.13.3	Moisestaj runasman nerqa: Kay diamanta yuyarikuychej, mayk'ajchus Egiptomanta Señor orqhomusorqachej jatun atiyninwan kamachillapuni kanaykichejmanta. Chayrayku ama mikhuychejchu levadurayoj t'antataqa. 
EXO.13.4	Qankuna llojsimunkichej Abib killapi. 
EXO.13.5	Kay kikin killallapitaj yuyarikuspa qhochukuta Señorman ruwankichej, maypachachus Señor yachachisonqachej lechewan misk'iwan phullchisaj chay jallp'aman chaypacha; mayqen jallp'amantachus Señorqa orqhonqa cananeosta, heteosta, amorreosta, heveosta, jebuseosta ima. Chay jallp'ata Señorqa juraspa nerqa tatasniykichejman qonanta. 
EXO.13.6	Qanchis diasta mikhunkichej mana levadurayoj t'antasta, qanchis kaj p'unchaypitaj Señorman qhochukuta ruwankichej. 
EXO.13.7	Qanchis día junt'ata mana levadurayoj t'antasta mikhunkichej, chantaqa mana maypipis kanqachu levadurayoj t'antas chay p'unchaykunapi, nitaj levadurapis tarikunanchu tiyan tukuynin jallp'api. 
EXO.13.8	Chantaqa chaypacha wawasniykichejman willankichej: Kaytaqa ruwashanchej yuyarikuspa, mayk'ajchus Egiptomanta orqhomuwarqayku ajinata ruwaspa, chayta. 
EXO.13.9	Kayqa kanqa makiykichejpi uj señal jina, mayk'ajpis ñawiykichej patapi k'asqasqa kajtin yuyarikunaykichejpaj, Señorpa leynin simiykichejpi kanampaj, Señor may jatun atiyninwan Egiptomanta orqhomusqasuykichejta. 
EXO.13.10	Chayrayku kaytaqa ruwanaykichej tiyan sapa wata, ima killapichus ruwanaykichej kashan chaypi.
EXO.13.11+EXO.13.12	Maypachachus Señor chayachisonqachej Canaán jallp'aman, mayqentachus juraspa nerqa qankunaman qonanta, jinallataj ñaupa tatasniykichejmampis, chayman chayaspa, Señorman jaywankichej tukuy kuraj kaj qhari wawasniykichejta, jinallataj tukuy uywasniykichejpa phiwi uñasintapis. Orqos kajkunaqa Señorpata kanqa. 
EXO.13.13	Uj china burrojta phiwi uñan kanqa chayqa, corderitatawan cambianki. Mana jinata ruwanki chayqa, chay burro uñata kunkanmanta q'ewispa wañuchinki. Jinallataj sapa uj kuraj wawasniykichejmanta uj ofrendata qonkichej cuentanmanta. 
EXO.13.14	Mayk'ajpis wawasniykichej tapusonqachej: Imatataj kay niyta munanri?, nispa chayqa, ninkichej: Kayqa niyta munan, ñaupa tatasninchej israelitasta Señor orqhomusqanta jatun atiyninwan Egiptomanta, maypichus kamachi mana ruway atinamanta. 
EXO.13.15	Chaypacha Señorqa faraompa sonqonta rumiyacherqa, ama ñaupa tatasninchej israelitasta llojsimojta saqenampaj. Jina kashajtintaj Señorqa Egiptopi tukuy kuraj kaj wawasta wañuracherqa, jinallataj uywaspa phiwi uñasnintapis. Chayrayku Señorman kay rikuchikuta uywaspa kuraj kaj uñasninta jaywayku, kuraj kaj wawaj cuentanmanta ofrendata. 
EXO.13.16	Chayrayku makiykichejpi, ñawiykichej patapi ima, uj señal imamantapis kajtin, chaymanta yuyarikunaykichejpaj. Ajinamanta yuyarikunkichej kay rikuchikuta jaywajta rikuspa, Egiptomanta Señor may atiyninwan ñaupa tatasninchej israelitasta orqhomusqanta.
EXO.13.17	Israelitasta faraón kacharerqa chaypacha, Diosqa israelitasta mana filisteospaman rej ñantachu pusarqa, mayqenchus cheqan ñan karqa chayta. Diosqa nerqa: Paykunawan maqanakoj runasta llojsimojta rikuspa, israelitasqa Egiptoman kutiriyta munankuman imamantapis yuyarikuspa, nispa. 
EXO.13.18	Chayrayku Diosqa israelitasta muyurichimorqa ch'in pampannejta, puka mar qochaman rej ñannejta. Israelitasqa Egiptomanta sumaj wakichisqas llojserqanku maqanakunankupaj soldados jina.
EXO.13.19	Moisesqa Josej tullusninta aparqa, imaraykuchus Joseqa israelitasta juracherqa, nispa: Dios watukusonqachej, chaypacha tullusniyta apapuwankichej kaymanta ripushaspa.
EXO.13.20	Israelitasqa Sucotmanta llojserqanku, jarakorqankutaj Etampi ch'in pampaman yaykuypi. 
EXO.13.21	Señorqa paykunaj ñaupaqenta rerqa p'unchaypi jatun chhoqo phuyu ukhupi paykunata pusaspa, tutantaj nina k'anchay ukhupi ama ñanta pantanankupaj; chantapis tuta p'unchay rinankupaj. 
EXO.13.22	Ni jayk'ajpis paykunaj ñaupaqenmanta phuyu oqharikorqachu p'unchay rishajtinku, nillataj tutampis nina k'anchay oqharikorqachu paykunaj ñaupaqenkumanta.
EXO.14.1+EXO.14.2	Señorqa Moisesman nerqa: Riy israelitasman, kutirispa jarakuchunku Pi-hahirotpa chimpampi, Migdolwan mar qochawan tinkuypi Baal-zefompa chimpampi. Chay cheqaspa chimpampi jarakunkichej mar qocha qayllapi. 
EXO.14.3	Faraonqa nenqa: Israelitasqa mana yachankuchu maymanchus rinankuta. Ch'in pampaspi chinkasqas jina kashanku, jark'asqas jinataj, nispa. 
EXO.14.4	Noqataj faraompa sonqonta rumiyachisaj qankunata qhatirimunasuykichejpaj. Chaypitaj atiyniyta rikuchisaj paypa patampi, tukuy soldadosnimpa patampiwan. Ajinamanta egipciosqa yachanqanku noqa Señor kasqayta. Israelitastaj chayta uyarispa kikinta ruwarqanku.
EXO.14.5	Chaykamataj Egiptomanta reyqa yacharqa israelitasqa ayqesqankuta. Faraonqa mayta phiñarikuspa, jinallataj kamachisnimpis, nerqanku: Imatataj noqanchej ruwashanchejri, imapajtaj israelitasta rejta saqerqanchejri, noqanchejpaj imatapis ruwananku kashajtinri?
EXO.14.6	Faraonqa chay ratopacha kamacherqa maqanakunan carronta wakichipunankuta, soldadosnimpis paywan khuska rinankuta. 
EXO.14.7	Chaymanta aparqa sojta pachaj sumachaj egipcio carrosta caballos qhatatejkunatawan, sapa uj carrospi capitanesnintawan. 
EXO.14.8	Egipto rey faraompa sonqonta Señorqa rumiyacherqa, israelitasta qhatirinampaj, mana kasuspa israelitasqa chay jina atiywan llojsishajtinku.
EXO.14.9	Egipciosqa purirerqanku israelitasta qhatirispa, tukuy soldadosninkuwan, wakin caballospi rejkunawan ima. Jinata rispa karunejmanta israelitasta rikorqanku, mar qocha qayllapiña jarakusqas kashajtinku, Pi-hahirot Baal-zefonwan chimpampi. 
EXO.14.10	Israelitastaj, faraón soldadosninwan qayllaykushajta rikuspa maytapuni mancharikorqanku, Señormantataj mayta mañakorqanku. 
EXO.14.11	Moisesmantaj nerqanku: Manachu Egiptopi p'ampakunaykupaj karqa aya p'ampanas, kay ch'in pampapi wañurachichinawaykupajchu orqhomuwarqayku? Imatataj kayta ruwawaykuri? Chaypajchu Egiptomanta orqhomuwarqayku? 
EXO.14.12	Chayrayku qanta nerqayku Egiptollapiraj kashaspa: Saqewayku egipciospa kamachisnin kajta, nispa. Noqaykupajqa walej kanman karqa egipciospa kamachisnin kanayku, kay ch'in pampapi wañunaykumantaqa.
EXO.14.13	Moisestaj paykunaman nerqa: Chaymantaqa ama mancharikuychejchu, sumajta sayaychej, rikunkichej Señor imatachus ruwanqa qankunata libranasuykichejpaj; imaraykuchus kunallanña egipciospa uyasninkuta rikushankichej, kaymanta qhepamanqa ni jayk'aj rikunkichejñachu. 
EXO.14.14	Qankunaqa ama chaymanta llakikuychejchu, Señorlla cuentaykichejmanta maqanakonqa.
EXO.14.15	Chaypachataj Señorqa Moisesman nerqa: Imaraykutaj qanqa noqamanta yanapata mañakuwankiri? Niy israelitasman ñaupajman rinallankutapuni. 
EXO.14.16	Qan tojnuykita oqharikuspa makiykita pataman oqhariy chay mar qochanejman, iskaymantaj t'aqarpariy, israelitas chayninta ch'akipi chimpanankupaj. 
EXO.14.17	Noqataj egipciospa sonqosninta rumiyachisaj, qhepaykichejta qhatimunasuykichejpaj. Chaypitaj noqa atiyniyta rikuchisaj faraompa soldadosnimpi, carrosnimpi, caballosnimpi, maqanakoj soldadosnimpi ima. 
EXO.14.18	Maypachachus atiyniyta rikuchisaj faraompi, carrosnimpi, caballospi rej soldadosnimpi, chaypacharaj egipciosqa yachanqanku noqa Señor kasqayta.
EXO.14.19	Diospa angelnintaj israelitaspa ñaupaqenkuta rishaspa, qhepankutañataj rerqa. Jinallataj ñaupaqenkuta risharqa chay phuyupis qhepankuman kutirimuspa qhepankutañataj rerqa. 
EXO.14.20	Ajinamanta phuyoqa chaupipi rikhurerqa egipcioswan israelitaswan ama rikunakunankupaj. Chay phuyoqa egipciosta laqhaykorqa, israelitastataj tutan k'ancharqa. Chay tutaqa ni mayqen qayllaykunakorqankuchu. Chayrayku egipciosqa israelitasta mana taripayta aterqankuchu.
EXO.14.21	Moisesqa mar qochanejman makinta oqharerqa, Señortaj tukuy chay tuta inti llojsimuynejmanta sumajta wayrachimuspa yakuta iskayman khallarparerqa. Ajinamanta mar qochaqa iskayman ukhu wayq'o jina khallerparikuspa, chay cheqa ch'akiman tukorqa. 
EXO.14.22	Israelitastaj mar qochaj chaupinta yaykuspa ch'aki jallp'api pasarqanku, yakustaj qhepakorqa jatun perqa jina lloq'enkupi, pañankupitaj.
EXO.14.23	Egipciostaj caballosninkupi, carrosninkupi ima israelistaspa qhepanta yaykuykorqanku, paykunata qhatiykuspa, marpa khuskanninkama. 
EXO.14.24	Señortaj q'ayantin sut'iyarpamuyta egipciospa campamentonta, phuyu ukhumanta, nina k'anchay ukhumantawan qhawarimuspa, egipciostaqa q'alata pejturparerqa. 
EXO.14.25	Carrosninkoj ruedasnin urmararqa, umankupis muyusqa jina kajtin manaña ñaupajman riyta aterqankuchu. Chaymanta egipciosqa ninakorqanku: Ayqekunachej israelitaspa ñaupaqenmanta, Señor maqanakushan paykunapaj sayakuspa noqanchejpa contranchejta.
EXO.14.26	Señortaj nerqa Moisesman: Makiykita oqhariy marnejman ujllata tinkuykuspa egipciosta p'ampaykunampaj, carrosninkuta, tukuy caballosninkuta ima.
EXO.14.27	Moisesqa marnejman makinta oqharerqa sut'iyarpayamushajtin, mar yakutaj ujllata manchay kallpawan wisq'aykakaporqa. Egipciostaj kutiripushaspa yakuwan p'ampaykuchikorqanku. Ajinata Señorqa egipciosta yakuwan marpi chinkarparicherqa. 
EXO.14.28	Yakoqa tinkuykushaspa tukuyninkuta p'ampaykorqa carrosta, caballospi rejkunata, faraompa tukuynin caballosninta, pikunachus israelitaspa qhepanta yaykorqanku chaykunata. Chaykunamanta mana ujpis kausashaj puchorqankuchu. 
EXO.14.29	Israelitasri mar qochata pasarqanku ch'akipi, yakustaj pañankupitaj, lloq'enkupitaj perqaspis kanman jina sayaykorqanku.
EXO.14.30	Ajinata Señorqa israelitasta salvarqa chay p'unchaypi egipciospa makinmanta. Israelitasqa rikorqanku wañusqa egipciospa ayasninta mar qocha cantospi wijch'urayashajta. 
EXO.14.31	Israelitasqa chayta rikorqanku mayta musphaspa t'ukunata jina, imaynatachus Señorqa egipciosta ruwasqanta. Chaymanta israelitasqa Señorta manchachikorqanku, creerqankutaj Señorpi, jinallataj kasorqanku Señorpa kamachin Moisestapis.
EXO.15.1	Chaymantaqa Moiseswan israelitaswan Señorman takerqanku kay takiyta, ajinata:
EXO.15.1	Noqa takisaj Señorta yupaychaspa, imaraykuchus jatun atiyninwan atipan, yakuwan p'ampaykuchispa, caballospi rejkunata caballosnintinta.
EXO.15.2	Señorman takisaj. Pay noqaj salvacionniy, kallpaytaj. Kaymin Diosneyqa, Payta yupaychasaj, tataypa Diosnin; Payta jatunchasaj.
EXO.15.3	Señorqa tukuy maqanakupi atipaj, sutintaj Señor.
EXO.15.4	Mar qochaman Señorqa wijch'uykun faraompa carrosninta, soldadosnintawan. Faraompa ajllasqa capitanesnin puka mar qochapi chinkanku.
EXO.15.5	Rumis jina ukhuman chinkaykunku; musphay yana laqha millp'uykun.
EXO.15.6	Señor, paña makiykeqa may kallpasapa, atiyniyojtaj. Chay paña makiyki enemigota phirita ruwan.
EXO.15.7	Qanqa jatun atiyniykiwan chinkarparichinki contraykita oqharikojkunata, chayri qanwan maqanakuyta munajkunata. K'ajaj phiñakuyniyki trigo pajata jina q'olarparin.
EXO.15.8	May phiñakuywan phukuspa yakusta k'uchuncharparinki; yaku ukhoqa wayq'o jina purajman khallarparikun. Yanayarishaj mar qochaj sonqon tikayarparin.
EXO.15.9	Chejnikojqa wampu yuyaynimpi nin: Qhatirisaj taripanaykama, jap'imusaj, imastachus qhechusqayta rak'irasaj, almay sajsakonqa paykunawan sajsakunaykama. Espadayta orqhokuspa, makiy paykunata t'ojsispa tukuchenqa.
EXO.15.10	Qantaj wayraykiwan phukuchimunki, mar qochataj ujllata millp'uykun. Paykunataj titi jina chinkaykunku chay jina yaku oqharikoj ukhuman.
EXO.15.11	Ay, Señor, pitaj qan jinari, dioskunaj chaupimpiri? Ni pipis qan jina llimphu santo kanchu. May jina t'ukuna imasta ruwanki, mana yuyay atinasta, musphanapaj jina.
EXO.15.12	Paña makiykita oqharejtiykikama, jallp'a paykunata millp'uykun.
EXO.15.13	Khuyakuspa, munakuyniykiwan kay salvasqayki israelitasta pusashanki. Atiyniykiwan pusashanki llimphu k'achitu wasiykiman.
EXO.15.14	Llajtasqa yachaspa kharkatitenqanku. Nanayqa tukuy filisteosta q'ewiykachachenqa.
EXO.15.15	Edompi tiyakoj capitanespis mayta llakikonqanku. Moabpi kamachejkuna manchachikuywan kharkatitenqanku. Canaampi tukuy tiyakojkuna manchachikuywan q'ewakonqanku.
EXO.15.16	Paykunaman urmachun kharkatitiy, sustullikuytaj. Makiykej atiyninwan qhasayaspa chujruyachunku rumi jina; Oh Señor, Israel aylluyki pasanankama; kay rantikapusqayki aylluyki pasanankama.
EXO.15.17	Oh Señor, qan pusawayku ari tiyakunaykupaj sumaj llimphu orqoykiman, chayaqeyki orqopi tiyakunaykupaj, maypichus qan tiyakunki chaypi, maynejtachus qan Señor ajllakorqanki chaypi; chay llimphu cheqata makisniyki sayacherqa.
EXO.15.18	Señorqa kamachenqa wiñaypa wiñaynimpajpuni.
EXO.15.19	Mar qochaman yaykorqanku faraompa carrosnin, caballospi rejkuna soldadosnin, Señortaj mar yakuwan ujllata p'ampaykuchin. Israelitasrí chakipi pasarqanku mar qochata, ch'aki jallp'atapis rishankuman jina. 
EXO.15.20	Aarompa panan María profetiza tamborsitota oqharikuspa llojserqa, qhepantataj tukuy warmis panderas oqharisqas tususpa llojsillarqankutaj, tocarispa. 
EXO.15.21	Mariataj takerqa ajinata: Takiychej Señorta yupaychaspa, imaraykuchus payqa manchay t'ukuytapuni atipan, mar qochapi carrosta, caballospi rejkunata ima chinkachispa.
EXO.15.22	Moisesqa israelitasman nerqa Puka Mar qocha cantomanta puririnankuta. Chaymantataj paykunaqa rerqanku Shur ch'in pampaman, chaymanta rillarqankupuni ch'in pampanta kinsa p'unchay puriyta mana yakuta tarispa. 
EXO.15.23	Maraman chayaspataj, chaypi kaj yakuta mana ujyayta aterqankuchu, imaraykuchus manchay jaya karqa. Chayrayku chay cheqata suticharqanku Mara, nispa. 
EXO.15.24	Israelitastaj Moisespa contranta rimayta qallarerqanku: Imatataj kunanqa ujyasunri?, nispa. 
EXO.15.25	Moisestaj Señormanta mañakorqa yanapata, Señortaj rikucherqa uj sach'ata. Moisestaj chayta yakuman chhapuykorqa, chaywantaj yakusta misk'iyacherqanku. Chaypi Señorqa paykunaman qorqa kamachiykunata, imaynatachus purinankupaj, yachanampajtaj imaynachus sonqonku kasqanta. 
EXO.15.26	Nerqataj: Sichus qankuna Señor Diosniykichejpa parlasqanta tukuy sonqo uyariwankichej, ruwankichejtaj imatapis cheqanta noqaj ñaupaqeypi kamachiykunasniyta, waqaychankichejtaj imaschus ruwaykunasniyta chayqa, egipciosman apachimorqani chay onqoykunata ni mayqenta qankunaman apachimusqaykichejchu; imaraykuchus noqamin thañichejniykichej Señorqa kani.
EXO.15.27	Chaymantaqa chayarqanku Elimman, maymantachus chunka iskayniyoj juturismanta yakus phullchimusharqanku, qanchis chunka palmastaj karqanku, chayman. Chay yakus qayllapitaj jarakorqanku.
EXO.16.1	Elimmanta tukuynin israelitas puririllarqankutaj, chaymanta chayarqanku Sin ch'in pampaman. Chayqa kashan Elimwan Sinaí orqowan chay chaupipi. Chaypachaqa karqa iskay kaj killapi, chunka phishqayoj p'unchaykunaña Egiptomanta llojsisqankumantapacha. 
EXO.16.2	Chay ch'in pampapi ujtawan rimayta qallarerqanku Moisespaj, Aarompaj ima. 
EXO.16.3	Ajinata nerqanku: Allin kanman karqa Egiptopi Señorqa wañurachinawayku. Chaypi aycha mankaykoqa ni jayk'aj pisejchu, chantapis t'antata mikhoj kayku sajsakunaykukama. Qankunaqa kay ch'in orqoman pusamuwayku yarqhaymanta wañuchinawaykupaj kay tukuyniykuta.
EXO.16.4	Chaymanta Señorqa Moisesman nerqa: Noqa t'antata parachimusaj patamanta. Israelitasqa sapa paqarin jatariytawan pallakonqanku, mashkhatachus uj día mikhunanku chaypaj jinalla. Chaypi yachasaj piskunachus kamachisqasniyta kasuwanku, manachus chayta. 
EXO.16.5	Sojta kaj p'unchaytaj q'ayantin mikhunankupajwan jina pallakonqanku.
EXO.16.6	Chaymantaqa Moiseswan Aaronwan israelitasman nerqanku: Kunan ch'isiyaykuyta yachankichej, imaynapichus Señorqa Egiptomanta orqhomusorqachej chayta. 
EXO.16.7	Tutamanta rikunkichej Señorqa may jina jatunchus kasqanta. Pay uyarimusunkichej Señorpa contranta rimasqaykichejta. Noqaykoqa, pistaj kayku contraykuta rimanaykichejpajri?
EXO.16.8	Moisesqa nillarqataj: Ch'isiyaykuyta Señorqa aychata qosonqachej mikhunaykichejpaj; tutamantataj t'antata qosonqachej sajsakunaykichejkama mikhunaykichejpaj, imaraykuchus Señorqa uyarimusunkichej paypa contranta rimasqaykichejta. Noqaykoqa, pistaj kaykuri? Qankunaqa mana noqaykoj contraykutachu rimankichej, manachayqa Señorpa contranta rimashankichej.
EXO.16.9	Chaymanta Moisesqa Aaronman nerqa: Niy tukuynin israelitasman: Paykuna qayllakuchunku Señorman, imaraykuchus pay uyarikamun contranta rimasqankuta.
EXO.16.10	Aarón jinata israelitasman willashajtintaj, paykunaqa ch'in orqonejta qhawarerqanku, Señorpa jatun kaynintaj rikhurimorqapacha uj jatun phuyupi.
EXO.16.11+EXO.16.12	Chaymanta nillarqataj Señorqa Moisesman: Noqa uyarimuni israelitaspa rimasqankuta. Paykunaman niy kay jinata: Ch'isiyaykuyta mikhunkichej aychata, tutamantataj t'antata mikhunkichej sajsakunaykichejkama; chaypi yachankichej noqa qankunaj Señor Diosniykichej kasqayta.
EXO.16.13	Chay ch'isiyaykuytapacha p'isaqas tukuy jarasninkuman junt'aykamorqanku, sut'iyaytataj rikhurerqa chhullalla jarasninkoj muyuynimpi. 
EXO.16.14	Chhulla thañejtintaj, tukuy ch'in pampaspi rikhurerqa juch'uy mujitus jinalla, tukuy pampaspi chhulla rit'iman rijch'akoj. 
EXO.16.15	Chayta rikuspa israelitasqa ninakorqanku ujkuna ujkunawan: Imataj kaykunari?, nispa, imaraykuchus mana yacharqankuchu imaschus kasqanta. Chaymanta Moisesqa paykunaman nerqa: Kayqa t'anta; chayta Señorqa qosunkichej mikhunaykichejpaj. 
EXO.16.16	Kayta Señorqa apachimusunkichej: Chayta sapa ujniykichej pallakuychej mashkhatachus sapa ujniykichej mikhunaykichejpaj jina. Chantaqa mashkhachus sapa jarapi kankichej chayman cabenampaj jina, chantapis uj librata jinalla sapa ujpaj.
EXO.16.17	Israelitasqa ajinata ruwarqanku. Wakenqa ashkhasta pallaykorqanku, wakintaj pisillata. 
EXO.16.18	Medidapi pallakusqankuman jina ashkhata pallakushajtinkupis mana puchorqachu, nitaj piserqachu pisillata pallakushajtinkupis. Sapa ujninku pallakorqanku mashkhatachus mikhunankupaj jina.
EXO.16.19	Chaymanta Moisesqa nillarqataj paykunaman: Ama mayqenniykichejpis puchuchinkichejchu q'ayantimpaj.
EXO.16.20	Chaywampis wakenqa Moisesta mana kasorqankuchu, q'ayantin mikhunankupaj puchuchikorqanku, chaykunataj khuruykorqa asnaykorqataj. Chaymanta Moisesqa paykunapaj phiñakorqa.
EXO.16.21	Chaymantaqa sapa ujninku pallakorqanku sapa paqarin mashkhatachus mikhuyta yachasqankuman jinalla. Chay pampaspi puchoj mikhuykunataj q'oñitatamojtinkama unuyarparipoj. 
EXO.16.22	Sojta kaj diapitaj uj jinatawan pallakorqanku iskay medidaspi sapa ujninkupaj. Chaymantaqa israelitaspa tukuy kurajkunasninkutaj Moisesman jamuspa willaj kanku mashktachus pallakusqankuta. 
EXO.16.23	Moisestaj nerqa: Chayta ruwanaykichejta Señorqa kamachin. Q'ayaqa samarikuna p'unchay Señorta yupaychanapaj. Kunan chayachikuychej imatachus chayachinaykichej kajta; t'impuchiychej imatachus t'impuchinaykichej kajta. Chantaqa ima mikhunachus puchun chaytapis q'ayapaj waqaychaychej.
EXO.16.24	Moisespa nisqanman jina ima mikhunachus puchej chayta waqaychakorqanku q'ayantin mikhunankupaj, chayqa manaña khurorqachu, nitaj asnaykorqachu. 
EXO.16.25	Chaymanta Moisesqa nerqa: Kunanqa mikhuychej, imaraykuchus kay diaqa Señorpa p'unchaynin samarikuna p'unchay; kay p'unchaypi jinaqa kay mikhunata campopi mana tarinkichejchu. 
EXO.16.26	Sojta p'unchaypi sapa paqarin pallakullankichej; qanchis kaj p'unchayrí Señorpata, chaypajqa mana imapis tarikonqachu.
EXO.16.27	Wakin israelitasqa qanchis kaj p'unchaypi llojserqanku pallakoj, nitaj imatapis tarerqankuchu.
EXO.16.28	Chaymanta Señorqa Moisesman nerqa: Mayk'ajkamataj mana kasuwankichejchu kamachisqasniyta, yachachisqasniyta imari? 
EXO.16.29	Qhawariychej, noqa Señor uj samarikuna p'unchayta qoykichej, chayrayku sojta kaj p'unchaypi qoykichej t'antata iskay p'unchaypaj pallanaykichejpaj. Ajinata sapa ujniykichej jarasniykichejpi kaychej, samarina p'unchaypi ama llojsiychejchu.
EXO.16.30	Chaymanta israelitasqa qanchis kaj p'unchaypi samarikorqanku. 
EXO.16.31	Israelitasqa chay t'antata suticharqanku Maná nispa. Chay t'antaqa yurajsitus karqa culandro muju jina, misk'itaj misk'iyoj t'antapis kanman jina.
EXO.16.32	Chaymanta Moisesqa nerqa: Kayta Señorqa kamachiwanchej: Uj medida iskay litroyojman kay Maná t'antata junt'achiychej, chaytataj waqaychaychej mirayniykichejpaj paykuna yachanankupaj, ima t'antatachus qankunaman ch'in pampapi mikhuchisqayta, Egipto jallp'amanta qankunata orqhomushaspa.
EXO.16.33	Chaymanta Moisesqa Aaronman nerqa: Uj juch'uy mankitaman churaykuy uj libraman nikojta Maná nisqa mikhunata. Chaytataj Señorpa ñaupaqenman churanki, waqaychasqa kanampaj mirayniykichej rejsinankupaj.
EXO.16.34	Aaronqa chayta kikinta ruwarqa, jinaspataj Señorpa ñaupaqenman churarqa, maypichus ley karqa chayman, jallch'asqa kanampaj, imaynatachus Señorqa Moisesman kamachisqanman jina.
EXO.16.35	Israelitasqa Maná nisqa t'antata mikhorqanku tawa chunka watasta, may jallp'aspichus runas tiyakorqanku chayman chayanankukama. Chay t'antata mikhorqanku Canaán jallp'aj mojonninman chayanankukama.
EXO.16.36	Chay medidaqa karqa efapi chunka kajmanta ujnin kaj.
EXO.17.1	Chay qhepatataj tukuynin israelitas Sin ch'in pampamanta purirerqanku, pisimanta pisi rispa Señorpa kamachisqanman jina. Jinata rispallapuni chayarqanku Refidimman. Chaypi manallataj yaku karqachu ujyanankupaj. 
EXO.17.2	Israelitasqa phiñarikuspa Moisesman nerqanku: Yakuta qowayku ujyanaykupaj, nispa. Moisestaj paykunaman nerqa: Imaraykutaj phiñakuspa noqamanta yakuta mañakushawankichejri? Imaraykutaj Señorta pantachiyta munankichejri?
EXO.17.3	Israelitasqa maytapuni yaku ch'akiywan kasharqanku, chayrayku Moisespa contranta phiñarikuspa, nerqanku: Ima nispataj Egiptomanta orqhomuwarqayku yaku ch'akiymanta kaypi wañuchinawaykupajri, wawasniykuta, uywasniykuta imari?, nispa.
EXO.17.4	Jina kajtintaj Moisesqa Señormanta mañakorqa, nispa: Señor, imanasajtaj kay runaswanri? Pisimantawanqa rumiwan ch'anqaspachá wañuchiwanqanku ari.
EXO.17.5	Señortaj Moisesman nerqa: Israel runaspa ñaupaqenta pasay, wakin kurajkuna israelitasta pusarikuspa; makiykipitaj tojnuykita oqhariykukuspa riy mayqenwanchus mayuta wajtarqanki chayta, chaymantaqa Horeb orqoman kachaykukuy. 
EXO.17.6	Noqa Horeb chhanka orqopi suyamusqayki, qantaj chay chhankata tojnuykiwan wajtanki, yakutaj chaymanta phullchimonqa, runastaj chayta ujyanqanku. Moisesqa chayta ruwarqa israelitaspa kurajkunasninku qhawashajtinku. 
EXO.17.7	Chaymantaqa chay cheqata suticharqa Meribata, chaypi israelitas Moisespaj rimasqankurayku. Chantaqa sutichallarqataj Masahta imaraykuchus kaypi Diosta probanku, nispa: Noqanchejwanchu Señorqa kashan manachu?
EXO.17.8	Israelitas Refidimpi kashajtinku amalecitas llojsiyamorqanku paykunawan maqanakoj. 
EXO.17.9	Moisestaj Josueman nerqa: Wakin qharista ajllay, chaykunawan rispa amalecitaswan maqanakamuychej. Noqataj q'aya jatun orqo puntapi kamusaj, Diospa qowasqan tojnuta makiypi jap'irisqa.
EXO.17.10	Josueqa amalecitaswan maqanakamorqa Moisespa nisqanman jina. Moiseswan Aaronwan, Hurwan ima alto orqo puntaman wicharerqanku. 
EXO.17.11	Moisés makinta pataman oqharejtin israelitas atipasharqanku amalecitasta, tumpata makinta uraykuchejtintaj amalecitas israelitasta atipanayasharqanku. 
EXO.17.12	Jinata oqharisqampi Moisespa makisnenqa sayk'uporqa, chayta rikuspataj uj rumita churaporqanku, chaypi tiyakunampaj. Aaronwan Hurwantaj uj makinmantakama jap'erqanku. Ajinamanta Moisesqa makisninta sujetakorqa inti chinkaykunankama. 
EXO.17.13	Josuetaj chaykama amalecitasta espadawan atiparqa.
EXO.17.14	Moisesmantaj Señorqa nerqa: Kaytaqa uj libropi escribiy yuyarikunankupaj. Josuemantaj niy kayta, noqamin runastaqa amalecitasmanta qonqasqata qonqachisaj.
EXO.17.15+EXO.17.16	Moisestaj chaymantaqa uj altarta ruwarqa, chaytataj Señorqa suticharqa noqaj banderaymin, nispa: Señorpa contranta amalecitas oqharikusqankurayku Señorpa banderanqa makipi. Señorqa maqanakupi kashan amalecitaswan uj miraymanta uj miraykama.
EXO.18.1	Jetro, Madianmanta sacerdote, Moisespa warmimpa tatan yacharqa Dios imastachus ruwasqanta Moisesnejta ayllusnin israelitaspaj. Chanta yachallarqataj Señorqa israelitasta Egiptomanta orqhomusqanta. 
EXO.18.2	Moisesqa kacharqa warmin Seforata iskaynin wawasnintawan tatan Jetrojpaman. Jetro tatantaj paykunata wasimpi jap'erqa pisi p'unchayta. 
EXO.18.3	Ujnin wawampata sutin karqa Gersón, chayta suticharqa, noqaqa waj llajtayoj kani runaj llajtampi, nispa. 
EXO.18.4	Ujnimpatataj sutin karqa Eliezer, chayta suticharqa, “tataypa Diosnin yanapawan, faraompa espadanmantataj librawan,” nispa.
EXO.18.5	Moisesqa jarakorqa ch'in pampapi, Diospa orqon nisqa karqa chay k'uchupi. Chaypi kashajtin suegron Jetroqa Moisespa warminta, iskaynin wawasnintawan pusariykukuspa Moisesta watukoj rerqa. 
EXO.18.6	Moisesmantaj nerqa: Noqa suegroyki Jetro jamuyki qanta waturikoj warmiykita, iskaynin wawasniykitawan pusarikuspa.
EXO.18.7	Moisestaj jaramanta llojserqa suegron Jetrota taripaj. Ñaupaqenman k'umuykuspa much'aykorqa. Chaymantataj jaranman pusaykorqa. 
EXO.18.8	Chaypi Moisesqa willarqa imastachus Señorqa ruwasqanta, israelitasta munakusqanrayku faraonta jinataj egipciostapis jasut'isqanta; imaynatachus tukuy ñanta jamusqankuta, imaynatatajchus Señorqa sajra imasmantapis jark'asqanta ima.
EXO.18.9	Jetroqa chayta uyarispa mayta kusikorqa, chay jina allin imasta Señorqa ruwapusqanmanta Israelpa wawasninrayku, egipciospa kamachiyninmanta orqhomusqanmantawan. 
EXO.18.10	Chantaqa nerqa: Señorqa jatunchasqa kachun, Señor qhechumusqasuykichejrayku egipciospa makinmanta, faraompa makinmantawan. Jatunchasqallataj kachun israelitastapis egipciospa makinmanta qhechumusqanrayku. 
EXO.18.11	Imaraykuchus paykunaqa may jinata ñak'arichisorqachej. Kunanqa yachani Señorqa aswan jatun atiyniyoj kasqanta tukuy dioskunamanta nisqaqa.
EXO.18.12	Chaymantaqa Moisespa suegron Jetro uj uywata rikuchikuta Señorman qorqa ruphachisqa kanampaj, chantaqa waj ofrendastawan. Chaymantataj Aaronwan tukuy kurajkuna israelitaswan jamorqanku Jetrowan khuska Diospa ñaupaqempi mikhoj.
EXO.18.13	Q'ayantintaj Moisesqa tiyaykukorqa tukuy ima quejasta cheqanchanampaj; israelita runasqa quejasninkuwan yaykoj llojsej kanku paqerinmanta ch'isiyanankama. 
EXO.18.14	Suegron Jetrotaj, Moisesllapuni chay jinata runaspa quejasninta cheqanchajta rikuspa, payman nerqa: Imatataj kunan qan ruwanki kay runaswanri? Imaraykutaj qanlla sapayki tiyaykunki, runastaj diantin ñaupaqeykiman jamuspa yaykunku llojsinkuri?
EXO.18.15+EXO.18.16	Moisestaj payman nerqa: Runasqa jamuwanku Diosmanta tapukunawankupaj. Imaschus paykuna ukhupi kajtimpis noqaman jamuwanku noqa imatapis ninaypaj, mayqenchus juchayoj, chayri mana juchayojpis kasqankuta, chantapis noqa yachani Dios imatachus kamachisqanta, yachachisqasninta ima.
EXO.18.17+EXO.18.18	Chaymanta suegronqa nerqa: Mana allinchu qanlla ruwasqaykeqa, qan sayk'unkitaj, qanwan kashanku chay runas sayk'unkutaj. Ruwanasniykeqa, qan sayk'unkitaj, qanwan kashanku chay runas sayk'unkutaj. Ruwanasniykeqa ancha ashkha, qanllaqa mana ruwayta atiwajchu. 
EXO.18.19	Uyariway Moisés, noqaqa kay jinata yuyaychaykiman, Diostaj chay ruwayta yanapasuchun. Qanqa Diosmampuni qayllay runaspa cuentanmanta; imaschus mana allinchu kashan runas ukhupi chaykunatapis Diosman willay. 
EXO.18.20	Yachachiy paykunaman Diospa kamachisqasninta yachachisqasnintawan, qan rikuchiy imaynatachus purinankuta, imastatajchus ruwanankutapis. 
EXO.18.21	Chantapis qan ajllay israelitas ukhumanta allin yuyayniyoj qharista, Diosta manchachikojkunata, imastapis cheqanta ruwajkunata, qolqellamanta mana wañojkunata. Paykunata churaray sapa t'aqapi kurajkunas kanankupaj; paykunataj kamachichunku wakenqa waranqa runasta, wakintaj pachaj runasta, wakintaj phishqa chunka runasta, wakintataj chunka runasta kamachinankupaj. 
EXO.18.22	Paykuna cheqanchachunku imaschus mana allinchu kashan chaykunata, imastachá mana ruwayta atinkuchu chaykunallata qanmanqa willasuchunku, chay pisi imastaqa paykuna ruwallanqanku. Ajinamanta qampajqa mana kanqachu tukuy ima ruwana, paykuna yanapasonqanku chay imasta ruwaspa ñaupajman apayta. 
EXO.18.23	Sichus kay imasta ajinata ruwanki, Diospa nisqantaj kanqa chayqa, qan atisqaykiman jina ruwallanki, jinallataj kay israelitaspis, kusisqastaj riponqanku wasisninkuman.
EXO.18.24	Moisesqa suegrompa nisqanta kasorqa, imastachus nisqasninta kikinta ruwarqa. 
EXO.18.25	Moisesqa israelitas ukhumanta sumaj yuyayniyojkunata ajllarqa, jinaspataj paykunata churararqa kurajkuna jina kamachinankupaj; wakenqa waranqa runasta, wakenqa pachajta, wakintaj phishqa chunkata, wakintaj chunka runaspaj. 
EXO.18.26	Chay kutimantapacha paykuna ukhupi cheqancharqanku. Israelitas imachus mana ruwayta aterqankuchu chayllata Moisesmanqa willamorqanku, imaschus pisi ruwana kajtaqa paykunallaña ruwarqanku. 
EXO.18.27	Chaymanta Moisesqa suegronta kacharpayarqa, paytaj llajtanman riporqa.
EXO.19.1	Israelitasqa ch'in pampa Sinaí orqoman chayarqanku, kinsa killapi Egiptomanta llojsisqankumantapacha. 
EXO.19.2	Refidimmanta llojsiytawan israelitasqa ch'in Sinaí orqoman chayarqanku. Chaypi Sinaí orqo k'uchupi jarakorqanku. 
EXO.19.3	Chaymanta Moisesqa orqoman wicharerqa Dioswan parlamoj, imaraykuchus Señor wajyamorqa chay orqomantapacha, kayta nispa: Ajinata niy Jacobpa miraynin israelitasman: 
EXO.19.4	Qankuna rikunkichej imastachus egipciosta ruwasqayta, imaynatatajchus apamorqaykichej maypichus tiyakushani chayman chayta, ankaspa lijrasnimpipis jamuwajchej karqa ajinata. 
EXO.19.5	Kunanqa sichus tratoymanta palabrasniyta uyarikunkichej, waqaychankichejtaj chayqa, noqapaj kankichej uj sumaj ayllu, tukuy ayllusmanta aswan sumaj; imaraykuchus noqajtamin tukuy jallp'asqa. 
EXO.19.6	Tukuy qankunaqa kapuwankichej uj sumaj llimphuchasqa sacerdote aylluy. Kaykunata qan israelitasman willamuy.
EXO.19.7	Chaymanta uraykuspa Moisesqa tantacherqa tukuy kurajkunata, paykunamantaj willarqa imastachus Señor nerqa chaykunata. 
EXO.19.8	Chayta uyarispataj tukuynin israelitas nerqanku: Señorpa nisqasnintaqa ruwasqayku, nispa. Moisestaj chay jinata runas nisqankuta Señorman willamorqa kutirispa. 
EXO.19.9	Señortaj payman nerqa: Qhawariy, noqa jamusaj uj yanayarishaj phuyupi, qanwan parlasqayta israelitas uyarinankupaj, ajinamanta wiñaypaj parlasqaykita creenankupaj. Moisestaj ujtawan Señorman willarqa israelitas imastachus nerqanku chayta. 
EXO.19.10	Moisesman ujtawan Señorqa nerqa: Rispa israelitasman nimuy, kunan q'ayatawan llimphuchakunankuta, p'achasninkutapis t'ajsarakuchunku. 
EXO.19.11	Ajinata tukuyninku wakichisqas kachunku minchhapaj; imaraykuchus minchha Señorqa uraykamonqa Sinaí orqoman tukuy israelitaspa rikunankuta. 
EXO.19.12	Orqoj muyuyninman señalesta churaramuy; ninkitaj ama ni pi chay señalesta orqoman wicharinankuta, nitaj chay señalesllatapis saruykunankuta. Pichá chay orqoman chakinta churaykojqa wañonqa. 
EXO.19.13	Chay orqomanqa ni makillankutapis churaykonqankuchu, pichus ajinata ruwajqa rumiwan ch'anqaspa wañuchisqa kanqa, chayri flechawan, uywaspis kachun, chayri runaspis kachun. Chay orqomanqa wicharenqanku maypachachus pututu unayta waqamojtillan.
EXO.19.14	Moisestaj orqomanta uraykamorqa runasta wakichimoj. Paykunataj mayllakorqanku, p'achasninkutapis tukuyninku t'ajsakorqanku. 
EXO.19.15	Runasman nerqa: Minchhapaj sumaj wakichisqas kanaykichej tiyan, chaykamaqa ni warmisniykichejwampis kanaykichejchu tiyan.
EXO.19.16	Minchhantin sut'iyamuyta rikhurimorqa lliuj lliujkuna, qhon qhonkuna, uj yanayarishaj phuyutaj orqoman tiyaykamorqa. Uj pututoj waqayninta sinch'ita waqaspa tukuypa jarasninman uyaricherqa mancharikunata jina. 
EXO.19.17	Moisestaj tukuyninkuta jarasninkumanta llojsicherqa Dioswan tinkumunankupaj. Jinamanta tukuynin israelitas orqo k'uchukamalla chimparqanku. 
EXO.19.18	Tukuynin Sinaí orqo q'osñirerqa, imaraykuchus Señor uraykamorqa chay orqoman ninapi. Q'osñisqa wicharisharqa hornomantapis wicharishanman jina; chay puntastaj tukuynin kharkatirerqanku manchayta. 
EXO.19.19	Pututoj waqaynintaj astawan astawan sinch'ita waqamorqa. Chaypi Moisesqa Dioswan parlarqa, Diostaj payman kuticherqa qhon qhompis sonashanman jina.
EXO.19.20	Señorqa Sinaí orqoman uraykamorqa, kikin orqo puntaman. Moisestataj wajyarqa chayman wicharinanta, paytaj wicharerqa. 
EXO.19.21	Chaypi Señorqa Moisesman nerqa: Uraykuspa nimuy runasman, churasqayki señalesta ama pasaramuchunkuchu noqata rikuwayta munaspa, pajtataj chayta ruwaspa ashkhas wañurankuman. 
EXO.19.22	Jinallataj tukuy sacerdotespis llimphuchakuchunku noqawan tinkuyta munaspaqa. Mana jinata ruwaspalla jamuwanqanku chayqa, phirita ruwachikuwanqanku.
EXO.19.23	Chaymanta Moisesqa Señorman nerqa: Israelitasqa mana kay Sinaí orqoman wicharimunkumanchu, qanllataj chayta kamachiwarqayku, niwarqankitaj, señalesta jina churaray kay orqoj muyuyninman, runastataj llimphuchachimuy, nispa.
EXO.19.24	Chaymanta Señorqa Moisesman nerqa: Qan rispa uraykuy, qanlla Aaronwan wicharimunki. Sacerdoteswan runaswanqa ama wicharimuchunkuchu señalesta pasaspa, manachayqa Señor paykunataqa phirita ruwarparenqa.
EXO.19.25	Chaymanta Moisesqa uraykorqa, runasmantaj kikillantataj willamorqa.
EXO.20.1	Diosqa kay tukuy palabrasta parlamorqa, ajinata nispa: 
EXO.20.2	Noqa Señor Diosniyki kani, Egiptomanta orqhomorqayki, kamachillapuni kanaykimanta.
EXO.20.3	Noqamanta astawan waj dioskunataqa ama yupaychankichu. 
EXO.20.4	Ama ni ima lantita ruwakunkichu, ni patapi cielopi kajman rijch'akojta, ni urapi jallp'api kajman rijch'akojta, nitaj yakuspi kajman rijch'akojtapis.
EXO.20.5	Ama qonqorikunkichu chaykunaman, ama yupaychankichu; imaraykuchus noqamin Señor Diosniykeqa kani, sinch'i, Dios celoso, noqata chejniwajkunaj juchasninkuta jasut'ej, tatasninkoj juchasninkuta wawasninkupi jasut'ini, chantá allchhisninkupi, nieto allchhisninkupi ima. 
EXO.20.6	Khuyakuyniytaqa waranqa waranqasman rikuchini, pikunachus munakuwanku, kamachisqasniytataj kasuwanku chaykunaman.
EXO.20.7	Ama qhasimanta oqharinkichu Señor Diosniykej sutinta. Diosqa jasut'enqapuni pischus sutinta qhasimanta oqharejtaqa.
EXO.20.8	Ama qonqankichu samarikuna diamanta, chay diapi Diosmanta yuyarikunaykipaj. 
EXO.20.9	Sojta p'unchayta llank'anki, chay p'unchaykunapi tukuy ruwanayki kajta ruway. 
EXO.20.10	Qanchis kaj p'unchayrí Señor Diosniykimanta yuyarikuspa yupaychanapaj. Chay diapi ni imata ruwankichu, ni qan, ni qhari wawayki, ni warmi wawayki, ni qhari kamachiyki, ni warmi kamachiyki, ni uywasniyki, nitaj waj llajtayoj qankuna ukhupi tiyakojpis. 
EXO.20.11	Señorpis sojta p'unchaypi ruwarqa cielota, kay pachata, mar qochata, chay ruwasqasnimpi imaschus kashanku chaykunatawan. Qanchis kaj p'unchaypitaj samarikorqa, chayrayku Señorqa bendicerqa samarikuna p'unchayta, nerqataj payllapaj kasqanta.
EXO.20.12	Tataykita mamaykitawan kasuy, unayta kay jallp'a patapi kausakunaykipaj, mayqen jallp'atachus Señor Diosniyki qosunki chaypi.
EXO.20.13	Ama wañuchinkichu.
EXO.20.14	Ama qhenchachakunkichu.
EXO.20.15	Ama suwakunkichu.
EXO.20.16	Ama qhasimanta runa masiykej contranta llullakuspa parlankichu.
EXO.20.17	Ama munapayankichu runa masiykej wasinta; ama munapayankichu runa masiykej warminta, ni qhari kamachinta, ni warmi kamachinta, ni wakanta, ni burronta, nitaj ni iman kajta.
EXO.20.18	Tukuy israelitas uyarerqanku rikorqankutaj lliuj lliujkunata, qhon qhonkunata, pututoj waqamusqanta, chay tukuy punta orqopis q'osñorisqanta ima. Chayta rikuspa israelitasqa mayta mancharikorqanku, karunchakorqankutaj, chay orqoman mana chimpaspa. 
EXO.20.19	Chayrayku Moisesman nerqanku: Qanlla parlawayku, noqaykutaj kasusqayku imatachus niwasqaykuta. Diosqa ama noqaykuwanqa parlachunchu ari, pay parlapayawasqayku chayqa wañurasqayku.
EXO.20.20	Moisestaj paykunaman nerqa: Ama manchachikuychejchu; Diosqa qankunata imaynachus kasqaykichejta yachaj jamun, qankuna payta manchachikunaykichejpajpuni, paypa ñaupaqempi ama juchallikunkichejchu.
EXO.20.21	Chaykama runasqa karullapi kasharqanku; Moisestaj qayllaykorqa phuyu laqha kasharqa chay orqoman, maypichus Dios kasharqa chayman.
EXO.20.22	Chaypitaj Señorqa Moisesman nerqa: Kay jinata niy israelitasman: Qankuna ña rikunkichejña imaynatachus cielomantapacha qankunawan parlasqayta. 
EXO.20.23	Noqaj ñaupaqeypi ama lantista ruwankichejchu qolqemanta, nitaj qorimantapis, chaykunatapis yupaychanaykichejpaj. 
EXO.20.24	T'urumanta altarta ruwapuwankichej, chay patapi ruphachina rikuchikusta jaywawankichej, allinyanakuy ofrendata, wakasta, ovejasta ima apamuwasqaykichejta. Maypichari kay jinasta ruwaspa sutiymanta yuyarikunkichej chayqa, chayman jamuspa bendicisqaykichej. 
EXO.20.25	Sichus rumismanta altarta ruwankichej chayqa, ama runaj llusk'achasqan rumismanta ruwapuwankichejchu. Sichus ima herramientawan chay rumista ch'eqonkichej chayqa, uj lantita jinaña qankunaqa ruwashankichej. 
EXO.20.26	Altarta ruwapuwaspaqa ama gradasniyojtachu ruwankichej, ama chayninta wicharishajtiykichej q'ala ukhuykichejpis rikukunampaj.
EXO.21.1	Kay leyesta qonki:
EXO.21.2	Sichus qan rantinki uj hebreo kamachita chayqa, sojta watata llank'anqa, chaymantataj qanchis kaj watapi libre llojsiponqa ni imamanta manuyoj. 
EXO.21.3	Sichus sapallan yaykumorqa chayqa, sapallantaj llojsiponqa. Sichus warmiyoj yaykumorqa chaypis, warminwan khuska llojsiponqa. 
EXO.21.4	Sichus patronnin casarachin, chaypitaj qhari wawasta warmi wawasta ima rejsin chayqa, chay warmeqa wawasninwan patronnimpapi qhepakonqa, kamachillaña sapan llojsiponqa. 
EXO.21.5+EXO.21.6	Sichus chay kamachi mana munanchu sapallan ripuyta, warminta, wawasninta, patronnintawan munakusqanrayku chayqa, patronnin pusanqa Diospa ñaupaqenman, chaypitaj sayachenqa punkuman, chayri punku quejoman, chaypi uj ningri jusk'unawan ningrinta jusk'onqa. Ajinamanta chay kamacheqa chay runajta wiñaypaj kamachin kanqa.
EXO.21.7	Sichus chay kamachej warmi wawanta vendenman kamachi kanampaj chayqa, mana llojsenqachu imaynatachus qhari kamachis llojsinku jinataqa. 
EXO.21.8	Sichus chay sipas chay patronman mana gustanmanchu, chayrayku paywan mana casaranmanchu chayqa, patronnin saqenqa wajkuna rantikunankuta. Chantaqa manataj waj llajtayojman vendeyta atinchu. 
EXO.21.9	Sichus payta chay patrón qhari wawanwan casarachin chayqa, warmi wawanta jina qhawanqa. 
EXO.21.10	Sichus chay patrompa wawan chay warmiwan casarasqa kashaspa waj warmiwantaj casaran chayqa, warmin jinallapuni kanqa, kikillantapuni mikhonqa, p'achakonqa; qosanwampis kanallampuni tiyan. 
EXO.21.11	Sichus chay kinsa imasta mana ruwanchu chayqa, libre llojsipunan tiyan, ni imamanta manuyoj.
EXO.21.12+EXO.21.13	Pichus runa masinta wajtaspa wañuchejqa, paypis wajtaspa wañuchisqallataj kanqa. Sichus pipis wañuchinampaj mana mask'ashajtillan, Diospuni makinman chayachimun chayqa, noqa nisqayki maymanchus chay wañuchej pakakamunanta. 
EXO.21.14	Sichus pi phiñakuspa runa masinta jinata ruwan, wañuchintaj qhasimanta chayqa, altarniymanta wijch'unki, qharqonkitaj wañunampaj.
EXO.21.15	Pichus tatanta, chayri mamanta maqajqa wañuchun,
EXO.21.16	Pichus runa masinta suwan, vendentaj, chayri paypa makimpi rikhurin chayqa, wañonqa.
EXO.21.17	Kikillantataj pichus tatanta, chayri mamanta maldicin chayqa, wañonqa.
EXO.21.18+EXO.21.19	Chantaqa pichus runa masinwan phiñanakun, ujnintaj rumiwan ch'anqarparin, chayri sajmaspa nanaykuchin, chayraykutaj chay runaqa camanman onqosqa yaykupun, manataj wañunchu; pisimanta sayarispa tojnunwan puririn chayqa, chay pichus jinata ruwajqa mana juchachasqachu kanqa; chaywampis jampichinan tiyan. Chanta mashkha unaytachus mana imata ruwaspa karqa chaymanta paganan tiyan.
EXO.21.20	Sichus mayqen patrompis qhari kamachinta, chayri warmi kamachinta k'aspiwan wajtarparinman, makimpitaj wañun chayqa, chay runa jasut'isqa kanqa. 
EXO.21.21	Chanta sichus kausanraj uj diata, chayri iskay diata chayqa, mana jasut'isqachu kanqa, chay kamachi paypata kasqanrayku.
EXO.21.22	Sichus iskay runas maqanakushaspa uj onqoj warmita nanaykuchinku, chay warmitaj sullun mana wañuspalla chayqa, paganqanku mashkhatachus chay warmej qosan nin chayta, juecespa nisqankuman jina. 
EXO.21.23+EXO.21.24+EXO.21.25	Sichus chay warmi wañonqa chayqa, pagasqa kanqa kausaymanta kausaywan, ñawimanta ñawiwan, kirumanta kiruwan, makimanta makiwan, chakimanta chakiwan, ruphasqamanta ruphasqawan, nanachisqamanta nanachisqawan, sajmasqamanta sajmasqawan.
EXO.21.26	Sichus mayqempis qhari kamachinta, chayri warmi kamachinta sajmaspa ñawinta cherqoyachin chayqa, libreta saqenan tiyan, ñawinta jinata ruwasqanmanta. 
EXO.21.27	Chanta sichus maqaspa kirunta urmachin chaypis, librellatataj saqenan tiyan, kirunta jinata urmachisqanmanta.
EXO.21.28	Sichus uj waka uj qharita, chayri uj warmita wajraykuspa wañuchin chayqa, chay waka ch'anqaspa wañuchisqa kanqa, aychantataj ni pi mikhonqachu; chay wakayojtaj chay wañojmanta mana cuentayojchu kanqa. 
EXO.21.29	Chanta sichus chay waka wajrakojpuni, jinamanta mayqentapis wajraspa wañuchin, dueñompis yachashaspa chay wakanta mana wañuchinchu, chayqa, chay wakaqa rumiwan ch'anqaspa wañuchisqa kanqa, jinallataj chay wakayojpis wañonqa.
EXO.21.30	Sichus chay runamanta wañunan kashajtin multata mañanku ama wañunampaj chayqa, chay runa multata pagachun ama wañuyta munaspaqa. 
EXO.21.31	Kikillantataj ruwanqanku, kay leyman jina, sichus chay waka uj qhari wawata, chayri warmi wawata wajranman chayqa. 
EXO.21.32	Sichus waka wajranman uj qhari kamachita, chayri uj warmi kamachita chayqa, chay wakata rumiwan ch'anqaspa wañuchichunku. Chay wakayojtaj mayqen kamachitachus wajrarqa chaypa patronninman qopuchun kinsa chunka qolqeta.
EXO.21.33+EXO.21.34	Sichus mayqempis uj pozota ruwaspa, mana tapaspalla saqen, chaymantaj pejpa wakampis, chayri burrompis urmaykunman chayqa, chay pozota jusk'oj qopunan tiyan chay wakayojman, chayri burroyojman; chanta chay wañusqa uywataj paypaj qhepakaponqa.
EXO.21.35	Sichus mayqempa wakan, wajpa wakanta wajraspa wañuchin chayqa, chay wajraj wakata vendespa qolqeta khuskanmanta rak'inakuchunku, chay wañusqa wakaj aychantapis kikillantataj chay wañusqa wakayojwan. 
EXO.21.36	Sichus uj runaj wakan unaymantapuni wajrayta yachan, dueñontaj chayta qhawallan jinata ruwajta chayqa, chay wakayojman kausashaj wakata qoponqa, chay wañusqa wakataj paypaj kanqa.
EXO.22.1	Sichus pipis wakata suwakun, chayri ovejata, ñak'antaj chayri vendentaj chayqa, chay suwa qopuchun phishqa wakasta; ovejasmantarí tawa ovejasta.
EXO.22.2	Sichus uj suwata suwashajta jap'inku, maqaspataj wañuchinku chayqa, chay wañuchej mana juchayojchu kanqa. 
EXO.22.3	Sichus p'unchay wañuchin chayqa, chay wañuchej juchayoj kanqa. Pichus suwajtaj mashkhatachus suwasqampa valorninta qoponqa; mana qolqen tiyan chayri, pay kikin vendesqa kanqa, chaywan suwakusqanmanta junt'anampaj.
EXO.22.4	Sichus suwaj makimpi kausashajllataraj tarikapunku suwasqan wakata, chayri burrota, chayri ovejata chayqa, chay suwa qopunan tiyan uj jinatawan chay uywayojman.
EXO.22.5	Sichus mayqen uywasninta wajpa pastompi chayri uvas chajrampi michichimun chayqa, camponmanta chayri uvas chajranmanta aswan sumaj pagaykunawan pagachun. 
EXO.22.6	Sichus pipis ninata campopi jap'ichin, ninataj iqaspa khiskasman jap'iykukuspa chaynejpi trigo karmantawan ruphaykun, chayri ruthunapaj jina kashajtin ruphaykun, chayri trigo chajra enterota ruphaykun chayqa, chay ruphachisqanmanta qoponqa.
EXO.22.7	Sichus mayqen pi rejsisqanman qolqenta jap'ichikun, chayri waj imatapis allin valorniyojta, chay runataj kikin wasinmanta suwachikun chayqa, chay suwa uj jinatawan qopunan tiyan, sichus jap'ichikun chayqa. 
EXO.22.8	Sichus chay suwata mana jap'inkuchu chayqa, chay wasiyojta pusachunku Diospa wasinman ajinamanta yachakunampaj, cheqatapunichus runa masimpa imasninta suwachikun manachus chayta.
EXO.22.9	Chinkasqamanta jap'ikapojkunamantaqa kay jina kanqa: Sichus pipis wakanta chinachikun, chayri burronta, chayri ovejanta, p'achanta; dueñontaj rikhurimuspa ninman kayqa noqajta, ujpis nillanmantaj, mana kayqa noqajtapuni, noqajtapuni kakushan nispa ninakojtinkoqa, iskayninku Diospa wasinman richunku, chaypitaj mayqenchus juchayoj kasqanman jina, juchachasqa kaspa chay suwa kajqa uj jinatawan dueñonman qoponqa.
EXO.22.10+EXO.22.11	Sichus mayqen runa masinman mink'akun, burronta, chayri wakanta, ovejanta, chayri waj uywasnintapis; jinapi kashaspataj wañun, chayri tulluyaykuspa wañun, chayri suwanku mana pejpa yachasqan chayqa; chay mink'asqa runa juramentota ruwanqa Señorpa sutimpi, mana pay chay uywasta imanasqanta. Uywayojtaj chayta creenan tiyan, ajinamanta chay ujnenqa mana paganqachu. 
EXO.22.12	Sitajchus pay rikushajtin ima uywallatapis suwanku chayqa, pay dueñonman qopunan tiyan. 
EXO.22.13	Sichus ima sajra monte animal mikhuykun chayqa, chay sarwita wañusqa uywayojman rikuchichun, chaywanqa mana paganqachu.
EXO.22.14	Sichus pi ima uywallatapis mañarikun, paypa makimpitaj wañun, chayri khuyayaykuspa wañun mana dueñon rikushajtin chayqa, chay pichus mañakoj paganan tiyan uywayojman. 
EXO.22.15	Chantaqa sichus dueñon rikushajtin uywan wañun chayqa, pichus mañakojqa mana pagananchu tiyan, mashkhamantachus mañakorqa chayllata qopunan tiyan.
EXO.22.16	Sichus mayqempis qharita manaraj rejsej sipasta ch'aukiyan, manaraj casarakunampaj parlapayasqa kashajtin, paywantaj puñun chayqa, tatasninman qonan tiyan t'inkata, mañaqakunan tiyan yachasqa kasqanman jina, chaymantataj casaranan tiyan. 
EXO.22.17	Sichus chay sipaspa tatasnin mana entregayta munankuchu chayqa, chay qhari qonan tiyan qolqeta, qharita manaraj rejsej sipaskunamanta qonapuni yachasqa kasqanman jina.
EXO.22.18	Layqa warmista cantomanta wañurachinki.
EXO.22.19	Pikunachus uywaswan qhenchachakonqanku chaykunapis wañonqanku.
EXO.22.20	Pikunachus lantisman rikuchikusta jaywajkuna, Señorllaman jaywanankumanta nisqaqa, chaykunapis wañonqanku.
EXO.22.21	Waj llajtayoj runastaqa ama ch'aukiyankichu, nitaj llakichinkichu, imaraykuchus qankunapis Egiptopi waj llajtayojllataj karqankichej.
EXO.22.22+EXO.22.23+EXO.22.24	Ama ni mayqen viudata, nitaj wajcha wawatapis llakichinkichejchu. Sichus qankuna llakichinkichej, noqamantaj willakuwanqanku chayqa, paykunata uyarisaj. Phiñakuyniytaj qankunaj contraykichejta k'ajarenqa, espadawantaj wañurachisqaykichej, chantaqa warmisniykichej viudas qhepakonqanku, wawasniykichejpis mana tatasniyoj qhepakonqanku.
EXO.22.25	Sichus qolqeykita mañarinki runasniy ukhupi kaj wajcha runaman, mayqenchus qampapi kashan chayman chayqa, ama paypaj phiñasqa kankichu uj qolqe mañaj runa jina, nitaj qolqe redituntapis mañankichu. 
EXO.22.26	Sichus chay wajcha runa, qolqeta mañarisqaykimanta ima p'achanta saqesorqa chayqa, inti yaykuyta qopuy chay p'achanta kutichipuy. 
EXO.22.27	Chay p'achitallan tiyapun chirimanta qhataykukunampaj. Manachayqa, imawantaj qhataykukonqari? Pay willakuwanqa chayqa, noqa payta kasusaj, imaraykuchus noqaqa khuyakuyniyoj kani.
EXO.22.28	Ama Diospa contrantaqa rimankichu, nitaj pichus llajtaykita kamachejta maldicinkichu.
EXO.22.29	Ama qonqankichu cosechasniykimanta ofrendata apamuyta, manachayqa usqhayta apamunki, jinallataj uvasniykimantapis. Chantaqa kuraj kaj wawaykita qopuwanki. 
EXO.22.30	Kikillantataj wakasniykej kuraj kaj uñasninta apamuwanki, jinallataj ovejasniykimantapis. Chay phiwi uñasqa qanchis p'unchaykunata kanqanku mamasninkuwan nacesqankumanta qhepaman; pusaj kaj p'unchaypitaj noqaman apamuwanki.
EXO.22.31	Qankunaqa noqaman sonqoykichejta qowankichej, ama mikhunkichejchu monte animalespa jap'isqan sarwi aychata, chaykunataqa alqosman qopunkichej.
EXO.23.1	Ama llullakuspa imatapis willankichu sajra runata yanapaychu qhasi mana kajta juraspa.
EXO.23.2	Ama ashkha kasqankurayku sajra juchankuta ruwaysinkichu, ama ashkha kasqankurayku millay juchankuta qhatinkichu paykunata manchachikuspa, mana allin kajta allin ninaykipajqa. 
EXO.23.3	Jinapeqa manchachikuspa ni wajchaspajpis mana allin kajtaqa, cheqan kasqanta ninkichu.
EXO.23.4	Sichus enemigoykej chinkasqa wakanta, chayri burronta tarinki chayqa, paypaman qhaterqapuy. 
EXO.23.5	Sichus enemigoykej burron cargawan sayk'uspa wijch'ukushan chayqa, qhawallawajchu jinapi wijch'ukojta? Mana. Astawan qanqa aysariysinayki tiyan chay burronta.
EXO.23.6	Imachus cheqan kajtaqa, wajcha runa imaynachus kasqantaqa ama q'ewichinkichu qhasi mana kajmanta.
EXO.23.7	Llulla parlaykunamanta t'aqakuy, amataj wañuchinkichu mana juchayojta, cheqan kaj runata; noqa juchasapataqa mana qhawasajchu mana juchayojpaj.
EXO.23.8	Ama imatapis lluk'ichikunkichu, imaraykuchus lluk'eyqa runasta ciegoyachin, jinamanta mana juchayojtaqa juchajoyta rikhurichinku.
EXO.23.9	Waj llajtayojta ama llakichinkichu; qankunapis Egiptopi waj llajtayojllataj tiyakorqankichej. Chayrayku yachallankichej runaj llajtampi imaynachus tiyakuna kasqantaqa.
EXO.23.10+EXO.23.11	Sojta watata jallp'aykita llank'anki, chaymantataj poqoyninta oqharinki. Qanchis kaj watapitaj ama llank'ankichu; saqey samarikojta, llajtaykimanta kaj wajcha runas mikhunankupaj; chantapis chaymanta qhepakojta monte animales mikhunankupaj. Ajinallatataj ruwanki uvas chajraykiwan, olivo chajraykiwan ima.
EXO.23.12	Sojta diata llank'anki, qanchis kaj diapitaj samarikunki, wakasniyki, burrosniyki samarikunankupaj; jinallataj warmi kamachiykej wawan kallpachakunampaj, jinallataj waj llajtayoj kajpis.
EXO.23.13	Tukuy kay ima nisqasniyta waqaychaychej. Ama jayk'ajpis waj dioskunaj sutinta mentankichejchu, ni simillaykichejwampis oqharinkichejchu.
EXO.23.14	Kinsa kutita watapeqa jatuchaj fiestata ruwankichej noqata jatunchawaspa. 
EXO.23.15	Mana levadurayoj t'anta fiestata waqaychanki; qanchis día junt'atataj mana levadurayoj t'antata mikhunki, imaynatachus nisusqanman jina. Chaytaqa mikhunki Abib killapi, imaraykuchus chay killapi Egiptomanta llojsimorqanki. Ni pipis noqaman jamuwanqachu makisnin ch'usajlla.
EXO.23.16	Cosechasniykimantapis fiestata ruwallaytaj, tarpusqasniykimanta ñaupajta poqojkunamanta; jinallataj wata tukukuyta poqochisqasniykimanta, tukuy campopi watantinta poqochisqaykimanta.
EXO.23.17	Tukuy qharis watapi kinsa kutita Señorman qayllakonqanku.
EXO.23.18	Uywasta rikuchikuta qoshawaspa, yawarnintaqa ama mana levadurayoj t'antatawan khuska qowankichu, nitaj chay uywaj wiranta q'ayantinkama puchuchinkichu.
EXO.23.19	Jallp'aykej ñaupaj kaj poqoyninta Señor Diosniykej wasinman apamunki. Ñuñushaj cabra uñastaqa ama mamampa lechempi wayk'unkichu.
EXO.23.20	Noqa angelniyta kachamusaj qampa ñaupaqeykita rispa pusasunampaj, ñampitaj waqaychasunampaj, chayachisunampajtaj, ima jallp'atachus qampaj wakicherqani chayman. 
EXO.23.21	Ama paypa ñaupaqenmanta t'aqakunkichu, paypa nisusqantataj uyarinki. Ama paywanqa mana kasukoj jina purinkichu; imaraykuchus payqa chay imasta noqaj sutiypi ruwanqa. Mana jinata ruwankichejchu chayqa, juchasniykichejtapis mana perdonasonqachejchu. 
EXO.23.22	Sichus cheqamanta paypa nisqasninta kasunki, ruwankitaj tukuy nisqasniyta chayqa, enemigosniykita jasut'isaj, llakichisajtaj qanta llakichisunki chaykunata. 
EXO.23.23	Angelniy qampa ñaupaqeykita renqa, chayachisonqataj amorreoj jallp'anman, heteojpaman, ferezeojpaman, cananeojpaman, heveojpaman, jebuseojpaman ima, mayqenkunatachus noqa chinkachisaj mana ujniyojta. 
EXO.23.24	Ama chay runas jina imatachus ruwayta yachasqankutapis ruwankichu, ama dioskunasninkuman qonqorikunkichu yupaychanaykipaj, manachayqa tukuyninta chinkachinki mana ujniyojta, jinamanta chay lantisninkuta chay yupaychana rumisninkutapis t'unaranki. 
EXO.23.25	Señor Diosniykita yupaychanki. Pay bendicenqa t'antaykita, yakuykitawan. Noqa tukuy onqoykunata qankuna ukhumanta orqhosaj. 
EXO.23.26	Manaraj wañunayki kashajtenqa mana wañojta saqesqaykichu. Llajtaykipeqa ni pi warmi sullonqachu, nitaj wawata mana rejsiyta atejkunapis kanqankuchu.
EXO.23.27	Noqa astawan manchachiyta jatunchasaj, mayta llakiyta qhapariytawan, qampa ñaupaqeykipi may llajtatachá pasaspa manchachinaykipaj. Enemigosniykitaj qanmanta ayqekusonqanku. 
EXO.23.28	Ñaupaqeykita wayronqosta kachasaj, chaytaj manchachispa ñaupaqeykimanta qharqonqa heveosta, cananeosta, hititastawan. 
EXO.23.29	Chay runastaqa ñaupaqeykimanta mana uj watallapichu qharqosaj, chay jallp'a ch'umiyanampaj, nitaj chaypi ima monte sajra animalespis chaypi miranankupaj, jinamanta qankunata manchachinasuykichejpaj. 
EXO.23.30	Pisimanta pisi ñaupaqeykimanta qharqosaj, ashkhata miranaykikama, jinamanta pisimanta pisi chay jallp'asta jap'ikapunaykikama. 
EXO.23.31	Mojonesniykita ruwapusqayki Puka Mar qochamantapacha filisteospa marninkama, ch'in pampamanta Eufrates mayukama. Chay jallp'aspi tiyakojkunataqa makisniykiman jaywasqayki, qantaj paykunata wijch'unki. 
EXO.23.32	Ama paykunawanqa ni ima tratota ruwankichu, nitaj dioskunasninkuwampis. 
EXO.23.33	Chantaqa ama chay jallp'aykipi kakojta saqenkichu, ama chaykuna juchallichisunankupaj noqaj contrayta dioskunasninkuta yupaychaspa, chaytaj qampajqa mana allinchu kanqa.
EXO.24.1	Moisesman Señorqa nerqa: Maypichus noqa kashani chayman wicharimuy Aaronwan, Nadabwan, Abiuwan, israelitasmanta qanchis chunka kurajkunapiwan, karumantapachataj qonqorikunkichej. 
EXO.24.2	Moisés, qanlla noqaman qayllamuwanki; paykunaqa karunejllapi kanqanku, nitaj runaspis qankunawan jamonqankuchu.
EXO.24.3	Moisesqa chaymanta jamuytawan runasman willarqa, imaynatachus payman Señorqa parlasqanta, kamachisqantataj. Runastaj chay nisqanman jina uj similla kuticherqanku: Noqaykoqa Señorpa tukuy kamachisqasninta ruwasqayku, nispa.
EXO.24.4	Chaymanta Moisesqa Señorpa tukuy palabrasninta qelqarqa. Tutamanta jatarispataj uj altarta orqo k'uchupi chunka iskayniyoj rumiswan ruwarqa, chay rumistaj Israel ayllusman jina karqa. 
EXO.24.5	Moisesqa israelita waynasta kacharqa waka uñasta ruphachina rikuchikunas jina, allinyakuy rikuchikus jinata, Señorman jaywamunankupaj. 
EXO.24.6	Moisestaj chay uywaspa wakin yawarninta jap'erqa, jatuchaj vasospitaj jallch'arqa. Khuskan yawarwantaj chay altar ruwasqanta ch'ajchorqa. 
EXO.24.7	Jinaspataj chay trato ruwasqan libro qelqasqanta runasman leerqa. Chaypachataj runasqa nerqanku: Noqaykoqa Señorpa palabrasninta, kamachisqasninta ima ruwasqayku, nispa.
EXO.24.8	Moisestaj yawarta jap'iytawan runaspa patasninman ch'ajchorqa, nispa: Kay yawarqa Señorwan uj tratota ruwasqaykichejmanta, qankuna kay palabrasta Señorman nisqaykichejrayku, nispa.
EXO.24.9	Chaymantataj Moisesqa orqoman wicharerqa Aaronwan, Nadabwan, Abiuwan, israelitasmanta qanchis chunka kurajkunawan khuska. 
EXO.24.10	Chaypitaj Israelpa Diosninta rikorqanku, chakisnin urapitaj rikorqanku lliphipirishajta safiromantapis pampan ruwasqs kanman jinata, cielo jina sut'isituta. 
EXO.24.11	Chay ajllasqa israelitastaqa Diosqa mana imanarqachu, paykunaqa tukuy sonqo Diosta rikorqanku, chantaqa mikhorqanku, ujyarqankutaj.
EXO.24.12	Señortaj Moisesman nerqa: Jamuy, orqoman wicharimuy, maypichus noqa kashani chayman, chaypi suyaway, jaqaypi uj p'alta rumita qosqayki. Chay rumipi uj ley qelqasqa kanqa, kamachiykuna ima qankunaman yachachinaypaj.
EXO.24.13	Moisesqa sayariytawan Josué yanapajninwan khuska wicharerqa Diospa orqonman. 
EXO.24.14	Chay qanchis chunka kurajkunamantaj Moisesqa nerqa: Kayllapi suyashawayku kutimunaykukama. Qankunawan, Aarón, Hurwan qhepakushanku, paykunaman ima kajtapis willakunaykichejpaj, nispa.
EXO.24.15	Chayta paykunaman willaytawan Moisesqa orqoman wicharerqa, phuyutaj chay ratopacha chay orqota pakaykorqa. 
EXO.24.16	Señorpa kusiy k'anchaynintaj chay Sinaí orqoman uraykamorqa. Chay phuyutaj chay orqopi sojta p'unchayta sayarqa. Qanchis kaj p'unchaypitaj Señorqa Moisesta wajyamorqa phuyu ukhumanta. 
EXO.24.17	Chay p'unchaypi Señorpa kusiy k'anchaynin israelitasman rikhurimorqa uj nina qanqey jina. 
EXO.24.18	Moisestaj chay phuyu ukhuman yaykuspa orqoman wicharerqa. Chaypitaj payqa kamorqa tawa chunka p'unchayta, tawa chunka tutatawan.
EXO.25.1+EXO.25.2+EXO.25.3+EXO.25.4+EXO.25.5+EXO.25.6+EXO.25.7	Señorqa Moisesman nerqa kay jinata: Niy israelitasman noqapaj ofrendasta oqharipunawankuta tukuy qharis maytachá munasqankuman jina, tukuy sonqowantaj. Ajinata oqharipuwachunku ofrendasniyta. Ofrendastaqa oqharipuwankichej kaykunata: Qorita, qolqeta, cobreta, morado tocuyota, puka telata, puka kulli telata, sumaj kaj linota, cabra pelosta, pukaman teñisqa oveja toro qarasta, waj animalespa sumaj kaj qarasninta, acacia, maderasta, k'anchachina aceiteta, sumajta q'apashaj imasta jawina aceitepaj, inciensopaj, ónice rumispaj, sumachaj rumista efodman churanapaj, kuraj kaj sacerdotej pectoralnimpajwan. 
EXO.25.8	Runasqa ruwapuwachunku uj toldota, noqataj paykuna ukhupi tiyakusaj. 
EXO.25.9	Chay toldota, chaypi kanay tiyan, chaykunatapis ruwankichej imaynatachus noqa nisqaykichej chayman jina.
EXO.25.10	Uj cajonqa acacia maderamanta, sayt'unman kanqa uj metro chunka phishqayoj, centimetrosniyoj, kinrayninmantaj kanqa khuskan metro kuraj, patamantaj kanqa khuskan metro kuraj. 
EXO.25.11	Chay cajompa ukhunta jawantawan qori puruwan jawerqonki, cantosnintataj qorillawantaj muyuykuchinki awakipasqata jina. 
EXO.25.12	Chaymantataj tawa ningrista ruwanki ch'uwa qorimanta. Chaykunatataj churaranki tawantin cantosninman, iskayta ñaupajman, iskaytataj qhepaman. 
EXO.25.13	Chantaqa ruwallankitaj jatuchaj k'aspista, acacia maderamanta, jinaspataj qoriwan jawerqonki. 
EXO.25.14	Chay k'aspistaj jusk'urachinki chay qori ningrisninta sortejasta jina k'askachisqasniykiman. Ajinamanta chay k'aspismanta oqharispa apaykachanapaj. 
EXO.25.15	Chay k'aspisqa kikin cajompa ningrisnimpi qhepakonqanku, chaymantaqa ni pipis orqhonqachu. 
EXO.25.16	Cajón ukhuman churanki qosqayki chay leyniyta.
EXO.25.17	Chay cajonta kirpanaykipaj ch'uwa qorimanta ruwanki uj kirpanata, sayt'unman kanqa uj metro chunka centimetrosniyoj, kinrayninmantaj sojta chunka phishqayoj centimetrosniyoj. 
EXO.25.18	Chaymantaqa ruwanki iskay querubinesta qorimanta martillowan llusk'achaspa, churankitaj cajompa patanman ujninta uj ladoman, ujnintataj uj ladoman. 
EXO.25.19	Querubenqa cajompa kirpananman sumaj k'askachisqa kanqa ujllapis kanman jina. Chaykunataj ujnin uj lado cantopi kanqa, ujnin kajtaj uj lado cantompi. 
EXO.25.20	Chaykunaqa kirpana patapi purajmanta qhawarinasqas kanqanku, lijrasninkuwan chay cajonta ujllaykoj jina, uyasninkupis chay qhawarisqas. 
EXO.25.21	Chaymantaqa chay cajonta kirpaykuy. Chay ukhunmantaj leyta churaykunki, mayqenkunatachus noqa qosqayki chayta. 
EXO.25.22	Chaypi qanwan tinkukusaj. Cajón patapi kashanku chay iskay querubines chaupinkumanta, noqa qanman willamusqayki israelitaspis imastachus ruwanankuta.
EXO.25.23	Uj mesata ruway acacia maderamanta, chaytaj sayt'unman kanqa isq'on chunka centimetrosniyoj, kinrayninmantaj tawa chunka phishqayoj centimetrosniyoj, patamantaj kachun sojta phishqayoj centimetrosniyoj. 
EXO.25.24	Chaymantaqa ch'uwa qoriwan tukuyninta jawerqonki, cantosnintapis qorillawantaj awakipasqata jina muyuykuchinki. 
EXO.25.25	Chay mesaqa phatunman kanqa qanchis centimetrosniyoj. Chantaqa cantonta muyuykuchillankitaj qoriwan awakipasqata jina. 
EXO.25.26	Ruwallankitaj tawa ningrista qorimanta, chaytataj maynejpichus mesaj chakisnin kashan chayman k'askarachiy, tawantin cantosninman. 
EXO.25.27	Chay ningrisqa kanqa mesaj rakhun urapi, chayninta k'aspista jusk'uchinapaj, chay k'aspismanta oqharispa mesata apaykachanapaj. 
EXO.25.28	Chay k'aspisqa kanqa acacia maderamanta, jinaspataj qoriwan chay k'aspista jawerqonki, chaymanta oqharispa mesata apaykachanapaj. 
EXO.25.29	Chaymantaqa ruwallankitaj qorillamantapuni kucharasninta, chuwasninta, jarrasninta, vasosninta, k'aspisninta ima, chayman misk'i ofrendasta jap'inapaj. 
EXO.25.30	Ñaupaqeypi chay mesaman churankipuni, Diospa ñaupaqempi kaj, nisqa t'antata.
EXO.25.31	Chaymantaqa uj k'anchachinata ruwanki qorimanta martillowan. Chay k'anchachinaqa kanqa qorimanta, jap'inan, sayanan, copasnin, mut'usnin, t'ikasnin, chaytaj uj qorillamanta ruwasqa kanqa. 
EXO.25.32	Chaytaj qanchis palqasniyoj kanqa, uj ladoman kinsa, uj ladomantaj kinsa, chaupipitaj uj. 
EXO.25.33	Sapa uj palqaj puntampi mechero almendro t'ika jina kanqa mut'uyoj t'ikayojtaj. 
EXO.25.34	Chaupi kaj palqaqa tawa copasniyoj kanqa almendro t'ikayoj phancharishaj. 
EXO.25.35	Sapa uj palqaj urampitaj uj mut'u kanqa. Ñaupaj palqaspa urampi, jinallataj iskay kajpa urampipis kanqanku. Ajina kanqa chay sojtantin palqaspa urampi. 
EXO.25.36	Chay palqasnin, wiñaynin imaqa ujlla kanqanku, martillowan llusk'achasqa qori purumanta. 
EXO.25.37	Churankitaj sapa uj palqasnimpa puntasnimpi kaj mecherosman pabilosta. Chaymantaj ninata jap'ichinki ñaupajman k'anchamunampaj. 
EXO.25.38	Pabilosnimpa puntasnimpi ushpha jap'inasnimpis qorimantapuni kanqa. 
EXO.25.39	Kay k'anchachinataqa ruwanki kinsa chunka kinsayoj kilo qorimanta, jinallataj tukuy imasnintapis. 
EXO.25.40	Chaykunataqa ruwanki imaynatachus Sinaí orqopi rikuchisorqa ajinata.
EXO.26.1	Diospa tiyakunantaqa chunka cortinasniyojta ruwanki; chaytaj kanqa sumaj t'ullkusqa linomanta, colornintaj kanqa azul, puka, puka panti ima. Chayta awaspataj pallaynimpi churanki iskay angelesta. 
EXO.26.2	Tukuynin cortinasqa uj rejlla kanqanku: Sayt'unmanqa chunka iskayniyoj khuskanniyoj metros kanqa, kinrayninmantaj iskay metros kanqa. 
EXO.26.3	Phishqa cortinasta ujllaman siraykunki, jinallataj wakin phishqa cortinastapis ujllaman. 
EXO.26.4	Ñaupaj kaj sirasqayki azul cortinaj puntasninman q'aytumanta ningrista ruwaranki, jinallataj iskay kaj k'askachisqasniykej puntasninmampis. 
EXO.26.5	Ñaupaj kaj sirasqasniykej puntasnimpeqa phishqa chunka jusk'usta ruwanki, qhepan kajpipis kikillantataj; jinamanta ningrisnin pura tinkunankupaj. 
EXO.26.6	Chantaqa ruwallankitaj phishqa chunka ganchosta qorimanta chay sirasqasniyki purajmanta t'inkikunankupaj; jinamanta Diospa tiyakunan toldoqa ujlla sayarinampaj.
EXO.26.7	Chaymantaqa awallankitaj chunka ujniyoj bayetasta cabra pelosmanta, Diospa tiyakunanta toldowan jina qhataykunapaj. 
EXO.26.8	Sapa uj bayetaqa uj rejlla kanqa, sayt'unman kinsa metro khuskanniyoj, jinallataj kinrayninmampis. 
EXO.26.9	Phishqa bayetasta ujllaman t'inkiykuy, sojta bayetastapis ujllaman. Sojta kaj bayetata, Diospa tiyakunan toldompa ñaupaqempi uraman liwiykuy. 
EXO.26.10	Chay bayetaspa cantosnimpitaj ruwanki phishqa chunka jusk'usta, jinallataj iskay kaj t'inkisqayki bayetaspa cantosnimpipis. 
EXO.26.11	Chaymantaqa ruwallankitaj phishqa chunka ganchosta broncemanta chay jusk'usninmanta chhitaranaykipaj, ajinamanta ujlla kajtin muyuykuchinaykipaj. 
EXO.26.12	Chay bayetasmanta kurajyajtataj, khuskan ima kurajyajta Diospa tiyakunampaj wasanman warkhuykunki. 
EXO.26.13	Chay bayetasmanta sayt'unman kurajyajtin, sapa uj ladonman warkhuykunki. Tawa chunka phishqayoj centimetrosta uj ladomanta, jinallataj uj ladomantapis.
EXO.26.14	Chay toldota qhatanaykipaj ruwallankitaj cordero qarasmanta pukaman teñispa. Chay pataman qhatanaykipajtaj ruwallankitaj waj animalespa sumaj kaj qarasninmanta. 
EXO.26.15	Diospa tiyakunanta sayachinaykipajqa ruwanki acacia maderamanta tablasta, chaytataj sayarichinki. 
EXO.26.16	Chay maderasqa kanqa tawa metro khuskanniyoj sayt'unman, kinrayninmantaj sojta chunka phishqayoj centimetrosniyoj. 
EXO.26.17	Sapa uj maderastaj kanqa iskay jawapi tarukiyasqas chaywan purajmanta k'askanakunankupaj. Ajinata ruwanki sapa uj tablasta Diospa tiyakunanta sayarichinapaj. 
EXO.26.18	Diospa tiyakunampa tablasninta ruwaspaqa, iskay chunka tablasta ruwanki uraynejmanta sayachinaykipaj. 
EXO.26.19	Chay tablasta sayachinaykipaj uranman churanki tawa chunka chukusta qolqemanta. Chay iskay chukuspa patampi sayanqa sapa uj tablas. Sapa uj tablaj urampi kanqa iskay chukus. Chay iskaynin tarukiyasqas kanqanku chayman sayaykunankupaj. 
EXO.26.20	Diospa tiyakunan pata ladonmantaj sayachinki iskay chunka tablasta. 
EXO.26.21	Tawa chukusmanta iskaytakama churanki sapa uj tablaj urasninman. 
EXO.26.22	Diospa tiyakunan qhepa ladonman sayachinki sojta tablasta. 
EXO.26.23	Iskay tablastawan sayachinki qhepa ladon esquinasninman. 
EXO.26.24	Chay tablasqa uramantapacha k'askanasqas kanqanku, jinallataj patamantapis maypichus ganchos kashan chaykama. Ajinata ruwakonqa iskaynin tablas iskaynin esquinasnin. 
EXO.26.25	Chaypi kanqa pusaj tablas qolqemanta ruwasqas chunka sojtayoj chukus patapi, chayri sapa tablas urapi kanqa iskay chukus.
EXO.26.26	Chaymantaqa ruwallankitaj phishqa k'aspista acacia maderamanta Diospa tiyakuna uj lado uyanmanta jap'ichinaykipaj. 
EXO.26.27	Jinallataj phishqa k'aspista uj ladonmanta tablasta jap'ichinaykipaj qhepa ladonmanta inti llojsimuy uyaman jina. 
EXO.26.28	Chay k'aspisqa pasanqa tablaspa khuskanninta uj cantonmanta uj cantonkama. 
EXO.26.29	Tablastaqa tukuyninta qoriwan jawerqonki, chantaqa qorillamantataj ruwaranki ningrisninta sortejasta jina, chayninta chay k'aspista jusk'urachinaykipaj. Jinaspataj chay k'aspistapis qorillawantaj tukuyninta jawerqonki. 
EXO.26.30	Ajinata Diospa tiyakunanta sayarichinki, imaynatachus Sinaí orqopi rikucherqayki ruwanaykita chayman jina.
EXO.26.31	Ruwallaytaj uj velota lila telamanta, puka telamanta, puka panti telamanta, t'ullkusqa linomantawan; pallaynintataj churanki iskay angelesta. 
EXO.26.32	Chaytataj warkhuykunki tawantin sayasqas kurkusman, acacia maderamanta ruwasqa, qoriwan jawisqa kashan chayman, mayqenchus qolqemanta ruwasqa chukus patapi sayasqa kashan chayman. 
EXO.26.33	Velotaqa warkhunki ganchos uraman; chay velo ukhumantaj churanki Diospa leyninwan kashan chay cajonta. Jinamanta chay velo t'aqanqa qankunata Diospa leyninwan kashan chay cajonmanta, llimphupuni nisqa cheqamantawan. 
EXO.26.34	Chaymantataj Diospa cajonninta kirpaykuy Diospaj t'aqasqa cheqapi. 
EXO.26.35	Mesatataj churanki velomanta karupi, Diospa tiyakunan toldoj pata ladonnejman. K'anchachinataqa mesaj chimpampi churanki, Diospa tiyakunan urannejpi.
EXO.26.36	Diospa tiyakunampa punkunta wisq'anaykipajtaj ruwanki uj cortinata moradomanta, pukamanta, puka pantimanta, t'ullkusqa linomantawan sumaj k'achanchasqata. 
EXO.26.37	Cortinata warkhunaykipajqa ruwanki phishqa k'aspista acacia maderamanta qori ganchosniyojta; chaykunatapis qoriwan jawerqonki. Chaymantataj phishqa chukusta broncemanta ruwanki, chayman chay kurkusta sayachinaykipaj.
EXO.27.1	Ruwallankitaj altarta acacia maderamanta cuadradota, sapa ladonman kanqa iskay metro iskay chunka phishqayoj centimetrosniyoj, patamantaj uj metro iskay chunka phishqayoj centimetrosniyoj. 
EXO.27.2	Esquinasnimpi kikinmanta mut'u wajrasta jina ruwanki; chay altarmantaj tukuyninta broncewan k'askarqochinki. 
EXO.27.3	Altarpi imachus apaykachana kajta tukuyninta broncemanta ruwanki: Ushpha orqhona paylasta, palasta, jatuchaj vasosta, trinchesta, brasasta apaykachanatawan. 
EXO.27.4	Chantá ruwallankitaj broncemanta uj rejillata. Chay rejillaj tawantin cantosninmantaj broncellamantataj ningrista k'askarachinki. 
EXO.27.5	Chaytataj altarpa uranman churanki, altarpa khuskanninkama chayanampaj. 
EXO.27.6	Chaymantaqa ruwallaytaj k'aspista acacia maderamanta, jinaspataj broncewan jawerqonki, 
EXO.27.7	Chaymantataj chay k'aspista ningrisnejta pasachinki, altarpa sapa lado cantosnimpi kanampaj, chaymanta oqharispa altarta apanapaj. 
EXO.27.8	Altarpa ukhonqa ch'usajlla kachun, imaynatachus Sinaí orqopi rikucherqayki ruwanaykita, chayman jina.
EXO.27.9	Diospa tiyakunampaj uj kanchata ruwanki. Uray cantonmanta muyuykuchinki t'ullkusqa linomanta ruwasqs jark'achinawan, sayt'unman tawa chunka phishqayoj metrosta. 
EXO.27.10	Iskay chunka kurkusta sayachisqayki, chukusnin imaqa kanan tiyan broncemanta ganchosnin, ningrisnin ima kanan tiyan qolqemanta. 
EXO.27.11	Jinallataj inti llojsimuy ladompis cortinaswan muyuykusqa kanqa. Chay ruwasqataj kanqa tawa chunka phishqayoj metros, broncemanta ruwasqa iskay chunka chukus patapi iskay chunka kurkus sayasqas, qolqemanta ganchosnin ningrisnin ima kanqa. 
EXO.27.12	Kinrayninmanta chay iskay chunka khuskanniyoj metrosta cortinaswan muyuykuchinki, maypichus chunka kurkus sayasqas kashanku chunka chukus patapi chayta. 
EXO.27.13	Kikillantaj kanqa, inti llojsimuy ladoman, kinrayninman ima, iskay chunka iskayniyoj khuskanniyoj metros jark'achinaswan muyuykusqa. 
EXO.27.14	Punkumanta puraj ladonmantaj kanqa qanchis metrosniyoj kinrayninman, kinsa chukus patapi kurku sayasqasniyoj. 
EXO.27.15	Uj ladompipis kikillantaj kanqa cortinasqa qanchis metrosniyoj, kinsa chukus patapi kurku sayasqasniyoj. 
EXO.27.16	Kancha punkupitaj cortinaqa isq'on metrosniyoj kanqa lilamanta, puka pantimanta, pukamanta, t'ullkusqa linomantawan ruwasqa, jinallataj k'acha ruwasqa coloreswan k'acha fijasqa, tawa chukus patapi kurkus sayasqasniyoj. 
EXO.27.17	Kanchata kurkus sayasqa muyuykusqaqa tukuynin kanqanku qolqe sortejaswan k'askachisqas, qolqe ganchosniyoj, bronce chukusniyojtaj. 
EXO.27.18	Kanchaqa sayt'unman kanqa tawa chunka phishqayoj metrosniyoj, kinrayninmantaj iskay chunka iskayniyoj khuskanniyoj metroskama puraj uyasninman. Patamantaj iskay metros iskay chunka phishqayoj centimetrosniyoj. Cortinaqa t'ullkusqa linomantapuni kanqa, chukusnintaj broncemanta. 
EXO.27.19	Tukuy imasnimpis Diospa tiyakunan wasejtaqa broncellamantapuni kanqanku. Jinallataj estacasnintin, kanchaj estacasnimpis.
EXO.27.20	Israelitasta kamachiy olivomanta sumaj kaj aceiteta apamunankuta k'anchachinaspaj, tuta p'unchay k'anchanankupaj. 
EXO.27.21	Chaymanta cuentayojqa kachunku Aaronwan wawasninwan, chay k'anchachinas tukuy tuta k'anchanankupaj, paykuna ima kajtapis ruwachunku, jinamanta Señorpa ñaupaqempi k'anchanampaj; velomanta jawapi, maypichus Señorpa leynimpa cajonniy kashan chaypi. Kayta israelitasqa sapa kuti ruwanqanku, jinallataj mirayninkupis uj kamachiy wiñaypaj churasqata jina.
EXO.28.1	Wauqeyki Aaronta wajyachispa kamachiy, wawasnintawan, Nadabta, Abiuta, Eleazarta, Itamartawan, paykuna israelitas ukhupi sacerdotesniy kanankupaj. 
EXO.28.2	Wauqeyki Aarompaj sacerdote p'achasninta ruwapuy, k'achata sumajtataj qhawasqa kanampaj. 
EXO.28.3	Qan parlay tukuy yachayniyojkunaman, pikunachus k'acha sonqoyoj kanku chaykunaman, pikunamanchus yachayta yuyaytataj qoni chaykunaman, Aarompaj sumaj p'achasta ruwapunankupaj sumaj respetasqa sacerdotesniy kanankupaj. 
EXO.28.4	P'achastaqa kaykunata ruwanqanku: kunkanman warkhunata efodta, capata, k'acha ruwasqa puka p'achata, linomanta mana ningriyoj ch'uluta, uj pallayniyoj chumpitawan. Ajinata sumaj p'achasta ruwapunkichej wauqeyki Aarompaj, wawasnimpajwan paykuna sacerdotesniy kanankupaj. 
EXO.28.5	Chay p'achastaqa ruwankichej qorimanta, lilamanta pukamanta, puka pantimanta, t'ullkusqa linomantawan.
EXO.28.6	Efodtaqa k'acha pallayniyojta ruwanki qorimanta, lilamanta, puka pantimanta, pukamanta, t'ullkusqa linomantawan. 
EXO.28.7	Chaytaj kanqa sacerdote kunkanman wataykukunampaj puraj cantosnimpi iskay watusniyoj. 
EXO.28.8	Ura cantosnimpitaj chay kikimpi jap'ichisqas kanqa k'acha colorniyoj iskay chumpis qhepaman wataykukunampaj; chaytaj kanqa lilamanta, puka pantimanta, pukamanta, t'ullkusqa linomantawan. 
EXO.28.9	Chaymantaqa iskay ónice rumista k'askachinki, chaymantaj Israelpa wawasnimpa sutisninta churay. 
EXO.28.10	Chaymanta churanki kurajmanta sullk'aman jina; ujnin kaj rumiman churanki sojtajta, ujnin kajmantaj sojtajta. 
EXO.28.11	Chay rumispi ruwana sutista ruwanki sello ñit'inata jina, sapa ujnin rumisman Israelpa wawasnimpa sutisninta churanaykipaj. Chaymantaqa chay rumista churaranki qorimanta ruwasqa muyuynin pataman. 
EXO.28.12	Iskaynin rumista k'askachinki efod mast'asqa pataman israelitas yuyarikunankupaj. Chantá Aarompis, israelitas yuyarikunankupaj sapa lado lijrasnimpi Señorpa ñaupaqempi paykunaj sutisninta apanqa. 
EXO.28.13	Muyuyninta qorimanta ruwanki. 
EXO.28.14	Ch'uwa qorimanta phalaspa ruwanki, jinamanta chay muyuynimpa cantosninta chaywan muyuykuchinki.
EXO.28.15	Warkhunatapis kikillantataj efodta jina ruwanki. Chay warkhunapi ruwanki imaschus juzganapaj tiyan chaykunasniyojta, k'acha pallayniyojta qorimanta, lilamanta, puka pantimanta, pukamanta, t'ullkusqa linomantawan. 
EXO.28.16	Chayqa kanqa rakhu sapa cantonman chhikachajpura iskay chunka centimetrosniyojkama. 
EXO.28.17	Chaypa patanmantaj junt'achinki k'acha rumisituswan, tawa sinrullata chhitaraspa. Ñaupaj kaj sinroqa kanqa sárdica rumimanta, topacio rumimanta, esmeralda rumimantawan. 
EXO.28.18	Iskay kaj sinrutaj kanqa rubí rumimanta, zafiromanta, diamante rumimantawan. 
EXO.28.19	Kinsa kaj sinrutaj kanqa jacinto rumimanta, agatamanta, uj amatista rumimantawan. 
EXO.28.20	Tawa kaj sinrutaj kanqa berilo rumimanta, uj onicemanta, uj jaspe rumimantawan. Tukuynin rumis muyuynin pataspi qorimanta ruwasqas kanqanku. 
EXO.28.21	Chay rumisqa kanqanku mashkhachus Israelpa wawasnin kanku chayman jina, chunka iskayniyoj sutis. Chay sutis sapa uj rumispi escribisqa kanqa chunka iskayniyoj ayllus.
EXO.28.22	Chaymantaqa warkhunapaj ruwanki ch'uwa qorimanta simp'aspa ch'ankullasta jina. 
EXO.28.23	Ruwallankitaj qorimanta iskay ningrista, chaytataj warkhunaj sapa lado cantosninman k'askachinki. 
EXO.28.24	Chaymantataj chay iskay ch'ankullaswan qori ningrista pasarachinki warkhunaj pata cantonta. 
EXO.28.25	Iskaynin ch'ankullasta churanki muyuynimpa patasninman. Chaymantaqa sumajta chhitaykunki efodpa ñaupajninman iskaynin puntasninman. 
EXO.28.26	Chanta ruwallankitaj iskay qori ningrista, chaytataj warkhunaman k'askachinki ukhu ladonman efod kashan chay ladonman. 
EXO.28.27	Ruwallankitaj iskay ningristawan qorimanta, chaytataj k'askachinki efodpa ñaupajninman iskaynin cantosninman, siraynimpa uranman chumpinmanta tumpa patannejman. 
EXO.28.28	Ajinamanta warkhunaj ningrisninwan efodpa ningrisninwan ujllaman t'inkisqas kanqanku, lila q'aytuwan, efodpa chumpin patanejpi qhepakunampaj, amataj warkhunaqa efodmanta t'asqa kanampaj. 
EXO.28.29	Aaronqa Diospaj ajllasqa toldoman yaykuspa warkhunaj patampi Israelpa wawasnimpa sutisnin ruwasqasta, cheqanchana imastawan oqharisqa yaykonqa. Jinallataj chay sutis pechompi k'askachisqas kanqa. Ajinata Aaronqa Señorpa ñaupaqempi purenqa, sapa kuti paykunamanta yuyarikunampaj. 
EXO.28.30	Warkhunaj patanman churanki cheqanchana imasta Urimta, Tumintawan. Ajinamanta Aarón pechon patapi apanampaj sapa Señorpa ñaupaqenman qayllaspa. Ajinamanta Aaronqa pechompi apanqapuni cheqanchana imasta Señorpa ñaupaqempi.
EXO.28.31	Efodta qhatanapaj uj mantata ruwanki lilamanta. 
EXO.28.32	Chayqa kanqa khuskannejpi khallayoj, chay khallampa puntantataj q'empiykunki qaramanta ruwasqa chalecoj puntanta jina ama llik'ikunampaj. 
EXO.28.33	Chaymantaj puntanman flecosninta k'achanchanampaj churaranki, chanta q'aytu t'ikastawan lilamanta, pukamanta puka pantimantawan. Chaypa chaupisninmantaj warkhuranki qorimanta campanillasta muyuynintinman. 
EXO.28.34	Chaytaqa chajrusqata churanki ujta qori campanillata, ujtataj q'aytu t'ikata sapa ujpa wasanman. Ajinata mantaj tukuy cantonta muyurichinki. 
EXO.28.35	Chaymantataj Aaronqa churakonqa sapa kuti Diosman jaywaj rispa; chayman yaykushajtintaj, llojsimushajtintaj chay campanillas chhulloj chhulloj nispa sonanqapuni Diospaj ajllasqa wasinman yaykojtin Señorpa ñaupaqempi, ajinamanta pay ama wañunampaj.
EXO.28.36	Chaymantaqa uj jatun p'altata qorimanta ruwallankitaj; chaymantaj uj sellota jina ruwanki “Señorpaj t'aqasqamin”, nispa. 
EXO.28.37	Chaytataj uj lila q'aytuwan mana ningriyoj ch'ulloj ñaupajninman warkhuykunki sumajta wataspa. 
EXO.28.38	Ajinamanta chay letrasqa Aarompa frentempi warkhusqa kanqa. Aaronqa tukuypa juchasnin q'epirisqas chayman yaykonqa israelitaspa ofrendasninku oqharisqa juchasninkoj cuentanmanta. Chay letrastaj niyta munanqa Dios paykunata uyarisqanta.
EXO.28.39	Uj k'acha pallayniyoj p'achata linomanta ruwanki, ch'ulutapis linollamantataj. Chaymantaqa ruwallankitaj uj k'acha pallayniyoj chumpita. 
EXO.28.40	Aarompa wawasnimpaj ruwarapunki sumaj p'achasta, chumpista ch'ulustawan, paykuna sumajpaj, k'achaspajtaj qhawasqas kanankupaj.
EXO.28.41	Ajinata wauqeyki Aaronta wawasnintawan sumajta p'achallichinki, chaymantataj umasninkuta aceitewan jawiranki, paykuna noqapaj t'aqasqas kanankupaj; ajinamanta sacerdotesniy kanqanku. 
EXO.28.42	Chanta ruwarapullankitaj calzoncillosta linomanta. Chaytataj churakonqanku ñañu wasankumanta piernankukama. 
EXO.28.43	Chay p'achasta churarakuspa Aarón, jinallataj wawasnimpis Diospaj tiyakunan toldoman yaykonqanku, chayri altarman qayllaykunankupaj rikuchikusta jaywanankupaj Diospaj t'aqasqa cheqapi, ama juchallikunankupaj, amataj wañunankupaj. Kay leyqa unaypajpuni kanqa, jinallataj mirayninkupajpis.
EXO.29.1	Paykuna sacerdotesniy noqapaj t'aqasqas kanankupaj kayta ruwanki: Ajllay uj novillo wakata, iskay sumachaj corderostawan mana iman imanasqasta. 
EXO.29.2	Chantaqa mana levadurayoj t'antata, mana levadurayoj tortillastawan ruwanki aceitewan. Wakintataj patallanmanta aceitewan jawerqonki. Chaytaqa ruwanki trigo jak'oj yuraj ñut'itunmanta. 
EXO.29.3	Chaymantaqa chay t'antasta juch'uy canastaman churaykuspa t'aqasqa cheqaman apanki, chaypi jaywamunaykipaj novillo wakatawan, iskay corderostawan khuska. 
EXO.29.4	Chaymantaj pusanki Aaronta wawasnintawan Diospa tiyakunan toldoman, chaypitaj chakisninkuta yakuwan mayllanki. 
EXO.29.5	Jinaspataj Aaronman p'achallichinki, ñaupajta jatun puka p'achawan, patanmantaj efodmantata, patanmantaj efodta, chaypa patanmantaj warkhunata. Chaymantataj efodpa cantosnimpi ruwasqa chumpiswan chumpiykuchinki. 
EXO.29.6	Chaymantataj umanman mana ningriyoj ch'uluta churanki, chaypa patanmantaj sacerdote kasqanta rejsichej llimphu lliphipej t'ikata. 
EXO.29.7	Chaymantataj jawinayki aceitewan umanman jich'aykuspa jawiykunki sacerdote kanampaj. 
EXO.29.8	Chaymantaqa wawasnintañataj wajyaspa p'achallichinki ima p'achastachus ruwacherqayki chaykunawan. 
EXO.29.9	Chaymanta Aaronta chumpichinki, jinallataj wawasnintapis, jinaspataj churaranki ch'ulusta sapa ujninkuman. Ajinamanta qanqa paykunata unaypaj sacerdotesniy kanankupaj t'aqapuwanki. 
EXO.29.10	Chaymantaqa novillo wakata aysanki Diospaj ajllasqa wasinman. Chaypitaj Aaronta wawasnintawan chay novillo wakaj patanman makisninkuta churachinki. 
EXO.29.11	Chaymantataj chay wakata ñak'anki Diospaj tiyakuna toldo punkupi Señorpa ñaupaqempi. 
EXO.29.12	Chay yawarman dedoykita chhapurispa altarmanta wajrasnin jina ruwasqasta jawiray. Chay puchojwantaj tukuyninwan altar urata ch'ajchorqoy. 
EXO.29.13	Chaymantaqa ch'unchulasninta, kukupisninta, lurunisninta ima orqhoy; jinaspataj kukupisninmanta wirachay, lurunisninmantawan; chay wirasnintataj altar patapi ruphachiy. 
EXO.29.14	Aychantataj, qarantawan, wanusninta imaqa ruphachinki toldo jawapi, imaraykuchus chaykunaqa juchaj cuentanmanta jaywasqas.
EXO.29.15	Chaymantaqa iskaynin corderosmanta ujninmanñataj Aarón, wawasnin ima makisninkuta churachunku. 
EXO.29.16	Chaymantataj ñak'ay, jinaspataj yawarninwan ch'ajchorqoy altarpa patanta, ladosninta ima. 
EXO.29.17	Jinaspataj chhikan chhikanta aychasninta khuchuranki, panzasnintataj mayllaranki. Chhuchutisnintataj, umantawan khuska aychasnin pataman churanki. 
EXO.29.18	Jinaytawantaj tukuynin aychasninta altar patapi ruphachinki uj rikuchikuta jina sumaj q'apashajta Señorpa munasqanman jina, uj ofrendata Señorman jaywaspa.
EXO.29.19	Chaymantaqa ujnin corderoj umanmanñataj churachinki makisninkuta Aaronta wawasnintawan. 
EXO.29.20	Qantaj chay corderota ñak'anki, uj chhika yawarninwantaj Aarompa paña ningrin uraman jawiykunki. Wawasninmampis jawiykullaytaj paña ningrisnin uraman, jinallataj paña makisninkoj machu dedosninkojman, paña chakisninkoj machu dedosninkuman. Chay puchoj yawarwantaj altar patanta tukuy muyuynintawan ch'ajchorqonki. 
EXO.29.21	Altar patapi kaj yawarwan, jawina kaj aceitepiwan uj chhikawan Aarompa p'achasnin uraman chhalluriy, jinallataj wawasnimpa p'achasnimpa patasninmampis. Ajinamanta Aaronqa, wawasnin ima Diospaj t'aqasqas kanqanku, jinallataj p'achasninkupis.
EXO.29.22	Chaymantataj corderoj chupanmanta wirachay, jinallataj ch'unchulasninmanta, kukupisninmanta, iskaynin lurunisninmanta, wakin wirasnintawan, chantaqa paña piernasninmantawan; imaraykuchus chay corderoqa sacerdotespaj Diospaj t'aqasqas kashajtinku chaypachapaj. 
EXO.29.23	Jinaytawantaj uj jatun t'antataj oqharinki, uj aceitewan ruwasqs t'antatawan, uj muyu tortillata aceitewan jawisqata, mayqenchus Señorpa ñaupaqempi kashan chayta. 
EXO.29.24	Chaykunata tukuyninta Aaronman jaywanki, jinallataj wawasninmampis, chayta ruwanki Señorpa ñaupaqempi paymanta yuyarikuspa. 
EXO.29.25	Makinmanta mañaytawantaj altarpi ruphachiy, rikuchikustawan khuska, Señorpa ñaupaqempi sumajta q'aparishajta. Chay ofrendaqa Señorpaj may sumajpuni kanqa.
EXO.29.26	Chay corderoj pechontaqa Aaronqa Diospaj t'aqasqa kanampaj ajllanki. Chaytataj Señorpa ñaupaqempi sumaj ofrendamanta jaywanki. Chaymantataj chayqa qampaj kanqa. 
EXO.29.27	Chay pechonmantataj ofrendata wajllaman t'aqay uj rikuchikuta jina jaywanaykipaj, jinallataj piernasnintapis. Chayqa Aarompaj wawasnimpajpis kanqa. 
EXO.29.28	Chay t'asqasqataj kanqa Aarompaj wawasnimpajwan. Chayqa ley israelitaspaj wiñaypaj. Chay ofrendata qospaqa israelitas ruwanqanku uj yanapata, uj allinyakuna rikuchinkuta Señorman qospa.
EXO.29.29	Aarompa sacerdote p'achasnenqa qhepakonqa, aswan qhepaman wawasninmanta kajkuna churakunankupaj, chay p'achasta churakuspa aceitewan jawichikunankupaj, jinallataj Diospaj t'aqasqas kanankupaj. 
EXO.29.30	Mayqenchus Aarompa mirayninmanta kaj sacerdote tantakuna wasiman yaykojqa, Diospa tiyakunan cheqaman yaykuspataj, Diospa kamachisqanta ruwaj kajqa, qanchis diata churakonqa chay sacerdote p'achata. 
EXO.29.31	Chaypaj wakichisqa kaj corderota aysamunki, aychantataj kankanki sumaj Diospaj t'aqasqa cheqapi. 
EXO.29.32	Chaymantataj Aaronwan wawasninwan chay aychata mikhonqanku, juch'uy canastapi kashan chay t'antatawan, Diospa tiyanan toldo punkupi. 
EXO.29.33	Chaykunata mikhonqanku, imaraykuchus chaykunaqa juchaj cuentanmanta jaywasqas karqanku; paykunaqa t'aqasqas kanku, sacerdotes kanankupaj chay corderonejta. Waj runasqa chaymanta kaj mikhuyta mana mikhuyta atinkuchu, imaraykuchus chay mikhunasqa mana juchayojpa mikhunanmin. 
EXO.29.34	Sichus q'ayantimpaj chay aychas puchunman, chay t'antas ima chayqa ninapi q'olaykuchinki ama pipis mikhunampaj, imaraykuchus Diospaj t'aqasqamin.
EXO.29.35	Ajinata qanqa Aarompaj ruwanki, wawasnimpajwan imaynatachus noqa kamachisqasuyman jina. Tukuy chaykunataqa qanchis diata ruwanki. 
EXO.29.36	Chaymantaqa sapa p'unchay Diosman jaywanki uj novillo wakata juchasrayku trocasqa kanampaj uj runaj kausayninwan. Altarta sumajta llimphuchanki; chay patapitaj uj rikuchikuta jaywanki juchasrayku; aceitewantaj jawiykunki Diospaj t'aqasqa kanampaj. 
EXO.29.37	Qanchis p'unchay junt'ata altar patapi rikuchikusta jaywanki juchasrayku. Ajinamanta Diospaj t'aqasqa kanqa. Chay altartaj may santo kanqa. Imallapis chay altarman chayaykojqa Diosllapaj qhepakonqa.
EXO.29.38	Kayta jaywanki sapa día mana qonqaspa altar patapi, iskay corderosta; chaykunataj kachun uj watayojkama. 
EXO.29.39	Ujnin kajta tutamanta jaywanki, ujnin kajtataj ch'isiyaykuyta. 
EXO.29.40	Chantapis, ñaupaj kaj corderowanqa jaywallankitaj iskay kilo sumaj jak'uta, uj litro olivo aceitewan chajrusqata. Chaymantaj ch'ajchuykunki uj litro ofrenda vinowan. 
EXO.29.41	Kikillantataj chay ujnin kaj corderotapis ch'isiyaykuyta jaywanki tutamanta jina, jak'uwan, vinowan ima. Sumajta q'apashajta Señorpa munananta ruphachinki. 
EXO.29.42	Kay ruphachisqa ofrendaqa ñaupaqeypi noqaman jaywasqapuni kanqa wiñaypaj, tinkuna toldo punkupi, maypichus tinkukusunchej parlasunaypaj. 
EXO.29.43	Chaypi tantakusaj israelitaswan. Chay cheqataj, chaypi kasqayrayku noqallapaj kanqa. 
EXO.29.44	Noqapaj t'aqasaj chay tinkukuna toldota, altarta ima. Chaymantaqa t'aqakapullasajtaj Aaronta, wawasnintawan; paykuna sacerdotesniy kanankupaj. 
EXO.29.45	Israelitas ukhupi noqa kausasaj, Diosninkutaj kasaj. 
EXO.29.46	Ajinamanta yachanqanku noqa Señor Diosninku kasqayta, pichus paykunata Egiptomanta orqhomorqa, paykunaj chaupinkupi kanaypaj. Noqamin kani Señor Diosninkoqa.
EXO.30.1	Chaymantaqa ruwallankitaj uj altarta acacia maderamanta, chaypi incienso ruphachisqa kanampaj. 
EXO.30.2	Chay altarqa chhikachajkama tawa ladosniyoj kanqa; sapa ladoman tawa chunka phishqayoj centimetrosniyoj, patamampis isq'on chunka centimetrosniyoj. Wajras jina ruwasqaqa ujlla kanqa chay altarwan. 
EXO.30.3	Chaytataj tukuyninta qoriwan jawerqonki, jinallataj kirpananta, muyuyninta, wajrasninta; cantosnintataj qorillawantaj muyuykuchinki awakipasqata jina. 
EXO.30.4	Chay awakipasqa jina chay urasninmantaj k'askarachinki qorimanta ruwasqa muyu ningrista tawantin esquinasninman k'aspiswan jusk'urachispa, chaymanta oqharispa apanapaj. 
EXO.30.5	Chay k'aspistapis acacia maderamanta ruwanki, jinaytawantaj qoriwan jawerqonki. 
EXO.30.6	Chaytaqa veloj ñaupaqenman churanki, maypichus Diospa leyninta waqaychana cajón churasqa kashan chay qayllaman; mayqenchus cobremanta ruwasqa kirpanawan kirpasqa kashan chayman, maynejpitajchus noqa qanwan tinkusaj chayman. 
EXO.30.7	Chay altarpa patampi Aaronqa inciensota sumaj q'apashajta ruphachenqa. Chaytaqa sapa paqarin ruwanqa k'anchanasta jap'ichishaspa. 
EXO.30.8	Jinallataj ch'isiyaykuytapis k'anchachinasta jap'ichiytawan inciensota ruphachillanqataj. Kaytaqa Señorpa ñaupaqempi ruwanqankupuni, jinallataj qhepaman wiñaypaj mirayniykichej kajkunapis. 
EXO.30.9	Kay altar incienso patapeqa amapuni ima inciensotapis q'osñichinkichejchu, ni rikuchikusta, nillataj ch'aki mikhuy ofrendastapis, nillataj vino ofrendatapis chayman ch'ajchunkichejchu. 
EXO.30.10	Chay altarqa t'aqasqapuni kanan tiyan Señorpaj. Chay altarpi wajras patapi Aaronqa uj rikuchikuta jaywanqa uj kutillata sapa wata, juchas pampachasqa kanampaj. Chaytaqa uj kutillatapuni ruwanqa Aaronqa sapa watapi, uywaspa yawarninwan chay altar patapi juchas pampachasqa kanampaj. Chaytaj Señorpajqa may t'aqasqamin kanqa.
EXO.30.11+EXO.30.12	Señorqa Moisesman parlarqa, ajinata: Maypachachus israelitasta yupanki chayqa, sapa ujninku qolqeta ramachunku Señorpaj, kausakusqankumanta pagaspa ama ima onqoypis kanampaj ajinata yupashajtiyki. 
EXO.30.13	Sapa uj yupasqa kasqanman jina, Señorpaj ramachun khuskan qolqeta, Diospaj tiyakunan toldoman qonku chay qolqeman jina. 
EXO.30.14	Yupachikojkunamanta iskay chunka watasniyojmanta pataman ofrendasta Señorman qonankuña tiyan. 
EXO.30.15	Sapa ujninku khuskankama qonanku tiyan kausakusqankumanta pagaspa; qhapajkuna mana astawanchu; wajchasrí mana aswan pisitachu. 
EXO.30.16	Ajinata qanqa jap'inki israelitaspa ofrenda qolqenta kausakusqankumanta paganku chayta, chaytataj apanki Dioswan tinkukuna toldoman, chaypajpuni kasqanrayku. Chay kanqa israelitasmanta Dios yuyarikunampaj, yuyarikunampajtaj israelitas kausakusqankumanta qolqeta kasqankuta Señorman.
EXO.30.17+EXO.30.18	Ujtawan Señorqa Moisesman nillarqataj: Ruwallanki uj ch'illamita broncemanta mayllakunapaj, sayanantaj broncellamanta kanqa. Chayman yakuta churanki, jinaspataj chaytaqa churanki altarwan Dioswan tinkukuna toldowan kashan chay chaupiman. 
EXO.30.19	Chay ch'illamimanta yakuta orqhospa Aaronqa wawasninwan mayllakonqanku makisninkuta, chakisninkutawan. 
EXO.30.20	Chay jinata mayllakonqanku Dioswan tinkukuna toldoman yaykuspa, ama wañunankupaj; jinallataj ruwanqanku altarman qayllaspa ruphachina rikuchikuta Señorman jaywashajtinku. 
EXO.30.21	Ajinata chay yakuwan mayllakonqanku makisninkuta, chakisninkutawan ama wañunankupaj. Kay ruwanaqa kanqa uj ley jina wiñaypaj, chayta ruwanqa Aaronqa jinallataj wawasnimpis.
EXO.30.22+EXO.30.23+EXO.30.24	Señorqa ujtawan Moisesman nillarqataj: Qan kikiyki ajllay sumajta q'apashajkunata: Sumajnin kaj sojta kilo mirrata, kinsa kilo canelata, kinsa kilo jina sumaj q'apashaj cañata, sojta kilo acaciata, Diospa tiyakunampi mashkhachus peso churasqa chayman jina pesaspa, kinsa litros khuskanniyoj olivo aceitetawan. 
EXO.30.25	Chaykunamanta ruwanki Diospaj t'aqanapaj jawina aceiteta, imaynatachus q'apashaj jawinasta ruwajkuna ruwanku ajinata. Diospaj t'aqasqa aceiteqa jawinapaj kanqa. 
EXO.30.26+EXO.30.27+EXO.30.28	Chaywan jawinki Dioswan tinkukuna toldoj patanta, jinallataj Diospa leyninwan kashan chay cajontapis. Jinallataj mesatapis tukuy imasnintinta, k'anchachinata tukuy imasnintinta, inciensota q'osñichina altarta, rikuchikuta q'osñichina altarta tukuy imasnintinta, mayllakuna ch'illamita, maypichus sayasqa kashan chaynintinta. 
EXO.30.29	Ajinamanta chaykunata Señorpaj t'aqanki, qhepakonqataj Señorpaj t'aqasqa. Chaymantaqa imaschus chaykunaman chayajkunaqa t'aqasqallataj kanqa.
EXO.30.30	Chaymantaqa chay aceitewan jawillankitaj Aaronta wawasnintawan, jinamanta t'aqasqas kanqanku, sacerdotesniytaj kanankupaj. 
EXO.30.31	Chaymantataj israelitasman parlanki: Kaymin kanqa Diospaj t'aqanapaj jawina aceitey wiñaypaj. 
EXO.30.32	Ama chay aceitetaqa ima runallamampis jawillankichu, nitaj imamantapis kayman rijch'akojta wakichillankichu. Kayqa Diospaj t'aqanapaj aceite. Ajina kajtenqa sumajta chay aceitetaqa qhawanaykichej tiyan. 
EXO.30.33	Pillapis kay aceiteman rijch'akojta ruwajqa, chayri kay aceitewan pitapis jawejqa, israelita ayllun ukhumanta chinkachisqa kanqa.
EXO.30.34	Chanta Señorqa Moisesman nillarqataj: Sumajta q'apashaj imasta tantay: Resinata, q'apaj clavota, ch'uwa inciensota, q'apashaj galbanotawan. 
EXO.30.35	Chaykunamanta wakichiy uj sumaj q'apashaj inciensota, allin llimphuchasqatataj, sumajta tukuyninta chajruspa, imaynatachus q'apashaj jawinasta ruwajkuna ruwanku ajinata. 
EXO.30.36	Wakinninta sumaj ñut'ituta kutanki, chaymantataj churanki Dioswan tinkukuna toldopi, Diospa leyninwan kaj cajompa ñaupaqenman, maypichus noqa qanwan tinkusaj chayman. Chay inciensoqa qankunapaj sumaj respetana kanqa. 
EXO.30.37	Kay inciensoman rijch'akojtaqa amapuni imantapis ruwankichejchu qankunallapaj. Imaraykuchus kay aceiteqa Señorpaj t'aqasqamin, jinataj qampajpis. 
EXO.30.38	Sichus mayqempis kay jina aceiteta q'apaychakunampaj ruwanqa chayqa, israelita ayllun ukhumanta, chinkachisqa kanqa.
EXO.31.1+EXO.31.2+EXO.31.3+EXO.31.4+EXO.31.5	Chaymanta Señorqa Moisesman nillarqataj: Qhawariy, noqa ajllani Judá ayllumanta Urpa allchhin Urej wawan Bezaleelta. Payman junt'achini Diospa Espiritunta, yachayniyoj pay kanampaj, k'usku, tukuy ima kajta yachanampaj, tukuy imata walejta ruwanampaj, ima ruwanatapis sumajta ruwanampaj, qorimanta qolqemanta, broncemanta; sumajta llusk'achanampaj rumista, maderastawan, jinallataj imallamantapis walejta ruwanampaj. 
EXO.31.6+EXO.31.7+EXO.31.8+EXO.31.9	Payta yanapanampaj ajllani Dan ayllumanta Ahisamacpa wawan Aholiabta. Tukuy yachayniyojkunamantaj aswan yachakuyta qorqani tukuyninku qanman kamachisqasuyta ruwanankupaj: Dioswan tinkukuna toldota, Diospa leyninwan kaj cajonta, kirpantapis, Dioswan tinkukuna toldopi kashan chaykunatapis mesata, imasninchus chay patapi kashan chaykunatapis qori purumanta k'anchachinata tukuy imasnintinta, incienso altarta, ruphachina rikuchiku altarta, imaschus chay altarpi kashan chaykunatawan; mayllakuna ch'illamita, maypichus sayasqa kashan chaytawan; 
EXO.31.10	chaymanta awasqa p'achasta, p'achasta, sacerdote Aarompa p'achasninta, Aarompa wawasnimpa p'achasnintawan sacerdotes altarman qayllajtinku. 
EXO.31.11	Chaymantaqa jawina aceiteta, q'apashaj inciensota Diospaj tiyanan toldopaj. Chaykunata paykuna ruwanqanku imaynatachus kamachisusqayman jina.
EXO.31.12+EXO.31.13	Ujtawan Señorqa Moisesman parlallarqataj: Israelitasman willanki kay jinata: Cheqamanta qankunaqa waqaychankichej samarikuna p'unchayniyta; imaraykuchus chay p'unchayqa uj señal noqawan qankunawan mirayniykichejwan ima uj tratota ruwasqanchejmanta, yachanaykichejpaj noqa Señor qankunata ajllasqayta. 
EXO.31.14	Samarikuna p'unchayta waqaychaychej, imaraykuchus qankunapajqa respetana p'unchayqa. Pichus chay p'unchayta mana waqaychajqa, wañuchisqa kanqa. Chantapis, pichus chay p'unchaypi llank'ajqa ayllun Israel ukhumanta chinkachisqa kanqa. 
EXO.31.15	Sojta p'unchayta llank'allanqanku, qanchis kaj p'unchaypitaj samarikonqanku Señorta chay p'unchaypi yupaychaspa. Chayrayku pichus chay p'unchaypi llank'ajqa cheqamanta wañonqa. 
EXO.31.16	Ajinata israelitasqa samarikuna p'unchayta waqaychanqanku, uj trato ruwasqa kasqanrayku wiñaypaj. 
EXO.31.17	Kayqa señal kanqa wiñaypaj israelitasmanta noqamantawan. Imaraykuchus Señorqa ruwarqa sojta p'unchaypi janaj pachata kay pachatawan, qanchis kaj p'unchaypitaj manaña imatapis ruwarqachu, manachayqa samarikorqa.
EXO.31.18	Señorqa ajinata Sinaí orqopi Moiseswan parlayta tukuytawan, payman qorqa leyta palqayojta ruwasqa p'alta rumipi kikin Diospa dedonwan escribisqata.
EXO.32.1	Israelitastaj chaykama, Moisés Sinaí orqomanta mana usqhayta uraykamojtin, tantakuytawan Aaronman qayllaykuspa nerqanku: Kunanqa dioskunata ruwapuwayku ari ñaupaqeykuta rinankupaj. Imaraykuchus Egipto jallp'amanta orqhomuwarqayku chay Moisesqa imanakunchus mana rikhurimunchu. 
EXO.32.2	Aarontaj nerqa: Warmisniykichejpa ningrimpi kashan chay qori faluchost apamuychej, jinallataj qhari wawasniykichejpata, warmi wawasniykichejpatawan.
EXO.32.3	Israelitastaj chayta uyarispa tukuyninku apamorqanku qori faluchosninkuta Aaronman ningrisninkumanta orqhokuytawan. 
EXO.32.4	Paytaj chaykunata jap'iytawan, tukuyninta ujllaman unuyarpachiytawan cincelwan uj waka uñata ruwarqs. Chaymantataj nerqanku: “Israelitas, kayqa Diosniykichej, pichus Egiptomanta orqhomusorqachej chay”, nispa.
EXO.32.5	Chayta rikuspataj Aaronqa uj altarta ruwarqs waka uñaj ñaupaqempi. Chaymantataj nerqa: Q'aya ruwasunchej Señorpaj uj fiestata.
EXO.32.6	Q'ayantenqa tutamanta jatariytawan ofrendata, allinyakuy chay rikuchikustawan jaywarqanku. Chaymantataj runasqa tiyaykukuspa mikhorqanku, ujyarqankutaj, sayariytawantaj mayta kusikorqanku.
EXO.32.7	Señortaj Moisesman nerqa: Kunanqa riy, uraykuy, imaraykuchus Egiptomanta orqhomusqayki runasqa millayta juchallikunku. 
EXO.32.8	Paykunaqa usqhayllata t'aqarpayakunku ima ñantachus noqa nerqani rinankuta chaymanta. Qorimanta unuyachispa ruwakunku uj waka uñata. Chayta paykunaqa yupaychashanku rikuchikusta jaywaspa, nispataj: “Israelitas, kayqa diosniykichej, pichus Egipto jallp'amanta orqhomusorqachej, chay”, nispa.
EXO.32.9	Señorqa Moisesman astawan nerqa: Noqa cheqamanta kay runasta rikuni, paykunaqa rumi sonqos kanku. 
EXO.32.10	Kunanqa saqellaway, paykunapi phiñakuyniyta thasnukusaj, paykunata tukuchisaj, qanmantarí uj jatun nacionta ruwasaj.
EXO.32.11	Moisestaj chayta uyarispa Señor Diosninmanta mañakorqa, nispa: Señorníy, imaraykutaj qan paykunapaj k'ajaj phiñakuyniykita rikuchiwajri, israelita runasniykej contrampiri, mayqentachus Egipto jallp'amanta manchay kallpawan, atiywantaj orqhomusqaykipajri? 
EXO.32.12	Manachu chayta yachaspa egipciosqa ninkuman: Diosqa israelitasta orqhon ch'in pampaspi wañuchinanrayku, kay jallp'a patamanta q'alata chinkachinanrayku?, nispa. Thasnullay ari chay k'ajaj phiñakuyniykitaqa, ama ari phiñakuychu, yuyarikuy ari Israel runasniykimanta. 
EXO.32.13	Yuyarikuy ari, ima tratotachus ruwasqaykita kamachisniyki Abrahamwan, Isaacwan, Israelwan ima. Qan chayta ruwashaspa nerqanki: Noqa mirayniykichejta mirachisaj qoyllurkunata jina, kay jallp'ata qosaj mirayniykichejman imatachus qosaj nisqayman jina, paykunataj chayaqenkupaj wiñaypaj jap'ikunankupaj.
EXO.32.14	Chaymanta Señorqa phiñakuyninta tiyaykuchikorqa, manañataj Israel runasninta chinkachiyta munarqachu. 
EXO.32.15	Moisestaj chay orqomanta uraykorqa palqayoj ruwasqa p'alta rumipi escribisqa leyta marq'arisqa. Chay rumispeqa iskaynin palqasnimpi Diospa leynin escribisqa karqa. 
EXO.32.16	Chay palqa rumitaqa Diospuni ruwarqa, jinallataj chaypi ch'eqosqa palabrastapis Diospuni ruwarqa.
EXO.32.17	Josuetaj, israelitaspa maytapuni ch'ajwaspa qhaparisqankuta uyarispa, Moisesman nerqa: Jarapeqa maqanakuspapis ch'ajwashankuman jina uyarikun, nispa.
EXO.32.18	Moisestaj kuticherqa: Mana maqanakupi atipaspa kusiywan qhaparisqanku jinachu, nitaj atipachikuspa llakiywan qhaparisqanku jinachu; manachayqa waj laya takiykunata noqaqa uyarini.
EXO.32.19	Moisesqa jaraman qayllaykuspa rikorparerqa waka uña lantita, israelitastataj tusurashajta. Chayta rikuspa Moisesqa manchay k'arajta phiñarikorqa, makimpi marq'arisqa kasharqa chay rumitataj, pampaman choqaspa p'akerparerqa chay orqo k'uchupi. 
EXO.32.20	Waka uña lanti ruwasqankutataj jap'iytawan ninaman wijch'uykorqa; chaymantataj lantitaqa ñut'uta kutacherqa. Jinaspataj yakuman jich'aykamorqa chay kutasqata, israelitasmantaj chay yakuta ujyacherqa.
EXO.32.21	Aaronmantaj Moisesqa nerqa: Imanasorqankutaj kay runasri, kay chhika jatun juchata ruwachinaykipajri?
EXO.32.22	Aarontaj Moisesman kuticherqa: Ama phiñakuwaychu, wiraqochíy. Qan allinta yachanki, kay runasqa munankupuni imatapis mana allin kajta ruwayta. 
EXO.32.23	Paykuna niwarqanku: Dioskunata ruwapuwayku ñaupaqeykuta rispa pusanawaykupaj; pi qharichus Egiptomanta orqhomuwarqayku, chay Moisesqa imanakunchus kampis mana yachakunchu, nispa. 
EXO.32.24	Noqataj paykunaman nerqani: Pejpatachus qorin tiyajtenqa apamuwaychej, nispa. Paykunataj qowarqanku, chaymantataj ninawan unuyacherqani, jinamanta kay waka uña ruwakorqa.
EXO.32.25	Moisesqa runasta rikorqa mana allin kasqankuta, tukuy enemigosninku asikunankupaj jina, Aarontaj chayta ruwachillarqa. 
EXO.32.26	Moisestaj jara punkuman sayaykuspa nerqa: Pikunachus Señorwan kajkuna jamuychej, noqawantaj sayaychej. Chayta uyarispataj tukuynin levitas payman k'askarqanku. 
EXO.32.27	Chaymanta Moisesqa nerqa: Ajinata nin Israelpa Diosnin Señorqa. Sapa ujniykichej espadaykichejta oqharikuychej, jaraman kutispa, wasimanta wasi riychej, sapa ujniykichej hermanosniykichejta, amigosniykichejta, qayllasniykichejpi tiyakojkunata ima.
EXO.32.28	Levitasqa Moisespa nisqanta kasorqanku. Jinamanta chay p'unchaypi yaqha kinsa waranqa qharis jina wañorqanku israelitas ukhumanta.
EXO.32.29	Chaymantataj Moisesqa levitasman nerqa: Kunan qankunaqa Diosmanta kamachiyta jap'inkichej Señorpa ñaupaqempi sacerdotesniy jina, chay jinata ruwajkuna wawasniykichejpa, hermanosniykichejpa contranta sayarikusqaykichejrayku, ajinamanta Señorqa bendicionesninta qonasuykichejpaj.
EXO.32.30	Q'ayantin Moisesqa runasman nerqa: Qankunaqa uj jatun juchata ruwarqankichej, kunanqa wicharisaj maypichus Señor kashan chayman, ichapis Señorqa juchasniykichejta pampachanqa.
EXO.32.31	Ajinamanta Moisesqa kutirerqa maypichus Señor kasharqa chayman, chaypitaj Señorman nerqa: Cheqamanta kay israelitasqa uj jatun juchata ruwanku, qorimanta uj lantita ruwaspa diosninku kanampaj. 
EXO.32.32	Noqa mañakuyki paykunaj juchankuta pampachanaykita, mana chay juchankuta pampachanki chayqa, kunampacha libroykipi escribisqayki sutiyta orqhopuway.
EXO.32.33	Señortaj Moisesman kuticherqa: Pichus noqaj contraypi juchallikun chaypa sutillanta orqhosaj escribisqay libromanta. 
EXO.32.34	Kunanqa rispa israelitasta pusay, maymanchus noqa pusay nerqayki chayman. Chaymantaj noqaj angelniy pusasonqa. Mayk'ajchus jasut'iy p'unchay chayamonqa, chaypacha noqa juchasninkumanta jasut'isaj paykunata. 
EXO.32.35	Israelitasta Señorqa juchankumanta jasut'erqa, waka uñata Aaronwan ruwachikusqankumanta.
EXO.33.1	Señorqa Moisesman nerqa: Kunanqa riy, wichariychej mashkha runastachus Egiptomanta orqhomorqanki chay runaswan; ima jallp'atachus juraspa nerqani qonayta Abrahamman, Isaacman, Jacobmanwan, mirayniykichejman qosaj kay jallp'ata, nispa, chayman. 
EXO.33.2	Noqa kachamusaj angelniyta ñaupaqeykita rispa pusasunampaj; ñaupaqeykimantataj qharqosaj karuman cananeosta, amorreosta, hititasta ferezeosta, heveosta, jebuseosta ima. 
EXO.33.3	Qankunaqa riychej maypichus lechewan misk'iwan corrishan yaku jina chayman. Noqaqa mana qankunawanchu risaj; qankunawan riyman chayqa, ñampi tukuchiykichejman, imaraykuchus qankunaqa ancha rumi sonqo runas kankichej.
EXO.33.4	Señorpa sinch'i palabranta uyarispa israelitasqa mayta llakikorqanku, ni mayqenninku ima k'achanchakunasninta churakorqankuchu. 
EXO.33.5	Imaraykuchus Señorqa Moisesman nerqa: Israelitasman niy: Qankunaqa ancha rumi sonqos kankichej. Uj chhikantachus qankunawan riyman chayqa, qankunata uj ratopi tukuchiykichejman. Kunitampacha qhechukuychej tukuy k'achanchakunaykichej sumaj imasta, chaymanta noqa yachasaj imastachus qankunawan ruwayta.
EXO.33.6	Chayta uyariytawan israelitasqa tukuyninku chay k'achanchakunasninkuta qhechukorqanku Horet orqomantapachaña.
EXO.33.7	Moisesqa toldo wasita oqharispa aparqa jaramanta karunejman, chaypi suticharqa Dioswan tinkukuna toldota. Pillapis Señorta mask'ajqa jaramanta llojsispa rej kanku Dioswan tinkukuna toldoman, mayqenchus jaramanta karunejpi kasharqa. 
EXO.33.8	Maypachachus Moisesqa Dioswan tinkukuna wasiman rej chaypacha israelitasqa tukuyninku sayarikoj kanku; chanta sayarakoj kanku jarasninku punkuspi, chaymanta qhawaj kanku Moisespa risqanta Dioswan tinkukuna toldoman yaykunankama. 
EXO.33.9	Moisés, Dioswan tinkukuna toldoman yaykojtinkamataj, sayashaj phuyu punkuman uraykamoj, chay phuyu chaupipitaj Señorqa Moisesman parlarqa. 
EXO.33.10	Tukuynin israelitastaj, Dioswan tinkukuna punkuman phuyu uraykamojtinkama, tukuyninku jarasninku punkuspi k'umuykukoj kanku, yupaychaspa.
EXO.33.11	Chaypi Señorqa uyapura Moiseswan parlaj, imaynatachus pipis kausaqenwan parlarikun ajina. Parlaytawantaj Moisesqa jaraman kutimoj. Numpa wawan Josuetaj yanapajnin wayna nipuni jayk'ajpis Dioswan tinkukuna toldomanta t'aqakojchu, chay ukhullapipuni kaj.
EXO.33.12	Moisesqa Señorman nerqa: Qhawariy, qan niwarqanki noqaman: Kay runasta orqhoy, nispa; manataj sut'inchawankichu pitachus kachamunawaykita noqawan rinampaj. Chaywampis qan niwarqanki, noqa qanta allintapuni rejsiyki, nispa. Chanta nillawankitaj: Noqapi khuyakuyta tarinki, nispa. 
EXO.33.13	Kunanqa Señor, sichus qampi tarini khuyakuyta chayqa, kunan rikuchiway ari ñanniykita qanta rejsisunaypaj, qampi khuyakuyta tarisqayta. Chayrayku qhawariy, kay runasqa qampa runasniyki.
EXO.33.14	Señortaj payman nerqa: Noqa kikiy qanwan risaj, noqallataj samachisqaykipis.
EXO.33.15	Moisestaj kuticherqa: Sichus qan mana noqawanchu rinki chayqa, ama kaymanta orqhowaychu. 
EXO.33.16	Imapitaj yachakonqa qampi khuyakuyniykita tarisqayri, jinallataj israelita runasniyki imari? Manachu yachakonqa qan noqaykuwan purisqaykipi, manachu chanta yachakullanqataj noqata, israelita runasniykita ima kay mundopi tukuy laya runasmanta wajllaman t'aqawasqaykupi?
EXO.33.17	Chaymanta Señorqa Moisesman nerqa: Kay tukuy imasta niwasqaykitaqa ruwasaj, qan noqapi khuyakuyta tarisqaykirayku, noqa qantaqa allintapuni rejsiyki.
EXO.33.18	Moisestaj kuticherqa: Noqa mañakuyki, Señor, uyaykej lliphipiyninta rikuchinawaykita.
EXO.33.19	Señortaj kuticherqa: Noqa k'acha sonqo kayniyta ñaupaqeykipi rikuchisqayki. Chaymanta Señor sutiyta oqharisaj. Chaypi khuyakuyniyta rikuchisaj pimanchus munasqayman; jinallataj tukuy munakuyniywan yanapasaj pitachus munasqayta. 
EXO.33.20	Chantaqa sut'inta niyki: Manapuni qanqa uyayta rikuwankichu, imaraykuchus ni pi rikuwajqa kausallanqapunichu.
EXO.33.21	Señorqa nillarqataj: Qhawariy, kaypi uj cheqa kaj kashan. Kay chhanka patapi sayakuy. 
EXO.33.22	Lliphipiyniy rikhurimojtin, churasqayki uj chhanka t'oqoman, chaypitaj makiywan pakaykusqayki chaynejta pasanaykama. 
EXO.33.23	Chaymantataj makiyta oqharisaj, qantaj wasayta rikuwanki, uyayrí manapuni rikukonqachu.
EXO.34.1	Señorqa Moisesman nillarqataj: Uj p'alta rumita palqayojta ruwallaytaj ñaupajta jina; mayqenkunatachus choqaspa t'unaykorqanki chay kikinta, chayman kunampis ñaupajta escriberqani chay kikin palabrasta ch'eqospa escribinaypaj. 
EXO.34.2	Chayrayku kunanqa usqhayta wakichikuy q'ayapaj, tutamanta wicharinki Sinaí orqo puntaman, chay orqo puntapi noqaman qayllamuwanki. 
EXO.34.3	Qanwanqa ni pipis wicharimonqachu, nitaj pipis chay orqoman qayllamonqachu; nillataj chayman qayllanqankuchu ovejas, ni wakaspis chaynejpi mikhonqankuchu.
EXO.34.4	Moisestaj ñaupajta jina ruwallarqataj uj palqayoj p'alta rumita. Q'ayantintaj chay rumita oqharikuspa tutamanta wicharerqa Sinaí jatun orqoman, imaynatachus Señor payman kamachisqanman jina. 
EXO.34.5	Señortaj chayman uraykamorqa phuyupi. Jinamanta payqa Señor sutinta oqharispa Moiseswan chaypi karqa, 
EXO.34.6	Jinamanta Señor Moisespa ñaupaqenta pasarqa qhaparispa: Señor, Señor, wiñaypaj Dios, khuyakuyniyoj, k'acha sonqoyoj, llamp'u sonqo, mana imamantapis k'ajajta phiñakojlla. Chantaqa jatun khuyakuypi, jinallataj cheqa kaypipis. 
EXO.34.7	Khuyakuyninwan waranqa waranqa runasta juchasninta pampachan munakuyninwan, jinallataj tukuy sajra kayninkuta, mana allin puriyninkuta, juchasninkuta ima. Chantaqa mana qhawallanchu tataspa jucha ruwasqasninkuta, payqa jasut'impuni, wawasninkupi, chaymanta aswan qhepaman wawasninkupipis kinsa mitakama, chayri tawa mitakama.
EXO.34.8+EXO.34.9	Moisestaj usqhay usqhayta k'umuykorqa pampakama, Señortataj yupaycharqa, jinata: Kunanqa Señor, sichus ñaupaqeykipi khuyakuyta tarini chayqa, kunan noqaykuwan riy ari, Señor; imaraykuchus kay runasqa ancha rumi sonqos kanku. Perdonawayku Señor tukuy sajra ruwasqasniykumanta, juchasniykumanta, jap'ikapuwaykutaj qampata kanaykupaj.
EXO.34.10	Señortaj payman nerqa: Kunanqa uyariwaychej kayta: Noqa ruwashani kay tratota tukuy aylluyki israelitaspa ñaupaqempi. Noqa ruwasaj jatuchaj milagrosta; chayqa manaraj maynejpipis ruwakunrajchu. Chaytaqa tukuy israelitas rikonqanku, mayqenkunaj chaupinkupischus qan kashanki chaypi; paykunaj chaupinkupi Señorqa chay milagrosta ruwanqa. Chay ruwasqayqa may t'ukunapaj jina kanqa qankuna ukhupi.
EXO.34.11	Kay kamachisqayta sumajta junt'aychej; noqa qharqosaj ñaupaqeykichejmanta amorreosta, cananeosta, hititasta, ferezeosta, heveosta, jebuseostawan.
EXO.34.12	Amapuni ni ima tratotapis ruwakunkichejchu maymanchus rishankichej chaypi kaj runaswan, ama, ima sajratachus ruwasqasninkupi urmanaykichejpaj, jinamanta ama misk'achinasuykichejpaj. 
EXO.34.13	Manachayqa qankuna urmarachinkichej altaresninkuta, rumisninkuta p'akirankichej, yupaychananku k'ullustapis khuchurankichej.
EXO.34.14	Amapuni ni mayqen diosninkuman k'umuykuspa yupaychankichu, imaraykuchus Señorpa sutenqa may manchachikunamin, Diosqa may celoso.
EXO.34.15+EXO.34.16	Chayrayku amapuni ima tratotapis ruwakunkichejchu ni mayqenwan chay jallp'api tiyakojkunawan, paykunaqa diosninkoj qhepampi qhenchachakonqanku, ofrenda rikuchikustataj diosninkuman jaywanqanku. Paykunaqa chaywan wajyasonqachej, chay jaywasqanku imastataj qankunaqa mikhunkichej, chayri ususisninkuta wawasniykichejwan casarachenqanku, jinamanta ususisninkupis qhenchachakonqanku diosninkoj qhepampi, churisniykichejtapis qhenchachachenqanku lantisninkuta yupaychachispa.
EXO.34.17	Amapuni qankunaqa ima lantitapis ruwakunkichejchu ima metalmantapis unuyachispa.
EXO.34.18	Mana levadurayoj t'anta fiestata ruwankichej imaynatachus kamachisqayman jina. Qankunaqa qanchis diata mikhunkichej mana levadurayoj t'antata, chayqa sapa wata Abib killapipuni kanqa. Imaraykuchus chay killapi Egiptomanta llojsimorqankichej.
EXO.34.19	Tukuy kuraj wawasniykichej nacejqa noqajta kanqa, kikillantaj uywasniykichejpa phiwi uñasnimpis orqos kajtenqa noqajta, chayta noqapaj t'aqapuwankichej, waka uñasta, oveja uñasta, cabra uñastawan. 
EXO.34.20	Burrospa phiwi uñanmantari, uj corderota chayri uj cabritota qonkichej; mana jinata ruwanki chayqa chay burro uñata kunkanmanta q'ewispa wañuchipunki. Jinallataj kuraj kaj wawasniykichejmantapis uj ofrendata qonkichej. Jinamanta ni pipis noqaman jamuwanqachu makisnin ch'usajllaqa.
EXO.34.21	Sojta diata llank'ankichej, qanchis kaj diapitaj samarikunkichej, tarpuypis kachun, chayri cosechapis kachun.
EXO.34.22	Ruwallankichejtaj uj samakuna fiestata, ñaupaj cosecha trigo oqhariyta, cosecha takukuyta ima.
EXO.34.23	Tukuy qharis kinsa kutita watapi Señorman qayllanqanku, Israelpa Diosnin Señorman. 
EXO.34.24	Ñaupaqeykichejmanta waj nacionesta qharqosaj, jallp'asniykichejtataj astawan jatunyachisaj. Chay jallp'asniykichejtaqa ni pipis munapayanqachu, chayri jap'ikaponqachu, qankuna watapi kinsa kutita Señor Diosniykichejman qayllakunkichej chayqa.
EXO.34.25	Rikuchikumanta yawartaqa levadurayoj t'antatawan khuska ama jaywankichejchu, nitaj pascua fiestamanta kajta imatapis q'ayantimpaj qhepachinkichu.
EXO.34.26	Jallp'aykipi poqochisqayki ñaupaj kaj poqoykunata Señor Diosniykej wasinman apanki. Juch'uy ñuñushaj cabra uñasta ama wayk'unkichejchu mamampa lechempi.
EXO.34.27	Señorqa Moisesman nerqa: Kay palabrasta escribiy, imaraykuchus chayman jina tratota qanwan ruwani, jinallataj israelitaswampis.
EXO.34.28	Chaypi Moisesqa qhepakorqa Señorwan tawa chunka p'unchayta, tawa chunka tutatawan; mana imata mikhuspa, nitaj imata ujyaspa. Chaypi Moisesqa escriberqa uj palqayoj ruwasqa p'alta rumipi tratota ruwasqanmanta chunka kamachiykunata. 
EXO.34.29	Chaymantataj Moisesqa uraykamorqa Sinaí orqomanta chay chunka kamachiykuna escribisqa rumi marq'arisqa. Chay puntamanta uraykamushaspa Moisesqa mana reparakorqachu uyan lliphipisqanta, Dioswan parlamusqanmanta. 
EXO.34.30	Aaronwan tukuy kurajkuna israelitaswan Moisesta qhawarispa rikorqanku uyan lliphipisqanta, chayrayku paykunaqa manchachikorqanku payman qayllaykuyta. 
EXO.34.31	Moisestaj paykunata wajyarqa; chaymantaraj Aaronwan tukuy kurajkuna israelitaswan qayllaykorqanku. Moisestaj paykunaman willarqa. 
EXO.34.32	Chay qhepatataj tukuynin israelitas qayllaykorqanku, paytaj chaypi kamacherqa paykunaman, imaynatachus payman Señor Sinaí puntapi kamachisqanman jina. 
EXO.34.33	Paykunaman parlayta tukuytawantaj, Moisesqa uyanman uj velowan qhataykukorqa.
EXO.34.34	Ujtawan Señorwan parlaj rispataj chay velota orqhokorqa, chaypi parlamusqanmanta llojsimunankama. Chaymanta llojsimuspataj israelitasman kamacherqa imastachus Señor payman nisqanman jina. 
EXO.34.35	Israelitas Moisespa uyanta qhawarejtinku lliphipishajtintaj, Moisesqa ujtawan uyanta qhataykukullarqataj velowan, ujtawan rispa Dioswan parlamunankama.
EXO.35.1	Moisesqa tukuynin israelitasta tantachispa paykunaman nerqa: Kay jinata Señorqa kamachiwan, kay jinata ruwakunanta: 
EXO.35.2	Sojta p'unchayta llank'ankichej, qanchis kaj p'unchaypitaj Diosta yupaychaspa samarikunkichej, pillapis chay p'unchaypi llank'ajqa, wañonqa. 
EXO.35.3	Ni maypi, ni mayqenniykichej wasisniykichejpi ninallatapis amapuni jap'ichinkichejchu chay samarina p'unchaypeqa.
EXO.35.4	Moisesqa tukuynin israelitasman parlarqa, kay jinata: Kayta Señorqa kamachin: 
EXO.35.5+EXO.35.6+EXO.35.7+EXO.35.8+EXO.35.9	Qankuna ukhupi ofrendata Señorpaj oqhariychej tukuy runas, tukuy sonqowan maytachus qoyta munasqankuman jina apamonqanku qorita, qolqeta, bronceta, telasta; lilata, puka pantita, pukata, sumajnin kaj linota, cabra pelosmanta ruwasqata, pukaman teñisqa oveja qarasta, qowi qarasta, acacia maderasta, k'anchachinapaj aceiteta, sumaj k'achata q'apaj imasta jawina aceitepaj, k'achata q'apashajta inciensopaj, ónice rumita, efodta k'acha rumiswan k'achanchanapaj, sacerdotej ima k'achanchanapajwan.
EXO.35.10+EXO.35.11+EXO.35.12+EXO.35.13+EXO.35.14+EXO.35.15+EXO.35.16+EXO.35.17+EXO.35.18+EXO.35.19	Tukuy qankuna ukhupi yachayniyojkuna imastapis k'achitusta ruwajkuna jamuchunku, imastachus Señor kamachin chaykunata ruwanankupaj: Diospa tiyakunanta, toldo wasita, imaswanchus qhatasqa chayta, ganchosninta, tablasninta, k'aspisninta, postesninta, chukusninta, cajonta, chay cajonta wantuspa apana k'aspisninta, cajompa kirpananta, wasita velos pakan chaykunata, mesata, apana k'aspisninta, imaschus chay mesapi kan chaykunata, Diosman jaywasqa t'antata, k'anchachinata, imasninchus tiyan chaykunatawan, puntasnimpi k'anchan chaykunata, k'anchachina aceiteta; incienso altarta, apana k'aspisninta, jawina aceiteta, k'achata q'apaj inciensota, Dioswan tinkukuna toldo punku yaykuyta jark'achina telasta; rikuchiku ruphachina altarta, broncemanta ruwasqa telasninta, chay altarta apana k'aspisninta, imaschus tukuy chaykunapi tiyan chaykunata, mayllakuna ch'illamita, maypichus chay sayasqa kashan chaynintinta; pationta jark'achina telasta, kurkusninta, imaspichus chay k'aspis sayashan chaykunata, patio punku jark'achina telasta; Diospa tiyakunanta jap'ichina estacasta, jap'ichina waskasninta; sacerdotej awasqa p'achasninta Diospa tiyakunman yaykunapaj, sacerdote Aarompa sumaj kaj p'achasninta, wawasnimpa p'achasninta, chaykunata churakuspa imastapis chaypi ruwanankupaj Diospa tiyanan toldompi.
EXO.35.20	Tukuynin israelitas Moisespa ñaupaqenmanta riraporqanku. 
EXO.35.21	Chaymantataj ofrendasta apamorqanku mashkhatachus tukuy sonqowan qoyta munarqanku chayta, astawanqa apamorqanku Dioswan tinkukuna toldo nisqa ruwakunampaj, imaswanchus kanan karqa chaykunata, imasninchus kanan karqa chaykunapaj; sacerdote p'achasta ima. 
EXO.35.22	Ajinata jamorqanku qharis warmis ofrendas aparisqas, mashkhatachus sonqonkupi qoyta munasqankuman jina. Chaypi apamorqanku kaykunata: Jap'ichinasta, faluchosta, qori sortejasta, walqasta, imaschus qorimanta ruwasqa karqa chaykunatawan. Ajinata Señorman ofrendasta apamorqanku. 
EXO.35.23	Chaymantaqa apamullarqankutaj imasninchus karqa chaykunata: Lila telasta, puka pantita, pukata, sumaj linomanta ruwasqata, cabra pelosmanta ruwasqasta, pukaman teñisqa oveja qarasta, qowi qarasta ima. 
EXO.35.24	Pikunachus Señorman ofrendata qorqanku qolqeta, bronceta ima chaykunata apamorqanku. Chantaqa pikunajtachus tiyaporqa acacia maderasninku chaykunapis apamullarqankutaj, imaschus ruwakunan karqa chaykuna ruwakunankupaj. 
EXO.35.25	Tukuy yachayniyoj warmispis ofrendasninkuta apamullarqankutaj, imastachus makisninkuwan sumaj t'ipasqasninkuta: Lilata, puka pantita, pukata, sumaj linomanta t'ipasqasta ima. 
EXO.35.26	Chanta apamullarqankutaj pi warmischus cabra pelosmanta imastapis t'ipasqasninkuta. 
EXO.35.27	Kurajkunastaj apamorqanku ónice rumista, sumaj k'acha llusk'achasqa rumista efod nisqapaj, chantaqa warkhuna nisqapajwan. 
EXO.35.28	Chantaqa apamullarqankutaj k'acha q'apaj jawinasta, k'anchanapaj aceiteta, pischus t'aqasqas kajta jawinapaj aceiteta, k'acha q'apaj inciensopajwan.
EXO.35.29	Ajinata tukuy qharis warmis ofrendasninkuta israelitasqa apamorqanku maskhatachus tukuy sonqowan, kusiywantaj qosqankuta, imaynatachus Moisesman Señorqa kamachisqanman jina imastachus ruwanankupaj.
EXO.35.30	Moisesqa israelitasman nerqa: Qhawariychej, Señorqa ñapis ajllanña Judá ayllumanta Urpa allchhin Urej wawan Bezaleelta. 
EXO.35.31	Payman junt'achin Diospa Espiritunwan pay sumaj yachayniyoj kanampaj, jinamanta kay mundopi imasmanta sumajta yachanampaj, imastapis k'achitusta yuyaynillanmanta ruwanampaj. 
EXO.35.32+EXO.35.33	Qhawariytawan imastapis ruwanampaj, qorimanta, qolqemanta, broncemanta, rumismanta k'acha llusq'etusta ruwanampaj, maderamanta, imallamantapis k'achitustapuni ruwanampaj. 
EXO.35.34+EXO.35.35	Chantaqa ajllallantaj yachachinampaj Dan ayllumanta Ahisamacpa wawan Aholiabta, payman qon yachayta tukuy sonqowan yachachinampaj, tukuy imata k'achitusta ruwachinampaj pallayniyojta lila p'achaspi, puka panti p'achaspi, puka p'achaspi, sumaj lino p'achaspi, awasqa p'achaspipis. Ajinata imallatapis imaynachus señalasqa kashan chayman jina ruwanankupaj.
EXO.36.1	Ajinaqa Bezaleelwan Aholiabwan, chantaqa tukuy sonqo imastapis sumajta ruwayta yachajkuna; pikunamanchus Señor yachayta qon imastapis ruwanankupaj, chaykuna ruwachunku Diospa tiyanan toldopi, imaynatachus Señorpa kamachisqanman jina.
EXO.36.2	Moisesqa wajyarqa Bezaleelta, Aholiabta, tukuy yachayniyojkunatawan, pikunamanchus Señor qorqa yachayta tukuy sonqo imastapis k'achitusta ruwanankupaj. Paykuna kikinkutaj nerqanku Señorpaj imastapis tukuy sonqo ruwanankuta, chaykunatawan. 
EXO.36.3	Chaymantaqa paykuna oqharerqanku tukuy ofrendasta Moisespa ñaupaqenmanta, mayqenkunatachus israelitas apamorqanku Señorpaj, Diospa wasimpi imaschus kanan kashan chaykunata ruwanankupaj. Chaymantaqa israelitas apamullarqankupuni ofrendasta tukuy sonqo sapa paqarin. 
EXO.36.4+EXO.36.5	Tukuy imastapis ruwayta yachajkuna, chay ruwanasninkuta Diospa wasimpaj ruwasharqanku chayta saqerispa, Moisesman jamorqanku, nerqankutaj: Israelitasqa ancha ashkhataña ofrendasta apamunku, imaschus Diospa wasimpaj ruwakunan kashan chaymanta kurajtaña, mayqentachus Señor kamacherqa ruwakunanta chaypaj.
EXO.36.6	Chaymanta Moisesqa tukuynin jaraspi kajkunaman willacherqa: Amaña Diospa wasimpaj ofrendasta apamuchunkuchu qharis, nitaj warmispis, nispa. Ajinata israelitastaqa jark'ararqa amaña astawan ofrendasninkuta apamunankuta. 
EXO.36.7	Imastachus ruwananku karqa chaypajqa tukuy imas kurajyarqa.
EXO.36.8	Chay tukuynin llank'ajkunamanta aswan yachayniyojkuna qallarerqanku Diospa tiyanan nisqata ruwayta; chaypaj ruwarqanku chunka jark'achina telasta sumaj rakhu t'ullkusqa linomanta, lilamanta, puka pantimanta, pukamanta ima. Chaykunataj jatuchaj pallaynisniyoj karqa iskay angelesniyoj. 
EXO.36.9	Chay cortinasqa sayt'unman karqa chunka iskayniyoj khuskanniyoj metros. Kinrayninmantaj iskay metros. Tukuynin chhikachachajkama karqa. 
EXO.36.10	Phishqa cortinas karqa, chaykunata ujllaman cantosninmanta sirararqanku, jinallatataj chay uj phishqa kajkunatapis. 
EXO.36.11	Chaymantataj chay ñaupaj kaj cortinasta sirasqaspa puntasninman chhitararqanku lila q'aytumanta ningrista, kikillantataj iskay kaj jark'achinasmampis. 
EXO.36.12	Ñaupaj kajkunaman churararqanku phishqa chunka ningrista, kikillantataj qhepan kajkunamampis. Jinamanta chay ningrisqa chimpan chimpampi karqa. 
EXO.36.13	Chaymantaqa cantosnimpi ruwallarqankutaj phishqa chunka ch'itanasta qorimanta. Jinamanta chay cortinasqa ch'itanasninmanta ch'itarajtinku ujllaman puntampura k'askanakorqanku. Ajinamanta Diospa tiyananqa k'achitu ruwasqa karqa.
EXO.36.14	Chaymantaqa Bezaleel ruwallarqataj cortinasta cabra pelosmanta chunka ujniyojta; chaywan chay Diospaj tiyananta toldowan muyuricherqa. 
EXO.36.15	Chay cortinasqa karqa chunka kinsayoj khuskanniyoj metros sayt'unman, kinrayninmantaj iskay metros. Chunka ujniyojnintintaj chhikachachaj pura karqanku. 
EXO.36.16	Chaymantaqa Bezaleel phishqa kajkunata cantosninmanta ujllaman sirararqa, sojta kajtataj ujllaman. 
EXO.36.17	Jinaspataj phishqa chunka ningrista cantosninman k'askaracherqa ñaupaj kaj sirasqasman, phishqa chunkatataj chay qhepan kajman k'askaracherqa. 
EXO.36.18	Chantaqa ruwarallarqataj phishqa chunka ch'itanasta broncemanta, chaywan cantosninmanta ch'itaranampaj, jinamanta ujllaman k'askaykuchispa muyuykuchinampaj toldota.
EXO.36.19	Chay toldota patamanta qhataykunampaj Bezaleel ruwallarqataj oveja qarasmanta pukaman teñiraspa, chaypa patanman qhatanampajtaj wajta ruwarqa sumaj ruwasqa qarasmanta. 
EXO.36.20	Chaymanta Diospa tiyanampajtaj ruwarqa tablasta acacia maderasta, sayacherqataj acacia maderasta cheqanta. 
EXO.36.21	Chay maderasqa karqa tawa metros khuskanniyoj sayt'unman, kinrayninmantaj sojta chunka phishqayoj centimetrosniyoj. 
EXO.36.22	Sapa uj tablastaj iskaykama tarukiyasqasniyoj karqa iskaynin tablasta ujllaman t'inkinapaj. 
EXO.36.23	Diospa tiyakunan toldoj tablasninta uray uyampaj iskay chunkata ruwarqa. 
EXO.36.24	Chay tawa chunka tablasta sayachinampaj ruwarqa tawa chunka chukusta qolqemanta. Sapa uj tabla tarukiyasqaj urasninmantaj iskaykama churararqa. 
EXO.36.25	Jinaspataj Diospa tiyananta sayachinampaj pata uyanman churanampaj ruwallarqataj waj iskay chunka tablasta. 
EXO.36.26	Chaymantaqa qolqemanta tawa chunka chukusninta ruwarqa, chaymantataj sapa uj tablasta iskay chukus pataman sayaykucherqa. 
EXO.36.27	Qhepanmanta inti yaykuymanta sayachimunampajtaj sojta tablasta ruwarqa. 
EXO.36.28	Qhepa esquinasman sayachinampaj iskay tablastawan ruwarqa. 
EXO.36.29	Chay tablasqa sumajta k'askaykunakorqanku uramanta patakama, ujllapis kanman jina maypichus ningris churasqa karqa chaykama. Ajina ruwasqa karqa chay iskay tablasmanta, iskaynin esquinasnin. 
EXO.36.30	Ajinaqa pusaj tablas chunka sojtayoj qolqemanta ruwasqa chukusniyoj karqa. Imaraykuchus sapa uj tabla iskay chukus patapikama sayanan karqa.
EXO.36.31	Chaymanta Bezaleelqa ruwallarqataj phishqa kurkusta acacia maderamanta, Diospa tiyakunan wasej uj ladompaj. 
EXO.36.32	Phishqa kurkustaj Diospa tiyakunan wasej tablaspa wasanman churanampaj, phishqa kurkustataj inti yaykuy uyapaj. 
EXO.36.33	Ruwallarqataj uj kurkuta tablaspa chaupinta uj ladoman pasachinampaj jawa ladomanta. 
EXO.36.34	Jinaspataj chay kurkusta qoriwan k'askaykucherqa tablasninta, sorteja jina ningris kajkunatapis qorimanta ruwarqa, maynintachus k'aspiswan jusk'uracherqa.
EXO.36.35	Chaymanta velotañataj ruwarqa lilamanta, puka pantimanta, pukamanta, t'ullkusqa linomanta, pallaynintaj karqa iskay ángeles. 
EXO.36.36	Jinaspataj tawa postesman jap'iykucherqa qori ningrisninmanta. Chay postesqa acacia maderamanta karqa qoriwan jawisqas qolqe chukus patapi sayasqas.
EXO.36.37	Diospa tinkukuna wasinta jark'achinapaj ruwallarqataj jark'achinata, lilamanta, pukamanta, puka pantimanta, ch'ullanchasqa t'ullkusqa linomantawan sumaj k'acha pallayniyojta. 
EXO.36.38	Chaymantataj phishqa postesta sayaracherqa ganchosniyojta broncemanta ruwasqa chukus patapi sapa ujninta. Jinaspataj qoriwan k'askaykucherqa chay postesta, jinallataj ganchosnintapis.
EXO.37.1	Bezaleelqa ruwallarqataj uj cajonta acacia maderamanta. Chaytaj sayt'unman karqa uj metro chunka centimetrosniyoj, kinrayninman karqa sojta chunka phishqayoj centimetrosniyoj, patamantaj karqa sojta chunka phishqayoj centimetrosniyojllataj. 
EXO.37.2	Chay cajontataj ukhunta, jawantinta qori puruwan jawerqorqa, cantosnintataj qorillawantaj muyuykucherqa awakipasqata jina. 
EXO.37.3	Chaymantataj ruwarqa tawa ningrista qorimanta sortejasta jina. Jinaspataj tawantin esquinasninman churararqa, iskayta qhepaman, iskaytataj ñaupajman. 
EXO.37.4	Chanta ruwallarqataj iskay kurkusta acacia maderamanta, jinaspataj qoriwan jawerqorqa. 
EXO.37.5	Chaymantataj chay qori ningrista chay k'aspiswan pasacherqa chaymanta oqharispa apanapaj.
EXO.37.6	Chaymanta ruwallarqataj chay kajaj kirpananta qori purumanta. Sayt'unman karqa uj metro centimetrosniyoj, kinrayninmantaj karqa sojta chunka phishqayoj centimetrosniyoj. 
EXO.37.7	Chay patapitaj ruwarqa iskay angelesta qorimanta, martillowan ruwasqata. 
EXO.37.8	Ujninta sayacherqa uj lado cantonman, ujnintataj uj lado cantonman qhawarinasqasta. Chaykunataj mana waj wajchu karqanku, manchayqa ujlla karqanku kirpanantin. 
EXO.37.9	Chay angelesqa purajmanta qhawanakusharqanku kirpana patapi lijrasnin oqharisqas kirpanaman k'umuykusqas.
EXO.37.10	Chaymantaqa mesatañataj acacia maderamanta ruwarqa; sayt'unman karqa isq'on chunka centimetrosniyoj, kinrayninmantaj karqa tawa chunka phishqayoj centimetrosniyoj, patamantaj karqa sojta chunka phishqayoj centimetrosniyoj. 
EXO.37.11	Jinaytawantaj tukuyninta qoriwan k'askaykucherqa, cantosnintapis awakipasqata jina qoriwan muyuykucherqa. 
EXO.37.12	Mesaj muyuynenqa phatunman karqa uj t'ajllu jina, chaytapis qorillawantaj cantosninta awakipasqata jina muyuykucherqa. 
EXO.37.13	Chaymantaqa ruwallarqataj qorimanta tawa ningrista sortejasta jina, jinaspataj tawantin esquinasninman k'askaracherqa, maynejpichus chakisnin kasharqa chaykunaman. 
EXO.37.14	Chay qori ningrisqa mesa urapi karqa tawantin esquinasnimpi, chayninta puraj ladoman k'aspista pasacherqa, chaymanta oqharispa chay mesata apaykachanapaj.
EXO.37.15	Chay k'aspistapis mesata apaykachanapajqa, acacia maderamanta ruwarqa, jinaspataj qoriwan jawerqorqa. 
EXO.37.16	Imaschus mesapi kananku karqa, chaykunatapis qori purumanta ruwarqa: chuwasta, cucharasta, jarrasninta, copastawan, ima ch'irwasqastachu ofrendasta apamoj kanku chaykunata jap'inapaj.
EXO.37.17	Bezaleelqa ruwallarqataj qori purumanta uj k'anchachinata martillowan ch'eqospa: Sayananta, cañonninta, copasninta, t'ika moqos jina chaykunasninta, t'ikaman rijch'asqa puntasninta ima, chaytaj ujllapis kanman jina karqa. 
EXO.37.18	Puraj ladomanta sojta palqas llojserqa, chaupimantataj uj; ajinaqa sapa ladopi kinsa palqasniyojkama karqa. 
EXO.37.19	Sapa uj palqaqa karqa kinsa moqosniyoj almendra t'ika jina, t'ika moqoyoj phanchapacha. Ajina karqa sojtantin palqasnin. 
EXO.37.20	Chay k'anchachina uramantapacha almendra t'ika jina tawa copasniyoj karqa, moqosniyoj t'ika jina phancharishaj. 
EXO.37.21	Iskay palqasnimpa urasnimpi chay moqosnin karqa; jinallataj iskay kaj palqaspi, kinsa kaj palqaspipis. 
EXO.37.22	Chay moqosnin, palqasnin, jap'inasninwan ima, ujlla karqa qori purumanta martillowan ruwasqas. 
EXO.37.23	Chaymantaqa qanchis k'anchachinasninta, kikillantataj qorimanta ruwarqs, pabilo k'utunasninta, aceite jap'inasninta ima. 
EXO.37.24	K'anchachinata, tukuy imasnintawan ruwarqanku kinsa chunka kinsayoj kilos qori purumanta.
EXO.37.25	Bezaleelqa ruwallarqataj incienso altarta acacia maderamanta, puraj cantonmantaj chhikachaj pura karqa. Sayt'unman karqa tawa chunka phishqayoj centimetrosniyoj, kinrayninman kikillantaj karqa, patamantaj isq'on chunka centimetrosniyoj. Jinallataj sapa esquinasnimpi wajrasman rijch'asqa kikinmanta ruwasqs karqa altarwan ujlla. 
EXO.37.26	Chaymantataj patanta qoriwan k'askaykucherqa tawantin cantosninta, wajrasninta imaqa qoriwan muyuykucherqa awakipasqata jina. 
EXO.37.27	Chay awakipasqa urasnin mantaj k'askaracherqa qorimanta ruwasqa ningrista, ujnin esquinanman iskayta, ujnin esquinanmantaj iskayta chayninta k'aspista pasacherqa, chaymanta oqharispa maymampis apaykachampaj: 
EXO.37.28	Chay k'aspistaqa ruwarqs acacia maderamanta, jinaspataj qoriwan jawerqorqa. 
EXO.37.29	Chaymantataj Bezaleel ruwarqa Diospaj t'aqanapaj jawina aceiteta. Jinallataj inciensotapis k'acha q'apayniyojta, imaynatachus perfumeta ruwajkuna ruwanku ajinata.
EXO.38.1	Bezaleelqa ruwallarqataj rikuchikusta ruphachina altarta acacia maderamanta. Sayt'unman karqa iskay chunka phishqayoj centimetrosniyoj, kikillantaj kinrayninman karqa, patamantaj karqa uj metro iskay chunka phishqayoj centimetrosniyoj. 
EXO.38.2	Tawantin esquinasninmantaj ruwarqa wajrasta jina, chaytaj ujlla altarwan karqa. Jinaytawantaj broncetawan patanman churarqa. 
EXO.38.3	Broncellamantataj imaschus chay mesapi kanan karqa chaykunata: Ushphirusta, palasta, tazasta, tenedoresta, brasasta apaykachanasta ima. 
EXO.38.4	Chay altar pataman trancanampaj ruwarqa uj rejillata broncemanta, chaytataj churarqa altar uraman, chaytaj altarpa khuskasninkama chayarqa. 
EXO.38.5	Rejillata broncej tawantin cantosninman churanampaj ruwarqa tawa ningrista sortejasta jina, chayninta k'aspista pasachinampaj chaymantataj oqharispa maymampis apanapaj. 
EXO.38.6	Chay k'aspismanqa acacia maderamanta ruwaytawan bronceta k'askaykucherqa. 
EXO.38.7	Jinaytawantaj chay k'aspista altarpa ningrisninta pasacherqa, chaymanta oqharispa maymampis rispa apaykachanapaj. Altarpa ukhonqa cajón jina jusk'ulla karqa.
EXO.38.8	Chaymantaqa Bezaleel ruwallarqataj uj broncemanta uj ch'illamita, Diospa tinkukuna toldo punkupi sirvej warmispa espejosninkumanta. Ajinallataj sayaynintapis.
EXO.38.9	Bezeleelqa patiota ruwallarqataj. Uray ladoman, patioqa karqa chunka phishqayoj metros, t'ullkusqa linomanta awasqa cortina. 
EXO.38.10	Postesninta sayaracherqa iskay chunkata sapa ujninta bronce chukus patapi. Sapa postespi ganchosnin ningrisnin imaqa qolqemanta ruwasqas karqanku. 
EXO.38.11	Pata uyaman karqa cortinas tawa chunka phishqayoj metrosniyoj, awasqaswan muyuykuchisqas iskay chunka postesniyoj, iskay chunka chukus patapi sayasqas qolqe ganchosniyoj, qolqe ningrisniyoj ima. 
EXO.38.12	Inti yaykuy ladomanta awasqaswan muyuykucherqa cortinasta iskay chunka iskayniyoj metros khuskanniyojwan, chunka postesniyojta chunka bronce chukus patapi sayasqasta. Postesta qolqe ganchosniyojta qolqe ningrisniyojta ima. 
EXO.38.13	Inti llojsimuy ladomanta kikillantataj muyuykucherqa iskay chunka iskayniyoj metros khuskanniyoj awasqaswan. 
EXO.38.14	Yaykuna chaynejmantataj muyuykucherqa kinsa postesta bronce chukus patapi sayachispa qanchis metros awasqawan. 
EXO.38.15	Uj ladonmantataj, ujnin punkun yaykuynejman muyuykucherqa kikillantataj kinsa postesta sayachispa chukus patapi qanchis metros awasqawan. 
EXO.38.16	Patioj muyuyninta muyuykucherqa perqata jina, chay awasqaqa karqa t'ullkusqa linomanta. 
EXO.38.17	Postespa sayanasnenqa broncemanta karqa. Chay postespa ganchosnin, ningrisnin imataj karqanku qolqemanta. Jinallataj chay postespa puntasnin qolqeyoj jawisqas karqanku. Patioj postesnenqa tukuynin qolqe ningrisniyoj karqanku.
EXO.38.18	Patioj punkunta jark'achinaqa sumaj k'acha pallayniyoj ruwasqa karqa, lilamanta, puka pantimanta, pukamanta, t'ullkusqa linomanta ima. Sayt'unman karqa isq'on metros, kinrayninmantaj iskay metros iskay chunka phishqayoj centimetrosniyoj; pataman kikillantaj karqa, patioj jark'achinasnin jina. 
EXO.38.19	Chaykunataj karqanku tawa postes bronce chukus patapi sayasqas, qolqe ganchosniyoj, qolqe ningrisniyoj; chantapis chay postesqa puntasnin qolqeyoj karqanku. 
EXO.38.20	Diospa wasin nisqa wasej estacasnin patiojta imaqa, tukuyninku broncemanta karqanku.
EXO.38.21	Moisespa kamachisqanman jina, levitas yuparqanku, metal rumista Dioswan tinkukuna toldota ruwanapaj. Levitastaqa Aarompa wawan Itamar kamachisharqa. 
EXO.38.22	Urpa allchhin Bezaleel Urej wawan Judá ayllumanta kajqa, tukuy imata ruwarqa Moisesman Señor kamachisqanman jina. 
EXO.38.23	Paywan karqa Dan ayllumanta Ahisamacpa wawan Aholiab, mayqenchus artesano karqa, imastapis yuyayninman jina ruwaj, k'acha pallayniyojta lilamanta, puka pantimanta, pukamanta, sumajnin kaj linomantawan.
EXO.38.24	Ima qoriwanchus Diospa tiyananta ruwarqanku chayqa, Señorman qosqas ofrenda qoris karqa. Chay qoreqa karqa tukuynimpi isq'on pachaj sojta chunka phishqayoj waranqa kilos, kinsa chunka granosniyoj, imaynachus Diospa tiyanampi kasqanman jina.
EXO.38.25	Yupachikusqankuman jina apamusqanku qolqeqa karqa kinsa waranqa kinsa pachaj chunka isq'onniyoj kilos, phishqa pachaj iskay chunka phishqayoj gramosniyoj, imaynachus Diospa tiyanampi kasqanman jina. 
EXO.38.26	Tukuy iskay chunka watayojmanta pataman yupachikojkuna karqanku sojta pachaj kinsayoj waranqa phishqa pachaj phishqa chunkayoj israelitas. Chaykuna apamorqanku ofrenda qolqeta sapa ujninku phishqa gramos khuskanniyojta, maskhachus Diospa tiyanampi kasqanman jina. 
EXO.38.27	Diospa tiyanan sayanasninta ruwanapaj qolqeqa karqa kinsa waranqa kinsa pachaj kilos, veloj sayanasnimpajwan. Chay qolqemanta pachaj chukusta ruwarqanku, sapa uj chuku karqa kinsa chunka kinsayoj kilosmantakama. 
EXO.38.28	Waranqa qanchis pachaj phishqa chunka phishqayoj kilos qolqewan, runasmanta jap'isqaswan Bezaleelqa, ruwarqs postespata, ganchosninta. Chaytataj postesman puntasmampis k'askaykucherqa.
EXO.38.29	Ofrenda broncestaj chayarqa iskay waranqa kinsa pachaj kinsa chunka sojtayoj kilosman, tawa pachaj gramosniyojmanwan. 
EXO.38.30	Chay broncemanta ruwakorqa Dioswan tinkukuna toldoj, altar bronce, chay altarpa rejillan. Chantaqa imaschus altar patapi churasqas karqanku chaykunasnintin. 
EXO.38.31	Chaymantaqa patioj postesnimpa sayanasnin, estacasnin, mayqenchus Diospa tiyanaj muyuynimpi churasqa karqa chaykuna, patioj punkusnin estacasnin.
EXO.39.1	Diospa tiyananman yaykuspa churakunanku p'achasta t'iparqanku, lilamanta, puka pantimanta, pukamanta. Chaymantaqa sumajnin kaj p'achasta Aarompaj ruwaporqanku Señorman qayllanampaj, imaynatachus Moisesman Señorqa kamachisqanman jina.
EXO.39.2	Chaymantaqa ruwallarqataj qorimanta efod nisqa p'achata, lilamanta, puka pantimanta, pukamanta, t'ullkusqa sumajnin linomantawan. 
EXO.39.3	Chaymantataj, qorimanta laminasta jina ruwarqanku; chaymantataj ñañu alambresta k'acha pallayniyojta ruwarqanku lilamanta, puka pantimanta, pukamanta, t'ullkusqa sumajnin linomantawan. 
EXO.39.4	Chay efod p'achataqa ruwarqanku puraj puntasnimpi watusniyojta, jinamanta puraj puntasninmanta wasaman watakunapaj. 
EXO.39.5	Efod nisqa p'achaj cantosnimpi chumpipis kikin ruwasqallataj karqa qorimanta, lilamanta, puka pantimanta, pukamanta sumajnin kaj linomantawan imaynatachus Señorqa Moisesman kamachisqanman jina.
EXO.39.6	Chanta ruwallarqankutaj ónice rumista ch'eqospa, chayta churararqanku qori patasman, chaymantaj churarqanku selloswan jina Israelpa wawasninmanta yuyarikuy jina. 
EXO.39.7	Chaymantataj Bezaleelqa efod nisqa p'achaj lijrasninman chay rumista k'askaykucherqa, Israelpa wawasnin yuyarikunankupaj, imaynatachus Moisesman Señor kamachisqanman jina.
EXO.39.8	Warkhuna nisqa p'achata efodta jina sumaj k'achituta ruwarqa: Qorimanta, lilamanta, puka pantimanta, pukamanta, sumajnin kaj t'ullkusqa linomantawan. 
EXO.39.9	Karqa rakhu sapa cantonman chhikachajpura iskay chunka centimetrosniyojkama. 
EXO.39.10	Warkhunataqa ruwarqa tawa suyusniyojta sumachaj rumismanta. Ñaupaj kaj suyupi karqa rubí rumi, crisólito, esmeralda rumiwan. 
EXO.39.11	Iskay kaj suyoqa karqa granate rumiwan, zafirowan, uj jadewan. 
EXO.39.12	Kinsa kaj suyutaj karqa jacinto rumiwan, agatawan, amatista rumiwan. 
EXO.39.13	Tawa kaj suyutaj karqa topacio rumiwan, cornalinawan uj jaspe rumiwan. Chay rumisqa k'askachisqas karqa qori patapi. 
EXO.39.14	Chantapis chay rumisqa karqanku ima sutisniyojchus Israelpa wawasnin karqanku chayman jina sapa uj rumispi uj suti ruwasqa karqa sello jina, chunka iskayniyoj ayllus kasqankuman jina. 
EXO.39.15	Warkhunaj patanmantaj churarqanku ch'uwa qori ch'ankullasta, chayqa q'aytu jina iskayman k'uyusqas karqa. 
EXO.39.16	Chaymantaqa ruwallarqankutaj warkhunaj muyuyninta qorimanta, iskay qori sortejastawan. Chaytataj warkhunaj puraj cantosninman chhitararqanku. 
EXO.39.17	Jinallataj chay ch'ankullatapis warkhunaj patanman churaykorqanku. 
EXO.39.18	Qori ch'ankullaspa puntasnintataj wataykorqanku, chaywan sumajta wataykorqanku efodpa iskaynin lijrasninman, astawanqa ñaupaj ladoman. 
EXO.39.19	Chaymantaqa ruwallarqankutaj iskay qori sortejasta, chaytataj warkhunaj ura cantosninman churarqanku efodwan tinkuyman. 
EXO.39.20	Ruwallarqankutaj iskay qori sortejastawan, chaytataj efodpa ñaupajninman puraj cantosninman ujtakama churararqanku ura cantonnejman, maynejpichus siraynin karqa chaynejman, chumpin patanejman. 
EXO.39.21	Jinaspataj wataykorqanku warkhunaj sortejasninmanta, efodpa sortejasninmantawan lila q'aytuwan efodpa cantompi chumpej patanmanta ama t'aqakunampaj, warkhunapis efodpa patampi kanampaj, imaynatachus Señorqa Moisesman kamachisqanman jina.
EXO.39.22	Efodpa patampi kaj p'achata t'ipaspa ruwarqanku lilamanta. 
EXO.39.23	Chayqa karqa khuskampi khallayoj, cuelloyojtaj qara chalecos jina, flecosniyoj, awakipasqayoj, ama imaynamantapis llik'ikunampaj. 
EXO.39.24	Chay p'achaj cantosninmantaj t'ikacharqanku ruwasqa t'ika tullmaswan. Chay t'ikasqa ruwasqs karqa lila q'aytumanta, puka q'aytumanta, panti q'aytumanta, sumaj kaj t'ullkusqa linomantawan. 
EXO.39.25	Chaymantaqa ruwallarqankutaj qorimanta campanillasta jina, chaytataj chay q'aytu t'ikaspa chaupisninman chhitaykorqanku. 
EXO.39.26	T'ikastaraj ñaupajta churaykorqanku, chay qhepanmantaj qori campanitasta, t'ikatataj, ajinata tukuy cantonta muyuricherqanku chay p'achata; chayqa churakuspa sacerdote imatapis ruwanampaj, Moisesman Señor kamachisqanman jina.
EXO.39.27	Jinaspataj ruwallarqankutaj sumajnin kaj linomanta p'achasta k'acha pallayniyojkunata Aarompaj wawasnimpajwan. 
EXO.39.28	Kikillantataj sumajnin kaj linomanta ruwarqanku mana ningriyoj t'ikasniyoj ch'ulusta, calzoncillostawan. 
EXO.39.29	Chumpitapis sumajnin kaj t'ullkusqa linomanta ruwarqanku. Chaytaj karqa lilamanta, puka pantimanta, pukamantawan, sumaj k'acha pallayniyojta, imaynatachus Moisesman Señor kamachisqanman jina.
EXO.39.30	Chaymantataj uj laminata nisqata qorimanta ruwarqanku. Chaymantaj escriberqanku uj sellota jina, “Kayqa Señorpaj t'aqasqa, nispa. 
EXO.39.31	Jinaspataj chay tablerota watucharqanku uj lila q'aytuwan chay ch'ulu pataman warkhunankupaj, imaynatachus Moisesman Señor kamachisqanman jina.
EXO.39.32+EXO.39.33+EXO.39.34+EXO.39.35+EXO.39.36+EXO.39.37+EXO.39.38+EXO.39.39+EXO.39.40+EXO.39.41	Dioswan tinkukuna toldo tukukun. Chaytaqa israelitas ruwarqanku imaynatachus Moisesman Señor kamachisqanman jina. Moisesman israelitas Dioswan tinkukuna tukuy imasnin tukusqata; ganchosnintinta, tablasnintinta, sayachina maderasta, maderaspa sayanasnin chukusta; tapanapaj pukaman teñisqa oveja qarasta, tapanapaj qowi qarasta, ñaupajninta jark'achinapaj velosta; Diospa leyninwan kasharqa chay cajonta, k'aspisnintawan, kirpanasnintawan; mesata, vasosnintawan, qayllapi nisqa t'antatawan; qorimanta ruwasqa k'anchachinata, k'anchachinasnintawan, chay k'anchachina imaynachus ruwasqa kanan karqa chaykunasninta, tukuy imasninta, k'anchanapaj aceitetawan; qori altarta, jawina aceiteta, sumajta q'apashaj inciensota, Dioswan tinkukuna punkuman yaykuyta jark'achinapaj awasqastawan; bronce altarta, bronce rejillasnintinta, k'aspisninta, imasninchus chay patasnimpi karqa chaykunastawan, ch'illamita, maypichus sayanantawan; patiota jark'achinapaj awasqasta, plantasta jina sayachinapaj maderasninta, chay maderaspa sayanasnin chukusta, patio punkuta jark'achinapaj awasqasta, waskasninta, estacasta, imasninchus kanan karqa chaykunasnintinta Diospa tiyakunampi ruwanapaj Dioswan tinkukuna wasipi; chaypi kaspa imastapis ruwaspa churakuna p'achasta, sacerdote Aarompaj sumaj ruwasqa p'achasta, Aarompa wawasnimpaj p'achasta sacerdoteman p'achallikuspa Diospa tiyakunan wasipi ruwanankupaj.
EXO.39.42	Chay tukuy imasta israelitasqa ruwarqanku, imaynatachus Moisesman Señor kamachisqanman jina. 
EXO.39.43	Chay tukuy imasta Moisesqa rikorqa sumaj kasqanta, Señorpa kamachisqanman jina sumaj ruwasqas kasqanmanta, chaymantataj paykunata bendicerqa.
EXO.40.1+EXO.40.2	Chaymanta Moisesman Señor parlarqa, kay jinata: Ñaupaj kaj diapi ñaupaj kaj killapi Dioswan tinkukuna toldota sayarichinki. 
EXO.40.3	Chay ukhuman churaykunki Diospa leyninwan kaj cajonta, chaytataj velowan qhataykunki. 
EXO.40.4	Mesata apaykunki, k'anchachinatawan. Chay pataman sumajta maychus kananman churaykunki. 
EXO.40.5	Chanta apaykullankitaj qori altarta, chaypi inciensota q'osñichinapaj Diospa leyninwan kashaj cajompa ñaupaqenman, jinaspataj Diospa tiyakunan yaykuyman velowan jark'aykuchiy. 
EXO.40.6	Chaymanta churaykullaytaj sumaj imasta ruwana altarta Diospa tiyakunanman yaykuyman. 
EXO.40.7	Chaymantaqa ch'illamita yakuyojta churallankitaj Dioswan tinkukuna toldowan altarwan kashan chay chaupiman. 
EXO.40.8	Chaymantataj pationta muyuykuchinki, punkumantaj uj cortina jark'achinata churaykunki.
EXO.40.9	Chaymantataj sumajnin kaj aceitewan Diospa tiyakunan wasita jawiykunki, jinallataj chay ukhupi imaschus kajkunatapis. Ajinata chaytaqa tukuy imasninwan Diospaj t'aqanki, t'aqasqa cheqa kanampaj. 
EXO.40.10	Sumajta q'apashaj altarta aceitetawan ch'ajchuykullankitaj, tukuy imasnintawan. Ajinata chay altartaqa Diospaj t'aqachinki, may t'aqasqa kanampaj. 
EXO.40.11	Ch'illamitapis sayanasninta aceitewan jawillankitaj, ajinamanta t'aqasqallataj kanampaj.
EXO.40.12	Chaymantataj Aaronta wawasnintawan Dioswan tinkukuna toldo punkuman pusay, chaypitaj paykuna yakuwan mayllakuchunku. 
EXO.40.13	Jinaspataj Aaronta sumaj ruwasqa p'achaswan p'achallichinki, aceitewantaj jawiy sacerdotey t'aqasqa kanampaj. 
EXO.40.14	Chaymantaqa wawasnintañataj qayllachimuspa wakin p'achaswan p'achallichiy. 
EXO.40.15	Jinaytawantaj aceitewan jawiy, imaynatachus tatankuta jawerqanki ajina, paykunapis sacerdotesniy kanankupaj. Ajinata aceitewan jawisqaykeqa wiñaypaj wawasninkupis qhepaman sacerdotesllapuni kanankupaj. 
EXO.40.16	Moisesqa chaykunata kikinta ruwarqa imaynatachus Señor kamachisqanman jina. 
EXO.40.17	Ajinata Egiptomanta llojsimusqankumanta iskay watanman qallarikuy killapi, ñaupaj kaj diapitaj Dioswan tinkukuna waseqa sayarerqa. 
EXO.40.18	Moisesqa Dioswan tinkukuna wasita sayaricherqa, sayanasnin chukustapis sumajta sayaracherqa, chaymantaj tablasninta sayaykucherqa, jinaspataj k'aspisninta jusk'uracherqa, chaymantataj postesninta sayaracherqa. 
EXO.40.19	Chaymantataj Moisés Dioswan tantakuna toldota sayaricherqa, jinaspataj patanta toldowan qhataykorqa, imaynatachus payman Señor kamachisqanman jina.
EXO.40.20	Chaymantataj Moisesqa rumispi Diospa leynin escribisqa karqa chayta cajonman churaykorqa, kajaj ningrisninmantaj k'aspista jusk'uracherqa, jinaspataj kirpananwan kirpaykorqa. 
EXO.40.21	Jinata ruwaytawantaj chay cajonta Diospa tiyakunan toldo ukhuman apaykorqa; velota warkhuykuspataj, chaywan chay cajonta qhataykorqa, imaynatachus Moisesman Señor kamachisqanman jina. 
EXO.40.22	Dioswan tinkukuna wasiman apaykorqa mesata, Diospa tiyakunan wasi patanejman, velomanta jawanejpi. 
EXO.40.23	Chay mesa patamantaj t'antasta churaykorqa sumaj k'achanchasqasta Señorpa ñaupaqenman, imaynatachus Señor payman kamachisqanman jina. 
EXO.40.24	Jinallataj Dioswan tinkukuna wasiman apaykullarqataj k'anchachinata mesaj chimpanman Diospa tiyakunan ura uyanejman. 
EXO.40.25	Chaymantataj k'anchachinaj puntasninman k'anchaykunata jap'iracherqa Diospa ñaupaqempi imaynatachus Señor payman kamachisqanman jina.
EXO.40.26	Qori altartapis apaykullarqataj Dioswan tinkukuna wasiman veloj ñaupajninman. 
EXO.40.27	Chay altar patapitaj inciensota ruphacherqa, imaynatachus Moisesman Señor kamachisqanman jina.
EXO.40.28	Chaymantaqa Diospa tiyakunan wasi punku yaykuyman Moisesqa uj cortinata churaykorqa. 
EXO.40.29	Chay punkunejllamantaj sumajta ruphachej altarta churaykorqa, Dioswan tinkukuna wasi punkuman, chay altar patapi ofrenda astawan uywastawan jaywaj kanku Señorman, imaynatachus Moisesman Señor kamachisqanman jina.
EXO.40.30	Chaymantaqa ch'illamitañataj Diospa tiyakunan wasiwan altarwan kashan chay chaupiman churaykorqa, chaymantaj mayllakunapaj yakuta churarqa. 
EXO.40.31	Chaypi mayllakoj kanku makisninkuta, chanta chakisninkuta ima Moiseswan Aaronwan, chantá wawasnin ima. 
EXO.40.32	Chaypi mayllakoj kanku Dioswan tinkukuna wasiman yaykunankupaj, jinallataj altarman qayllaykunankupajpis, imaynatachus Moisesman Señor kamachisqanman jina.
EXO.40.33	Chay imasta ruwayta tukuytawantaj Dioswan tinkukuna wasej muyuyninta, patiompa muyuynintawan, altarpa muyuynintawan uj perqata jina muyuykucherqa. Chaymantataj patio punkuman uj cortinata churaykorqa. Ajinata Moisesqa chay tukuy imasta ruwayta tukucherqa.
EXO.40.34	Chaymantataj chay Dioswan tinkukuna toldota phuyuykamorqa, Señorpa jatun kaynintaj chay wasiman junt'aykorqa. 
EXO.40.35	Jinamanta Moisesqa manaña chayman yaykuyta aterqachu, imaraykuchus tukuyninta phuyuykorqa, Señorpa jatun kaynintaj chay Dioswan tinkukuna toldoman junt'aykorqa. 
EXO.40.36	Chay phuyu oqharikojtintaj, israelitasqa tukuy imasninkuta oqharikuytawan purirej kanku maymampis rinankupaj. 
EXO.40.37	Mana chay phuyu oqharikojtintaj israelitasqa mana oqharikojchu kanku, ima p'unchaychus chay phuyu oqharikunankama. 
EXO.40.38	Israelitaspaj chay tukuy puriyninkupi, Señorpa phuyun sapa p'unchay Diospa tiyakunan toldomanta manapuni oqharikojchu, tutantaj nina k'anchayllapuni sut'iyaj chay Diospa tiyakunan toldopeqa.
LEV.1.1+LEV.1.2	Señorqa Moisesta wajyarqa Dioswan tinkukuna toldomanta, ajinata nispa: Israelitasman niy: Uywasmanta jaywanawankupaj ofrendasta apamuwanqanku chayqa, apamuwachunku wakasmanta, chayrí ovejasmanta.
LEV.1.3+LEV.1.4	Sichus wakasmanta uj rikuchikuta ruphachipunawampaj mayqempis apamuwanqa chayqa, apamuwachun sumajnin kaj torota mana iman imanasqata. Ajinamanta Diospaj allin kanampaj, chaytaqa Señorpa ñaupaqempi jaywanqa, Dioswan tinkukuna toldo punku yaykuypi, makinta chay uywaj umanman churaykuspa. Ajinamanta juchasnimpa cuentanmanta chay uywa ruphachisqa kanqa. 
LEV.1.5	Chay runaqa Señorpa ñaupaqempi torotaqa ñak'anqa. Chaymantaqa chay toroj yawarninta Aarompa mirayninmanta kaj sacerdotes Señorman jaywanqanku. Chaymantataj Dioswan tinkukuna toldo punku yaykuypi kashan chay altarta yawarwan ch'ajchonqanku patanta tukuy muyuyninta ima. 
LEV.1.6	Pichus uj uywata apamojqa qaranta ch'uskenqa, aychasnintataj chhikan chhikanta khuchuranqa. 
LEV.1.7	Sacerdotesqa altar pataman llant'ata churanqanku, chaymantaj ninata jap'ichenqanku. 
LEV.1.8	Chay nina patamantaj toroj khuchurasqa aychasninta, umasninta, wirasnintawan churanqanku. 
LEV.1.9	Chanta chay runaqa uywaj ch'unchulasninta, chakisnintawan mayllanqa. Chaymantataj sacerdoteqa tukuy chaykunata altar patapi ruphachenqa. Chay ruphachispa jaywasqampa q'apaynenqa Señorpaj allin kanqa.
LEV.1.10	Sichus ovejasmanta, chayri cabrasmanta, chayri rikuchikuta mayqempis apamonqa ruphachipunawampaj chayqa, apamuchun uj orqotapuni uj sumajnin kajta, mana iman imanasqata. 
LEV.1.11	Chaymantataj ñak'anqa Señorpa ñaupaqempi altarmanta pata ladonnejpi. Chaymantataj Aarompa mirayninmanta sacerdotesqa chay uywaj yawarninwan ch'ajchonqanku, chay altar patata, tukuy muyuynintinta ima. 
LEV.1.12	Chaymantataj chay runaqa uywaj aychasninta chhikan chhikanta ñak'anqa. Sacerdotetaj nina laurashaj pataman uywaj aychasninta, umanta, wirasninta ima. 
LEV.1.13	Chanta chay runa mayllanqa, uywaj ch'unchulasninta, chakisnintapis. Chaymantataj sacerdoteqa, tukuy chaykunata ruphachenqa altar patapi. Chay ruphachispa jaywasqampa q'apaynenqa Señorpaj allin kanqa.
LEV.1.14	Sichus p'isqosmanta uj rikuchikuta mayqen apamonqa ruphachisqa kanampaj chayqa, juruk'utata, chayri paloma irpata apamuchun. 
LEV.1.15	Chaykunatataj sacerdoteqa altar patapi Señorman jaywanqa. Chaymantataj k'ichirpayaytawan umanta, altar patapi ruphachenqa, yawarnintataj altarpa uj lado uyanman sut'uchenqa. 
LEV.1.16	Buchenta orqhoytawan, inti llojsimuynejman altarpa ladompi chay ushphaman choqaykonqa. 
LEV.1.17	Chay lijrayojtaqa khuskanninmanta p'akenqa mana iskayman t'aqaspa. Sacerdotetaj chay p'isqotaqa altarpi llant'a patapi ruphachenqa. Chay ruphachispa jaywasqampa q'apaynenqa Señorpaj allin kanqa.
LEV.2.1	Maypachachus mayqempis rikuchikuta ch'aki mikhuymanta Señorpaj apamunman chayqa, ñut'u jak'uta apamuchun. Chay jak'umanqa aceiteta jich'aykuchun, inciensotataj churaykuchun. 
LEV.2.2	Chaymantaqa aaronita sacerdotesman jaywachun. Ujnin kaj sacerdotetaj uj k'ispiña jak'uta, aceiteyoj tukuynin inciensota ima altarpi ruphachenqa yuyarikunapaj rikuchikuta jina. Chay ruphachispa jaywasqampa q'apaynenqa Señorpaj allin kanqa. 
LEV.2.3	Chay rikuchikumanta puchoj jak'utaj Aarompaj wawasnimpajwan kanqa. Chay jak'oqa Señorpaj sumaj llimphuchasqa kanqa tukuy ruphachisqa rikuchikusmanta astawan.
LEV.2.4	Maypachachus hornopi chayasqa rikuchikuta apamunkiman chayqa, sumajnin ñut'u jak'umanta aceitewan ruwasqa mana levadurayoj t'antata apamunki, manachayri mana levadurayoj t'antaqa aceitewan jawisqa kachun.
LEV.2.5	Sichus paylapi chayasqa rikuchikuta apamunki chayqa, sumajnin kaj ñut'u jak'umanta mana levadurayojta aceitewan ñatusqata apamunki. 
LEV.2.6	Chaymanta chhikan chhikanta t'unarachinki, chay patamantaj aceitewan chhalluykunki. Chayqa Señorpaj rikuchiku.
LEV.2.7	Sichus ch'aki mikhuykunamanta fierro mankapi chayasqa rikuchikuta apamunki chayqa, sumajnin kaj ñut'u jak'umanta aceitewan ñatusqata apamunki. 
LEV.2.8	Ajinata chaykunamanta rikuchiku wakichisqaña kajtin Señorpa ñaupaqenman apamunki, sacerdotemantaj jaywanki. Paytaj altarman apanqa. 
LEV.2.9	Chaypi sacerdoteqa uj pisita chay rikuchikumanta orqhospa ruphachenqa altar patapi, yuyarikunapaj rikuchikuta jina. Chay ruphachispa jaywasqampa q'apaynenqa Señorpaj allin kanqa. 
LEV.2.10	Chay rikuchikumanta puchojqa sacerdotepaj kanqa. Chay rikuchikumanta puchojqa Señorpaj sumaj llimphuchasqa tukuy ruphachisqa rikuchikusmanta astawan. Chayqa Aarompaj miraynimpajwan kanqa.
LEV.2.11	Chay tukuy ch'aki mikhuy rikuchikusmanqa amapuni levadurata churankichejchu, Señorman jaywamunaykichejpaj. Levadurayojta, chayri misk'iyoj kajtapis amapuni Señorpaj altar patapi ruphachimunkichejchu. 
LEV.2.12	Chay levadurata misk'itawanqa Señorman jaywayta atinkichej ñaupaj poqoykunata jina. Chaykunataqa ama altar patapi ruphachimunkichejchu Señorpaj allin q'apay jinataqa.
LEV.2.13	Señorman qonaykipaj chay tukuy rikuchikusman kachita churankipuni. Kacheqa runata yuyarichin Dioswan tratota ruwasqanta. Tukuy rikuchikusniykimanqa kachita churankipuni.
LEV.2.14	Ch'aki mikhuykunasta ñaupaj poqoykunasniykichejmanta Señorman rikuchikuta qojtiykichej, chay rikuchikoqa sumaj poqosqa espigasmanta kanan tiyan. Espigasta kankankichej, granostataj kutankichej. 
LEV.2.15	Chay rikuchikuman aceiteta jich'aykunki, inciensotataj patanman churaykunki. Chayqa Señorpa ch'aki mikhuna rikuchiku. 
LEV.2.16	Sacerdotetaj aceiteyoj kutasqa granota uj chhikanta Señorpaj ruphachenqa tukuy inciensotawan, yuyarikunapaj rikuchikuta jina.
LEV.3.1	Maypachachus mayqempis Señorman apamunman uywasninmanta uj wakata, chayri uj torota allinyakuy rikuchikuta jina, chay uywaqa sumajnin kaj kanan tiyan mana imanasqa. 
LEV.3.2	Chay rikuchikuta Señorman apamojqa, makinta churanqa chay uywaj umanman. Chaymantataj Dioswan tinkukuna toldo punkupi ñak'anqa. Sacerdotestaj chay uywaj yawarninwan ch'ajchonqanku chay altar patasninta tukuy muyuynintinta ima. 
LEV.3.3+LEV.3.4	Pichus uj uywata apamojqa allinyakuy rikuchikuta jina, Señorman ruphachispa qonqa: chay uywaj ch'unchula wirasninta, iskaynin lurunisninta wirasnintinta, ura wasa wirasninta, kukupi wiranta ima, chayta lurunisnintawan khuska khuchuchun. 
LEV.3.5	Chaytaqa sacerdotes ruphachenqanku altarpi llant'a patapi ruphachisqa rikuchikutawan khuska. Chay ruphachispa jaywasqampa q'apaynenqa Señorpaj allin kanqa.
LEV.3.6	Maypachachus mayqempis Señorman apamunman uywasninmanta, orqotapis chinatapis allinyakuy rikuchikuta jina chayqa, chay uywaqa sumajnin kaj kachun mana iman imanasqa. 
LEV.3.7	Sichus rikuchikupaj corderota apamunman chayqa, Señorpa ñaupaqenman apamuchun. 
LEV.3.8	Chay rikuchikuta Señorman apamojqa makinta churanqa chay uywaj umanman, Dioswan tinkukuna toldo punkupitaj ñak'anqa. Sacerdotestaj chay uywaj yawarninwan ch'ajchumonqanku chay altar patasta, tukuy muyuyninta ima. 
LEV.3.9	Pichus uj uywata apamojqa, allinyakuy rikuchikuta jina, Señorman ruphachisqa qonqa: Wiranta, chantapis chupanta wasa tullunmantapacha khuchusqata, chanta ch'unchulla wirasninta ima. 
LEV.3.10	Jinallataj iskaynin lurunninta wirasnintinta, ura wasa wirasninta, kukupi wirata ima, chayta lurunisnintawan khuska khuchuchun. 
LEV.3.11	Chaymantataj chaykunata sacerdote tukuynin altar patapi ruphachenqa mikhuna rikuchikuta jina Señorpaj.
LEV.3.12	Sichus cabrata rikuchikupaj apamunman chayqa, Señorpa ñaupaqenman apamuchun. 
LEV.3.13	Chay rikuchikuta Señorman apamojqa, chay uywaj umanman makinta churaspa, Dioswan tinkukuna toldo punkupi ñak'anqa. Sacerdotestaj chay cabraj yawarninwan chay altar patata tukuy muyuynintinta ima ch'ajchumonqanku. 
LEV.3.14	Pichus uj uywata apamojqa Señorpaj ruphachispa qonqa: Chay ch'unchu wirasninta. 
LEV.3.15	Jinallataj iskaynin lurunisninta wirasnintinta, ura wasa wirasnintinta, kukupi wirata ima. Chayta lurunisnintawan khuska khuchuchun. 
LEV.3.16	Chaymantataj chaykunata sacerdote tukuyninta altar patapi ruphachenqa Señorpaj mikhuna rikuchikuta jina. Chay ruphachispa jaywasqampis q'apaynenqa Señorpaj allin kanqa. Uywaj tukuy wirasnenqa Señorpaj kachun.
LEV.3.17	Kayqa ley jina unaypaj churasqa sapa kuti ruwanapaj miraymanta miraykama kanampaj. Maypichá tiyakunkichej chaypi amapuni wirata, nitaj yawartapis mikhunkichejchu.
LEV.4.1+LEV.4.2	Señorqa Moisesman parlarqa kay jinata: Israelitasman ninki. Sichus pipis mana reparakushaspalla Señorpa mayqen nisqasnimpa contranta juchallikunman chayqa, mana ruwana kajtataj ruwanman chayqa, kay jinata ruwakonqa. 
LEV.4.3	Sichus aceitewan jawisqa sacerdote juchallikun, runastawan juchallichin chayqa, pay Señorman apamuchun uj torillota sumajnin kajta mana iman imanasqata, chay juchampa cuentanmanta rikuchiku kanampaj. 
LEV.4.4	Chay torillotaqa apamonqa Señorpa ñaupaqenman, Dioswan tinkukuna toldo punkuman. Chaypi torillojpa umanman makinta churaykuspa ñak'anqa Señorpa ñaupaqempi. 
LEV.4.5	Chaymantaqa aceitewan jawisqa sacerdoteqa torilloj yawarninmanta jawispa apanqa, Dioswan tinkukuna toldoman. 
LEV.4.6	Chaypitaj sacerdoteqa uj dedonwan yawarman chhapurispa qanchis kutita ch'ajchonqa Señorpa ñaupaqempi cheqaj cortinanman. 
LEV.4.7	Chantaqa sumajta q'apashaj incienso altarpa wajras jina kaj esquinasninta uj pisi yawarwan jawiykonqa, Señorpa ñaupaqempi Dioswan tinkuna toldopi. Tukuynin puchoj yawartataj, rikuchikusta ruphachina altarpa uranman jich'aykonqa Dioswan tinkukuna toldo punkupi. 
LEV.4.8	Orqhonqataj juchaspa cuentanmanta wañusqa torilloj tukuy ch'unchula wirasninta. 
LEV.4.9	Iskaynin lurunisninta wirasnintinta, ura wasa wirasninta, wirata ima, chaytataj lurunisnintawan khuska khuchuchun. 
LEV.4.10	Chayta ruwanqa imaynatachus allinyakuy ofrenda torillota Diosman jaywaykun ajinata. Chaymantataj tukuy chayta sacerdoteqa altar patapi ruphachenqa. 
LEV.4.11+LEV.4.12	Chaymantataj torilloj qaranta, tukuy aychasninta, umanta chakisninta, ch'unchulasninta, wanunta ima, torillojta imasninchus tiyan chaytawan jaramanta jawaman uj llimphu cheqaman orqhonqa, maypichus ushphata jich'anku chayman. Chaypitaj ushpha qotu pataman llant'ata churaykuspa ninawan q'olaykuchenqa.
LEV.4.13+LEV.4.14	Sichus tukuynin israelitas mana yachashaspalla juchallikunkuman, manataj mayqempis reparakunchu, Señorpa mayqen nisqasnimpa contranta juchallikusqankuta, jinamantataj juchallisqas rikhurinkuman chayqa, juchayoj kasqankuta reparakuytawanqa, uj torillota apamuchunku juchankoj cuentanmanta jaywasqa kanampaj. Chaytataj apamuchunku Dioswan tinkukuna toldo punkuman. 
LEV.4.15	Chaypitaj Israelpa kurajkunasninku makisninkuta churanqanku torilloj umanman Señorpa ñaupaqempi, chay kikimpitaj ñak'anqanku. 
LEV.4.16	Chaymantaqa aceitewan jawisqa sacerdoteqa torilloj yawarninmanta Dioswan tinkukuna toldoman apanqa. 
LEV.4.17	Chaypitaj sacerdoteqa uj dedonwan yawarman chhapurispa qanchis kutita Señorpa ñaupaqempi ch'ajchonqa cortina cheqannejman. 
LEV.4.18	Uj pisi yawarwantaj Señorpa ñaupaqempi kashan chay altarpata wajras jina kaj esquinasninta jawenqa Dioswan tinkukuna toldo ukhupi. Tukuynin puchoj yawartataj rikuchikusta ruphachina altarpa uranman jich'anqa, Dioswan tinkukuna toldo punkupi. 
LEV.4.19	Chaymantaqa torilloj wiranta orqhoytawan tukuyninta altar patapi ruphachenqa. 
LEV.4.20	Kay torillowanqa ruwakonqa, imaynatachus juchasapaj cuentanmanta kaj torillowan ruwarqanku ajinata. Sacerdoteqa ajinamanta chay rikuchikuta jaywanqa paykunaj juchasninkumanta. Juchasninkutaj pampachasqa kanqa. 
LEV.4.21	Chaymantataj chay torillota jaramanta jawaman orqhospa ruphachimonqa, imaynatachus chay ñaupaj kaj torillowan ruwarqa, ajinata. Chay torilloqa ruphachisqa kanan tiyan tukuy israelitaspa juchasninkoj cuentanmanta.
LEV.4.22	Sichus mayqen kuraj kaj runa juchallikunman chayqa, Señor Diosnimpa, mayqen nisqasnimpa contranta ruwaspa juchallisqa kanqa, mana yachashaspalla ruwaspapis. 
LEV.4.23	Reparakuytawan juchayoj kasqanta, apamuchun juchampa cuentanmanta uj chivota sumajnin kajta, mana iman imanasqata. 
LEV.4.24	Chay chivoj umanman makinta churaytawantaj ñak'achun Señorpa ñaupaqempi, may cheqapichus ruphachisqa kanampaj uywasta ñak'anku chaypi. Chayqa juchaspa cuentanmanta rikuchiku. 
LEV.4.25	Chaymantataj sacerdoteqa uj dedonwan chhapuspa juchaspa cuentanmanta ñak'asqa uywaj yawarninwan jawenqa chay ruphachina altarpa wajras jina kaj esquinasninta. Chay tukuynin puchoj yawarwantaj jich'anqa rikuchikuta ruphachina altarpa uranman. 
LEV.4.26	Chivoj tukuynin wirasnintataj altar patapi ruphachenqa, imaynatachus allinyakuy rikuchiku wirawan ruwanku ajinata. Sacerdoteqa ajinamanta chay rikuchikuta jaywanqa, kuraj kajpa juchasninmanta, juchasnintaj pampachasqa kanampaj.
LEV.4.27	Sichus mayqen runallapis juchallikunman chayqa, Diospa mayqen nisqampa contranta ruwaspa, juchachasqa kanqa mana yachaspalla ruwashaspapis. 
LEV.4.28	Reparakuytawan juchayoj kasqanta, apamuchun juchampa cuentanmanta uj cabrata sumajnin kajta mana ima imanasqata. 
LEV.4.29	Chay cabraj umanman makinta churaytawantaj ñak'achun, may cheqapichus ruphachisqa kanampaj uywasta ñak'anku chaypi. 
LEV.4.30	Chaymantataj sacerdoteqa uj dedonwan chhapuspa juchaspa cuentanmanta ñak'asqa uywaj yawarninwan jawenqa chay ruphachina altarpa wajrasnin jina kaj esquinasninta. Chay tukuynin puchoj yawartataj altarpa uranman jich'anqa. 
LEV.4.31	Chaymantaqa cabraj tukuy wirasninta wirachanqa, imaynatachus ruwanku allinyakuy rikuchiku wirawan ajinata. Sacerdoteqa ajinamanta chay rikuchikuta jaywanqa, chay runaj juchasninmanta. Juchasnintaj pampachasqa kanqa. Chay ruphachispa jaywasqampa q'apaynenqa Señorpaj allin kanqa.
LEV.4.32	Sichus mayqempis juchampa cuentanmanta apamunman uj ovejata chayqa, apamuchun sumajnin kaj china ovejata mana ima imanasqata. 
LEV.4.33	Chay ovejaj umanman makinta churaytawantaj ñak'anqa may cheqapichus ruphachisqa kanampaj uywasta, ñak'anku chaypi. Chayqa juchaspa cuentanmanta rikuchiku. 
LEV.4.34	Chaymantataj sacerdoteqa uj dedonwan chhapuspa juchaspa cuentanmanta ñak'asqa uywaj yawarninwan jawenqa chay ruphachina altarpa wajras jina kaj esquinasninta, juchaj cuentanmanta. Jinaytawantaj chay tukuynin puchoj yawarwan altarpa uranman jich'anqa. 
LEV.4.35	Chaymantataj ovejaj tukuy wirasninta wirachanqa, imaynatachus ruwanku allinyakuy rikuchiku wiraswan ajinata. Sacerdoteqa chay wirasta altar patapi ruphachenqa, Señorman rikuchikus qosqa karqa chaykunatawan khuska. Ajinamanta chay sacerdoteqa chay rikuchikuta jaywanqa chay runaj juchasninmanta. Juchasnintaj pampachasqa kanqa.
LEV.5.1	Sichus mayqen wajyasqa kashan imatachus rikusqanta, chayri uyarisqanta sut'inchanampaj, manataj munanmanchu sut'inchayta chayqa, pay juchayoj rikhurenqa. Chay juchanmantataj cuentata qonqa. 
LEV.5.2	Sichus pillapis llankhanman ima ch'ichitapis: mayqen wañusqa monte animalpa ch'ichi aychanta chayri uywaj ch'ichi aychanta, chayri wañusqa katarej ch'ichi aychanta chayqa, paypis ch'ichillataj qhepakonqa. Chay runaqa juchachasqa kanqa mana reparakunman chaypis.
LEV.5.3	Sichus mayqempis chayri imallapis payta ch'ichichajta jina ch'ichichasqa runaj imallantapis llankhanman, manataj chay kikimpacha reparakunchu, qhepatañapis reparakuchun juchachasqa kanqa.
LEV.5.4	Sichus mayqellampis usqhayllata simillanwan juranman, allin kajtachus mana allin kajtachus ruwananta, mana cuentata qokuspalla chayqa, chaymanta reparakuytawan chay runaqa juchachasqa kanqa.
LEV.5.5	Pichus kay imaspi juchayoj kanman chayqa, chay juchachakusqanta willakuchun. 
LEV.5.6	Chay juchampa cuentanmanta Señorman apamuchun china ovejata, chayri china cabrata. Sacerdoteqa chay rikuchikuta jaywanqa. Chaywantaj chay runaj juchasnin pampachasqa kanqa.
LEV.5.7	Sichus chay runajta mana tiyapunchu chay uywasta rantinampaj chayqa, juchampa cuentanmanta apamuchun iskay juruk'utasta, chayri iskay irpasta. Ujnenqa kanqa juchampa cuentanmanta, ujnintaj ruphachisqa kanampaj. 
LEV.5.8	Chaykunastaqa sacerdoteman apamonqa. Paytaj chay runaj juchampa cuentanmanta ujnin kajta ñaupajta jaywanqa kunkanta q'ewispa mana umanta khuchuspa. 
LEV.5.9	Jinaspataj uywaj uj chhika yawarninwan altarpa uj lado uyanman ch'ajchonqa. Puchoj yawartataj altarpa uranman suruchenqa, chay runaj juchampa cuentanmanta. Chayqa runaj juchampa cuentanmanta rikuchiku. 
LEV.5.10	Ujnin kajtataj sacerdoteqa ruphachenqa kamachisqa kasqanman jina. Sacerdoteqa ajinamanta chay rikuchikuta chay runaj juchasnin pampachasqa kanampaj jaywanqa.
LEV.5.11	Sichus chay runajta mana tiyapunchu iskay juruk'utasta, chayri iskay irpastapis rantikunampaj chayqa, juchampa cuentanmanta apamuchun iskay kilos sumajnin ñut'u jak'uta. Chay ñut'u jak'umanqa amapuni aceiteta, nitaj inciensotapis churanqachu. Chayqa juchaj cuentanmanta rikuchiku apamusqa. 
LEV.5.12	Chaymantataj sacerdoteman apamuchun uj k'ispiña jakuta, yuyarikunampaj rikuchikuta jina altarpi ruphachenqa Señorpaj ruphachisqa rikuchikustawan khuska. Chayqa runaj juchampa cuentanmanta rikuchiku. 
LEV.5.13	Ajinamanta sacerdoteqa chay runaj ima jucha ruwasqasninmantapis perdonachenqa. Kay rikuchikumanta puchojqa sacerdotespaj kanqa, imaynatachus ch'aki mikhuy rikuchikuswan ruwakorqa ajinata. Chayqa juchaspa cuentanmanta rikuchiku.
LEV.5.14+LEV.5.15	Señorqa kay jinata Moisesman nerqa: Sichus mayqempis mana reparashaspalla, Señorpaj t'aqasqa kananmanta mana qonmanchu chayqa, ovejasninmanta sumajnin kaj mana imanasqa corderota apamuchun Señorman uj rikuchikuta juchaspa cuentanmanta. Chay corderoj valornenqa tasakonqa qolqepi Diospa wasimpi nisqankuman jina imaynatachus juchasrayku. 
LEV.5.16	Chay runaqa Señorpaj t'aqasqa kajmanta mana qosqanta qopunan tiyan. Chaymantataj valorninmanta sapa phishqamanta ujta yapaykonqa, chaytataj sacerdoteman jaywanqa. Chay rikuchiku jaywasqa ovejawantaj sacerdoteqa perdonta tarenqa chay juchachakoj runapaj. Jinamanta chay runaj juchasnin pampachasqa kanqa.
LEV.5.17	Sichus mayqempis mana reparakushaspalla Señorpa nisqasnimpa contranta juchallikunman mana ruwana kajta ruwaspa chayqa, chay runa juchayoj kanqa. 
LEV.5.18	Chayrayku apamunan tiyan ovejasninmanta uj sumajnin kaj mana imanasqa corderota. Chay juchanmanta cuentata qonqa. Chaypa valornintataj churanki; chaytataj sacerdoteman apanqa juchampa cuentanamanta rikuchikuta. Ajinamanta chay runaqa perdonta tarenqa juchasninmanta mana reparakusqanmanta. Chay juchantaj pampachasqa kanqa. 
LEV.5.19	Chayqa juchamanta rikuchiku, imarayuchus chay runaqa juchayoj karqa Señorpa ñaupaqempi.
LEV.6.1+LEV.6.2+LEV.6.3	Señorqa Moisesman kay jinata nerqa: Uj runa juchayoj kanqa maypachachus Señorpa contranta sajra kajta ruwan runa masinta ch'aukiyaspa, kay jinata: Payman saqekusqan qolqeta jap'ikapojtin, chayri prendata, chanta suwajtin, chayri kallpawan imallatapis runa masinmanta qhechojtin; chayri imallatapis tarikuspa pakaykojtin, qhasimanta juraspa chay imaspichus runas juchallikuyta yachanku chaykunapi. 
LEV.6.4	Chay runaqa runa masinman kutichipunan tiyan: Atiyniyoj kaspa qhechusqanta, prendata jap'ikapusqanta, chayri tarikuspa pakaykusqanta ima. 
LEV.6.5	Jinallatataj imallatapis qhasimanta juraspa jap'ikapusqanta ima. Tukuyninta kutichipunan tiyan pejpatachus karqa chayman. Yapaykonqataj valorninmanta sapa phishqamanta ujta rikuchikuta juchanmanta apamojtin. 
LEV.6.6	Chayrayku apamunan tiyan ovejasninmanta uj sumajnin kajta mana imanasqa corderota. Chaypa valornintataj qan churanki. Chaytataj sacerdoteman apanqa juchampa cuentamanta rikuchikuta jina, juchanrayku ruphachisqa kanampaj. 
LEV.6.7	Jinamanta sacerdoteqa Señormanta perdonta tarenqa chay runapaj mayqen juchallanmantapis. Juchasnintaj pampachasqa kanqa.
LEV.6.8+LEV.6.9	Señorqa Moisesman parlallarqataj kay jinata nispa: Kayta kamachiy Aaronman, mirayninmanwan kay jinata rikuchikusta ruphachinankupaj: Rikuchikoqa tutantin kanan tiyan altar pata brasaspi. Ninaqa laurallanqapuni. 
LEV.6.10	Sacerdoteqa p'achasta, calzoncillostawan linomanta ruwasqa churakunan tiyan. Chay ruphachisqa uywaj ushphasninta oqharispa altarpa ladonman churanqa. 
LEV.6.11	Chaymantataj sacerdoteqa p'achasninta lluch'ukuspa waj p'achasta churaykukuytawan, chay ushphata jaramanta jawaman uj llimphu cheqaman apanqa.
LEV.6.12	Chay altar patapi k'ajaj ninaqa manapuni wañonqachu. Chayman sacerdoteqa sapa paqarin llant'ata yapanan tiyan. Chay patamantaj ima uywatachus ruphachinanta ruphanampaj churanqa. Jinallataj chay pataman churanqa allinyakuy rikuchikusmanta orqhosqa wirasta. 
LEV.6.13	Chay altar patapi ninaqa laurallanqapuni, ni jayk'ajpis wañonqachu.
LEV.6.14	Kay jina kanqa ch'aki mikhuy rikuchikusmantaqa: Aarompa miraynin sacerdotes kay rikuchikustaqa altar qayllapi: jaywanqanku Señorpa ñaupaqempi. 
LEV.6.15	Ujnin kaj sacerdotetaj aceiteyoj k'ispiña jak'uta, inciensota ima altarpi ruphachenqa yuyarikunapaj rikuchikuta jina. Chay rikuchikoj q'apaynenqa Señorpaj allin kanqa. 
LEV.6.16	Chay rikuchikusmanta puchojtataj Aaronwan wawasninwan mikhonqanku mana levadurayojta uj sumaj t'aqasqa cheqapi, Dioswan tinkukuna toldoj ñaupaqempi kaj patiopi. 
LEV.6.17	Chaytaqa amapuni levadurayojta chayachenqankuchu. Chayta paykunaman chayaqenkuta qoni ruphachisqa rikuchikumanta. Chayqa sumaj llimphuchasqa, juchasmanta rikuchikus jina, juchaj cuentanmanta rikuchis jinataj. 
LEV.6.18	Qhepamanqa wiñaypaj tukuy qharis Aarompa mirayninmanta kajkuna kay mikhunasmanta chayaqenkuta mikhuyta atenqankupuni; Señorpaj ruphachisqa rikuchikusmanta, imaraykuchus kayqa kanqa uj ley jina. Pillapis, chaypi imallapis kay rikuchikusman chayajqa llimphuchasqa kanqa.
LEV.6.19+LEV.6.20	Señorqa Moisesman parlarqa, kay jinata: Aaronqa, miraynimpis aceitewan jawisqas kajtinku sacerdotes kanankupaj kay rikuchikuta jaywanqanku: Ch'aki mikhuymanta iskay kilo sumajnin kaj jak'uta qonqanku, tutamanta khuskanta, ch'isiyaykuytataj chay khuskanta. Chaytaj ruwakonqa sapa p'unchay. 
LEV.6.21	Chay ofrendataqa aceitewan sumajta chajruspa, paylapi chayachichunku, chaymantataj p'akiraspa chay ruphachispa jaywasqampa q'apaynenqa Señorpaj allin kanqa. 
LEV.6.22	Chay kikin rikuchikuta jaywallanqataj. Aarompa mirayninmanta jawisqaqa kuraj kaj sacerdote kanampaj. Chay rikuchikoqa Señorpatapuni kanan tiyan, tukuynintaj ruphachisqa kanqa. 
LEV.6.23	Sacerdotespa rikuchiku qosqankoqa tukuynimpuni ruphachisqa kanqa, nitaj pipis chaymanta mikhonqachu.
LEV.6.24+LEV.6.25	Señorqa Moisesman kay jinata parlarqa: Aaronman, mirayninmanwan yachachiy juchasrayku rikuchikusta kay jinata ruwanankuta: Maynejpichá ñak'ayta yachanku ruphachisqa kanampaj rikuchikusta, chayllapitaj ñak'achunku jucharayku jaywasqa rikuchikusta. Señorpa ñaupaqempi chayqa sumaj t'aqasqapuni. 
LEV.6.26	Chay juchasrayku apamusqa rikuchikusmantaqa sacerdoteqa llimphu kaj nisqa cheqapi mikhuyta atin Dioswan tinkukuna toldoj ñaupaqempi kaj patiopi. 
LEV.6.27	Pillapis, chayri imallapis kay uywaj aychanman chayajqa llimphuchasqa kanqa. Sichus uywaj yawarnin p'achaman ch'allpaykonqa chaypis, sumaj t'aqasqa cheqapi mayllasqa kanqa. 
LEV.6.28	Ima t'uru mankapichus chay rikuchiku aycha chayasqa karqa chay mankaqa p'akisqa kanqa. Sichus uj bronce mankapi chayasqa karqa chayqa, chay mankata mikhuyninta mikhuspa mayllallanqanku.
LEV.6.29	Sacerdoteslla chay rikuchiku jaywasqa aychataqa mikhuyta atenqanku, imaraykuchus chayqa t'aqasqa nisqa. 
LEV.6.30	Mana mikhuyta atenqankuchu ni mayqen uywata juchaj cuentanmanta rikuchiku jina jaywasqa kajtin. Mayqen yawarchus apasqa kanqa Dioswan tinkukuna toldo ukhuman juchas pampachasqa kanampaj. Kay rikuchikusqa ninapi ruphachisqas kananku tiyan.
LEV.7.1+LEV.7.2+LEV.7.3+LEV.7.4	Juchasrayku jaywasqa rikuchikoqa t'aqasqamin. Kaykuna kanku leyes chay imasta ruwanamanta: Juchasrayku apamusqa rikuchiku uywastaqa ñak'anqanku maypichus uywasta ñak'anku ruphachinankupaj chaypi, uywaj yawarninwantaj ch'ajchonqanku chay altar patata tukuy muyuynintinta ima. Chaymantaqa tukuy uywaj wirasninta wirachanqa: Chupa wiranta, ch'unchula wiranta ima, iskay lurunisninta, wirasnintinta, ura wasa wirasninta, kukupi wirata ima, lurunisnintawan khuska khuchuchunku. 
LEV.7.5	Chaymantataj sacerdoteqa chay wirasninta altar patapi ruphachenqa, Señorpaj mikhuna rikuchikuta jina. Chay rikuchikoqa juchaspa cuentanmanta jaywasqa. 
LEV.7.6	Chay jina jaywasqa uywasmantaqa tukuy sacerdotes mikhuyta atenqanku. Chaytaqa mikhuyta atenqanku t'aqasqa cheqapi, imaraykuchus chayqa t'aqasqamin. 
LEV.7.7	Juchaspa cuentanmanta rikuchikusqa, juchasmanta rikuchikus jina. Chay ruwanamanta leyesqa, iskayninkupaj uj rejlla. Chay aychasqa kanqa juchasmanta jaywaj sacerdotepaj. 
LEV.7.8	Jinallataj sacerdote rikuchiku uywata ruphachenqa chay uywaj qaranta jap'ikaponqa. 
LEV.7.9	Chaymantaqa kikillantaj jaywajpaj sacerdote kanqa ch'aki mikhuykunamanta rikuchikus: Hornopi chayasqas, chaymantataj fierro mankapi, chayri paylapi chayasqaspis. 
LEV.7.10	Chaymantataj aaronita sacerdotesqa jap'ikonqanku tukuyninku uj rejta, chay chawa ch'aki mikhuykuna apamusqa rikuchikusmanta, aceiteyoj kajmanta, mana aceiteyoj kajmantapis.
LEV.7.11	Señorman allinyakuy rikuchikoqa kay jinata jaywasqa kanqa: 
LEV.7.12	Sichus uj agradecekuy rikuchikuta Señorman jaywayta munanku chayqa, apamuchunku mana levadurayoj t'antata, aceitewan ruwasqata, mana levadurayoj torillatawan aceitewan jawisqata, sumajnin kaj ñut'u jak'umanta aceitewan ruwasqa t'antatawan. 
LEV.7.13	Jinallataj allinyakunampaj agradecekuy uywatawan khuska apamullanqataj levadurayoj t'antasta jaywanampaj. 
LEV.7.14	Chay tukuynin rikuchikumanta wakin Señorman t'aqasqa kanqa. Chaymantataj sacerdotepaj kanqa, allinyakuy rikuchiku uywaj yawarninta altarpi ch'ajchumojpaj.
LEV.7.15	Allinyakunapaj agradecekuy uywaj aychantaqa chay p'unchaypacha mikhonqanku. Q'ayantinpajqa mana imapis puchonqachu. 
LEV.7.16	Sichus pipis mana pejpa nisqalla uj uywata apamun, chantapis noqa qosaj nisqanraykupis chayqa, chay kikin p'unchaypacha mikhusqa kanqa. Chaymanta puchojtataj q'ayantin mikhuyta atenqanku. 
LEV.7.17	Sichus kinsa p'unchaykama chay puchoj aycha kanqaraj chayqa, ninaman ruphaykuchichunku tukuyninta. 
LEV.7.18	Sichus kinsa p'unchaymanta pipis chay puchoj aychata, allinyakuy rikuchikumanta puchojta mikhonqa chayqa, chay Señorman jaywasqaqa mana valenqachu, nitaj apamojpa cuentanman churasqachu kanqa. Chay aychaqa qhesachasqaña. Pichus chay aychata mikhojqa, chay juchamanta juchachasqa kanqa.
LEV.7.19	Ima ch'ichimampis chay aycha chayanman chayqa, amaña pipis mikhonqachu, manachayqa ruphachinallapajña kanan tiyan. Aychataqa llimphu nisqa kajkunalla mikhonqanku.
LEV.7.20	Pillapis ch'ichi kashaspa, chay allinyakuy rikuchikuta Señorman jaywasqamanta mikhojqa, ayllun ukhumanta chinkachisqa kanqa.
LEV.7.21	Pillapis runaj ch'ichisninta, chayri uywaj ch'ichisninta llankhaspa, chayri ima mana allimpaj qhawasqata llujchispa, allinyakuy rikuchiku jaywasqa aychata mikhunman Señorpata karqa chayta chayqa, chay runa ayllun ukhumanta chinkachisqa kanqa.
LEV.7.22	Señorqa Moisesman kay jinata parlarqa: 
LEV.7.23	Ajinata niy israelitasman: Ama mikhunkichejchu waka wirata, oveja wirata, nitaj cabra wirata, nispa. 
LEV.7.24	Chaymantapis wañusqa uywaspa wirasninta, chayri ima monte k'ita animalespa jap'isqasnin uywaspa wirasninwanqa, imatapis ruwayta atinkichej. Mikhuytarí mana atinkichejchu.
LEV.7.25	Sichus pipis Señorman jaywasqa rikuchiku uywaspa wiranta mikhonqa ruphachisqa kanan kajmanta chayqa, ayllun ukhumanta chinkachisqa kanqa.
LEV.7.26	Maypichá qankuna tarikunkichej chaypi, amapuni mikhunkichejchu ni ima p'isqoj yawarninta, nitaj uywajtapis. 
LEV.7.27	Pichus ima laya uywaj yawarninta mikhojqa, ayllun ukhumanta chinkachisqa kanqa.
LEV.7.28+LEV.7.29	Señorqa Moisesman kay jinata parlarqa: Niy israelitasman pichus allinyakuy rikuchikuta ruphasqa kanampaj apamojqa, Señorpa ñaupaqenman apananta. 
LEV.7.30	Chaytataj kikin makisninwan apanqa Señorman ruphachisqa kanampaj, pecho wirasninta, pechontinta Señorpa ñaupaqempi chayta rikuchinampaj. 
LEV.7.31	Chay wirastataj sacerdoteqa altar patapi ruphachenqa. Chay uywaj pechontaj sacerdote Aarompaj, miraynimpajwan kanqa. 
LEV.7.32	Chay allinyakuy uywa jaywasqa paña aychaqa piernan sacerdotemampuni qosqa kanqa. 
LEV.7.33	Chay paña piernaqa kanqa mayqen sacerdotechá Señorman jaywanqa allinyakuy ofrenda qosqa uywaj wiranta, yawarnintawan, chaypaj. 
LEV.7.34	Allinyakuy rikuchiku ofrendasta israelitas qowasqankumantaqa, noqa t'aqani uj sumajnin kaj ofrendata pecho aychanta, pierna aychantawan, sacerdote Aaronman, mirayninmanwan qonaypaj. Chaykunaqa paykunapajpuni wiñaypaj kanan tiyan.
LEV.7.35	Señorman ofrendasta ruphachisqa kanampaj qosqasninkumanta, chayta qonankupuni tiyan Aaronman, mirayninmanwan, Señorqa sacerdotesnimpaj rejserqa chay p'unchaymantapacha. 
LEV.7.36	Chayta Señorqa Israelitasta kamacherqa, sacerdotespaj t'aqasqas kasqankumantapacha chay imasta qonankupaj. Kayqa kamachisqa karqa junt'anankupaj tukuy miraykuna wiñaypaj.
LEV.7.37	Chay jinamanta jaywananku tiyan rikuchikusta, ruphachisqa kajkunata, ch'aki mikhuykunata, jucharayku rikuchikusta, juchayoj rikhurispa, jaywasqanku rikuchikusta, llimphuchakuy rikuchikusta, allinyakuy rikuchikusta ima. 
LEV.7.38	Chaykunataqa Señorpuni Sinaí orqopi qorqa, maypachachus Sinaí ch'in pampapi Señor kamacherqa israelitasman rikuchikusta qonankuta.
LEV.8.1+LEV.8.2	Señorqa Moisesman kay jinata parlarqa: Kunanqa Aaronta, wawasnintawan jap'iy. Chantapis oqharikuy sacerdote p'achasta, jawina aceiteta, juchasrayku wañuchina uj waka uñata, iskay corderosta, mana levadurayoj t'antasniyoj canastastawan. 
LEV.8.3	Tukuy israelitasta Dioswan tinkukuna toldo punkuman tantachiy.
LEV.8.4	Moisestaj Señorpa kamachisqanman jina ruwarqa. Runasqa Dioswan tinkukuna toldo punkuman tantakamorqanku. 
LEV.8.5	Chaypitaj Moisesqa tukuy israelitasman nerqa: Señorqa kayta nin ruwanata.
LEV.8.6	Chaymantataj Moisesqa Aaronman, wawasninmanwan nerqa payman qayllanankuta. Qayllajtinkutaj paykunata yakuwan mayllarqa. 
LEV.8.7	Aaronmantaj p'achata churarqa, chumpiwantaj mat'iykorqa. Patanmantaj qhatakuna p'achata churarqa; chaypa patanmantaj churaykorqa efod p'achata, sumajta wataykorqa chay efodpa watusnillanwantaj. 
LEV.8.8	Chaypa patanmantaj warkhuykorqa warkhuna nisqa walqa ch'uspata jina. Chaymantataj churarqa Urim Tumim nisqa cheqanchaj imasta. 
LEV.8.9	Umanmantaj churarqa uj muru ch'uluta, chay ch'uloj ñaupajninmantaj k'askaykucherqa uj p'altachasqa qori pilluta, sacerdotepaj t'aqasqa kasqan yachakunampaj, Señor Moisesman kamachisqanman jina.
LEV.8.10	Chaymanta Moisesqa t'aqasqa jawina aceiteta oqharispa, jich'arqa Dioswan tinkukuna toldomanta, imachus chay ukhupi kajkunamanwan, Señorpaj t'aqasqa kanampaj. 
LEV.8.11	Chay kikin aceitellawantaj qanchis kutita altarta ch'ajchorqa. Chaymantataj altarman jich'aykorqa, chaypi kaj tukuy imasmanwan. Chaymantataj ch'ajchullarqataj mayllakuna ch'illamisman, sayanantawan, Señorpaj t'aqasqa kanampaj.
LEV.8.12	Chaymanta Moisesqa Aarompa umanman chay ajllaspa jawina aceitewan jich'aykorqa, sacerdotepaj t'aqasqa kanampaj. 
LEV.8.13	Chaymantaqa Aarompa wawasnintañataj wajyarqa. P'achastataj churakunankupaj jaywararqa, chumpicherqataj. Chaymantataj umasninkuman muru ch'ulusta churaracherqa, imaynatachus Señorqa Moisesman kamachisqanman jina.
LEV.8.14	Chaymantataj Moisesqa kamacherqa, juchasrayku rikuchiku jaywasqa waka uñata apamunankuta. Aaronwan, wawasninwan imataj chay waka uñaj umanman makisninkuta churararqanku. 
LEV.8.15	Chaymantataj Moisesqa chay waka uñata ñak'arqa, pisi yawarta jap'ispataj maki dedonwan altarpa cantosnimpi wajras jina ruwasqa karqanku chaykunata jawerqa tukuy muyuynintinta t'aqasqa kanampaj. Chaymanta puchoj yawarwantaj altarpa muyuyninta jich'arqa. Ajinamanta altarqa t'aqasqa karqa, allinyakuytataj tarinankupaj.
LEV.8.16	Chay qhepatataj Moisesqa wiracharqa chay uywaj tukuy ch'unchula wirasninta, kukupi patasnimpi kaj wirasninta, chantaqa iskaynin lurun wirasninta ima khuchukarqanku. Tukuynintataj altar patapi ruphaykucherqa. 
LEV.8.17	Uywaj wakin puchoj aychasnintataj, qaranta, wanuntawan jaramanta jawaman orqhospa Moisesqa ninawan ruphaykucherqa, Señorqa payman kamachisqanman jina.
LEV.8.18	Chaymanta Moisesqa nerqa qayllachinankuta rikuchiku jaywasqa corderota ruphachisqa kanampaj. Chay uywaj umanmantaj Aaronwan, wawasninwan makisninkuta churarqanku. 
LEV.8.19	Moisestaj chay uywata ñak'arqa, yawarnintataj ch'ajchorqa altar pataman, muyuyninmanwan. 
LEV.8.20	Chay corderotaqa khuchurarqa. Chaymantataj umanta aycha khuchurasqata, wirasnintawan ruphacherqa. 
LEV.8.21	Chaymantataj ñak'asqa corderoj ch'unchulasninta, piernasnintawan, tukuyninta altar patapi ruphacherqa. Chay ruphachispa jaywasqampa q'apaynenqa Señorpaj sumaj karqa, Señorqa Moisesman kamachisqanman jina.
LEV.8.22	Chay qhepata Moisesqa apachimorqa ujnin corderotañataj llimphuchakuypaj kajta. Chaypa umanmantaj Aaronwan wawasninwan makisninkuta churarqanku. 
LEV.8.23	Chaymantataj Moisesqa chay corderota ñak'arqa, uj pisi yawarninwantaj Aarompa paña ningrimpa uranta jawiykorqa, jinallataj paña makimpa mama dedonta, paña chakimpa mama dedontawan. 
LEV.8.24	Chaymanta Moisesqa Aarompa wawasnintañataj qayllachimorqa. Kikillantataj yawarwan jawirarqa paña ningrinkoj uranta, paña makinkoj mama dedonta, paña chakinkoj mama dedontawan. Jinaspataj chay puchoj yawarta ch'ajchorqa altarpa patanman, muyuyninmanwan. 
LEV.8.25	Chaymanta Moisesqa orqhorqa uywaj wirasninta, chupanta, ch'unchulasninta, tukuy wirasnintinta, wirasninta, iskaynin lurunisninta wirasnintinta, paña piernantawan. 
LEV.8.26	Mana levadurayoj t'antayoj canastamanta, Señorpa ñaupaqenman apamusqankumanta, Moisesqa uj tortillata mana levadurayojta orqhorqa, uj tortillatataj aceitepi chayasqata, uj p'alta t'antatawan. Chaytataj churarqa wirawan, paña pierna aychantawan khuskata. 
LEV.8.27	Tukuy chaykunata Aarompa makisninman wawasnimpa makisninmanwan jaywarqa Señorpa ñaupaqempi chayta rikuchinankupaj. 
LEV.8.28	Chaymantataj Moisesqa makisninkumanta chaykunata jap'iytawan altarpi ruphacherqa, rikuchiku uywatawan khuska. Chayqa uj rikuchiku Señorpaj t'aqasqas kasqankumanta. Chay ruphachispa jaywasqampa q'apaynenqa Señorpaj allin karqa.
LEV.8.29	Moisesqa pecho aychanta oqharispa chayta Señorpa ñaupaqenman rikucherqa. Chay t'aqasqa corderoj pecho aychanqa Moisesman chayarqa, Señor payman kamachisqanman jina.
LEV.8.30	Chaymanta Moisesqa t'aqasqa jawina aceitemanta, altar patapi kasharqa chay yawartawan oqharerqa. Chaymantataj Aaronman wawasninmanwan ch'ajchuykorqa, tukuyninkoj sacerdote p'achasninkutawan. Ajinata Moisesqa Señorpaj t'aqarqa, Aaronta, wawasninta, tukuyninkoj sacerdote p'achasninkutawan.
LEV.8.31	Chaymanta Moisesqa Aaronman wawasninmanwan kay jinata nerqa: Dioswan parlana toldo punkupi aychata chayachiychej, chay kikimpitaj mikhuychej, Señorpaj t'aqasqa t'anta canastapi kashan chaytawan, Señorpuni kay jinata kamachisqanman jina: Aaronwan, wawasninwan kay aychata mikhonqanku, nispa. 
LEV.8.32	Chaymanta puchoj aychata, t'antatawan ruphachinkichej. 
LEV.8.33	Chantapis ama karunchakunkichejchu Dioswan tinkukuna toldo punkumanta qanchis p'unchayta sacerdoteswan tukunaykichejkama. 
LEV.8.34	Señorqa kamachin juchachakusqaykichejmanta perdonta tarinaykichejpajqa, ruwanaykichejta kunan ruwakushan ajinata. 
LEV.8.35	Chayrayku qankunaqa Dioswan tinkukuna toldo punkupi kanaykichej tiyan tuta p'unchay, qanchis día junt'ata. Señorpa kamachisqanta kasuychej, manataj wañunkichejchu. Ajinata ari Señorqa kamachiwarqa.
LEV.8.36	Aaronqa wawasninwan ruwarqanku Señorpa Moisesnejta tukuynin kamachisqasninta.
LEV.9.1	Pusaj kaj p'unchaypi Moisesqa Aaronta, wawasnintawan wajyarqa, israelitaspa kurajkunasnintawan. 
LEV.9.2	Aaronmantaj nerqa: Juchasrayku ñak'asqa kanampaj apamuy uj waka uñata, uj sumajnin kaj mana imanasqa corderotawan ruphachisqa kanampaj. Chaykunata Señorpa ñaupaqenman apay. 
LEV.9.3	Israelitasman niy uj chivota apamunankuta juchasrayku ñak'asqa kanampaj. Jinallatataj uj watayoj waka uñata, uj watayoj corderota mana iman imanasqasta ruphachisqas kanankupaj. 
LEV.9.4	Jinallataj apamuchunku uj torota, uj corderotawan Señorpa ñaupaqempi ñak'anankupaj uj allinyakuy rikuchikuta jina. Apamullachunkutaj aceitewan chayasqa ch'aki mikhuy rikuchikuta, imaraykuchus Señorqa kunan paykunaman rikhurenqa.
LEV.9.5	Israelitasqa chay tukuyta Moisespa kamachisqanta apamorqanku Dioswan tinkukuna toldo punkuman. Chaymantataj tukuynin israelitas qayllaspa sayarqanku Señorpa ñaupaqempi. 
LEV.9.6	Chaymantataj Moisesqa nerqa: Ajinata kamachin Señorqa, qankunataj chayta ruwaychej, Señortaj rikhurisonqachej jatun lliphipiywan.
LEV.9.7	Chaymanta Moisesqa Aaronman nerqa: Altarman qayllamuy, Señormantaj juchasrayku rikuchikuta jayway, chay uj uywatawan, juchasniykej cuentamanta, israelitaspa juchasninkoj cuentanmantawan jaywanayki tiyan chayta, ruphachisqa kanampaj. Jaywallaytaj israelitaspa rikuchikunkuta juchasninku pampachasqa kanampaj, Señorpa kamachisqanman jina.
LEV.9.8	Aaronqa altarman qayllaykorqa, ñak'arqataj juchasninkumanta chay waka uywa apamusqanta. 
LEV.9.9	Chay kikimpacha Aarompa wawasnin payman yawarta apamorqanku, Aarontaj dedosninta yawarman chhapurispa jawirarqa altarpa cantosnimpi wajras jina ruwasqa karqa chaykunata, puchoj yawartataj altarpa urasninman jich'arqa. 
LEV.9.10	Chaymantataj altar patapi ruphacherqa juchasrayku apamusqa uywaj wirasninta, lurunisninta, kukupi wirasnintawan, imaynatachus Señorqa Moisesman kamachisqanman jina. 
LEV.9.11	Uywaj aychanta, qarantawantaj jaramanta jawaman orqhospa ruphachimorqa.
LEV.9.12	Chaymanta Aaronqa ruphachisqa kanampaj apamusqanku uywata ñak'arqa. Wawasnintaj yawarta payman aparqanku; Aarontaj chay yawarwan altarpa patanta, muyuynintawan ch'ajchorqa. 
LEV.9.13	Chaymanta aparqanku chay uywaj umanta, khuchurasqa aychasnintawan, Aarontaj chaykunata altar patapi ruphaykucherqa. 
LEV.9.14	Chaymantataj yakuwan mayllarqa uywaj ch'unchulasninta, pierna aychasnintawan; tukuynintataj altar patapi ruphacherqa.
LEV.9.15	Aaronqa Señorman jaywamullarqataj israelitaspa rikuchikusninta. Juchankumanta apamusqanku rikuchiku chivota Aaronqa jap'erqa, ñak'aspataj Señorman jaywarqa juchasmanta, imaynatachus ñaupaj rikuchikuta jaywarqa ajinata. 
LEV.9.16	Chay ruphachisqa kanampaj uywata jaywaspaqa Aarón ruwarqa, imaynatachus ruwana kaj chayman jina. 
LEV.9.17	Chay ch'aki mikhuy rikuchikumantañataj jaywarqa, uj maki junt'ata jap'ispa. Chaytataj altar patapi ruphacherqa. Chay rikuchikoqa wajtaj karqa tutamanta ruphachisqa uywamantaqa.
LEV.9.18	Chanta Aaronqa ñak'allarqataj israelitaspa allinyakuy apamusqanku torota, corderotawan. Wawasnintaj payman yawarta jaywarqanku, paytaj chay yawarwan ch'ajchumorqa, altarta tukuy muyuynintawan. 
LEV.9.19	Chanta jaywallarqankutaj toroj wirasninta, corderoj wirasninta, chupanta, ch'unchulaj wirasninta, lurunisninta, kukupi wiranta ima. 
LEV.9.20	Chay wirastataj pecho aychaj patanman churaykorqa. Chaymanta Aaronqa chay wirasninta altar patapi ruphaykucherqa. 
LEV.9.21	Chaymantataj Aaronqa pecho aychasta, iskaynin paña pierna aychastawan oqharikuspa Señorman rikucherqa Moisespa kamachisqanman jina.
LEV.9.22	Aaronqa makisninta oqharispa israelitasta bendicerqa. Chaymantataj juchasrayku rikuchikusta ruphachisqanmanta, allinyakuy rikuchikutawan jaywaytawan, altarmanta uraykamporqa. 
LEV.9.23	Chaymantataj Moisesqa Aaronwan Dioswan tinkukuna toldoman yaykorqanku, llojsimuspataj israelitasta bendicerqanku. Chaymanta Señorqa jatun lliphipej k'anchaywan tukuyninkuman rikhurerqa. 
LEV.9.24	Señorpa ñaupaqenmantataj nina lauray llojserqa, chaytaj rupharqa altar patapi kasharqa chay jaywasqa uywasta, wirastawan. Chayta rikuspataj tukuynin israelitas kusiywan qhaparerqanku, k'umuykorqankutaj pampaman umasninkuta chayachinankukama.
LEV.10.1	Aarompa wawasnin, Nadabwan, Abiuwan, sapa ujninku juch'uy braserosta oqharispa, chaykunamantaj ninata inciensotawan churaykorqanku. Chaytataj Señorman jaywarqanku millaypaj qhawasqa ninata, mayqentachus Señorqa mana kamacherqachu, chay ninata larwachinankuta. 
LEV.10.2	Chaypacha Señorpa ñaupaqenmanta ujllata nina llojsimuspa paykunata ruphaykorqa. Ajinamanta iskayninku Señorpa ñaupaqempi wañorqanku. 
LEV.10.3	Chaymantataj Moisesqa Aaronman nerqa: Kaytamá Señorqa niyta munarqa kay jinata nishaspa: Noqaman qayllamuwajkunamanqa llimphu kayniyta rikuchisaj. Tukuynin israelitasman jatun lliphipiyniyta rikuchikusaj, nispa. Aaronqa ch'inlla karqa.
LEV.10.4	Moisestaj Aarompa tíon Uzielpa wawasnin Misaelta, Elzafantawan wajyarqa, nerqataj: Jamuychej, orqhonkichej qankunaj ayllusniykichejta Dioswan tinkukuna toldomanta, jaramanta jawaman.
LEV.10.5	Paykunataj qayllaykuspa p'achasninkumanta jap'ispa Jaramanta jawaman aparqanku, Moisespa nisqanman jina.
LEV.10.6	Chaymantataj Moisesqa Aaronman, Eleazarman, Itamarmanwan nerqa: Ama q'ara umalla kaychejchu, nitaj p'achasniykichejtapis llik'ikuychejchu, wañusqarayku llakisqa kasqaykichejta rikuchispa, ama qankunapis wañunaykichejpaj, amataj qankunarayku Dios astawan sinch'i phiñakuyninta israelitasman rikuchinampaj. Manachayqa tukuynin ayllu masiykichej israelitasqa Señormin wañojkunata ninawan ruphachisqanmanta waqallachunku. 
LEV.10.7	Amataj karunchakuychejchu Dioswan tinkukuna toldomanta, ama qankunapis wañunaykichejpaj, imaraykuchus Señorpa ajllasqan jawina aceiteqa qankunapi kashan, nispa. Paykunataj Moisespa kamachisqanman jina ruwarqanku.
LEV.10.8+LEV.10.9	Señorqa Aaronman kay jinata parlallarqataj: Qan, chayri wawasniyki Dioswan tinkukuna toldoman yaykunaykichej kajtenqa, ama ujyankichejchu vinota, nitaj ima machachej ujyanastapis, ama wañunaykichejpaj. Kayqa uj ley tukuy miraykunasniykichejpaj wiñaypaj. 
LEV.10.10	Ajinamanta qankunaqa allinta rejsinkichej Diospaj t'aqasqa kajta mana allin millay kajmanta; llimphu nisqa kajtataj, ch'ichi nisqa kajmanta. 
LEV.10.11	Chaymanta israelitasman atinaykichejpaj yachachiyta Señorpa tukuy kamachiykunasninta, paymin Moisesnejta chaykunataqa qosorqachej.
LEV.10.12	Chaymanta Moisesqa Aaronman, iskaynin qhepakoj wawasnin Eleazarman, Itamarmanwan kay jinata nerqa: Señorman chay ch'aki mikhuy rikuchikuta qosqaykichejmanta puchojtaqa jap'ispa, mana levadurayojta mikhuychej altarpa qayllampi. Chay rikuchikoqa may t'aqasqamin. 
LEV.10.13	Chaytaqa mikhuychej Diospaj t'aqasqa cheqapi. Chayqa qanman wawasniykimanwan chayasunkichej Señorman qosqa ruphachisqa rikuchikusmanta. Kayta Señorqa kamachiwarqa. 
LEV.10.14	Pecho aychatarí sumajnin kaj rikuchiku kashan chayta, pierna aychatawan, qankunaman qosqa kajta mikhunkichej Diospaj t'aqasqa cheqapi, qan, qhari wawasniyki, warmi wawasniyki ima. Chaykuna qankunaman chayasunkichej israelitaspa apamusqankuta allinyakuy rikuchikusmanta. 
LEV.10.15	Pierna aycha qankunaman qosqa kajqa, pecho aychantawan sumajnin kaj rikuchiku kashan, chayqa apasqa kachun Señorpa ñaupaqenman. Chayta jaywaychej uj sumaj richuchikuta jina, ruphachisqa kanampaj apamunku chay wirastawan khuska. Chayqa qampaj, wawasniykipajwan kanqa Señorpa kamachisqanman jina.
LEV.10.16	Chanta Moisesqa taporqa, chay chivomanta juchaspa cuentanmanta apamusqanku chaymanta. Chay chivotataj ñapis ruphaykuchisqankuña. Paytaj phiñakorqa, Aarompa iskaynin qhepakoj wawasnimpaj, Eleazarpaj, Itamarpajwan. Kay jinatataj nerqa: 
LEV.10.17	Imaraykutaj juchasrayku rikuchikuta mana mikhorqankichejchu Diospaj t'aqasqa cheqapiri? Chayqa may t'aqasqamin. Chayta Señorqa qankunaman qosorqachej, qankuna israelitaspa juchasninta apanaykichejpaj, chaywan paykunaj juchasninku Señorpa ñaupaqempi pampachasqa kanampaj. 
LEV.10.18	Yawarqa, mana Dioswan tinkukuna toldoman apasqa kasqanrayku, qankuna Diospaj t'aqasqa chay cheqapi mikhunaykichej karqa chay rikuchikuta, noqa kamachisqayman jina.
LEV.10.19	Aarontaj payman kuticherqa: Kunan paykuna Señorman jaywarqanku rikuchikuta, ruphachisqa kanan karqa chaytawan; kayqa noqaman kay imas pasawarqa. Sichus chay juchasrayku jaywasqa rikuchiku aychasta mikhuyman karqa chayqa, Señorpaj allillanchu kanman karqa?
LEV.10.20	Moisesqa chayta uyarispa, walejpacha kasqanta nerqa.
LEV.11.1+LEV.11.2+LEV.11.3+LEV.11.4	Señorqa Moisesmanwan, Aaronmanwan kay jinata parlarqa: Israelitasman niychej: Tukuy uywasmanta kay mundopi kajkunamanta mikhuyta atinkichej, kutipakoj animalesta, phapatusnin iskayman palqasniyojta. Kay uywastaqa kutipakojkunamanta, chayri phapatusnimpis palqasniyojkunamanta ama mikhunkichejchu kaykunata: Camello kutipakun, manataj phapatusnin palqasniyojchu, chayta. Chayqa mana llimphu nisqa uywapaj qhawasqachu.
LEV.11.5	Qowipis kutipakun, chaywampis chakisnenqa mana iskayman palqasqachu, chayrayku mana llimphu nisqa uywapaj qhawasqachu.
LEV.11.6	Castilla qowipis kutipakun, chaywampis chakisnenqa mana iskayman palqasqachu. Chayrayku mana llimphu nisqa uywapaj qhawasqachu.
LEV.11.7	Khucheqa iskayman palqasqa phapatusniyoj, chaywampis mana kutipakunchu. Chayrayku mana llimphu nisqa uywapaj qhawasqachu.
LEV.11.8	Chay uywaspa aychasninta ama mikhunkichejchu, ni llujchirillankichejpischu wañusqa aychanta. Chay aychaqa mana llimphu nisqa aychapajchu qhawasqa kanqa.
LEV.11.9	Yakupi kausajkunamanta mikhunkichej: Mar qochapi kajkunatapis, mayuspi kajkunatapis, mayqenkunachus aletasniyoj, escamasniyoj kanku chaykunata. 
LEV.11.10	Mana aletasniyoj, nitaj escamasniyoj kajkunaqa millay animalespaj qhawasqas kanku: Mar qochapi kajpis, mayuspi kajkunapis: Jatuchajpis kachunku, juch'uykunapis kachunku. 
LEV.11.11	Chay aychasta ama mikhunkichejchu, millay uywaspaj qhawankichej, ni llujchirillankichejpischu may jina munana aychantapis. 
LEV.11.12	Yakupi tukuy kajkunamanta mana aletasniyoj, nitaj escamasniyoj kajkunamanta ama mikhunkichejchu. Kaykunaqa millay animalespaj qhawasqas kanku.
LEV.11.13+LEV.11.14+LEV.11.15+LEV.11.16+LEV.11.17+LEV.11.18+LEV.11.19	Lijrasniyoj phawaykachajkunamanta ama mikhunkichejchu, millaypaj qhawankichej kaykunata: Ankasta, tullu p'aki ankasta, yaku ankasta, suwintusta, imaymana laya mamanista, imaymana laya q'arqañasta, surista, ch'useqasta, gaviotasta, imaymana laya gavilanesta, jukusta, cormoranista, ibiskunata, jatun kunkayoj pilista, jatun chhuruyoj yaku pilista, suweq'arasta, cigüeñasta, imaymana laya garzasta, abubilla nisqa p'isqosta, ch'iñista ima.
LEV.11.20	Tukuy laya phawaykachaj pampapi purej khurusta amapuni mikhunkichejchu, millachikunkichej. 
LEV.11.21	Chaywampis mikhuyta atinkichej tawa chakisniyoj lijrasniyoj phinkiykachajkunata kay pampapi. 
LEV.11.22	Chaykunamantaqa mikhuyta atinkichej kaykunata: Tukuy laya langostasta, siripitasta, t'intista ima. 
LEV.11.23	Chaymantaqa tukuy waj phawaykachaj, pampapi purej khurustapis millaypaj qhawankichej.
LEV.11.24	Kay jinata ruwaspa millaypaj qhawasqa kankichej: Chay wañusqa animalesta llankhaspa ch'ichipaj qhawasqas kankichej ch'isiyaykuykama. 
LEV.11.25	Pillapis chay wañusqa animalesta oqharejqa p'achasninta t'ajsakonqa, ch'isiyaykuykama ch'ichipaj qhawasqa kanqa.
LEV.11.26	Mayqen animaleschus phapatusnin mana iskayman palqasniyojchu kanqa chayqa, chayri manachus kutipakoj kanqa chayqa, chay animalesta qhawankichej ch'ichi animalespaj. Chantapis pichus chaykunata llankhajqa ch'ichipaj qhawasqa kanqa.
LEV.11.27	Ima tawa chakiyoj uywasllapis chaki plantasninkuwan purinku chayqa, chay animalesta qhawankichej ch'ichi uywapaj. Chanta pillapis chay wañusqa uywasta llankhajqa, ch'isiyaykuykama ch'ichipaj qhawasqa kanqa. 
LEV.11.28	Kikillantaj pillapis chay uywas wañusqata oqharejqa, p'achasninta t'ajsakonqa, ch'isiyaykuykama ch'ichipaj qhawasqa kanqa. Qankunaqa chay animalesta ch'ichipaj qhawanaykichej tiyan.
LEV.11.29+LEV.11.30	Pampata qhatatakuspa purej animalesmanta qankunaqa ch'ichipaj qhawanaykichej tiyan kaykunata: Q'ara chupata, juk'uchata, tukuy laya katarista, salamandras nisqa ararankhasta, caimanesta, yaku ararankhasta, jallp'a ararankhasta, camaleones nisqata ima.
LEV.11.31	Tukuy animalesmantaqa chaykunata ch'ichipaj qhawankichej. Pillapis chay wañusqa animalesta llankharejqa ch'isiyaykuykama ch'ichipaj qhawasqa kanqa. 
LEV.11.32	Jinallataj imamanchus chay wañusqas urmaykonqanku, chaypis ch'ichillapajtaj qhawasqas kanqanku. Tukuy ima maderamanta, p'achas, qaras, costales, llank'anapaj herramientaspis yakuman churasqas kanqanku, ch'ichipajtaj qhawasqas kanqanku ch'isiyaykuykama, chaymantataj llimphuman tukonqanku. 
LEV.11.33	Sichus ima t'uru mankaman urmaykunman mayqen wañusqa animalpis chayqa, chay manka ukhupi kajqa ch'ichichasqa kanqa; chay mankataqa p'akinkichej. 
LEV.11.34	Sichus ima mikhunaman chay mankamanta yakuta jich'aykunman chayqa, ch'ichipaj qhawasqa kanqa, jinallataj chay mankapi kaj yakupis ch'ichichasqa kanqa. 
LEV.11.35	Imasmanchus chay wañusqas urmaykonqanku chayqa, ch'ichipaj qhawasqas kanqanku. Hornopis kachun, q'onchapis kachun, t'unasqas kanqanku. Chaykunaqa ch'ichichasqas kanku. Chayrayku qankunaqa chaykunata ch'ichispaj qhawankichej.
LEV.11.36	Chaywampis yaku pujyus, yaku simis imaqa llimphullapuni kanqa. Pichus chay wañusqa animalta llankhajlla ch'ichichasqaqa kanqa.
LEV.11.37	Sichus chay wañusqa animal tarpuna mujusman urmaykunman chayqa, chay mujoqa llimphullapuni kanqa. 
LEV.11.38	Sichus chay muju joq'o kashajtin, chay wañusqa urmaykunman chayqa, chay mujoqa ch'ichichasqa kanqa.
LEV.11.39	Sichus mikhunaykichej kaj uywa wañunman chayqa, chaytataj pipis llankhajqa, ch'isiyaykuykama ch'ichichasqa kanqa. 
LEV.11.40	Pichus chay wañusqa animalpa aychanta mikhojqa, p'achasninta t'ajsakonqa, ch'isiyaykukamataj ch'ichichasqa kanqa. Pichus chay wañusqa animalta aysarejpis p'achasninta t'ajsakonqa, ch'isiyaykuykamataj ch'ichichasqa kanqa.
LEV.11.41	Amapuni mikhunkichejchu kay jallp'a patapi qhatatakuspa purejkunata, chaykunaqa millaypaj qhawasqas kanqanku. 
LEV.11.42	Chay tukuy animales jallp'a patapi qhatatakuspa purejkunata amapuni mikhunkichejchu, panzanwan qhatatakojpis kachun, tawa chakiyojpis kachun, chayri ashkha chakisniyojpis kachun. Chaykunaqa millaypaj qhawasqas kanqanku. 
LEV.11.43+LEV.11.44	Chayrayku qankunaqa amapuni chay animaleswan millayta ch'ichichakuychejchu, imaraykuchus noqaqa Señor Diosniykichej kani. Chayrayku qankunaqa llimphuchakunaykichej tiyan, llimphustaj sonqosniykichejpi kanaykichej tiyan, imaraykuchus noqa llimphuymin kani. Qankunaqa amapuni ni ima qhatatakuspa purej animalesnejta ch'ichichakunkichejchu. 
LEV.11.45	Noqaqa Señor kani, Egiptomanta orqhomorqaykichej Diosniykichej kanaypaj. Chayrayku qankunaqa llimphuspuni kanaykichej tiyan, imaraykuchus noqaqa santomin kani.
LEV.11.46	Animalesmanta kamachiykuna kaykuna kanku, lijrayojkunamanta, tukuy yakupi kausajkunamanta, jallp'a patapi qhatatakuspa purej animalesmantawan. 
LEV.11.47	Chanta rejsinkichej ch'ichi kajta, mana ch'ichi kajtapis, ima animalestachus mikhunamanta, ima animalestachus mana mikhunamantawan.
LEV.12.1+LEV.12.2	Señorqa kay jinata Moisesman parlarqa: Israelitasman ninki: Maypachachus uj warmi wijsallisqa rikhurin, qhari wawatataj nacechikun chayqa, qanchis p'unchayta ch'ichipaj qhawasqa kanqa, imaynatachus killampi yawarniyoj kan ajinata. 
LEV.12.3	Chanta chay wawaqa pusaj p'unchayninman circuncidasqa kanqa. 
LEV.12.4	Chaymanta chay wawaj mamanqa kinsa chunka kinsayoj p'unchaytawanraj yawarninmanta llimphuchakonqa. Chaykamaqa ni imata Diospaj t'aqasqa kajta llankhanqachu, nitaj Dioswan parlana toldomampis yaykuyta atinchu, chay llimphuchakunan p'unchaykuna junt'akunankama. 
LEV.12.5	Sichus mayqen warmi uj warmi wawata nacechikonqa chayqa, iskay semanata ch'ichipaj qhawasqa kanqa, imaynatachus killampi yawarniyoj kan ajinata, sojta chunka sojtayoj p'unchaytataj yawarninmanta llimphuchakonqa.
LEV.12.6	Chay warmej llimphuchakuynin p'unchaykuna junt'akojtintaj, chay qhari wawata nacechikusqanmanta, chayri warmi wawatapis, chay warmeqa Dioswan tinkukuna toldo punkuman Señorpaj apamuchun uj watayopj corderota sumaj q'apashajta ruphachinapaj. Apamullachuntaj uj irpa palomatawan, chayri uj jurk'utata juchampa cuentanmanta ruphachisqa kanampaj. Chaykunataqa sacerdoteman jaywanqa. 
LEV.12.7	Sacerdotetaj chayta Señorman jaywamonqa, chay warmipaj juchasninmanta perdonta tarinampaj. Ajinamanta chay warmeqa yawar apayninmanta llimphuchasqa kanqa.
LEV.12.7	Kaykunas kanku kamachiykunas qhari wawas, chayri warmi wawas nacenankumanta. 
LEV.12.8	Sichus chay warmejta mana tiyakunchu corderota apamunampaj chayqa, apamuchun iskay jurk'utasta, chayri iskay irpa palomasta. Ujnin kajqa Señorpaj sumaj q'apashajta ruphachinapaj kanqa, ujnintaj juchasnimpa cuentanmanta rikuchikuta ruphachinapaj kanqa. Chaymantaqa sacerdote chay rikuchikuta jaywasqanrayku warmej juchasnin pampachasqa, llimphuchasqataj kanqa.
LEV.13.1+LEV.13.2	Señorqa Moisesman, Aaronmanwan kay jinata parlarqa: Sichus maqempa ukhumpi ima punkiy rikhurinman, chay qhashqas, chayri yuraj llijtis, chayri llijtis lepra jina chayqa, rikuchikamonqanku sacerdote Aaronman, chayri sacerdote wawasninman. 
LEV.13.3	Chaykunata sacerdoteqa qhawanqa. Sichus chay llijti chaynejpi pelo yurajman kutinman, chay llijtitaj astawan t'oqoykukun chayqa, lepra onqoypuni kanqa. Sacerdote qhawajtintaj chay runaj onqoyninta, ninmantaj jinapuni kasqanta chayqa, chay runaqa millay onqoyniyojpaj qhawasqa kanqa.
LEV.13.4	Sichus uj runaj ukhumpi rikhurin uj yuraj llijti, manataj t'oqokunchu, nitaj pelosnimpis yurajyanchu chayqa, sacerdote chay onqosqata qanchis p'unchayta wisq'anqa. 
LEV.13.5	Chay qanchis p'unchaymanta sacerdoteqa ujtawan qhawallanqataj. Sichus chay onqoyqa kikillampuni, manataj astawan jatunyanchu chayqa, uj qanchis p'unchaytawan wisq'allanqataj. 
LEV.13.6	Chay qanchis p'unchaymantaqa sacerdote ujtawan qhawallanqataj. Sichus chaykama chay onqoyqa thañisqaña, mana astawan jatunyanchu chayqa, sacerdote nenqa, chay runaqa llimphuña kasqanta, ukhumpi phusullu onqoymanta. Onqosqaqa p'achasninta t'ajsakonqa, chaymantaraj llimphupaj qhawasqa kanqa.
LEV.13.7	Sichus chay yuraj phusullu miraykullanmantaj chay runaj ukhumpi, sacerdote payta llimphupaj qhawasqanmantaña chayqa, ujtawan sacerdotewan qhawachikoj rillachuntaj. 
LEV.13.8	Sichus chay sacerdote qhawan chay runaj onqoynin astawan miraykusqanta tukuy ukhumpi chayqa, mana llimphu kasqanta nenqa, lepra onqoyniyoj kasqanrayku.
LEV.13.9	Maypachachus uj runapi lepra onqoy rikhurejtenqa sacerdoteman apanqanku. 
LEV.13.10+LEV.13.11	Chaypi sacerdote qhawanqa, sichus chay runaj punkisqan yuraj, pelosnimpis chay cheqapi yurajllataj, chaynejpi aychantaj llijtiyasqa kanman chayqa, chay runaj onqoynenqa uj saphichasqa lepra. Sacerdoteqa chay runata mana allimpaj qhawanqa. Chantapis chay runataqa manaña wisq'anqachu, imaraykuchus mana allimpaj qhawasqaña.
LEV.13.12	Sichus lepra nisqa onqoyqa runaj tukuy ukhunta junt'aykun chakisninmanta umankama sacerdotej rikusqanman jina chayqa, chaypacha sacerdoteqa payta qhawanqa. 
LEV.13.13	Sichus lepra nisqa onqoyqa chay runaj tukuy ukhunta junt'aykun chayqa, sacerdote nenqa chay runa llimphu kasqanta, imaraykuchus chay lepra onqoynenqa yurajman tukun, chay runaqa llimphupaj qhawasqaña. 
LEV.13.14	Chaymantaqa maypachachus llijtiyasqa aychan may cheqapipis rikhurinman chayqa, chay runaqa mana llimphupajchu qhawasqa kanqa. 
LEV.13.15	Chaypacha sacerdote chay llijtiyasqa aychanta qhawanqa, nenqataj mana llimphuchu kasqanta. Chay llijti aychaqa mana llimphuchu, chayqa lepramin.
LEV.13.16	Chanta sichus chay llijtiyasqa aycha yurajyallanqataj chayqa, chay onqosqaqa rinan tiyan sacerdotejman. 
LEV.13.17	Sacerdotetaj payta qhawanqa. Sichus llijtiyasqa aychaqa yurajyasqaña chayqa, sacerdote nenqa chay runa llimphuña kasqanta, aychan llimphuña kasqanrayku.
LEV.13.18+LEV.13.19	Sichus mayqen runa ima llijti onqoymantapis thañinman chayqa, chay thañisqa cheqa yurajta punkinman, chayri yuraj pukaman, chhoqopachataj rikhurinman chayqa, sacerdoteman qhawachikamuchun. 
LEV.13.20	Sichus sacerdote qhawaspa rikun chay cheqaqa t'oqoyaykusqanta, pelosnimpis yurajman tukusqanta chayqa, chaypacha nenqa chay runaqa mana llimphuchu kasqanta, imaraykuchus chay llijtenqa lepra onqoy kasqanta. 
LEV.13.21	Sichus chay nanasqan cheqapi rikun pelosnin manaña yurajyasqanta, nitaj aychampis t'oqoyaykusqanta, manachayqa chinkapusqantaña chayqa, chay sacerdote qanchis p'unchayta wisq'anqa. 
LEV.13.22	Sichus chay llijteqa astawan wiñanman chayqa, sacerdote nenqa chay runa mana llimphuchu kasqanta; nenqataj chay llijtenqa lepra onqoy kasqanta. 
LEV.13.23	Chanta sichus chay nanasqan mana wiñanchu chayqa, manachayqa nanasqampa t'irillan kasqanta chayqa, sacerdote chay runata nenqa llimphu kasqanta.
LEV.13.24+LEV.13.25	Sichus mayqempis ninapi ruphachikunman, chay ruphasqa aychan cheqapitaj rikhurinman yuraj puka llijti, chayri yuraj llijti chayqa, sacerdote chayta qhawanqa. Sichus chay nanasqa cheqapi pelosqa yurajman tukunman, aychampis ruphasqa t'irimpi astawan t'oqoyanman chayqa, chay ruphasqa cheqapi rikhurisqaqa lepra onqoy, chayta sacerdoteqa nenqa chay runaqa mana llimphuchu kasqanta, lepra onqoyniyoj kasqanrayku. 
LEV.13.26	Chanta sichus sacerdoteqa chayta qhawarispa mana rikunchu chay nanasqa cheqapi yurajyasqa pelosta chayqa, nitaj astawan t'oqoyasqanta, manachayqa astawan chinkapushasqanta. Jinamanta sacerdoteqa chay runata qanchis p'unchayta wisq'anqa. 
LEV.13.27	Chay qanchis p'unchaymanta sacerdoteqa ujtawan chay runata qhawanqa. Sichus chay onqoy astawan jatunyarqa chayqa, sacerdote chay runata nenqa mana llimphuchu kasqanta, lepra llijti onqoyniyoj kasqanrayku. 
LEV.13.28	Sichus chay nanasqa mana astawan jatunyanchu, chinkapushantaj chayqa, chay punkisqaqa ruphasqallamanta. Ajinaqa sacerdote chay runata nenqa llimphu kasqanta, chay punkisqaqa ruphasqamanta t'irilla.
LEV.13.29+LEV.13.30	Maypachachus uj qharejta, chayri warmejta umampi, chayri k'akimpi uj llijti onqoy rikhurin chayqa, chayta sacerdote qhawanqa. Sichus chay llijti t'oqoyashan, pelostaj q'elluyaspa raluyashan chayqa, sacerdote chay runata nenqa mana llimphuchu kasqanta; alqayay onqoyniyoj kasqanrayku umampi chayri k'akimpitaj. 
LEV.13.31	Sacerdoteqa chay alqayay onqoyta qhawashajtin rikunman mana astawan t'oqosqa kasqanta, nitaj chaynejpi yana pelos kasqanta chayqa, sacerdote chay runata qanchis p'unchayta wisq'anqa. 
LEV.13.32+LEV.13.33	Qanchis kaj p'unchaypi sacerdoteqa ujtawan qhawanqa chay llijtita. Sichus chay alqayay onqoy mana astawan jatunyanchu, nitaj astawan t'oqoyanchu, nitaj pelospis chaynejpi q'elluyanchu chayqa, sacerdote chay runata nenqa sunkhasninta, chujchasnintapis ruthukunanta; chay maynejpichus alqayarqa chaynejllata mana ruthukonqachu. Chaymantataj sacerdoteqa qanchis p'unchayta wisq'anqa. 
LEV.13.34	Chay qanchis p'unchaymantataj sacerdoteqa ujtawan qhawallanqataj chay alqayasqa karqa chaynejta. Sichus chay onqoy mana astawan jatunyanchu, nitaj astawan t'oqoyanchu chayqa, sacerdote nenqa chay runa llimphuña kasqanta. Chaymantataj chay runaqa p'achasninta t'ajsanqa, llimphuchasqataj kanqa. 
LEV.13.35+LEV.13.36	Sichus chay alqayay onqoy astawan chay runapi jatunyan, sacerdote llimphu nisqanmanta chayqa, sacerdoteqa ujtawan qhawanqa chay onqosqa runata. Sichus chay alqayay onqoy astawan jatunyan chayqa, sacerdote amaña q'ellu pelosta mask'achunchu. Chay runaqa mana llimphupajchu qhawasqa kanqa. 
LEV.13.37	Chanta sichus sacerdoteqa yuyanman chay alqayay onqoyta thañisqanta, chaynejpitaj yana pelos rikhurisqantapis chayqa, chay niyta munan chay onqoyqa thañisqantaña. Sacerdoteqa nenqa chay runa llimphuña kasqanta.
LEV.13.38+LEV.13.39	Maypachachus uj qharejta, chayri uj warmejta ukhumpi yuraj qhashqas rikhurin chayqa, sacerdote chayta qhawanqa. Sichus chay runaj ukhumpi rikhurinman yuraj oqeyasqa alqas chaykunaqa qhashqa llojsimusqaslla. Jina kajtenqa chay runaqa llimphulla.
LEV.13.40	Sichus mayqen runajta chujchasnin t'akakun, p'ajlataj rikhurin chayqa, chay runaqa llimphulla. 
LEV.13.41	Sichus frenten patallamanta chujchasnin t'akakun, jinamantataj p'ajla frente rikhurin chayqa, chay runapis llimphulla kashan. 
LEV.13.42	Chanta sichus chay p'ajlampi pukayasqa yuraj llijtis rikhurin chayri, umaj qhepannejpi, chayri ñaupajnejpi chayqa, lepra onqoymin rikhurishan. 
LEV.13.43	Chaymantataj sacerdote qhawanqa. Sichus chay runaj p'ajlampi llijti punkisqasnin yuraj pukayasqas kanman chayqa, chay runaj ukhumpi lepra onqoy rikhurin. 
LEV.13.44	Ajinaqa chay runa leprawan onqosqa kashan; imaraykuchus umampi llijti rikhurin. Sacerdote chay runata nenqa mana llimphuchu kasqanta.
LEV.13.45	Pichus ajina llijti lepra onqoyniyojqa llik'isqa p'achasta churakuchun, ch'aska umallataj purichun, siminta qhataykukuspataj qhaparichun: Leprayoj kani! Leprayoj kani!, nispa. 
LEV.13.46	Chay lepra onqoyniyoj kashaspaqa mana llimphupajchu qhawasqa kanqa. Chantapis sapallan tiyakunan tiyan jaramanta jawapi.
LEV.13.47+LEV.13.48+LEV.13.49	Sichus ima p'achapi, millmamanta, chayri linomanta ruwasqapi, qorwariyay rikhurinman chayqa, chayri ima awasqapi, linomanta, chayri millmamanta, chayri qaraspi, chayri qaramanta ima ruwasqapipis; sichus chay imaspi qorwariyayqa q'omeryasqa, chayri pukayasqa kanman chayqa, chay qorwariyayqa ch'ichichay qorwariyay kashan. Chaypachaqa chayta apaspa sacerdoteman rikuchikamuchun. 
LEV.13.50	Chay qorwariyayta sacerdoteqa qhawanqa. Chay qorwariyasqataqa qanchis p'unchayta jallch'anqa. 
LEV.13.51	Qanchis p'unchaymantataj chay qorwariyasqata ujtawan qhawallanqataj. Sichus chay qorwariyasqaqa p'achapi, chayri awasqapi, chayri qaraspi, chayri qaramanta ima ruwasqapipis jatunyanman chayqa, chay qorwariyayqa millay qorwariyay mana llimphupajchu qhawasqa kanqa. 
LEV.13.52	Ajinaqa chay imapichus qorwariyayqa rikhurenqa chayqa, tukukuynin ruphachisqa kachun, millay qorwariyay kasqanrayku. 
LEV.13.53+LEV.13.54	Sichus sacerdote rikun chay qorwariyayqa mana astawan jatunyasqanta chayqa, pay kamachenqa chay imasta mayllanankuta, jinaspataj qanchis p'unchaytawan jallch'achinankuta.
LEV.13.55	Chay qorwariyasqata mayllasqamantaña sacerdoteqa ujtawan qhawarenqa. Sichus mana chinkanchu chayqa, chay qorwariyayqa ch'ichichaj qorwariyasqa. Chay imapichus qorwariyasqa karqa, manapis jatunyanchu chayqa, ruphachisqa kachun ismusqa kasqanrayku, jawamanta ukhumantapis. 
LEV.13.56	Sichus chay qorwariyasqata mayllasqamantaña sacerdoteqa qhawarispa rikunman qorwariyay chinkapushasqantaña chayqa, chay cheqanejta sacerdoteqa k'utonqa, p'achamantapis kachun, chayri qaramantapis, chayri awasqamantapis. 
LEV.13.57	Sichus rikhurillanqapuni chay qorwariyayqa p'achapi, awasqapi, chayri qaramanta ruwasqapi chayqa, chay imapichus qorwariyay rikhurenqa chayqa ruphachisqa kachun. 
LEV.13.58	Sichus mayllajtinku chay qorwariyay chinkanman p'achamanta, chayri awasqamanta, chayri qaramanta, ima ruwasqallamantapis chayqa, ujtawan t'ajsachunku, llimphuchasqataj kanqa.
LEV.13.59	Kaykuna kanku imaynatachus ruwanamanta kamachiykuna, chay qorwariyasqamanta, millmamanta ruwasqa p'achaspi, linomanta ruwasqs p'achaspi, awasqaspi, qarasmanta imachus ruwasqaspipis. Ajinamanta yachanankupaj kay imas llimphuchus, chayri millay ch'ichichus kasqankuta.
LEV.14.1+LEV.14.2	Señorqa Moisesman kay jinata parlarqa: Kay kamachiy kashan lepra onqoyniyojkuna imaynatachus llimphuchakunankumanta: Leprawan onqosqaqa sacerdotej ñaupaqenman pusasqa kanqa. 
LEV.14.3+LEV.14.4	Sacerdotetaj jaramanta jawaman llojsenqa chay onqosqata qhawanampaj. Sichus sacerdoteqa rikun chay runaj lepra onqoynin thañishasqantaña chayqa, sacerdoteqa apachimonqa iskay kausashaj p'isqosta, chaykunataj llimphus kananku tiyan; uj cedro maderatawan, puka q'aytuta, hisopo nisqa qhoratawan. 
LEV.14.5	Jinaspataj kamachenqa ujnin p'isqota wañuchinankuta uj t'uru manka patapi, mayqenchus kanqa juturi yakuyoj. 
LEV.14.6	Chaymantataj oqharenqa kausashaj p'isqota, cedro maderata, puka q'aytuta hisopotawan. Chaykunatataj joq'ochanqa chay wañusqa p'isqoj yawarninwan juturi yaku patapi. 
LEV.14.7	Chaymantataj qanchis kutita chay yawarwan ch'ajchonqa lepramanta llimphu kaj runata. Jinamanta nenqa lepramanta llimphuña kasqanta. Jinaspataj chay kausashaj p'isqota kachariponqa.
LEV.14.8	Pichus llimphuchakojqa p'achasninta t'ajsakonqa, jinallataj pelosninta ruthukonqa, ajinamanta llimphuchasqa kanqa. Chaymantaraj yaykonqa jaraman, chaywampis qanchis diastaraj paypa toldonmanta jawapi tiyakonqa. 
LEV.14.9	Qanchis p'unchaypitaj tukuy chujchasninta ruthukonqa, jinallataj sunkhasninta, ñawi pata pelosninta, tukuy ukhumpi kaj pelosnintawan. Chaymantataj p'achasninta t'ajsakonqa, tukuy ukhuntapis mayllakullanqataj. Chaymantaraj payqa llimphuchasqa kanqa. 
LEV.14.10	Pusaj kaj p'unchaypitaj iskay sumachaj kaj corderosta apamonqa mana imanasqasta, uj watayoj china ovejata mana iman imanasqata. Chantapis sojta kilos khuskanniyoj sumaj kaj jak'uta aceitewan ñat'usqata jaywasqa kanampaj khuskan botella aceitewan. 
LEV.14.11	Llimphuchayta ruwaj sacerdote, chay llimphuchakoj jamoj runata, chay imastawan khuska, Señorpa ñaupaqenman pusanqa Dioswan tinkukuna toldo punkuman. 
LEV.14.12	Chaymantataj sacerdoteqa ujnin kaj corderota jap'enqa. Chaytataj khuskan botella aceitetawan Señorman jaywanqa chay runaj juchasnimpa cuentanmanta, Señorpa ñaupaqempitaj chay jaywanasta rikuchinampaj. 
LEV.14.13	Sacerdoteqa chay corderota ñak'anqa, maynejpichus t'aqasqa cheqapi wañuchinampaj animalesta rikuchikuspaj juchaj cuentanmanta ruphachisqa kanankupaj chaynejpi. Juchaj cuentanmanta rikuchiku, jinallataj juchamanta rikuchikupis sacerdotepaj kanqa, imaraykuchus chayqa sumaj t'aqasqamin.
LEV.14.14	Chaymantataj sacerdoteqa chay uywaj uj chhika yawarninwan jawanqa llimphuchakojpa paña ningrimpa urannejman, paña makimpa mama dedonman, paña chakimpa mama dedonmanwan. 
LEV.14.15	Chaymantataj sacerdoteqa uj chhika aceiteta lloq'e maki qochanman jich'akonqa. 
LEV.14.16	Jinaspataj paña maki dedonwan chhaponqa, chay uj makimpi kashaj aceiteman. Chay dedollanwantaj qanchis kutita ch'ajchonqa. Señorpa ñaupaqempi aceitewan ch'ajchonqa. 
LEV.14.17	Makimpi kasharqaraj chay aceitellawantaj sacerdoteqa chay llimphuchakoj runata jawenqa, paña ningrimpa urannejman, paña makimpa mama dedonman, paña chakimpa mama dedonman, maynejkunapichus yawarwan jawisqaña chaykunapi. 
LEV.14.18	Chaymantataj makimpi puchoj aceitewan sacerdoteqa jawenqa llimphuchakoj runaj umanta. Ajinamanta sacerdoteqa chay rikuchikuwan Señormanta perdonta tarenqa juchachakoj runapaj. 
LEV.14.19+LEV.14.20	Chaymantataj sacerdoteqa chay runaj juchasninrayku apamusqan rikuchikutañataj jaywanqa, ajinamanta chay ch'ichichakoj runaqa llimphuchasqa kanqa. Chaymantataj chay apamusqa uywata ñak'anqa ruphachisqa kanampaj, jaywanqataj altar patapi, ch'aki mikhuna rikuchikutawan. Ajinamanta sacerdoteqa chay rikuchikuwan Señormanta perdonta tarenqa chay juchachakoj runapaj, chay runataj llimphuchasqa kanqa.
LEV.14.21	Sichus chay runa ancha wajcha kasqanrayku mana atinmanchu chay kamachisqa rikuchikuta apamuyta chayqa, apamuchun juchanrayku rikuchikuta jina uj corderota. Chayta sacerdoteman jaywachun juchasnimpa cuentanmanta perdonta tarinampaj. Apamullachuntaj iskay kilota sumajnin kaj jak'uta aceitewan ñat'usqata, ch'aki mikhuy rikuchikuta jina khuskan botella aceitetawan. 
LEV.14.22	Chanta apamullachuntaj iskay jurk'utasta, chayri iskay irpasta, atisqanman jina. Ujnin kajqa juchasnimpa cuentanmanta, ujnin kajtaj ruphachimpaj kanampaj. 
LEV.14.23	Pusaj kaj p'unchaypitaj chay tukuyninta sacerdoteman apamonqa llimphuchasqa kanampaj; chaykunatataj jaywanqa Señorpa ñaupaqempi, Dioswan tinkukuna toldo punkupi. 
LEV.14.24	Sacerdotetaj juchaj cuentanmanta chay corderota khuskan botella aceitetawan jap'enqa, jinaspataj chaykunata rikuchikuta jina Señorpa ñaupaqenman jaywanqa. 
LEV.14.25	Chaymanta juchaj cuentanmanta rikuchiku apamusqa corderota ñak'anqa. Chay corderoj uj chhika yawarninta jap'ispa, chaywan jawenqa llimphuchakojpa paña ningrimpa urannejman, paña makimpa mama dedonman, paña chakimpa mama dedonmanwan. 
LEV.14.26	Jinaspataj sacerdoteqa uj chhika aceiteta lloq'e maki qochanman jich'anqa. 
LEV.14.27	Lloq'e maki qochampi kaj aceitewantaj sacerdoteqa paña maki dedonman qanchis kutita ch'ajchonqa Señorpa ñaupaqempi. 
LEV.14.28	Makimpi kashanqa chay aceitewantaj sacerdoteqa jawenqa, llimphuchakoj runata paña makimpa urannejman, paña makimpa mama dedonman, paña chakimpa mama dedonmanwan, maynejkunapichus yawarwan jawerqaña chaykunata. 
LEV.14.29	Makimpi puchoj aceitewantaj sacerdoteqa llimphuchakoj runaj umanta jawenqa, ajinamanta chay runaqa juchasninmanta perdonta tarinampaj. 
LEV.14.30	Chaymantataj chay llimphuchakoj runa atisqanman jina apamusqanmanta sacerdoteqa ujnin kaj jurk'utata, chayri ujnin kaj irpata Señorman jaywanqa. 
LEV.14.31	Ujnin kajta chay runaj juchasninrayku rikuchikupaj jaywanqa. Ujnin kajtataj ch'aki mikhuna rikuchikutawan khuska ruphachenqa. Ajinamanta sacerdoteqa chay rikuchikuwan Señormanta perdonta tarenqa chay llimphuchakoj runapaj.
LEV.14.32	Kaykuna kamachiykunas kanku pisi kapuyniyojkunapaj, lepra onqoyninkumanta llimphuchasqas kanankupaj.
LEV.14.33+LEV.14.34+LEV.14.35	Señorqa Moisesman Aaronmanwan kay jinata parlarqa: Maypachachus Canaán jallp'aman chayankichej, qankunaman qopuykichej chay jallp'aman, qorwariyaytataj mayqempa wasinmampis apachimuyman chayqa, chay wasiyoj renqa sacerdoteman willamoj, wasiypi qorwariyay lepra jina rikhurin, nispa.
LEV.14.36	Sacerdotetaj manaraj wasiman yaykushaspa, chay wasita ch'usajyachenqa, amaraj chay qorwariyay ni imaman chimpashajtin. Chaymantaraj chay wasiman sacerdoteqa yaykonqa, chay qorwariyayta qhawaj.
LEV.14.37+LEV.14.38	Sichus sacerdote chay wasiman yaykushaspa qhawanman perqa kinraykunapi rikhurisqanta, q'omer, chayri puka qorwariyaykunas, chaykunapitaj perqa t'oqoyasqanta chayqa, sacerdoteqa chay wasimanta llojsispa, punkuta wisq'anqa qanchis p'unchayta. 
LEV.14.39+LEV.14.40	Chay qanchis p'unchaykunamantataj sacerdoteqa ujtawan qhawamullanqataj. Sichus chay qorwariyay chay wasi perqaspi astawan miraykun chayqa, sacerdoteqa kamachenqa chay qorwariyasqa rumista orqhospa, llajtamanta jawaman q'opa jich'anaman wijch'umunankuta. 
LEV.14.41	Chanta kamachillanqataj chay wasi ukhuta tukuyninta khitunankuta. Chay khitusqankumanta jallp'atataj llajtamanta jawaman q'opa jich'anaman wijch'umunankuta. 
LEV.14.42	Chay rumista orqhosqankumantataj waj rumista churachunku, jinaspataj watejmanta t'uruwan llut'achunku chay wasej perqasninta.
LEV.14.43+LEV.14.44	Sichus chay qorwariyay ujtawan rikhurillantaj rumista orqhonankumanta, perqasta khitusqankumanta, watejmanta t'uruwan llut'asqankumanta chayqa, sacerdote ujtawan chay wasita qhawamonqa. Sichus watejmanta chay qorwariyay chay wasiman junt'aykullantaj chayqa, chay qorwariyayqa millay qorwariyay, jinamanta chay waseqa mana llimphupajchu qhawasqa kanqa. 
LEV.14.45	Chayrayku chay wasitaqa urmachichunku. Rumisninta, k'aspisninta, tukuy jallp'antawantaj, llajtamanta jawaman q'opa jinch'anaman wijch'umuchunku. 
LEV.14.46	Pillapis chay wasiman yaykojqa, sacerdote qanchis p'unchayta wisq'achispa kashajtin chayqa, chay runa mana llimphupaj qhawasqachu kanqa ch'isiyaykuykama. 
LEV.14.47	Pillapis chay wasipi mikhojqa, chayri puñojqa p'achasninta t'ajsanan tiyan.
LEV.14.48	Sichus sacerdoteqa ujtawan chay wasita qhawamun, chay llut'achisqasninmanta manaña chay qorwariyay astawan miranchu chay wasipi chayqa, sacerdote nenqa chay waseqa llimphuña kasqanta, chay qorwariyay chinkapusqanrayku. 
LEV.14.49	Chay wasi llimphuchasqa kanampajtaj sacerdoteqa apachimusqanmanta rikuchikuta iskay p'isqetusta, cedro maderata, puka q'aytuta, hisopo nisqa qhoratawan. 
LEV.14.50	Ujnin kaj p'isqetuta wañuchenqa, uj t'uru manka patapi juturi yakuyoj t'uru manka patapi. 
LEV.14.51	Jinaspataj cedro maderata, hisopo nisqa qhorata, puka q'aytuta, chay kausashaj p'isqetutawan joq'ochanqa chay wañusqa p'isqetoj yawarnimpi; t'uru mankapi juturi yakupitaj, jinaspataj chay wasita ch'ajchonqa qanchis kutita. 
LEV.14.52	Ajinamanta chay wasita llimphuchanqa p'isqetoj yawarninwan, juturi yakuwan, kausashaj p'isqetuwan, cedro maderawan, hisopo nisqa qhorawan, puka q'aytuwan ima. 
LEV.14.53	Jinaytawantaj chay kausashaj p'isqetuta llajtamanta jawapi kachariponqa. Ajinamanta chay sacerdoteqa chay rikuchikuwan chay wasita llimphuchanqa. Chay wasitaj llimphupaj qhawasqa kanqa. 
LEV.14.54+LEV.14.55+LEV.14.56+LEV.14.57	Kaykuna kanku kamachiykuna imaynatachus ruwanata lepra llijti onqoymanta, chayri alqayay onqoymanta, p'achapi qorwariyaymanta, chanta wasispi qorwariyaykunamantapis. Jinallataj punkiy onqoymanta, ukhuspi qhashqas rikhurejkunamanta, yuraj llijtismantapis. Ajinamanta yachanqanku llimphuchus, chayri millay ch'ichichus kasqanta. Kaykuna kanku chay kamachiykuna chay lepra llijti onqoykunamanta.
LEV.15.1+LEV.15.2	Señorqa Moisesman Aaronmanwan kay jinata parlarqa: Israelitasman niychej kay jinata: Mayqen runajllatapis mujun llojsipullajtimpuneqa, mana llimphupajchu qhawasqa kanqa. 
LEV.15.3	Chay mujun llojsipullajtimpuni, chayri surumuynin ukhumpi sayaykapojtimpis, chay runaqa mana llimphupaj qhawasqallapunichu kanqa.
LEV.15.4	Maypichus chay onqoyniyoj runa puñun chay cheqa mana llimphupajchus qhawasqa kanqa. Chantapis imaspichus chay runas tiyakun chaykunasnintin mana llimphupajchu qhawasqas kanqanku. 
LEV.15.5	Pillapis chay runaj puñunanta llankhanman chayqa, chay llankhaj runaqa p'achasninta t'ajsakunan tiyan, paypis yakuwan mayllakunan tiyan. Ch'isiyaykama mana llimphupajchu qhawasqa kanqa.
LEV.15.6	Pillapis chay onqoyniyoj runa imapichus tiyasqampi tiyakunman chayqa, p'achasninta t'ajsakunan tiyan, jinallataj paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa.
LEV.15.7	Pillapis chay onqoyniyoj runata llankhajqa, p'achasninta t'ajsakunan tiyan, jinallataj paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa.
LEV.15.8	Sichus chay onqoyniyoj runaqa uj llimphu nisqa runaman thoqaykunman chayqa, chay thoqaykuchikoj runa p'achasninta t'ajsakunan tiyan, jinallataj paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa.
LEV.15.9	Ima monturallamampis chay onqoyniyoj runa tiyaykunman chayqa, chay monturaqa mana llimphupaj qhawasqachu kanqa.
LEV.15.10	Pillapis chay runaj tiyasqanta llankhan chayqa, chay llankhajqa ch'isiyanankama mana llimphupaj qhawasqachu kanqa. Chanta pillapis chay onqoyniyoj tiyasqa imasta apaykachajqa, p'achasninta t'ajsakunan tiyan, jinallataj paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa.
LEV.15.11	Pillatapis chay onqoyniyoj runaqa mana mayllakuspalla llankhanman chayqa, chay llankhachikojqa p'achasninta t'ajsakunan tiyan, paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa. 
LEV.15.12	Sichus chay onqoyniyoj runa ima t'uru mankallatapis llankhanman mana mayllakuspalla chayqa, chay mankaqa p'akisqa kanqa. Chanta sichus maderamanta imasta llankhanman chaypis, chaykunaqa mayllasqas kananku tiyan.
LEV.15.13	Sichus chay runaj mujun llojsipullasqanmantapuni thañikun chayqa, chay runaqa qanchis p'unchayta suyanqa llimphuchasqa kanampaj. Chaymantataj p'achasninta t'ajsakonqa, paypis mayllakonqa juturi yakuwan, jinamanta chay runaqa llimphuchasqa kanqa. 
LEV.15.14	Pusaj kaj p'unchaypitaj iskay juruk'utasta apamonqa, chayri iskay irpasta. Jinaspataj renqa Dioswan tinkukuna toldo punkuman. Chaypitaj sacerdoteman jaywamonqa Señorpa ñaupaqempi. 
LEV.15.15	Sacerdotetaj chaykunamanta ujninta rikuchikuta jina jaywanqa, runaj juchasninmanta, ujnintataj ruphachenqa. Ajinata sacerdoteqa Señorpa ñaupaqempi chay mujun suruchikoj runapaj ruwanqa, llimphupaj qhawasqa kanampaj.
LEV.15.16	Pi runajllamantapis mujun llojsinman chayqa, yakuwan ukhusninta mayllakuchun. Ch'isiyaykamataj chay runaqa mana llimphupajchu qhawasqa kanqa.
LEV.15.17	Sichus chay runaj mujun ima p'achaman, chayri qaraman urmanman chayqa, chay imasta yakuwan t'ajsananku tiyan. Ch'isiyaykamataj mana llimphupajchu qhawasqa kanqa.
LEV.15.18	Sichus uj qhari uj warmiwan puñunman mujuntaj llojsinman chayqa, iskayninku yakuwan mayllakunanku tiyan. Ch'isiyanankamataj iskayninku mana llimphupajchu qhawasqa kanqanku.
LEV.15.19	Sichus uj warmi killampi kashanman chayqa, qanchis diata mana llimphupajchu qhawasqa kanqa. Pillapis chay warmita llankhajqa ch'isiyanankama mana llimphupajchu qhawasqa kanqa.
LEV.15.20	Imapichus chay killayoj warmi puñun killampi kanankama chay imasqa mana llimphupajchu qhawasqa kanqa. Chanta imapichus chay warmi tiyakunman, chaypis mana llimphupaj qhawasqachu kanqa.
LEV.15.21	Pillapis chay killayoj warmej puñunanta llankhanman chayqa, chay llankhajqa p'achasninta t'ajsakunan tiyan, jinallataj paypis mayllakunan tiyan. Ch'isiyaykamataj mana llimphupaj qhawasqachu kanqa.
LEV.15.22	Imapichus chay killayoj warmi tiyakorqa, chayta pillapis llankharejqa p'achasninta t'ajsakunan tiyan, paypis yakuwan mayllakunan tiyan. Ch'isiyanankamataj mana llimphupajchu qhawasqa kanqa. 
LEV.15.23	Jinallataj maynejpichus chay killayoj warmi puñorqa, chayri tiyarqa chayqa, chay imasta llankhajqa mana llimphupajchu qhawasqa kanqa ch'isiyanankama.
LEV.15.24	Sichus pipis chay killayoj warmiwan puñunman, yawarninwantaj chimpachikunman chayqa, chay qhareqa qanchis p'unchayta mana llimphupaj qhawasqachu kanqa, jinallataj maynejpichus chay qhari puñonqa chay cheqapis.
LEV.15.25	Sichus uj warmejta killanmanta astawan unaytaraj kan yawarnin, chayri yawar apaynin, chay yawarnin mayk'ajchus sayanankama, chay warmeqa mana llimphupaj qhawasqachu kanqa, imaynatachus killampi karqa ajinata.
LEV.15.26	Maynejpichus chay warmi puñun, chayri maynejpichus tiyarqa chay yawarnin kanankama chayqa, chay imasqa mana llimphupajchu qhawasqas kanqanku, imaynatachus qhawasqas karqanku chay warmi killayoj kanankama, ajinata.
LEV.15.27	Pillapis chay imasta llankhajqa mana llimphupaj qhawasqachu kanqa. Chay llankhajqa p'achasninta t'ajsakunan tiyan. Paypis yakuwan mayllakunan tiyan. Ch'isiyaykamataj mana llimphupajchu qhawasqa kanqa.
LEV.15.28	Maypachachus chay warmej yawarnin sayan chaypachaqa, qanchis p'unchaytaraj sayanan tiyan, chaymantaraj llimphupaj qhawasqa kanqa. 
LEV.15.29	Pusaj kaj p'unchaypitaj iskay juruk'utasta apamonqa, chayri iskay irpasta: chaykunatataj sacerdoteman apanqa, Dioswan tinkukuna toldo punkuman. 
LEV.15.30	Sacerdotetaj chaykunamanta ujninta uj rikuchikuta jina chay warmej juchasninrayku jaywanqa, ujnintataj ruphachenqa. Ajinata sacerdoteqa Señorpa ñaupaqempi ruwanqa chay yawar killayoj warmipaj, llimphupaj qhawasqa kanampaj.
LEV.15.31	Ajinata qankunaqa israelitasta chay ch'ichi kay ninkumanta karunchachinkichej, chay jinamanta ama wañunankupaj, maynejpichus noqa paykuna ukhupi kashani chayta ch'ichichasqankurayku.
LEV.15.32	Kaykuna kanku kamachiykuna qharej mujun llojsimojtillampuni, chayri uj kutita llojsimojtimpis, chayrayku mana llimphupajchu qhawasqa kanqa. 
LEV.15.33	Jinallataj warmispis killankupi imaynachus kanankumanta, chaymanta qhepaman yawarninku jamojtillampunipis. Kay kamachiykunaqa kashan qharejta, warmejtapis mujun llojsejtin imaynachus kananmanta, jinallataj uj qhari puñojtin, warmipis killampi kashajtin.
LEV.16.1	Señorqa Moisesman parlarqa Aarompa iskaynin wawasnin wañusqankumantaña. Paykunaqa wañorqanku Señorpa ñaupaqenman qayllaykusqankurayku. 
LEV.16.2	Chaypi Señorqa Moisesman nerqa: Wauqeyki Aaronman niy, ama sapa kuti Diospa tiyakunanman yaykunankuta, mayqenchus veloj wasampi kashan chayman, nillataj Diospa leyninwan kashan chay cajompa kirpanan qayllamampis, ama payñataj wañunampaj. Imaraykuchus noqaqa rikuchikuni uj phuyupi chay kirpana patapi. 
LEV.16.3	Aaronqa Dios maypichus kashan chayman yaykuchun uj torillo aysarisqa juchamanta uj rikuchikuta jaywanampaj. Apamullachuntaj uj carnerota ruphachisqa kanampaj. 
LEV.16.4	Linomanta ruwasqa p'achata churakuspa jamuchun Diospa tiyakunanman. Ukhunmampis churakuchun linomanta ruwasqa calzoncillosta, jinaspataj linomanta chumpiwan chumpikuchun. Umanmampis churakuchun linomqanta ruwasqa muru ch'uluta. Chaykunaqa llimphupaj qhawasqa p'achas kanku. Churakunampajqa ukhusninta yakuwan mayllakuchun.
LEV.16.5	Israel ayllupis Aaronman iskay chivosta apamonqa juchaj cuentanmanta, uj carnerotawan ruphachisqa kanampaj. 
LEV.16.6	Señorman jaywanqa chay torillota juchaspa cuentanmanta, Señormanta perdonta tarinampaj, paypa juchasninmanta, jinallataj familiampa juchasninmantapis. 
LEV.16.7	Chaymantataj chay iskay chivostañataj Señorman jaywanqa Dioswan tinkukuna toldo punkupi. 
LEV.16.8	Jinaspataj chay chivos patapi suerteta choqanqa. Ujnin kajqa Señorpaj kanqa, ujnin kajtaj Azazelpaj kanqa. 
LEV.16.9	Mayqen kaj chivomanchus suerte chayanqa Señorpaj kanampaj, chay chivota Aaronqa Señorman jaywanqa uj rikuchikuta juchasmanta. 
LEV.16.10	Mayqen chivomanchus chayanqa Azazelpaj choqasqa suerte, kausashajta Señorpa ñaupaqenman apanqa, juchasmanta perdonta tarinampaj. Chaymantataj ch'in pampaman kachariponqa, maypichus Azazel kashan chayman.
LEV.16.11	Chaymantataj Aaronqa torillo ofrendta apachimonqa rikuchikuta Señorman jaywanampaj kikin juchasninmanta, paypa juchasninmanta perdonta tarinampaj, jinallataj familiampajpis. 
LEV.16.12	Chaymantaqa incienso q'osñichinata apamonqa nina brasas junt'ayojta, Señorpa ñaupaqempi kashan chay altarmanta. Apamullanqataj iskay maki q'apiy kutasqa sumaj inciensota. Jinaspataj chayta apanqa maypichus velo kashan chaypa wasanman. 
LEV.16.13	Jinaspataj chay nina brasasman jich'aykonqa chay inciensota Señorpa ñaupaqempi. Chay inciensoj q'osñintaj Diospa leyninwan kashan chay cajompa kirpananta pakaykonqa. Ajinamanta Aaronqa mana wañonqachu. 
LEV.16.14	Chay torilloj yawarnintataj uj chhikata jap'enqa, jinaspataj dedonwan ch'ajchumonqa chay kirpanaj inti llojsimuyninnejman. Jinaspataj qanchis kutita chay yawarta dedonwan ch'ajchumonqa chay kirpanaj ñaupajninta. 
LEV.16.15	Chaymantataj chay chivota ñak'anqa israelitaspa juchankumanta rikuchikuta Señorman jaywanampaj. Chay chivoj yawarnintataj veloj wasannejman apanqa. Chay ukhupitaj kirpanaj patanta ñaupajnintawan ch'ajchonqa, imaynatachus torilloj yawarninwan ruwarqa ajinata. 
LEV.16.16	Ajinamanta maypichus Diospa tiyakunanqa llimphuchasqa kanqa israelitaspa millay imasninkumanta, machu machu kayninkuwan juchasninkuwan ima ch'ichichasqa kasqanmanta. Kikillantataj ruwanqa Dioswan tinkukuna toldotapis; chay kashan israelitaspa chaupinkupi, tukuy millay kayninkoj chaupimpi ima.
LEV.16.17+LEV.16.18	Aaronqa Diospa tiyakunan toldo ukhupi kanankama, juchasmanta perdonta mañaspa, chaymanta llojsimunankamataj ni pipis Dioswan toldo ukhupi kanqachu. Chay ukhupi perdonta mañamuytawan paypaj, familiampaj, tukuy israelitaspajwan, renqa Señorpa ñaupaqempi kashan chay altartañataj llimphuchaj. Torillojta, jinallataj chivojtapis uj chhikata apaspa chaywan altarpa esquinasninta wajras jina kajta jawenqa. 
LEV.16.19	Jinaspataj qanchis kutita chay yawarta dedonwan altarman ch'ajchumonqa. Ajinamanta altarta israelitaspa millay juchasninkumanta llimphuchanqa, Diospajtaj t'aqanqa.
LEV.16.20	Aaronqa Diospa tiyakunanta, Dioswan tinkukuna toldota, altartawan llimphuchayta tukuytawanqa, kausashallarqaraj chay chivota apachimonqa. 
LEV.16.21	Chay chivoj umanman makisninta churaykuspataj, nenqa israelitaspa tukuy juchasninkuta, Diospa contrampi oqharikusqankuta, tukuy ima sajra ruwasqasninkutawan. Chay jinamanta israelitaspa juchasninkuta chay chivoj uman pataman churanqa. Chaymantataj chay chivota uj kachawan apachenqa, ch'in pampaman kacharpayamunampaj. 
LEV.16.22	Ajinamanta chay chivoqa israelitaspa tukuy juchasninkuta ch'in pampaman apanqa. Chayman chay apaj runaqa kacharpayamonqa. 
LEV.16.23	Chaymantataj Aaronqa Dioswan tinkukuna toldoman yaykonqa. Chaypitaj linomanta ruwasqa p'achasninta lluch'ukonqa, mayqenkunatachus churakorqa Diospa tiyakunanman yaykunampaj, chay kikimpitaj saqeponqa. 
LEV.16.24	Diospaj uj t'aqasqa cheqapi yakuwan mayllakonqa. Chaymantataj p'achasninta churaykukuspa llojsimonqa, paypa rikuchikunta Señorpaj ruphachenqa, israelitaspatapis ruphachillanqataj. Ajinamanta perdonta tarenqa paypa juchasninmanta, israelitaspa juchasninmantawan. 
LEV.16.25	Juchaspa cuentanmanta ofrendaj wirasnintataj altar patapi ruphachenqa. 
LEV.16.26	Pichus chay chivota aparqa ch'in pampaman kacharpayamunampaj Azazelpaman chayqa, p'achasninta, ukhusninta ima yakuwan mayllakonqa. Chaymantataj jaramanqa yaykuyta atenqa.
LEV.16.27	Chay torillowan, cabra chivowan juchaj cuentanmanta jaywasqa karqanku, yawarninkutaj Diospa tiyakunanman apasqa karqanku, chaykunaj qarasninta, aychanta, phusnusninta imaqa, jaramanta jawaman orqhospa ninawan ruphachimonqanku. 
LEV.16.28	Pichus chaykunata rupachimojqa p'achasninta t'ajsakuchun, ukhusnintawan yakuwan mayllakuchun. Chaymantaraj jaramanqa yaykuyta atenqa.
LEV.16.29	Kay kamacheyqa qankunapaj wiñaypaj kanqa: Qanchis kaj killapi chunka días kashajtin sinch'itapuni tukuy sonqoykichejpi llakikunkichej ayunankichejtaj. Chay p'unchaypeqa ni imata ruwankichejchu, ni kikin llajtayoj israelitas, nitaj karu llajtayojkuna qankunawan tiyakojkunapis. 
LEV.16.30	Imaraykuchus chay p'unchaypi juchasniykichejmanta perdonasqas kankichej Señorpa ñaupaqempi. Jinamanta qankunaqa chay juchasniykichejmanta llimphuchasqas kankichej. 
LEV.16.31	Kay kamacheyqa wiñaypaj kanqa. Chay p'unchay qankunapajqa uj sumaj samarina p'unchay kashan. Chaypi sinch'itapuni sonqoykichejpi llakikunkichej ayunankichejtaj. 
LEV.16.32	Sacerdotepaj aceitewan jawisqa kajqa mayqenchus t'aqasqa karqa tatampa cuentanmanta sacerdote kanampaj chay kajqa, rikuchikuta jaywanqa juchamanta perdonta tarinampaj. Chantapis linomanta ruwasqa t'aqasqa p'achasta churakonqa. 
LEV.16.33	Jinamanta Diospa tiyakunan cheqata llimphuchanqa; jinallataj Dioswan tinkukuna toldota, altartapis. Jinaspataj perdonta tarenqa sacerdotespaj, jinallataj tukuy israelitaspajpis.
LEV.16.34	Kay kamacheyqa wiñaypaj kanqa: Watapi uj kutita ruwankichej kay jinata juchasmanta perdonta tarinaykichejpaj, ima juchastachus israelitas ruwanqanku chaykunamanta. Kaykunaqa ruwakorqa imaynatachus Señorqa Moisesman kamachisqanman jina.
LEV.17.1+LEV.17.2	Señorqa kay jinata Moisesman parlarqa: Aaronman wawasninmanwan niy, chanta israelitasmanwan Señorqa kay kamachiykunata qosqanta:
LEV.17.3+LEV.17.4	Mayqen israelitallapis wakata ñak'anman, chayri ovejata, cabratapis jara ukhupi, chayri jaramanta jawapipis, manataj Dioswan tinkukuna toldo punkumampis Señorman uj ofrendata jina jaywanapaj, Diospa tiyakunan chay qayllapi chayqa, chay runaqa juchayoj kanqa, chay uywaspa yawarninta jich'asqanrayku, chayrayku ayllun ukhumanta chinkachisqa kanqa. 
LEV.17.5	Israelitasqa Señorman apamuchunku uywasninkuta, campopi ñak'ayta yachanku chayta Dioswan tinkukuna toldo punkupi sacerdote allinyanakuy ofrendata jaywanankupaj, jinamanta ama maypipis chay uywasta ñak'anallankupaj. 
LEV.17.6	Sacerdoteqa chay uywaspa yawarninwan altar patata ch'ajchumonqa, mayqenchus kashan Dioswan tinkukuna toldo punku yaykuypi. Wirasnintataj Señorpaj ruphachenqa, chay ruphachispa jaywasqampa q'apaynintaj Señorpaj allin kanqa. 
LEV.17.7	Amaña jayk'ajpis rikuchikusninkuta jaywanqankuchu chay supaykunaman, mayqenkunatachus yupaychanku, mayqenkunanejtachus juchachakunku. Kay kamacheyqa wiñaypaj kanqa, qankunapaj, tukuy mirayniykichejpajpis.
LEV.17.8+LEV.17.9	Kikillantataj niy: Mayqen israelitallapis, chayri karu llajtayoj qankunawan tiyakoj ruphachikupaj rikuchikunta, chayri ima rikuchikullatapis jaywanman chayqa, manataj apamunmanchu Dioswan tinkukuna toldo punkuman rikuchikusninta Señorman jaywanampaj chayqa, chay runaqa ayllun ukhumanta chinkachisqa kanqa.
LEV.17.10	Noqaqa pichus yawarta mikhojpa contrampi kasaj. Ni pi israelitas, nitaj karu llajtayojkuna qankunawan tiyakojkunapis yawarta mikhuyta atinkuchu ni imaynamanta. Chay mikhoj runaqa, ayllun ukhumanta chinkachisqa kanqa. 
LEV.17.11	Imaraykuchus tukuy kausajpataqa yawarnimpi kausaynin kashan. Noqa kamachiykichej yawarta altarman ch'ajchumunaykichejta juchasniykichej perdonasqa kanampaj. Yawarqa kausaymin, chaynejta juchasqa pampachasqas kanku.
LEV.17.12	Chayrayku israelitasman nini: Ama mayqenniykichej, nitaj karu llajtayoj qankunawan tiyakojpis yawartaqa mikhunanchu tiyan. 
LEV.17.13	Mayqen israelitallapis, chayri karu llajtayoj qankunawan tiyakoj, ima llimphu nisqa animaltapis, chayri ima llimphu nisqa lijrayojtapis jap'ejqa, chaypa yawarninta jallp'aman sut'uchispa p'ampaykunan tiyan. 
LEV.17.14	Imaraykuchus tukuy ima kausajpataqa kausaynin yawarpi kashan. Chayrayku israelistasman nini, ni ima kausajpata yawarninta mikhunkichejchu. Imaraykuchus tukuy ima kausajpata yawarpi kausaynin kashan. Chayrayku yawarta mikhojqa ayllun ukhumanta chinkachisqa kanqa.
LEV.17.15	Mayqen israelitallapis, chayri karu llajtayoj qankunawan tiyakoj ima uywaj wañusqa aychanta mikhojqa, chayri ima sajra animalpa jap'isqampa puchu aychanta mikhojqa, p'achasninta t'ajsakunan tiyan, jinallataj ukhusnintapis yakuwan mayllakunan tiyan. Ch'isiyaykukamataj mana llimphupaj qhawasqa kanqa. Chaymantataj llimphuchasqa kanqa. 
LEV.17.16	Sichus mana p'achasninta t'ajsakonqachu, nitaj ukhusnintapis mayllakonqachu chayqa, chay runa juchachasqa kanqa.
LEV.18.1+LEV.18.2	Señorqa kay jinata Moisesman parlarqa: Niy israelitasman noqa Señor Diosniykichej kasqayta. 
LEV.18.3	Egiptopi maypichus qankuna tiyakorqankichej, imastachus paykuna ruwanku chaykunata ama ruwankichejchu. Mayqenmanchus pusasqaykichej chay Canaán sutiyoj jallp'aj ususnintapis ama ruwankichejchu, nitaj kamachiykunasnintapis ruwankichejchu.
LEV.18.4	Noqaj kamachisqasniyta junt'ankichej; nisqasniytapis kasunkichej, chaykunaman jinataj kausankichej. Noqaqa Señor Diosniykichej kani.
LEV.18.5	Nisqasniyta, kamachisqasniytapis kasunkichej. Pillapis chaykunata junt'ajqa kausanqa. Noqamin Señorqa kani.
LEV.18.6	Ni pi qharipis renqachu familianmanta kaj warmiwan puñuykakapoj. Noqamin Señorqa kani.
LEV.18.7	Tataykita ama p'enqaypi rikhurichinkichu mamaykiwan puñuykapuspa, payqa mamaykimin, mana chaytaqa ruwayta atinkichu. 
LEV.18.8	Ama tataykitaqa p'enqaypi rikhurichinkichu warminwan puñuykapuspa.
LEV.18.9	Ama panaykiwan puñuykapunkichu, ni tataykimanta panayki kajtin, nitaj mamaykimanta panayki kajtimpis. Tataykej wasimpipis nacechun, wajpipis nacechun, amapuni paywan puñuykapunkichu.
LEV.18.10	Ama warmi allchhiykiwan puñuykapunkichu, warmi wawaykejtapis kachun, chayri qhari wawaykejtapis kachun. Amapuni paywan puñuykapunkichu.
LEV.18.11	Ama tataykej ususinwan puñuykapunkichu, imaraykuchus chay ususeqa tataykej wawan, chayrayku qampataqa panayki, waj mamayoj kajtimpis. Amapuni paywan puñuykapunkichu.
LEV.18.12	Ama tataykej pananwan puñuykapunkichu; imaraykuchus kikin tataykej yawarnillanmantataj.
LEV.18.13	Ama mamaykej ñañanwan puñuykapunkichu; imaraykuchus kikin mamaykej yawarnillanmantataj.
LEV.18.14	Ama tioykita p'enqachinkichu warminwan puñuykapuspa, imaraykuchus payqa tiayki.
LEV.18.15	Ama qhachuniykiwan puñuykapunkichu, payqa wawaykej warmin; chayrayku ama paywan puñuykapunkichu.
LEV.18.16	Ama wauqeykita p'enqaypi rikhurichinkichu warminwan puñuykapuspa.
LEV.18.17	Ama uj warmiwan, ususintinwan puñuykapunkichu; nitaj ususi allchhinwan, chay warmej qhari wawampatapis kachun, chayri warmi wawampatapis kachun. Amapuni paywan puñuykapunkichu. Chayqa ancha millaymin, imaraykuchus payqa kikin yawarninkumanta kashan.
LEV.18.18	Ama uj warmiwanqa ñañantinwan casarankichu, nitaj paywan puñuykapunkichu warmiyki kausashajtenqa, ama paywan chejninakunankupaj.
LEV.18.19	Ama uj warmiwan puñuykapunkichu killampi yawarnin jamushajtin.
LEV.18.20	Ama runa masiykej warminwan puñuykapunkichu, ajinamanta qanqa mana llimphupajchu qhawasqa kanki.
LEV.18.21	Amapuni Moloc nisqa lantiman wawasniykita mayqentapis rikuchikuta jina qonkichu. Ama chay jinamanta Diosniykej sutinta qhesachankichu. Noqamin Señorqa kani.
LEV.18.22	Ama pi qhariwampis puñuykapunkichu, warmiwampis puñushawaj jina; chayqa millay juchamin.
LEV.18.23	Ama ima uywawampis puñuykapunkichu, uj warmiwan jinaqa, ama chay jinamanta ch'ichichakunaykipaj, nillataj warmispis. Chayqa millay juchamin.
LEV.18.24	Ama chay jinamanta millayta juchachakunkichejchu. Chay imaswan chay ayllus juchacharkorqanku, mayqenkunatachus kunan qankunaj ñaupaqeykichejmanta wijch'usaj. 
LEV.18.25	Jinallataj chay llajtasninkupis millay ch'ichichasqas qhepakorqanku. Noqataj chay juchasninkumanta cuentata mañarqani. Chay jallp'aspis qharqomorqa chaypi tiyaj runasta. 
LEV.18.26	Qankunaqa israelitas, jinallataj qankunawan tiyakoj karu llajtayojkunapis kamachiykunasniyta, imastachus nisqasniytapis kasukunkichej. Qankunaqa ama ni mayqen kay millay juchasta ruwankichejchu. 
LEV.18.27	Kay tukuy millay juchasta ruwarqanku qankunamanta ñaupajta kay jallp'api tiyajkuna, chayrayku jallp'aqa millay ch'ichichasqa qhepakorqa. 
LEV.18.28	Pajtataj qankunatañataj chay jallp'aqa wijch'umusunkichejman chay millay juchasrayku, imaynatachus qankunamanta ñaupajta kaj runasta wijch'orqa jinataqa. 
LEV.18.29	Pillapis chay jatuchaj millay juchasta qankuna ukhumanta ruwajqa, ayllun ukhumanta chinkachisqa kanqa. 
LEV.18.30	Chayrayku, noqaj nisqayta sumajta waqaychankichej. Ama qankunaqa urmankichejchu, qankunamanta ñaupajta karqanku chay runaspa millay ruwasqasninkuta ruwaspaqa. Nillataj chaykunawan ch'ichichakunkichejchu. Noqaqa Señor Diosniykichejqa kani.
LEV.19.1+LEV.19.2	Señorqa kay jinata Moisesman parlarqa: Niy tukuynin israelitasman: Qankunaqa llimphus kaychej, imaraykuchus noqa Señor Diosniykichejqa, llimphumin kani.
LEV.19.3	Sapa ujniykichej respetachun tatanta, mamantawan. Jinallataj waqaychachun samarina p'unchaykunasniyta. Noqamin Señor Diosniykichejqa kani.
LEV.19.4	Ama lantismanqa kutiriychejchu. Amataj dioskunata metal unuyasqamanta ruwakuychejchu. Noqamin Señor Diosniykichejqa kani.
LEV.19.5	Maypachachus allinyakuy rikuchikuta Señorman jaywaspaqa, chayta ruwaychej, Dios jap'ikunampaj jina. 
LEV.19.6	Chay qosqaykichej uywaqa chay diapacha mikhusqa kanan tiyan, manachayri q'ayantin. Chaymanta minchhantimpaj puchojtaqa ninawan ruphachenqanku. 
LEV.19.7	Sichus minchhantimpaj mikhonqanku chayqa, qhesachasqa kanqa. Diosqa mana munanqachu chayta. 
LEV.19.8	Pichus mikhojqa juchachasqa kanqa. Chayrayku ayllun chaupimanta chinkachisqa kanqa, Señorman jaywasqa kajta millayta ruwasqanmanta.
LEV.19.9	Maypachachus cosecha chayamojtenqa, ama tukuynintapunichu ruthunki, qhepaykipi trigo espigas qhepakojkunataqa amaña chajmankichu. 
LEV.19.10	Uvas sach'asniykimanta ama tukuyninta pallankichu, nitaj pampaman urmajkunatapis oqharinkiñachu; imaraykuchus chaykunata wajchas pallakonqanku, jinallataj karu llajtayojkunapis. Noqamin Señor Diosniykichejqa kani.
LEV.19.11	Ama suwaychejchu. Ama llullakuychejchu, nitaj ch'aukiyanakuychejchu. 
LEV.19.12	Amamin sutiypi llullakuspaqa jurankichejchu, imaraykuchus jinamanta qankunaqa sutiyta qhesachawajchej. Noqamin Señorqa kani.
LEV.19.13	Ama runa masiykita maytapuni llakichinkichu, nitaj paypata kajtapis suwankichu. Ama peonniykej pagonta q'ayantinkama waqaychakunkichu.
LEV.19.14	Ama joq'ara kajpa contranta maldicinkichu. Ama ni ima pantanata ciegoj purinanman churankichu. Diosniykita manchachikunki. Noqamin Señorqa kani.
LEV.19.15	Sichus qan juez kanki chayqa, cheqanta ruwanki, ama wajchaman sayakuspa, nitaj qhapajman sayakuspa. Cheqan juiciota qanqa ruwanki.
LEV.19.16	Ama runa masiykiman qhasi manakaj cuentosta apankichu. Amallataj runa masiykita llullakusqaykiwan wañuysinkichu. Noqamin Señorqa kani.
LEV.19.17	Ama chejnikuyniykita sonqoykipi waqaychankichu wauqeykej contranta. Runa masiykita k'amiy, ama k'aminayki kajtin, ama qampis juchallikunaykipaj.
LEV.19.18	Ama llajta masiykimanqa ima sajramanta ayñita kutichinkichu. Runa masiykita ama chejninkichu. Astawanqa, paykunata munakuy qan kikiykita jina. Noqamin Señorqa kani.
LEV.19.19	Kamachiykunasniyta kasukunki: Uywasniykita ama waj uywastawan torochinkichu. Jallp'asniykipi ama tarpunkichu chajrusqa mujusta. Tukuy imamanta ruwasqa ch'ali p'achasta ama churakunkichu.
LEV.19.20	Sichus pipis uj kamachi warmiwan puñuykakapunman, chaytaj waj runaj kamachimpajtaj parlapayasqaña karqa, chay warmi manaraj rantisqachu, nitaj kacharisqarajchu kanqa chayqa, iskayninku jasut'isqas kananku tiyan. Chaywampis mana wañuy jasut'iwanchu, imaraykuchus chay warmeqa manaraj kacharisqachu karqa. 
LEV.19.21	Chay runaqa Señorman jaywanan tiyan uj corderota chay juchachakusqanmanta; chaytataj apanan tiyan Dioswan tinkukuna toldo punku yaykuyman. 
LEV.19.22	Sacerdoteqa chay corderota rikuchikuta Señorman jaywaspa, perdonta tarenqa chay juchachakoj runapaj. Jinamanta perdonasqa kanqa chay jucha ruwasqanmanta.
LEV.19.23	Canaán jallp'aman yaykuspaqa tukuy laya poqoj sach'asta churankichej, poqoykunasninta ama p'itinkichejchu, nitaj mikhunkichejchu kinsa wata junt'ata, mana llimphupaj qhawasqas kasqankurayku. 
LEV.19.24	Tawa watamantataj tukuy poqoykunasninta Señorpaj t'aqankichej fiestata ruwaspa. 
LEV.19.25	Phishqa watamantataj mikhunkichej chay poqoykunata. Ajinamanta chay sach'asqa aswan sumajta poqopusonqachej. Noqamin kani Señor Diosniykichejqa.
LEV.19.26	Ama ni ima aychata yawarnintinta mikhunkichejchu. Ama adivino kayta yachaychejchu, nitaj qhepaman imaschus kanantapis yachaychejchu.
LEV.19.27	Chujchasniykichejtaqa ama muyullataqa k'utukunkichejchu, nitaj sunkhasniykichejpa puntasnintapis.
LEV.19.28	Ama wañusqaraykoqa ukhuykichejta k'irinchakunkichejchu, nitaj ima señalestapis ukhuykichejpi ruwakunkichejchu. Noqamin Señorqa kani.
LEV.19.29	Ama warmi wawaykita p'enqaypi rikhurejta saqenkichu, nitaj khuchi warmiman tukojtapis qhawallankichu. Ajinata ruwajtiykeqa tukuy llajta masisniyki qan kikillantaj ruwanayanqanku.
LEV.19.30	Samarikuna p'unchaykunasniyta waqaychaychej. Tiyakunay cheqatapis llimphupaj qhawaychej. Noqamin Señorqa kani.
LEV.19.31	Ama wañusqasta tapojkunamanqa qayllaychejchu, nitaj layqasmampis. Ama chaykunaman tapukuspataj ch'ichichakuychejchu. Noqa Señor Diosniykichejqa kani.
LEV.19.32	Kuraj runastaqa sayarikuspa napaykuy, jinallataj Diosniykitapis jatunchay. Noqamin Señorqa kani.
LEV.19.33	Qankuna ukhupi tiyakoj karu llajtayojkunata ama llakichinkichejchu. 
LEV.19.34	Paykunata qankuna kikiykichejta jina qhawaychej, paykunata munakuychej, imaraykuchus qankuna kikillantaj. Qankunapis yuyarikuychej, karu llajtayoj jinallataj Egipto jallp'api tiyakusqaykichejta. Noqamin Señor Diosniykichejqa kani.
LEV.19.35	Cheqan juiciota ruwankichej, imallatapis medishaspa, pesashaspa, waj imasta yakuta jina vendeshaspapis. 
LEV.19.36	Qankunaqa cheqan balanzasniyoj kankichej, jinallataj cheqan pesasniyoj, cheqan chimpusniyoj ima. Noqamin Señor Diosniykichejqa kani. Noqamin qankunataqa Egiptomanta orqhomorqaykichej.
LEV.19.37	Ajinaqa, tukuy kamachiykunasniyta, imastachus nisqasniyta allinta ruwaspa cheqanta junt'aychej. Noqamin Señorqa kani.
LEV.20.1+LEV.20.2	Señorqa Moisesman kay jinata parlarqa: Israelitasman niy kay jinata: Mayqen israelitallapis, chayri karu llajtayoj qankuna ukhupi tiyakojpis mayqen wawankuta Moloc diosman jaywanqanku chayqa, kikin llajtayoj runasnejta rumiwan ch'anqasqa wañonqa. 
LEV.20.3	Noqa chay runaj contran kasaj, chinkachisajtaj ayllusnin chaupimanta, tiyakunayta jinallataj santo sutiytapis ch'ichichasqanmanta wawanta, Molocman jaywaspa. 
LEV.20.4+LEV.20.5	Sichus chay llajtayojkuna chay runata mana wañuchinkuchu, qhawallankuman chay jinata ruwajta chayqa, noqa jatarisaj chay runajta, familiampatawan contrampi, jinamanta chinkachisaj ayllun ukhumanta, mayqenkunachus ch'ichichakorqanku Molocta qhatinku chaykunatawan. 
LEV.20.6	Sichus pipis wañusqasta tapojkunaman, layqasmanwan rinman, chayta qhatispataj ch'ichichakunman chayqa, noqa sayarisaj paypa contranta, chinkachisajtaj ayllun chaupimanta.
LEV.20.7	Tukuyniykichej noqapaj llimphuchakuychej, noqapaj jinataj t'aqasqas kaychej; imaraykuchus noqamin Señor Diosniykichejqa kani. 
LEV.20.8	Kamachiykunasniyta kasuychej, junt'aychejtaj. Noqamin Señorqa kani, qankunatataj noqapaj t'aqakuykichej.
LEV.20.9	Pillapis tatanta chayri mamanta maldicejqa, wañunampaj juchachasqa kanqa. Pichus tatanta, chayri mamanta maldicejqa, pay cuentayoj kanqa chay wañuyninmanta.
LEV.20.10	Sichus pipis runa masimpa warminwan puñuykapunman chayqa, chay qhenchachakoj qhari, jinallataj chay qhenchachakoj warmipis wañuchisqaspuni kanqanku.
LEV.20.11	Sichus mayqen qharillapis tatanta p'enqaypi rikhurichinman warminwan puñuykapuspa chayqa, chay qhari, jinallataj chay warmipis wañuchisqas kanqanku. Chay wañuyninkumantaqa paykuna cuentayoj kanqanku.
LEV.20.12	Pillapis qhachuninwan puñuykapunman chayqa, iskayninku wañuchisqas kanqanku. Wañuyninkumanta paykunalla juchayoj kanqanku. Chayqa jatun millay jucha.
LEV.20.13	Sichus uj qhari waj qhariwan puñuykapunman warmiwampis puñushanman jina chayqa, iskayninku wañuchisqas kanqanku, imaraykuchus jatun millay juchata ruwanku. Paykunalla wañuyninkumanta juchayoj kanku.
LEV.20.14	Sichus uj qhari uj warmiwan mamantinwan casaranman chayqa, jatun millay juchata ruwan. Kinsantin ruphachisqas kanqanku. Ajinamanta qankuna ukhupi mana chay jina jucha kanqachu.
LEV.20.15	Sichus uj qhari ima uywallawampis puñuykapunman uj warmiwan jina chayqa, wañuchisqa kanqa; jinallataj chay uywatapis wañuchinkichej.
LEV.20.16	Sichus uj warmi ima uywawampis uj qhariwan jina puñuykapunman chayqa, iskayninku wañuchisqas kanqanku. Paykuna juchayoj kanku wañuyninkumanta.
LEV.20.17	Sichus pipis pananta warmimpaj jap'ikun, paywantaj puñuykapunman, mamanmanta panan kajtin, chayri tatanmanta panan kajtimpis chayqa, tukuy llajta masisnin rikushajtin wañuchisqas kanqanku, imaraykuchus kikin pananwan kananqa millay p'enqay. Chay jinata ruwajqa paylla juchayoj kanqa wañuyninmanta.
LEV.20.18	Sichus pipis uj warmiwan puñuykapunman killa yawarniyoj kashajtin chayqa, jinamanta yawarninta sut'iman rikhurichispa, jinallataj chay warmipis rikuchinman yawarninta chayqa, ayllunku ukhumanta chinkachisqas kanqanku.
LEV.20.19	Ama puñuykapunkichu mamaykej ñañanwan, nitaj tataykej pananwan, imaraykuchus aylluyki ukhupi p'enqayta ruwawaj. Iskayninku juchayoj kanqanku chay jinata ruwasqankumanta. 
LEV.20.20	Sichus mayqempis tatampa wauqempa warminwan puñuykapunman chayqa, tionta p'enqaypi rikhurichin. Chaymantaqa iskayninku juchayoj kanqanku, wañonqankutaj iskayninku mana wawasniyoj.
LEV.20.21	Sichus pipis wauqempa warminwan puñuykapunman chayqa, wauqenta p'enqaypi rikhurichenqa. Iskayninku mana wawasniyoj wañonqanku.
LEV.20.22	Tukuy kamachiykunasniyta, imastachus nisqasniytawan kasuychej, junt'aychejtaj. Ajinamanta chay jallp'aqa mana wijch'usonqachejchu, maymanchus tiyakunaykichejpaj chayachisqaykichej chaymanta. 
LEV.20.23	Qankunaqa runaspa ususninkuta ama ruwankichejchu, mayqenkunatachus qankunaj ñaupaqeykichejmanta qharqosaj, chaykunajta. Paykuna chay tukuy imasta ruwarqanku, chayrayku noqaqa manaña aguantayta aterqanichu. 
LEV.20.24	Noqa niykichej dueños kanaykichejta chay runaspa llajtankumanta, noqa kikiy chay jallp'api qankunata mojonachisqaykichej, maypishus lechewan misk'iwan yaku jina corrishan chaypi. Noqamin Señor Diosniykichejqa kani. Tukuy llajtasmanta qankunata t'aqarqaykichej.
LEV.20.25	Chayrayku qankunapis sumajta rikunaykichej tiyan mayqenchus ch'ichi qhawasqa, jinallataj llimphupaj qhawasqa animales kanku. Phawaykachajkuna ch'ichipaj qhawasqakunamanta, jinallataj mana ch'ichipaj qhawasqas kajkunatapis. Ama ch'ichichakunkichejchu ni ima tawa chakiyoj uywasrayku, ni phawaykachajkunarayku, nitaj pampata qhatatakuspa purej ch'ichi animalesraykupis, mayqenkunatachus noqa t'aqani ch'ichipaj qhawasqa kanankupaj. 
LEV.20.26	Qankunaqa noqa jina santos kanaykichej tiyan, imaraykuchus noqa Señorqa santopuni kani. Noqa qankunata ajllasqaykichej tukuy ayllusmanta, noqajta kanaykichejpaj.
LEV.20.27	Sichus uj qhari, chayri uj warmi wañusqasta tapunman, chayri layqakunman chayqa, rumiswan ch'anqasqa wañonqa. Chay wañunampajtaj paylla juchayoj kanqa.
LEV.21.1	Moisesman Señorqa parlarqa: Aarompa miraynin sacerdotesman niy: Ama ch'ichipaj qhawasqas kachunkuchu, mayqen ayllusninkoj ayasninraykupis. 
LEV.21.2+LEV.21.3	Sacerdoteqa chimpayta atin mamampaman, tatampaman, chayri wawasnimpa ayanman, chayri wauqempaman; chayri sapallanraj kaj panan kaj wañupojtin. Payqa payllawanraj tiyakun mana casarakunrajchu. Chaykunaraykoqa sacerdotesqa atillanku mana llimphupaj qhawasqas kayta. 
LEV.21.4	Chanta mayqellampis ayllunmanta wañupojtenqa mana chimpayta atinchu, ama ch'ichipaj qhawasqa kanampaj.
LEV.21.5	Ama chujchasninkuta uj cheqallata k'utuchikuspa p'ajlayachenqankuchu, nitaj sunkhasninkutapis rasphachikonqankuchu, nillataj ukhusninkutapis k'irinchakonqankuchu. 
LEV.21.6	Manachayqa Diosninkupaj llimphuchasqas kachunku, Diosninkoj sutinta ama p'enqaypi qhawachichunkuchu; imaraykuchus paykuna rikuchikusta ruphachispa jaywanku. Jinallataj Señorpaj nisqa t'antatapis Diosman jaywanku, chayrayku llimphuchasqapuni kachunku.
LEV.21.7	Chantapis ama mana allin puriyniyoj warmiwan casarachunkuchu, ni qharispa imanasqan warmiwan, nitaj saqerpayasqa kaj warmiwan; imaraykuchus sacerdotesqa Señorpaj llimphuchasqas kanku. 
LEV.21.8	Chayrayku paykunaqa tukuy imamanta karunchasqas kachunku, imaraykuchus paykunaqa rikuchiku t'antata Diosniykiman jaywanku. Qampajqa santos kanqanku, imaraykuchus noqa Señorqa santopuni kani, pichus qankunatapis paykunatataj santoyachini.
LEV.21.9	Sichus uj sacerdotej warmi wawan mana allin puriyniyoj warmiman tukunman chayqa, tatanta p'enqaypi rikhurichin, kausashajta ruphachichunku.
LEV.21.10	Sacerdotespa kurajninku ajllasqa aceitewan umampi jawisqa, payqa sacerdote p'achasta churakunampaj t'aqasqa. Umanta ama q'ara umakonqachu, nitaj p'achasnintapis llik'irakonqachu llakisqa kasqanta rikuchinampaj. 
LEV.21.11	Nitaj maypichus aya kashan chayman yaykonqachu, ni tatanrayku, nitaj mamanrayku, ama ajinamanta ch'ichipaj qhawasqa rikhurinampaj. 
LEV.21.12	Diosnimpa tiyakunanmanta mana llojsinanchu tiyan, nitaj p'enqaypi rikhurichenqachu chay maypichus kashan chayta. Paypa umampi churasqa kashan Diospaj ajllana jawina aceite. Noqamin Señorqa kani.
LEV.21.13	Sacerdoteqa manaraj qharita rejsej warmiwan casaranqa. 
LEV.21.14+LEV.21.15	Uj viuda warmiwanqa ni ima kashajtin casaranqachu, nitaj saqerpayasqawan, nitaj qharispa imanasqanña warmiwan, nillataj mana allin puriyniyoj warmiwampis. Manachayqa kanan tiyan paypa kikin ayllunmanta, mananarj qharita rejsej warmi, mirayninmanta kajkuna, ama ch'ichipaj qhawasqa kanankupaj. Noqa Señor payta llimphuchani.
LEV.21.16+LEV.21.17	Señorqa Moisesman kay jinata parlarqa: Aaronman niy: Kunanmanta qhepamanqa, mirayniykimanta kajkuna, mana mayqempis imanku imanasqa kajtenqa, Señorman qayllaspa, Diosniykej rikuchiku t'antanta jaywayta atenqachu. 
LEV.21.18+LEV.21.19+LEV.21.20	Cheqamanta ni mayqen qhari sichus iman imanasqa chayqa, ima oqharisqapis Señormanqa mana qayllayta atinchu. Kay jina: Ciego, cojo, senqan, chayri ningrin imanasqa, chakin p'akisqa, chayri makin p'akisqa, moqo wasa, chayri juch'uy moqo runa, ñawin imanasqa, sarnarara, chayri ukhusnimpi yuraj alqasniyoj, chayri compañeron nanasqa. 
LEV.21.21	Aarompa mirayninmanta mana mayqempis, sichus ajina imallankupis mana allinchu kanman chayqa, Señorman qayllachiyta mana atinchu, Señorpaj rikuchiku ofrendasta ruphachipuspa. Chayrayku mana qayllachiyta atenqachu Diosnimpa rikuchiku t'antanta. 
LEV.21.22	Chay Diospa t'antanmanta, may jina llimphuchasqamanta, Diospaj t'aqasqa imasmantapis mikhuyta atenqa. 
LEV.21.23	Tiyakunay wasita ama p'enqaypi qhawachinampajqa velo qayllaman, altar qayllamampis amapuni chimpanqachu. Noqamin Señorqa kani, pichus paykunata noqapaj t'aqarqani chay.
LEV.21.24	Moisesqa ajinata willarqa Aaronman, wawasninman, tukuy israelitasmanwan.
LEV.22.1+LEV.22.2	Señorqa Moisesman kay jinata parlarqa: Aaronman mirayninmanwan niy, imastachus israelitas apamuwanku chay llimphuchasqa kajkunamanta sumajta qhawakunankuta, sutiyta ama p'enqaypi qhawachinankupaj. Noqamin Señorqa kani. 
LEV.22.3	Nillaytaj, kunanmanta qhepamanqa Aarompa mirayninmanta mayqellampis juchawan ch'ichichasqa kashaspa Señorman qayllachenqa jaywaspa chayqa, israelitaspa apamuwasqanku llimphuchasqa imasta, Señorpaj karqa chaykunatachus chayqa, pay ñaupaqenmanta chinkachisqa kanqa. Noqamin Señorqa kani.
LEV.22.4+LEV.22.5+LEV.22.6	Mayqellampis Aarompa mirayninmanta lepra onqoywan kanman chayqa, chayri mujun llojsillajtimpuneqa, mana mikhuyta atinchu Diospaj nisqa kaj mikhunasmanta, chay imananchus kashan chaymanta llimphuchakunankama. Pichus imasllatapis llujchirinman wañusqarayku mana llimphuchu kashajtin, chayri llujchinman pichus mujunta llojsicherqa chayta, chayri pichus katari jina qhatatakoj animalta llankharerqa, jinamanta ch'ichipaj qhawasqa kanman, chayri uj mana llimphu runa ch'ichichanman, pichus payta llankharejta chayqa, chay sacerdote ch'ichipaj qhawasqa kanqa ch'isiyaykama. Chaykamataj mana mikhuyta atinchu llimphuchasqa mikhunasta manaraj yakuwan ñaupajta mayllakuspaqa. 
LEV.22.7	Inti chinkaykojtinkama llimphuchasqa kanqa. Chaymantataj ima mikhunaschus Diospaj nisqas karqanku chaykunata atillanqaña mikhuyta. Chaykunaqa mikhunampuni kanku. 
LEV.22.8	Wañusqa uywaj aychanta mana mikhunanchu tiyan, chayri sajra animalpa jap'isqan puchoj aychata, ama chaywan ch'ichichasqa rikhurinampaj. Noqamin Señorqa kani.
LEV.22.9	Niy paykuna kamachiykunasniyta junt'anankuta, ama chaykunasrayku juchachasqas qhepakunankupaj, amataj mana kasukusqankurayku wañunankupaj. Noqamin Señorqa kani, noqapaj t'aqarqani chay.
LEV.22.10	Sacerdotej kikin ayllunmanta kajkunaqa mikhuyta atenqanku, chay Señorpaj nisqa kajkunamanta. Sacerdotej wasinman karumanta watukoj rej runapis, chanta sacerdotepaj llank'apojpis manallataj mikhuyta atenqachu chay Señorpaj nisqa mikhunasmantaqa.
LEV.22.11	Sichus uj sacerdote uj kamachita qolqenwan rantikun chayqa, chay kamachi runaqa Señorman qosqamanta mikhuyta atin. Jinallataj wasimpi nacekojkunapis chay mikhunasllamantataj mikhuyta atinku.
LEV.22.12	Sichus uj sacerdotej warmi wawan mana sacerdote ayllumanta kajwanchu casaran chayqa, sacerdoteman qosqa mikhunamanta mana mikhuyta atinchyu. 
LEV.22.13	Sichus sacerdotej warmi wawan chay warmi wawan viuda qhepakunman, chayri qosanmanta t'aqasqa, kutipuntaj tatampa wasinman, manataj wawasniyojchu, ñaupajta sipas kashaspa tatanwan tiyakorqa jinata chayqa, tatampa mikhunasninmanta mikhuyta atin. Chaywampis waj runaqa chay mikhunasmanta mikhuytaqa manapuni atinchu.
LEV.22.14	Sichus mayqellampis pantaspa mikhuykunman chay Señorpaj nisqa mikhunasmanta chayqa, sacerdoteman kutichinan tiyan chay mikhusqanmanta phishqamanta t'aqaspa chay uj t'aqata mikhunastawan khuska. 
LEV.22.15	Sacerdotesqa ama ch'ichichachichunkuchu, israelitas imastachus Señorman qonku chaykunataqa, imaraykuchus chay mikhunasqa Señorpaj t'aqasqas. 
LEV.22.16	Ama juchachakuchunkuchu chay jaywasqasta mikhuspa. Noqamin Señorqa kani, pichus qankunata t'aqarqani chay.
LEV.22.17+LEV.22.18	Señorqa Moisesman kay jinata parlarqa: Kay jinata niy Aaronman, mirayninman, israelitasmanwan: Sichus mayqen israelitallapis chay paykuna ukhupi tiyakoj karu llajtasniyojpis Señorman apamunman uj uywata, uj rikuchiku jina ruphachisqa kanampaj chayqa, sonqon ukhumanta qochun, ama pejpa kamachisqanraykuchu, chayri pay qosaj nisqanta junt'aspa. 
LEV.22.19	Chay rikuchikun jap'isqa kanampajqa qonan tiyan uj sumajnin kaj corderota mana iman imanasqata cordero kachun, chayri toro kachun, chivo kachun. 
LEV.22.20	Jap'isqa kanampajqa ama iman imanasqapuni kanan tiyan.
LEV.22.21	Pillapis allinyakuy rikuchikuta Señorman qojqa, chayri qosaj nisqanmanta qojqa, chay mana pejpa kamachisqan, payllamanta qojqa, allinnin kajtapuni qochun, toropis kachun, chayri corderopis kachun. Ajinamanta Señorqa chay rikuchikuta walej ninampaj. 
LEV.22.22	Señormanqa amapuni qonkichejchu onqosqa uywasta: Ciegosta, chakin p'akisqasta, k'irinchasqasta, sarnasniyojta, t'iri aychasniyojta, nitaj alqasniyojtapis, altarpi Señorpaj ruphachisqa kanampaj. 
LEV.22.23	Qanlla sonqoykimanta qonki torota chayri carnerota ima. Chayqa mana imananchu jatun chakiyojpis kachun, juch'uy chakiyojpis kachun. Sichus imatapis qosaj nerqanki chaymanta qonki chay uywata jina chayqa, mana chaytaqa Señor jap'isonqachu. 
LEV.22.24	Nillataj Señormanqa qonaykichejchu tiyan compañerosnin nanasqasta, kapasqasta, imasnin sik'isqasta, chayri imasnin khuchusqasta. Chaykunastaqa amapuni qoyta yachaychejchu jallp'aykichejpi. 
LEV.22.25	Karu llajtayojkunamantapis ama jap'iychejchu chay jina uywasta Señorman qosqankuta, imaraykuchus chay uywasqa mana allinkunachu kanku, chaykunata Señorqa mana jap'isonqachejchu.
LEV.22.26+LEV.22.27	Señorqa Moisesman kay jinata parlarqa: Uj torillo, cordero, chivitopis nacekuspaqa qanchis diata mamanwan kanqa. Pusaj dianmantataj Señormanqa qoyta atinku rikuchiku ofrendata ruphachisqa kanampaj.
LEV.22.28	Ama uj diallapi ñak'ankichu wakata, ovejata uñantawan khuska. 
LEV.22.29	Señorman graciasta qoy rikuchikuta apamunki chayqa, allinta ruwanki chay ofrenda allin jap'isqa kanampaj. 
LEV.22.30	Chantapis chay kikin diapi mikhunki, q'ayantimpajqa ama puchuchinkichu. Noqamin Señorqa kani.
LEV.22.31	Tukuy kamachisqasniyta kasuychej, junt'aychejtaj. Noqamin Señorqa kani.
LEV.22.32+LEV.22.33	Ama llimphu sutiyta p'enqaypi qhawachinkichejchu, imaraykuchus ajinamanta noqaqa israelitaspa chaupimpi jatunchasqa kasaj. Noqamin Señorqa kani, pichus t'aqarqaykichej chay, Diosniykichej kanampaj Egipto jallp'amanta orqhomusorqachej, chay. Noqamin Señorqa kani.
LEV.23.1+LEV.23.2	Señorqa Moisesman kay jinata parlarqa: Israelitasman niy kay jinata: Kay diaspi Señorpaj fiesta ruwankichej, chaypi qankunaqa tantakunkichej Señorta yupaychanaykichejpaj chay sumaj diapi.
LEV.23.3	Sojta p'unchayta llank'anki, qanchis kaj p'unchaypitaj mana imatapis ruwankichu. Chay p'unchayqa qampaj uj sumaj p'unchay kanqa samarikunaykipaj. Sumaj tantakuytaj kanqa. Maypichá tiyakunki chaypi chay diaqa samarikunaykipaj, Señorta jatunchanaykipajtaj kanqa.
LEV.23.4+LEV.23.5	Señormanta yuyarikuna p'unchaykunaqa kaykuna, mayqen p'unchaykunapichus qankuna tantakunkichej, chaykuna: Señormanta yuyarikuspa Pascuata ruwankichej qallarikuy killapi chunka tawayoj p'unchay ch'isiyaykushajtin.
LEV.23.6	Chay kikin killapi chunka phishqayoj p'unchay kashajtin, mana levadurayoj t'anta fiestata, Señormanta yuyarikuspa. Chaymantataj qanchis p'unchayta mikhunkichej mana levadurayoj t'antallata.
LEV.23.7	Ñaupaj kaj p'unchaypi tantakunkichej Señorta yupaychanaykichejpaj, amataj chay p'unchaypi ruwaychejchu ni ima ruwanata.
LEV.23.8	Chay qanchis p'unchaykunapi Señorpaj rikuchikusta ruphachinkichej, qanchis kaj p'unchaypitaj Señorta yupaychanaykichejpaj tantakunkichej. Chay p'unchaypi ama ni imata ruwankichejchu.
LEV.23.9+LEV.23.10	Señorqa Moisesman kay jinata parlarqa: Israelitasman kayta niy: Ima jallp'atachus qosqaykichej chayman chayaspa, chay jallp'api ñaupaj kaj poqochisqaykichej trigosta ruthuspa, sacerdoteman ñaupaj kaj marq'ata apankichej. 
LEV.23.11	Samarikuna p'unchaypa q'ayantin sacerdote chay rikuchikuta Señorman rikuchenqa, ajinamanta qankuna bendicisqas kanaykichejpaj. 
LEV.23.12	Ima p'unchaychus Señorman chay trigo marq'ay rikuchikuta qonkichej, chay p'unchayllapitaj uj watayoj sumajnin kaj corderota jaywankichej Señorpaj ruphachisqa kanampaj. 
LEV.23.13	Chanta apamullankichejtaj sumajnin kaj ñut'u jak'uta tawa kilos khuskanniyojta aceitewan ñat'usqata, chayta Señorpaj ruphachenqa. Chay ruphachispa jaywasqampa q'apaynenqa Señorpaj allin kanqa. Chantapis apamullanqankutaj uj litro vinota jaywaspa ch'ajchunampaj. 
LEV.23.14	Ima p'unchaychus poqochisqasniykichejmanta Señorman rikuchikuta apanaykichejkamaqa, amaraj mikhunkichejchu t'antata, trigo jank'ata, nitaj llullu trigo espigastapis. Kay kamacheyqa wiñaypaj kanqa wawasniykichejpaj wawasninkama ruwanankupaj maypichá tiyakunkichej chaykunapi.
LEV.23.15	Ima p'unchaychus chay trigo marq'ayta Señorman ofrendata jina rikuchinkichej samarikuna p'unchaypi chay q'ayantinmantapacha yupankichej qanchis semanasta. 
LEV.23.16	Samarikuna p'unchaypa q'ayantinkama yupankichej phishqa chunka diasta. Chaymanta Señorman qollankichejtaj mosoj rikuchikuta. 
LEV.23.17	Chaymanta apallankichejtaj wasiykichejmanta sumachaj iskay t'antasta, ñut'u jak'umanta levadurayoj ruwasqasta. Sapa ujnintaj tawa kilo jak'umanta kanqa. Chayqa kanqa Señorpaj ñaupaj kaj poqoymanta sumajnin kaj rikuchiku. 
LEV.23.18	T'antatawan khuska apankichej qanchis corderosta uj watayojta mana iman imanasqata, uj torillota, iskay carnerostawan. Chantaqa ch'aki mikhuykunamanta rikuchikusta, vinotawan jaywanapaj Señorman sumaj q'apashajta ruphachispa.
LEV.23.19	Juchasmanta rikuchikuta jaywanapajqa uj chivota apamunkichej, allinyakuy rikuchikuta jaywanapajtaj iskay corderosta uj watayojtakama apamunkichej. 
LEV.23.20	Sacerdoteqa chaykunata sumaj rikuchikuta Señorman jaywanqa, ñaupaj poqoykunamanta ruwasqa t'antasta, iskay corderostawan. Chaykunaqa Señorman t'aqasqas, sacerdotespajtaj kanqanku. 
LEV.23.21	Chay kikin diallapitaj qankunapis ruwankichej sumaj tantakuyta, chaypachataj ama imatapis ruwankichejchu. Kay kamacheyqa tukuy mirayniykichejpaj wiñaypaj kanqa, maypichá tiyakunkichej chaypi.
LEV.23.22	Maypachachus cosecha chayamojtin ama tukuyninta oqharinkichejchu, nitaj espigastapis chajmakapunkichejchu, chaykunataqa saqankichej wajchaspaj, karu llajtayojkuna ima chajmakunankupaj. Noqamin Señorqa kani, qankunaj Diosniykichej.
LEV.23.23+LEV.23.24	Señorqa Moisesman kay jinata parlarqa: Israelitasman kayta niy: Qanchis kaj killapi ñaupaj kaj diapi uj samarikuna p'unchayta ruwankichej, tukuyniykichej sumajta tantarikuspa cornetasta waqarichinkichej. 
LEV.23.25	Chay p'unchaypi uj sumaj rikuchikuta Señorpaj ruphachinkichej, manataj imatapis chay p'unchaypi ruwankichejchu.
LEV.23.26+LEV.23.27	Señorqa Moisesman kay jinata parlarqa: Chay kikin qanchis kaj killapi chunka diampi perdonta tarina p'unchay kanqa. Chaypaj ruwankichej sumaj tantakuyta, ayunanaykichejpaj, rikuchikuta Señorpaj ruphachinaykichejpajtaj. 
LEV.23.28	Chay p'unchaypeqa amapuni imatapis ruwankichejchu, imaraykuchus chay p'unchayqa perdonta tarina p'unchay, mayqempichus Señorniykichej Diosmanta perdonta tarinkichej. 
LEV.23.29	Pichus chay p'unchayta mana allimpajchu qhawanqa ayunaspa chayqa, pipis kachun ayllusnin ukhumanta chinkachisqa kanqa. 
LEV.23.30	Pichus chay p'unchay imatapis ruwanqa chayqa, pipis kachun ayllun ukhumanta chinkachisaj.
LEV.23.31	Chaypi amapuni imatapis ruwankichejchu. Kayqa uj kamachiy wiñaypaj tukuy mirayniykichejpaj, maypichá tiyakunkichej chaypi. 
LEV.23.32	Chayqa qankunapaj kanqa uj samarikuna p'unchay, qankuna ayunanaykichejpaj, chay p'unchayta waqaychanaykichejpaj, chay killapi isq'on diaj ch'isiyayninmanta q'ayantin diaj ch'isiyayninkama.
LEV.23.33+LEV.23.34	Señorqa Moisesman kay jinata parlarqa: Israelitasman kay jinata niy: Chay kikin qanchis kaj killapi chunka phishqayoj día kashajtin, qanchis p'unchay junt'ata ramada raymita ruwachunku Señorta yupaychaspa. 
LEV.23.35	Qallarikuy p'unchaypi sumaj tantakuy kanqa. Chaypachataj ama imatapis ruwankichejchu. 
LEV.23.36	Qanchis kaj p'unchaykunapi rikuchikusta Señorpaj ruphachinkichej. Pusaj kaj p'unchaypitaj tantakunkichej Señorta yupaychanaykichejpaj. Chanta Señorpaj rikuchikusta ruphachillankichejtaj. Chay p'unchayqa fiesta p'unchay, chayrayku ama imatapis ruwankichejchu.
LEV.23.37	Kaykuna kanku Señorpaj t'aqasqas p'unchaykuna, mayqenkunapichus qankuna sumaj tantakuyta ruwankichej, chantapis chaykunallapitaj Señorman jaywankichej rikuchikusta ruphachispa, rikuchikusta ruphachinapaj ch'aki mikhuy rikuchikusta, vino rikuchikustawan. Chaykunata jaywanqanku p'unchayninman jina. 
LEV.23.38	Chaywampis jaywallankichejtaj Señorpa samarikuna p'unchaykunasninmanta, rikuchikusmantapis, ofrendasta qosaj nisqaykichejmantapis wajtapuni jaywankichej.
LEV.23.39	Qanchis kaj killapi chunka phishqayoj kaj diapi cosechasniykichejta oqharisqaykichejmantaña, Señorta yupaychaspa fiestata ruwankichej qanchis p'unchayta. Samarikunkichejtaj ñaupaj kaj diapi, pusaj kaj diapi. 
LEV.23.40	Ñaupaj kaj p'unchaypi tantakunkichej sumaj kaj sach'aspa poqoykunasninta, palma ramasta, ramarara sach'aspa palqasninta, mayu saucesta ima. Ajinata qanchis p'unchay junt'ata kusikunkichej Señor Diosniykichejpa ñaupaqempi. 
LEV.23.41	Chay fiestataqa sapa wata ruwankichej qanchis kaj killapi qanchis p'unchayta Señorta yupaychaspa. 
LEV.23.42	Chay qanchis p'unchay enterota tiyankichej tukuy nacesqaykichejmantapacha kajkuna israelitas chay ramadas ukhupi. 
LEV.23.43	Ajinamanta tukuy mirayniykichej yachanqanku noqa Egiptomanta israelitasta orqhomushajtiy, paykunata ramadas ukhupi tiyachisqayta. Noqa qankunaj Señor Diosniykichej kani. 
LEV.23.44	Ajinata Moisesqa israelitasman kamacherqa, Señorta yupaychanapaj fiestasmanta.
LEV.24.1+LEV.24.2	Señorqa Moisesman kay jinata parlarqa: Israelitasta kamachiy, apamunankuta sumajnin kaj olivo aceiteta k'anchanaspaj ajinamanta k'anchanallankupajpuni. 
LEV.24.3	Chay k'anchaykunata allinta Aaronqa ch'isiyaymanta sut'iyaykama, Señorpa ñaupaqempi k'anchanallankupajpuni, Dioswan parlana toldopi, Diospa tratonwan kaj cajón qayllapi, velomanta jawapi. Kay kamacheyqa tukuy mirayniykichejpaj wiñaypaj kanqa. 
LEV.24.4	Aaronqa chay k'anchanata churanqa ch'uwa qorimanta ruwasqa jatun sayachina k'anchanaman, Señorpa ñaupaqempi k'anchanallampajpuni.
LEV.24.5	Sumajnin kaj jak'umanta chunka iskayniyoj t'antata ruwaspa sayachiy, sapa ujnin kachun tawa kilosmanta. 
LEV.24.6	Chaytataj churanqa Señorpa ñaupaqenman ch'uwa qorimanta ruwasqa mesaman, iskayman t'aqaspa sapa uj ladoman sojtakama sinrullata. 
LEV.24.7	Sapa uj sinru patamantaj sumaj kaj inciensota churanki, chaytaj kanqa yuyarikuna rikuchiku Señoraj ruphachisqa ofrenda jina. 
LEV.24.8	Kaytaqa sapa samarikuna p'unchay Señorpa ñaupaqenman churanaykichejpuni, israelitaspa sutinkupi. Kay tratoqa wiñaypaj kanqa. 
LEV.24.9	Kay t'antasqa Aaronmpata wawasnimpatawampuni kashan. Chanta chaykunata paykuna mikhukapunanku tiyan, Diospaj nisqa llimphu cheqapi. Ofrendasqa Señorpaj ruphachisqasmantaqa aswan sumajpuni kayqa.
LEV.24.10	Israelitas ukhupi karqa uj runa, mamanmanta israelita, tatanmantataj egipcio. Mamampa sutin karqa Selomit, pay karqa Dibrej wawan Dan ayllumanta. Chay runaqa uj israelitawan k'aminakuyta qallarerqanku. 
LEV.24.11	Chay israelita warmej wawanqa Diospa contranta rimarqa, Diospa sutinta maldicispa. Chayrayku Moisesman pusamorqanku. 
LEV.24.12	Jinaspataj chay runataqa waqaycharqanku Señor imatachus kamachinankama. 
LEV.24.13+LEV.24.14	Chaymantataj Señorqa Moisesman kay jinata parlarqa: Jaramanta jawaman orqhoy chay pichus maldiciwajta. Chay nisqanta uyarejkunataj makisninkuta paypa uman pataman churachunku, jinaspataj tukuy runas rumiwan ch'anqaspa wañuchichunku. 
LEV.24.15	Kunanqa israelitasman niy: Mayqellampis Diosnimpa sutinta maldicejqa juchachasqa kanqa. 
LEV.24.16	Pillapis Señorpa contranta rimajtaqa tukuy runas rumiwan ch'anqaspa wañuchenqanku. Señorpa contranta rimajqa karu llajtayojpis kachun, chayri israelitapis kachun, wañuchisqa kanqa.
LEV.24.17	Pillapis runa masinta wañuchejqa, wañuchisqallataj kanqa. 
LEV.24.18	Pillapis waj runaj wakanta wañuchejqa kutichinan tiyan, uywamanta uywallatataj.
LEV.24.19	Pillapis ima sajrata ayllu masimpaj ruwajmanqa, chay jina sajrallatataj payman kutichenqanku.
LEV.24.20	Imata p'akin chayqa, pay p'akisqallataj kanqa, ñawimanta ñawi, kirumanta kiru; imatachus waj runajta nanachin, chay kikin nanachisqallataj pay kanqa.
LEV.24.21	Pichus uj runaj uywanta wañuchejqa, kausashaj uywata kutichinan tiyan. Pichus uj runata wañuchejqa wañuchisqallataj kanqa.
LEV.24.22	Chay kamachiyllapuni karu llajtayojkunapajpis kanqa, jinallataj chay kikin llajtayojkunapajpis. Noqamin kani Señor Diosniykichejqa.
LEV.24.23	Chay Moisesqa israelitasman willarqa. Paykunata pichus Diospa contranta parlajta, jaramanta jawaman orqhorqanku. Chaypitaj rumiwan ch'anqaspa wañucherqanku. Chayta israelitasqa ruwarqanku imaynatachus Señorqa Moisesman kamachisqanman jina.
LEV.25.1+LEV.25.2	Señorqa Moisesman Sinaí orqopi kay jinata parlarqa: Israelitasman kayta niy: Qankunaman ima jallp'atachus qosqaykichej chayman yaykuspañaqa, jallp'ata samarichinkichej Señorpaj. 
LEV.25.3	Chay jallp'aspi tarpunkichej sojta watata. Kikillantataj sach'asniykichejtapis ramasninta k'utunkichej sojta watata, jinallataj poqoynintapis pallankichej sojta watata. 
LEV.25.4	Qanchis kaj watapitaj Señorpaj chay jallp'ata samarichinkichej. Chay watapi ama tarpunkichejchu chay jallp'api, nitaj uvas sach'astapis k'utunkichejchu. 
LEV.25.5	Chanta nillataj ruthunkichejchu k'ipa trigosta chay watapi poqojta, nillataj huertaykichejmanta uvastapis pallankichejchu, chay jallp'aqa sumajta samarikunan tiyan. 
LEV.25.6	Jallp'ata samachishankichej chay wataqa jallp'a sapallanmanta poqoj kallanqa qankuna mikhunaykichejpaj: Qhari kamachisniykichejpaj, warmi kamachisniykichejpaj, llank'ajkunapaj, karu llajtayojkuna qankunawan tiyakojkunapajwan. 
LEV.25.7	Uywasniykichejpaj tukuy chay jallp'api kaj monte animalespaj imapis mikhunaqa kallanqataj. Imaschá chay jallp'aspi poqonqa, chaykuna mikhunaykichejpaj kanqa.
LEV.25.8	Qanchis semana watasta yupanaykichej tiyan, jinamanta chay watasqa tukuynimpi tawa chunka isq'onniyoj watas kanqanku. 
LEV.25.9	Qanchis kaj killapi chunka día kashajtin, carneroj wajrasninmanta putututa tocankichej tukuy chay jallp'aykichejpi, mayqen diachus Señormanta perdonta tarina p'unchaypi. 
LEV.25.10	Ninkichej phishqa chunka wataqa Diospaj t'aqasqa kananta. Chay watapi ninkichej chay jallp'api tukuy runasqa kacharichisqa kanankuta. Jallp'aqa kutipullanqa pejpatachus karqa chay runaman. Sapa uj kutipullanku ayllusnimpaman. 
LEV.25.11	Phishqa chunka wataqa sutichasqa kanqa kacharina wata. Chay watapi ama tarpunkichejchu, nitaj ruthunkichejchu chay k'ipas poqojkunata. Nillataj uvaskunatapis pallankichejchu. 
LEV.25.12	Chayqa Diospaj t'aqasqa wata qankunapajqa librana wata. Jallp'a sapallanmanta poqon chayllata mikhunkichej.
LEV.25.13	Chay watapi watejmanta tukuyniykichej jallp'asniykichejta jap'ikapunkichej. 
LEV.25.14	Sichus jallp'ata vendenkichej, chayri rantinkichej chayqa, ama ch'aukiyanakunkichejchu. 
LEV.25.15	Perdonanakuna chay watamanta mashkha watachus pasasqanman jina, jallp'ataqa runa masiykichejmanta rantinkichej. Jinallataj mashkha cosechasrajchus mana kanrajchu chayman jina vendenkichej. 
LEV.25.16	Astawan ashkha watas cosecha kajtinraj astawan valenqa, pisi wataslla kajtinrí pisillataj jallp'apis valenqa. Jallp'asqa vendekunan tiyan mashkha cosechasrajchus mana kanchu chayman jina.
LEV.25.17	Ni pipis ch'aukiyachunchu ni mayqen runa masintapis. Sapa ujpis Diosniykichejta manchachikuychej. Noqamin qankunaj Señor Diosniykichejqa kani. 
LEV.25.18	Leyesniyta kasuychej, imatachus kamachisqasniytapis junt'aychej. Chaykunata allinta ruwankichej chayqa, tukuy sonqo allinta tiyakunkichej chay jallp'api. 
LEV.25.19	Jallp'aqa sumajta poqopusonqachej, qankunataj chaykunata mikhurinkichej sajsakunaykichejkama. Jinata tukuy sonqo allinta tiyakunkichej.
LEV.25.20	Ichapis qankunaqa tapunakunkichej: Imatataj mikhusun chay qanchis watapi mana tarpuspari, nitaj cosechatapis oqharispari?, nispa. 
LEV.25.21	Noqa bendicionniyta apachimusqaykichej sojta kaj watapi. Chay wataspi poqopusonqachej kinsa watasta mikhunaykichejpaj. 
LEV.25.22	Watapi mikhushankichejraj rezago mikhuykunata, pusaj kaj ujtawan tarpunaykichejkama. Chay watapi tarpusqaykichej poqonankama isq'on watakama rezago mikhuykunata mikhunkichejraj.
LEV.25.23	Chay jallp'astaqa ama wiñaypaj vendenkichejchu, imaraykuchus noqajtamin jallp'aqa. Qankunaqa karu llajtayoj, noqaj wajyarisqay jinalla kankichej. 
LEV.25.24	Chayrayku ima jallp'atapis qankunapaj jap'ikuspaqa, ñaupaj kaj dueñosta saqenaykichej tiyan watejmanta rantikapunankuta.
LEV.25.25	Sichus mayqen aylluyki pisichikuspa jallp'anta vendesunkiman, qantaj rantikapuwaj chayqa, mayqenchá aswan qaylla ayllun kajqa, jamuspa chay vendesusqan jallp'ata watejmanta rantiyta atin.
LEV.25.26	Pejpatachus mana ayllun kanchu, chay vendesqan jallp'ata watejmanta rantinayan chayqa, payllataj qolqeta tantakunan watejmanta rantikapunampaj. 
LEV.25.27	Mayk'ajchus vendesorqa chaymantapacha watasta yupanqa, chayman jina kutichenqa qolqeta pimanchus venderqa chayman, watejmantataj chay jallp'ata rantikaponqa. 
LEV.25.28	Sichus mana qolqeta tariyta atenqa chayqa, pichus rantikojpa makimpi qhepakonqa chay jallp'aqa kacharina nisqa watakama. Chaymantaraj chay jallp'aqa libre kanqa. Pichus vendejqa jallp'ata watejmanta jap'ikaponqa.
LEV.25.29	Sichus pisis wasinta perqawan muyuykusqa llajtapi vendenman chayqa, vendesqanmanta watankamalla atin watejmanta jap'ikapuyta. 
LEV.25.30	Sichus chay vendej mana chay watapi watejmanta jap'ikapuyta atinchu chayqa, chay waseqa pichus rantikojpa makimpi qhepakonqa, miraynintimpaj wiñaypaj kanqa. Manataj kutichipuyta atenqachu chay kacharina nisqa watapi. 
LEV.25.31	Mana perqawan muyuykusqa juch'uy llajtaspi waseqa campospi jinalla qhawasqa kanqa. Atenqanku watejmanta rantikapuyta, kacharina watapeqa librasqa kayta atenqanku.
LEV.25.32	Chaywampis levitasqa llajtasninku ukhupi wasisninkuta watejmanta rantikapuyta atillanku. 
LEV.25.33	Pillapis levitasmanta uj wasita rantikojqa saqepunan tiyan chay wasita kacharina watapi, ripunantaj tiyan maypichus tiyakorqa chayman. Imaraykuchus levitaspataqa chaylla kapun, israelitaspa llajtasninkoj chaupimpi tiyakunankupaj. 
LEV.25.34	Levitaspata llajtasninkoj qayllampi campo michinasninkoqa mana vendekuyta atinkuchu, imaraykuchus chay jallp'asninkoqa wiñaypaj paykunapaj kanqa.
LEV.25.35	Mayqen llajta masillaykipis pisichikapunman, qanmantaj jamusunkiman chayqa, qan yanapanayki tiyan karu llajtayojta jina, wasiykipitaj qanwan tiyakonqa. 
LEV.25.36	Manusqaykimantapis ama ni ima laya reditosta mañankichu, manachayqa Diosniykita manchachikuspa wasiykiman wajyakuy qanwan tiyakunampaj. 
LEV.25.37	Ama qolqeta manusqaykimantapis reditosta mañankichu, nitaj aswan ashkhatapis mikhuykunasta payman vendenkichu. 
LEV.25.38	Noqamin kani Señorqa qankunaj Diosniykichej, Egiptomanta orqhomorqaykichej Canaán jallp'ata qosunaykichejpaj, Diosniykichejtaj kanaypaj.
LEV.25.39	Sichus mayqen llajta masiyki qanwan tiyakushaspa astawan pisichikapunman, qanmantaj vendekusunkiman chayqa, ama wata runata jina llank'achinkichu. 
LEV.25.40	Payqa llank'ajniyki jina kanqa, chayri karu llajtayoj jina. Jinamanta qampaj llank'apusonqa kacharina wata chayamunankama. 
LEV.25.41	Chay watataj wasiykimanta llojsiponqa tukuy wawasninwan. Kutiponqataj ayllusninman, tatanmanta chayaqentataj ujtawan jap'ikaponqa. 
LEV.25.42	Paykunaqa noqaj kamachisniy, noqa Egiptomanta orqhomorqani. Chayrayku paykunataqa mana vendekuyta atinkuchu wata runasta jina. 
LEV.25.43	Chantapis ama sajra runa jina, paykunata ñak'arichinkichu; manachayqa Diosniykita manchachikunki.
LEV.25.44	Sichus munanki warmi kamachisniyoj, chayri qhari kamachisniyoj kayta chayqa, muyuyniykipi kaj nacionesmanta rantikuy. 
LEV.25.45	Chantapis atillankichejtaj rantikuyta qankunawan karu llajtasniyoj tiyakojkunamanta, qankunaj jallp'asniykichejpi kashajtinku nacenku chay wawasninkuta. Chaykunata qankunaqa rantikuyta atinkichej qankunajtapuni kanampaj. 
LEV.25.46	Chaykunatataj wawasniykichejman saqenkichej uj chayaqeta jina mayk'ajchus wañupunkichej chaypacha. Chaykunata qankunaqa kamachisniykichejpaj wata runasta jina jap'ikunkichej. Chaywampis ni mayqenniykichej qankuna israelitasqa, mayqen israelita masiykichejtapis kamachinkichejchu, sajramanta nitaj millayta phiñakuspapis.
LEV.25.47+LEV.25.48+LEV.25.49	Sichus mayqen karu llajtayoj qankuna ukhupi qhapajyanman, chay qayllampi israelita masiykichejtaj pisichikunman chayqa, chay karu llajtayojmantaj vendekunman chayqa, chayri waj karu llajtayojman chayqa, vendesqa kasqanmantaña watejmanta rantisqa kayta, mayqen wauqempis rantiyta atin, chayri uj tion, uj ayllun, chayri mayqen karu ayllunraj kaj. Manachayqa pay kikimpis atenqa rantikuyta, sichus qolqen tiyanqa chayqa. 
LEV.25.50	Ima watapichus vendesqa kasqanmantapacha allinta yupanqaqanku rantejninwan khuska kacharina watapi. Chay runaj precionqa kanan tiyan mashkha watañachus kasqanman jina. Mashkha watañachus llank'asqanman jina, uj llank'aj runa mashkhatachus ganan chayman jina. 
LEV.25.51	Sichus ashkha watasraj kashan chayqa, chay watasman jina qolqeta kutichinan tiyan, mashkhapichus vendesqa kasqanman jina. 
LEV.25.52	Sichus pisi watasllaña kashan kacharina watapaj chayqa, mashkha qolqerajchus qonan kashan chayta, chay mashkha watawanrajchus kanan kashan chayman jina qopuchun. 
LEV.25.53	Qhawanan tiyan uj watapaj mink'asqa llank'aj runata jina. Ama saqenkichu ñak'arichispa llank'achinanta.
LEV.25.54	Sichus chay wataspi rantiyta mana atinchu chayqa, kacharina watallapiña wawasninwan khuska llojsiponqa. 
LEV.25.55	Israelitasqa kamachisniy, noqa kikiypa kamachisniy. Noqa Egiptomanta orqhomorqani. Noqamin kani paykunaj Diosnin.
LEV.26.1	Ama ruwakunkichejchu ima lantitapis, nitaj imaman rijch'akojtapis. Llajtaykichejpeqa yupaychana rumitapis ama sayachinkichejchu, nitaj rumispipis warawasta ruwankichejchu. Chantaqa ama chaykunaman qonqorikunkichejchu, imaraykuchus noqamin kani qankunaj Señor Diosniykichej. 
LEV.26.2	Samarikuna p'unchaykunasniyta waqaychaychej, maypichus tiyakunay chaytapis allimpaj qhawaychej. Noqamin Señorqa kani.
LEV.26.3+LEV.26.4	Sichus leyesniypi purinkichej, allintataj waqaychankichej kamachisqasniyta, chaykunatataj kasunkichej chayqa, jallp'aykichejman parachimusaj maychus tiempompi. Jallp'aykichejqa sumajta poqonqa, poqoy sach'asniykichejpis sumaj poqoyniyoj kanqa. 
LEV.26.5	Trigo oqharisqaykichejqa uvas pallanaykichejkama kanqa. Uvasniykichejtaj kapusonqachej tarpuy tiempokama. T'antata mikhunkichej sajsakunaykichejkama. Tukuy sonqo allinta tiyakunkichej chay jallp'api. 
LEV.26.6	Qankunaman qosqaykichej allin kakuyta chay jallp'api, manataj pata patallatachu puñunkichej; noqa chay jallp'ata jark'asaj sajra monte animalesmanta, jinallataj ch'ajwasmanta. 
LEV.26.7	Qankunaqa enemigosniykichejta ayqechinkichej, paykunataj ñaupaqeykichejpi espadawan t'ojsisqas wañuranqanku. 
LEV.26.8	Qankunamanta phishqalla pachaj runasta ayqechinkichej. Qankunamanta pachaj runastaj chunka waranqa runasqa ayqechenqanku. Jinamanta qankunaj ñaupaqeykichejpi enemigosniykichejqa espadawan t'ojsisqas wañuranqanku. 
LEV.26.9	Qankunata sumajta qhawasqaykichej, ashkhatataj mirachisqaykichej. Chantapis tratoyta qankunawan mana p'akisajchu. 
LEV.26.10+LEV.26.11	Ñaupajmanta rezago trigota mikhunkichej. Mosoj trigota waqaychanaykichejpaj rezagota jawaman orqhonkichej. Noqa qankuna chaupipi tiyakusaj, manataj qhesachasqaykichejchu. 
LEV.26.12	Noqa qankunaj chaupiykichejpi purisajpuni Diosniykichej kasaj, qankunataj noqaj aylluy kankichej. 
LEV.26.13	Noqamin kani qankunaj Señor Diosniykichejqa. Noqa Egiptomanta orqhomorqaykichej, manaña paykunaj wata kamachisnin kanaykichejpaj. Noqa yugoykichejpa coyundasninta p'itirani. Umaykichejta patata oqharichispa puricherqaykichej.
LEV.26.14+LEV.26.15+LEV.26.16	Sichus qankuna mana kasuwankichejchu, nitaj kamachisqasniytapis allinta junt'ankichejchu, manachayqa qhesachankichej, mana allimpajtaj qhawankichej, kamachisqasniyta, nisqasniytapis, ajinamanta mana junt'aspa tukuy kamachisqasniyta, tratoytapis p'akinkichej chayqa, noqapis qankunawan kaj jinata ruwasaj, sinch'i manchayta apachimusqaykichej, wañuchej onqoyta, q'oñi onqoyta, ñawi onqoyta, tulluyay onqoytawan. Qhasilla tarpunkichej, enemigosniykichejtaj mikhuykaponqanku. 
LEV.26.17	Noqapis qankunaj contraykichejpi kasaj, enemigosniykichejtaj atipasonqachej. Chay enemigosniykichej qankunata kamachisonqachej, qankunataj mana pi ima nishajtillan ayqekunkichej.
LEV.26.18	Kay tukuywampis manapuni kasuwankichejchu chayqa, qanchis kutita jasut'isqaykichej juchasniykichejrayku. 
LEV.26.19	Wapu wapu runaykachayniykichejta phirita ruwasaj, manataj parachimusajchu, jinamanta jallp'asniykichejpis mana poqonqankuchu. 
LEV.26.20	Qhasillata kallpaykichejta tukuchinkichej, imaraykuchus jallp'apeqa manapuni imapis poqonqachu, ni campo sach'aspis poqonqankuchu.
LEV.26.21	Sichus contrallaypipuni kankichej, manapunitaj kasuwankichejchu chayqa, uj qanchis kutitawan jasut'isqaykichej juchasniykichejman jina. 
LEV.26.22	Qankunaj jallp'asniykichejman apachimusaj sajra monte animalesta wawasniykichejta mikhunankupaj, uywasniykichejtapis tukuchinankupaj. Jinamanta qankunapis pisiyankichej, ñankunasniykichejpis ch'inllaña qhepakonqanku.
LEV.26.23+LEV.26.24	Chay tukuywampis manapuni kasuwankichejchu, noqaj contrallaypuni kankichej chayqa, noqapis qankunaj contraykichejman tukusaj. Uj qanchis kutitawantaj jasut'isqaykichej juchasniykichejman jina. 
LEV.26.25	Qankunaj pataykichejman maqanakuta apachimusaj, tratonchejta p'akisqaykichejrayku. Qankunataj ayqekunkichej llajtasniykichejman pakakoj. Noqataj chayman onqoykunata apachimusqaykichej, jinamanta qankunaqa enemigosniykichejpa makisninkuman urmankichej.
LEV.26.26	Maypachachus mikhunaykichejta pisiyachisaj chaypacha chunka warmis uj hornollapi t'antata chayachenqanku. Paykunaqa qankunaman may pisi t'antata qosonqachej, manataj sajsakunkichejchu.
LEV.26.27+LEV.26.28	Ajina kashajtimpis manapuni kasukunkichejchu, manachayqa contrallaypipuni kankichej chayqa, noqapis qankunaj contraykichejpi kasaj. May phiñakuywantaj qanchis kutitawan jasut'isqaykichej juchasniykichejrayku. 
LEV.26.29	Jinamanta qankunaqa mikhunkichej qhari wawasniykichejta, warmi wawasniykichejtapis. 
LEV.26.30	Noqataj t'unarasaj lomas patapi lantista yupaychana wasisniykichejta, incienso altaresniykichejtapis. Qankunaj ayasniykichejta chay mana kausayniyoj lantisniykichej pataman churamusaj. Ajinamanta chejniyniyta rikuchisqaykichej. 
LEV.26.31	Llajtasniykichejta raqayasta saqesaj, chinkachisaj yupaychana wasisniykichejtapis. Sumaj q'apashaj jaywawasqaykichejtapis manaña jap'isqaykichejchu.
LEV.26.32	Llajtaykichejta t'unasaj, chaymantaj tiyakoj jamonqanku enemigosniykichej. Paykunataj t'ukushaj qhepakonqanku. 
LEV.26.33	Qankunaman maqanakuta apachimusaj, qankunata waj nacionesman ch'eqerachisqaykichej. Jallp'asniykichej ch'inman tukonqa, llajtasniykichejtaj manchay manchachikuna raqayasman tukonqanku. 
LEV.26.34	Chaymanta jallp'asniykichej samarikonqanku, raqayas jina kanankukama, qankuna enemigosniykichejpa jallp'asninkupi kausamunaykichejkama. Ajinamanta jallp'aqa chay p'unchaykunapi samarikonqanku, ñaupajta mana samarikusqankumanta. 
LEV.26.35	Raqayaypi kanankama jallp'aqa samakonqa, qankuna chaypi tiyashajtiykichej mana samakushankumanta.
LEV.26.36	Pikunachus enemigoj llajtampi kausankichejraj chaykunaman sinch'i manchachikuyta qosqaykichej, ayqenkichejtaj sach'a laqhe urmaspa chhaj nejtillan. Ajinata ayqenkichej pipis espadawan qhatishasunkichejman jina. Jinamanta qankunaqa mana pi imanashajtillan urmankichej. 
LEV.26.37	Qankunapuralla takanakuspa urmarankichej, wañuchinakuy ch'ajwamantapis ayqeshawajchej jina, mana ni pipis qankunata qhatishajtillan. Ni mayqenniykichej enemigoykichejman kutichikuyta atinkichejchu. 
LEV.26.38	Ajinamanta qankunaqa waj naciones chaupipi tukukunkichej, enemigosniykichejpa jallp'an tukuchisonqachej. 
LEV.26.39	Chanta pikunachus kausasqankichejraj enemigosniykichejpa jallp'asnimpi chaykunaqa, juchasniykichejrayku umphuyankichej. Tatasniykichejwan khuska wañunkichej paykuna juchachasusqankurayku. 
LEV.26.40	Qankunaqa niychejpis juchayoj kasqaykichejta, tatasniykichej juchayoj kasqankutapis, noqata qhesachawasqankuta contrayta juchachakusqankutapis. 
LEV.26.41	Noqapis qankunaj contraykichejta ruwasaj, pusasqaykichejtaj enemigosniykichejpa llajtanman. Chaypitaj sajra yuyayniykichej k'umuykukonqa. Juchasniykichejmanta jasut'isqaytataj allimpaj qhawankichej. 
LEV.26.42	Chaymantaraj yuyarikusaj trato ruwasqaymanta Jacobwan, Isaacwan, Abrahamwan ima. Jinallataj yuyarikusaj ima jallp'atachus qosqaymantapis. 
LEV.26.43	Jinamanta chay jallp'aqa qankunamanta samarikonqa, qankuna chaypi mana tiyanaykichejkama. Qankunaqa juchasniykichejrayku junt'anaykichej tiyan, kamachisqasniyta, leyesniytawan qhesachasqaykichejrayku.
LEV.26.44	Chay tukuywampis enemigoj llajtampi tiyakushajtiykichejpis, noqaqa mana qhesachasqaykichejchu, mana tukuchisqaykichejchu, nitaj ñaupa tatasniykichejwan tratota ruwasqaytapis p'akisajchu. Noqamin kani qankunaj Señor Diosniykichejqa. 
LEV.26.45	Chantapis yuyarikullasajtaj, ima tratotachus Egiptomanta orqhomushaspa ruwasqayta, waj naciones rikushajtinku, Israelpa Diosnin kanaypaj. Noqamin Señorqa kani.
LEV.26.46	Kaykunamin kanku Señorpa leyesnin, imatachus kamachisqasnin, yachachiykunasnin ima, mayqenkunatachus Moisesnejta Señorqa Sinaí orqopi israelitasman qorqa.
LEV.27.1+LEV.27.2	Señorqa Moisesman parlarqa kay jinata: Israelitasman kay jinata niy: Maypachachus pipis imatachus qosaj nisqanta Señorman qopuyta munan, uj runaj valesqanman jina qoponqa. 
LEV.27.3	Qharispaj iskay chunka watayojmanta, sojta chunka watayojkama, ninkichej phishqa chunka phisu qolqeta qonankuta, imaynachus Diospa tiyakunampi nisqankuman jina. 
LEV.27.4+LEV.27.5+LEV.27.6+LEV.27.7	Uj warmimantaqa kinsa chunka phisu qolqeta qonankuta; phishqa watayojmanta, iskay chunka watayojkama qharismanta iskay chunka phisu qolqeta qonankuta; warmismantaqa chunka phisu qolqeta qonankuta, uj killayojmanta phishqa watayojkama, qharismantaqa phishqa phisu qolqeta qonankuta; warmismantataj kinsa phisu qolqesta qonankuta; sojta chunka watayojmanta qhepaman qharismantaqa chunka phishqayoj phisu qolqesta qonankuta, warmismantataj chunka phishqayoj phisu qolqeta. 
LEV.27.8	Sichus chay runa qosaj nejqa mana kapuyniyoj, manataj chay nisqa qolqeta qoyta atinchu chayqa, sacerdoteman pusachunku, watejmanta ninampaj mashkhatachus qonanta chay runaj nisqanman jina.
LEV.27.9	Sichus pipis jaywana uywata Señorman qosaj ninman chayqa, chay uywa Señorpaj sumaj t'aqasqa kanqa. 
LEV.27.10	Manataj chay uywata waj uywawan trocayta atinkuchu allimpis kachun mana allimpis kachun. Sichus pipis chay uywata waj uywawan trocanman chayqa, chay trocasqa uywantin iskaynin Señorpaj t'aqasqas kanqanku.
LEV.27.11	Señorman mana jaywayta atina, mana llimphupaj qhawasqa kajtenqa chay uywataqa sacerdoteman apanqanku. 
LEV.27.12	Ajinamanta sacerdote ninampaj mashkhatachus chay uywamanta qonanta. Sacerdote nisqanman jinataj qosqa kanqa. 
LEV.27.13	Sichus chay uywata orqhokapuyta munan chayqa, sapa phishqamanta ujtawan qonan tiyan, mashkhachus qonan karqa chaytawan khuska.
LEV.27.14	Sichus pipis wasinta Señorman jaywan chayqa, sacerdote chay wasita qhawarispa ninan tiyan mashkhachus valesqanta. Sacerdotej nisqanman jina kanan tiyan. 
LEV.27.15	Sichus chay wasinta qojqa watejmanta rantikapuyta munan chayqa, sapa phishqamanta ujtawan qonan tiyan, mashkhatachus sacerdote nerqa valesqanta chaytawan khuska. Waseqa chay runallamantaj kutiponqa.
LEV.27.16	Sichus mayqellampis jallp'anmanta uj cheqata Señorman qonman chayqa, valesqanqa kanan tiyan, mashkha mujuwanchus tarpukusqanman jina. Sapa uj carga granowan tarpukoj jallp'aqa phishqa chunka qolqe valenqa. 
LEV.27.17	Pipis jallp'anta Señorman qonman, kacharina watamantapacha, chay jallp'amanta qonaqa maychus nisqa jinallapuni kanqa. 
LEV.27.18	Sichus kacharina watamanta qhepaman pipis jallp'anta Señorman qonman chayqa, sacerdote nenqa mashkhatachus chay jallp'amanta qonanta, pisiyachispa mashkhachus karqa chaymanta, mashkha watarajchus kacharina wataman kasqanman jina.
LEV.27.19	Sichus chay jallp'ata qojqa, orqhokapuyta, watejmanta rantikapuyta munanman chayqa, sapa phishqamanta ujtawan qonan tiyan, mashkhamanchus chay jallp'a qhawasqa karqa chaytawan khuska. Jinamanta jallp'aqa paypallatapuni kanqa. 
LEV.27.20	Sichus jallp'anta mana rantikapunmanchu chayqa, chay jallp'ataj waj runaman vendesqa kanman chayqa, manaña rantikapuyta atenqachu. 
LEV.27.21	Maypachachus kacharina watapi chay jallp'a libre qhepakonqa chayqa, Señorllapaj kanqa. Sacerdotetaj chayta jap'ikaponqa.
LEV.27.22+LEV.27.23	Sichus pipis rantisqan jallp'ata Señorman qonman, manataj ayllumpa chayaqenchu kanman chayqa, sacerdote chay jallp'ata qhawanqa, qoj runaman mashkhatachus qonampaj kacharina watakama. Chay kikin diallapitaj chay runaqa sacerdotej nisqanman jina paganqa. Señorpajtaj t'aqasqa kanqa. 
LEV.27.24	Pichus vendejqa jallp'anta jap'ikaponqa kacharina watapi. Chay niyta munan pipunichus jallp'ayoj karqa chay. 
LEV.27.25	Tukuy ima tasasqayki kanan tiyan, Diospa tiyakunanmanta phisu qolqeman jina. Sapa phisu qolqeqa iskay chunka geras nisqayoj kanqa.
LEV.27.26	Tukuy uywaspa kuraj uñasnenqa Señorpata, kuraj uñas kasqankurayku, nitaj pipis chaytaqa Señorman qosaj nenqachu. Uj waka uñapis kachun, chayri uj oveja uñapis, chayqa ñapis Señorpataña. 
LEV.27.27	Sichus mana llimphupaj qhawasqa animal kanman chayqa, rantikapuyta atenqa maychus valesqanman jina, yapaspa sapa phishqamanta ujtawan. Sichus mana rantikapunmanchu chayqa, vendekunan tiyan mashkhatachus ninku kananta chayman jina.
LEV.27.28	Sichus mayqellampis kapuyninmanta wiñaypaj Señorman qopunman: Runasta, uywasta, jallp'asninta ima chayqa, chaykunata mana vendekuyta, nitaj watejmanta rantikapuytapis atinchu. Chaykunaqa Señorpaj t'aqasqaña. 
LEV.27.29	Ni pipis rantikapuyta atinmanchu, uj runata wiñaypaj Señorman qosqantaña. Chay runaqa wañunampuni tiyan.
LEV.27.30	Tukuy poqochisqaykichejmantaqa sapa chunkamanta ujqa Señorpata. Paypaj t'aqasqa: Mujusmanta, sach'aspa poqoyninmanta ima. 
LEV.27.31	Sichus pipis chaykunamanta uj chhikallatapis rantikapuyta munanman chayqa, sapa phishqamanta ujta qonan tiyan, chay mashkhachus valesqantawan.
LEV.27.32	Wakasmanta, chayri ovejasmantaqa sapa chunkamanta ujqa Señorpata kanqa. 
LEV.27.33	Ni pipis ajllanqachu allimpis kachun mana allimpis kachun, nitaj waj uywawampis trocanqachu. Sichus mayqellampis uj uywawan trocanman chayqa, iskaynin uywas Señorpaj kanqa. Manaña pipis chaymantaqa rantikapuyta atenqachu.
LEV.27.34	Kay kamachiykunata Señorqa qorqa Moisesnejta israelitasman Sinaí orqopi.
NUM.1.1+NUM.1.2	Israelitas Egiptomanta llojsimusqankumanta iskay kaj watapi, iskay kaj killapi ñaupaj kaj p'unchaypi, Sinaí ch'in pampapi parlarqa, Dioswan tinkukuna toldo ukhupi Moisés kashajtin Señorqa paywan kay jinata parlarqa: Tukuynin qharista israelitasmanta yupaychej ayllusninkuman jina, familiasninkuman jinataj, ajinamanta mashkhachus kasqankuta yachanapaj. 
NUM.1.3	Chaykuna kananku tiyan iskay chunka watayojmanta pataman, qanwan Aaronwan sutisninkuta qelqaychej t'aqa t'aqasta maqanakuman llojsinankupaj jina. 
NUM.1.4	Yanapachikuychejtaj sapa ayllumanta uj qhariwan, mayqenchus ayllupi kamachin chaywan. 
NUM.1.5	Yanapajkuna qharispa sutisninkoqa kaykuna kanku: Rubén ayllumanta: Sedeurpa wawan Elisur. 
NUM.1.6	Simeón ayllumanta: Zurisdaipa wawan, Selumiel.
NUM.1.7	Judá ayllumanta: Aminadabpa wawan Naasón.
NUM.1.8	Isacar ayllumanta: Zuarpa wawan Natanael.
NUM.1.9	Zabulón ayllumanta: Helompa wawan Eliab.
NUM.1.10	Josejpa wawasnimpa ayllusninmanta: Efraín ayllumanta, Amiudpa wawan Elisama; Manasés ayllumantataj Pedasurpa wawan Gamaliel.
NUM.1.11	Benjamín ayllumanta: Gedeonejpa wawan Abidán.
NUM.1.12	Dan ayllumanta: Amisadaipa wawan Ahiezer.
NUM.1.13	Aser ayllumanta: Ocrampa wawan Pagiel.
NUM.1.14	Gad ayllumanta: Reuelpa wawan, Eliasaf.
NUM.1.15	Neftalí ayllumanta: Enampa wawan Ahira.
NUM.1.16	Kaykuna karqanku israelitasta ajllasqasninku sapa ayllumanta kurajkuna, kamachinankupaj ayllusninkupi. 
NUM.1.17	Chaymantataj Moiseswan Aaronwan wajyacherqanku, chay pikunachus ayllusninkumanta ajllasqas karqanku chaykunata. 
NUM.1.18+NUM.1.19	Tukuy israelitastawan tantacherqanku iskay kaj killapi ñaupaj kaj p'unchaypi. Chaypitaj sutisninkuta qelqarqanku ima ayllumantachus kasqankuta, mayqen ayllumantachus kasqankutapis. Iskay chunka watayojmanta patamantaj tukuy qharis yupasqas karqanku, Moisesman Señor kamachisqanman jina. Chay jinata Moisesqa yuparqa Sinaí ch'in pampapi.
NUM.1.20+NUM.1.21	Ayllusninkuman jina, wasi ayllusninkuman jina, tatasninkoj sutisninman jinataj, yupasqasña kasqankumanta tukuy qharispa sutisninkuta qelqarqanku iskay chunka watayojmanta pataman, tukuyninkupitaj karqanku Israelpa kuraj wawan Rubempa ayllunmanta kajkuna, pichus maqanakuman riyta atejkunamanta qharisqa tawa chunka sojtayoj waranqa phishqa pachajniyoj.
NUM.1.22+NUM.1.23	Simeompa ayllunmanta yupasqas karqanku phishqa chunka isq'onniyoj waranqa kinsa pachajniyoj.
NUM.1.24+NUM.1.25	Gadpa ayllunmanta yupasqas karqanku tawa chunka phishqayoj waranqa sojta pachaj phishqa chunkayoj.
NUM.1.26+NUM.1.27	Judá ayllumanta yupasqas karqanku qanchis chunka tawayoj waranqa, sojta pachajniyoj.
NUM.1.28+NUM.1.29	Isacar ayllumanta kajkuna yupasqas karqanku phishqa chunka tawayoj waranqa tawa pachajniyoj.
NUM.1.30+NUM.1.31	Zabulón ayllumanta kajkuna yupasqas karqanku phishqa chunka qanchisniyoj waranqa tawa pachajniyoj.
NUM.1.32+NUM.1.33+NUM.1.34+NUM.1.35	Josejpa ayllusninmanta yupasqas karqanku: Efraín ayllumanta tawa chunka waranqa phishqa pachajniyoj; Manasés ayllumantataj kinsa chunka iskayniyoj waranqa iskay pachajniyoj. 
NUM.1.36+NUM.1.37	Benjamín ayllumanta kajkuna yupasqas karqanku, kinsa chunka phishqayoj waranqa tawa pachajniyoj.
NUM.1.38+NUM.1.39	Dan ayllumanta kajkuna yupasqas karqanku sojta chunka iskayniyoj waranqa qanchis pachajniyoj.
NUM.1.40+NUM.1.41	Aser ayllumanta kajkuna yupasqas karqanku tawa chunka ujniyoj waranqa phishqa pachajniyoj.
NUM.1.42+NUM.1.43	Neftalí ayllumanta kajkuna yupasqas karqanku phishqa chunka kinsayoj waranqa tawa pachajniyoj.
NUM.1.44	Ajinata yuparqanku Moiseswan Aaronwan, chunka iskayniyoj aylluntinmanta sapa ayllumanta ujtakama yanapajkunapiwan. 
NUM.1.45	Israelitastaqa yuparqanku iskay chunka watayojmanta pataman, maqanakuman rinankupaj jinaña karqanku chaykunata. 
NUM.1.46	Tukuynimpi chay yupasqas karqanku sojta pachaj kinsayoj waranqa phishqa pachaj phishqa chunkayoj.
NUM.1.47	Levitasqa tukuy aylluntin waj aylluswan khuskan mana yupasqaschu karqanku. 
NUM.1.48+NUM.1.49	Señorqa Moisesman nisqa: Maypachachus tukuynin israelitasta yupashanki chaypachaqa ama yupankichu ni mayqenta Leví ayllumanta kajta. 
NUM.1.50	Tukuynin levitasmanqa ninki Dioswan tinkukuna toldota qhawanankuta, chay uhqupi imasninchus kajkunata. Paykuna Dioswan toldota tukuy imasnintawan mayman rispapis apanqanku. Chaypi ruwanas kajtapis paykunalla ruwanqanku. Chantapis chay toldoj muyuynimpi paykuna muyurisqata jarakonqanku. 
NUM.1.51	Maymanchus rinapajpis paykuna chay toldota phaskanqanku. Maymanchus chayaspataj paykuna watajmanta chay toldota sayarichenqanku. Pillapis mana levita kajqa chay toldoman qayllaykojtin wañuchisqa kanqa. 
NUM.1.52	Israelitasqa soldados jina jarakonqanku sapa uj ayllu wiphalasninman jina. 
NUM.1.53	Levitasqa Dioswan tinkukuna toldoj muyuyninman jarakonqanku chay toldota waqaychanankupaj, jinamanta ama Diospa phiñakuynin israelitasman jamunampaj.
NUM.1.54	Israelitas chayta ruwarqanku imaynatachus Señorqa Moisesman kamachisqanman jina.
NUM.2.1+NUM.2.2	Señorqa Moisesman Aaronmanwan nerqa: Israelitasqa Dioswan tinkukuna toldoj muyuyninman jarakonqanku ayllusninkuwankama wiphalasninkuman jina.
NUM.2.3	Inti llojsimuynejman jarakonqanku Judaj ayllunmanta kaj soldados wiphalankuwan t'aqa t'aqalla. Paykunata kamachenqa Aminadabpa wawan Naasón. 
NUM.2.4	Yupasqaman jina chaykunaqa qanchis chunka tawayoj waranqa, sojta pachajniyoj kanku. 
NUM.2.5	Paykunaj ladonkupi Isacar ayllu jarakonqa. Paykunatataj kamachenqa Zuarpa wawan Natanael. 
NUM.2.6	Yupasqaman jina chaykunaqa phishqa chunka tawayoj waranqa tawa pachajniyoj kanku. 
NUM.2.7	Paykunaj ladonkupi Zabulón ayllu jarakonqa. Chaykunatataj kamachenqa Helompa wawan Eliab. 
NUM.2.8	Yupasqaman jina paykunaqa phishqa chunka qanchisniyoj waranqa tawa pachajniyoj kanku. 
NUM.2.9	Chay jinamanta Judaj jarampi kajkunaqa, tukuyninkupi pachaj pusaj chunka sojtayoj waranqa tawa pachajniyoj kanqanku. Paykunaqa ñaupajta renqanku.
NUM.2.10	Uray ladoman jarakonqanku Rubén ayllumanta kaj soldados wiphalasninkuwan t'aqa t'aqalla. Paykunataqa kamachenqa Sedeurpa wawan Elisur. 
NUM.2.11	Chaykunaqa yupasqaman jina tawa chunka sojtayoj waranqa phishqa pachajniyoj kanku. 
NUM.2.12	Paykunaj ladonkupi Simeón ayllu jarakonqa. Paykunata kamachenqa Zurisadaipa wawan Selumiel. 
NUM.2.13	Paykunaqa yupasqaman jina phishqa chunka isq'onniyoj waranqa kinsa pachajniyoj kanku. 
NUM.2.14	Paykunaj ladonkupi jarakullanqataj Gad ayllu. Paykunatataj kamachenqa Reulpa wawan Eliasaf. 
NUM.2.15	Paykunaqa yupasqaman jina tawa chunka phishqayoj waranqa sojta pachaj phishqa chunkayoj kanku. 
NUM.2.16	Chay jinamanta Rubempa jarampi kajkunaqa tukuyninkupi pachaj phishqa chunka ujniyoj waranqa tawa pachaj phishqa chunkayoj kanku. Paykunaqa ñaupaj kaj t'aqaj qhepanta renqanku.
NUM.2.17	Chaypacha levitasqa Dioswan tinkukuna toldota oqharispa purirenqanku, chay tawa jaraspa chaupinta. Chay tawa t'aqasqa purirenqanku qhepan qhepanta, imaynatachus jarakusqankuman jina, wiphalasninkuman jinataj.
NUM.2.18	Inti yaykuy ladonejpi jarakonqa Efraín ayllumanta kaj soldados wiphalasninkuwan t'aqa t'aqalla. Paykunataqa kamachenqa Amiudpa wawan Elisama. 
NUM.2.19	Paykunaqa yupasqaman jina tawa chunka waranqa phishqa pachajniyoj qharis kanku. 
NUM.2.20	Paykunaj ladonkupi Manasés ayllumanta kaj soldados jarakonqa. Paykunata kamachenqa Pedasurpa wawan Gamaliel. 
NUM.2.21	Paykunaqa yupasqaman jina kinsa chunka iskayniyoj waranqa, iskay pachajniyoj kanku. 
NUM.2.22	Chaykunaj ladonkupi Benjamimpa ayllun jarakonqa. Paykunatataj kamachenqa Gedeonejpa wawan Abidán. 
NUM.2.23	Paykunaqa yupasqaman jina kinsa chunka phishqayoj waranqa tawa pachajniyoj kanku. 
NUM.2.24	Chay jinamanta Efraimpa jarampi kajkunaqa tukuyninkupi pachaj pusajniyoj waranqa pachajniyoj kanku. Paykunaqa iskay kaj t'aqaj qhepanta renqanku.
NUM.2.25	Pata ladonejpitaj jarakonqanku Dampa ayllunmanta kaj soldados wiphalasninkuwan t'aqa t'aqalla. Paykunatataj kamachenqa Amisadaipa wawan Ahiezer. 
NUM.2.26	Paykunaqa yupasqaman jina sojta chunka iskayniyoj waranqa qanchis pachajniyoj kanku. 
NUM.2.27	Chaykunaj ladonkupi Aserpa ayllun jarakonqa. Paykunatataj kamachenqa Ocrampa wawan Pagiel. 
NUM.2.28	Paykunaqa yupasqaman jina tawa chunka ujniyoj waranqa, phishqa pachajniyoj kanku. 
NUM.2.29	Paykunaj ladonkupi Neftalejpa ayllun jarakullanqataj. Chaykunatataj kamachenqa Enampa wawan Ahira. 
NUM.2.30	Paykunaqa yupasqaman jina phishqa chunka kinsayoj waranqa tawa pachajniyoj kanku. 
NUM.2.31	Chay jinamanta Dampa jarampi kajkunaqa tukuyninkupi pachaj phishqa chunka qanchisniyoj waranqa, sojta pachajniyoj kanku. Paykuna wiphalasninkutakama oqharikuspa kinsa kaj t'aqaj qhepanta renqanku.
NUM.2.32	Israelita familias ukhupi, maqanakuspaj yupasqa kajkunaqa, tukuyninkupi kasqanku sojta pachaj kinsa waranqa, phishqa pachaj phishqa chunkayoj runas. 
NUM.2.33	Señorqa Moisesman kamachisqanman jinataj, levitas mana yupasqaschu karqanku.
NUM.2.34	Chay tukuyta israelitas ruwarqanku imaynatachus Moisesman Señor kamachisqanman jina. Sapa ayllu jarakorqanku maypichus wiphalasninku kasharqa chayman; purirerqankutaj sapa uj familia tatasninkoj sutisninman jina.
NUM.3.1	Maypachachus Moisesman Sinaí orqopi Señor parlasharqa, chaypacha Aarompata Moisespatawan mirayninku kaykuna karqanku; 
NUM.3.2	Aarompa wawasnenqa kaykuna karqanku: Kuraj kajqa Nadab, chanta Abiú, Eleazar, Itamar ima. 
NUM.3.3	Chaykunaqa tawantinku ajllasqas jawisqastaj karqanku sacerdotes kanankupaj. 
NUM.3.4	Nadabwan Abiuwanqa Señorpa ñaupaqempi wañorqanku, Sinaí orqopi Diospa millachikunan ninata jaywasqankumanta. Chantapis paykunajta mana wawasninku karqachu. Chanta Eleazarwan Itamarllawanña sacerdotej ruwanasninta ruwarqanku, tatanku Aarón qhawashajtin.
NUM.3.5+NUM.3.6	Señorqa Moisesman nerqa: Leví aylluta wajyay, sacerdote Aarompa kamachisqanman jina imatapis ruwanankupaj, payta yanapanankupaj. 
NUM.3.7	Dioswan tinkukuna toldopi israelitaspaj, Aarompajwan ruwapuchunku, toldopi imaschus ruwana kashan chaykunatawan. 
NUM.3.8	Paykuna allinta jallch'anqanku Dioswan tinkukuna toldoj imasninta, chantapis israelitasta yanapanqanku, toldopi imachus ruwana kashan chaykunatawan ruwanqanku. 
NUM.3.9	Tukuynin levitasta israelitasmanta Aarompaj, miraynimpajwan t'aqay, paykuna imastachus kamachenqanku chayllataña levitasqa ruwananku tiyan. 
NUM.3.10	Jinamanta Aaronman mirayninmanwan saqey, sacerdotej ruwanasninta ruwanankupaj. Sichus waj runa sacerdotej ruwananta ruwanqa chayqa, wañonqa.
NUM.3.11+NUM.3.12	Señorqa Moisesman nillarqataj: Tukuynin israelitaspa chaupinmanta sapa familiapi kuraj wawasninkoj cuentanmanta, levitasta ajllakuni chayrayku paykunaqa noqajta kanku. 
NUM.3.13	Noqajtamin tukuy kuraj wawasqa. Maypachachus egipciospa kuraj wawasninkuta wañurachishaspa, israelitaspa kuraj wawasninkuta, jinallataj uywaspa kuraj uñasninkutapis ajllakorqani. Chayrayku chaykunaqa noqajta kanku. Noqamin Señorqa kani.
NUM.3.14+NUM.3.15	Señorqa Sinaí ch'in pampapi nerqa: Tukuynin levitasta yupay tatasninkoj sutisninman jina mashkhachus kasqankuta, jinallataj sapa familiapi tukuynin qharista uj killayojmanta pataman, nispa.
NUM.3.16	Moisestaj maychus kajta yuparqa Señorpa kamachisqanman jina.
NUM.3.17	Levejpa wawasnenqa, Gersón, Goat, Merari ima karqanku.
NUM.3.18	Gersompa wawasnenqa mirasqankuman jina karqanku Libniwan, Simeiwan.
NUM.3.19	Coatpa wawasnenqa mirasqankuman jina karqanku Amram, Izhar, Hebrón, Uzielwan.
NUM.3.20	Merarejpa wawasnenqa mirasqankuman jina, Musiwan, Muhliwan ima karqanku. Kaykuna karqanku Levejpa wawasnin mirasqankuman jina, tatasninkoj sutisninman jina sapa familiapi.
NUM.3.21	Libni familiawan, Simeí familiawan Gersonmpata karqanku.
NUM.3.22	Qharisqa tukuynimpi karqanku uj killayojmanta pataman qanchis waranqa phishqa pachajniyoj.
NUM.3.23	Gersompa familianqa inti yaykuynejpi Dioswan tinkukuna toldo wasaman jarakorqanku. 
NUM.3.24	Gersompa familianta kamachejqa karqa Laelpa wawan Eliasaf. 
NUM.3.25	Paykuna qhawananku karqa Dioswan tinkukuna toldota, chay toldopaj qaramanta ruwasqa qhatanasninta, jinallataj toldoman yaykunaj jark'achinasninta. 
NUM.3.26	Chanta patioj jark'achinasninta, Dioswan tinkukuna toldoj muyuyninta muyurisqa patioman yaykunaqa jark'achinasninta, chay ukhupi kashan toldowan altarwan, jap'ichina waskasnintawan.
NUM.3.27	Coatpata karqanku kay familias: Amram, Izhar, Hebrón, Uziel ima. 
NUM.3.28	Paykuna karqanku uj killayojmanta pataman pusaj waranqa kinsa pachajniyoj qharis. Paykuna cuentayoj karqanku Dioswan parlana toldoj imasninta qhawanankupaj. 
NUM.3.29	Paykunaqa Dioswan tinkukuna toldoj uray ladompi jarakorqanku. 
NUM.3.30	Paykunata kamachejqa karqa Uzielpa wawan Elizafán. 
NUM.3.31	Paykuna cuentayoj karqanku waqaychanankupaj, Diospa leyninwan kaj cajonta, mesata, k'anchachinasninta, altarkunata, imaschus karqa Diosta yupaychanapaj chaykunata, velota, chaykunapi imasninchus karqa chaykunatawan.
NUM.3.32	Chay levitasta kamachejqa karqa sacerdote Aarompa wawan Eleazar. Pay cuentayoj karqa Dioswan tinkukuna toldopi imaschus karqa chayta qhawajkunamanta.
NUM.3.33	Merarejpata karqanku Mahli familiawan, Musi familiawan. 
NUM.3.34	Chaykunaqa tukuynimpi karqanku uj killayojmanta pataman sojta waranqa iskay pachajniyoj qharis. 
NUM.3.35	Paykunata kamachejqa karqa Abihailpa wawan Zuriel. Paykuna jarakorqanku Dioswan tinkukuna toldoj pata ladompi. 
NUM.3.36	Merarej wawasninmanta kajkunaqa qhawananku karqa Dioswan tinkukuna toldoj tablasninta, wajtera k'aspisninta sayana maderasninta, imachá tiyan chaytawan. 
NUM.3.37	Jinallataj pationta muyuykushan chay sayasqa k'aspisninta, chukusninta, ch'akarpusninta, jap'ichisqa waskasninta ima.
NUM.3.38	Dioswan tinkukuna toldoj ñaupaqenman inti llojsimuy ladoman jarakorqanku Moisés, Aarón, paypa wawasnin ima. Paykuna Diospa tiyakunanta qhawarqanku israelitaspa cuentanmanta. Sichus waj runa sacerdotej ruwananta ruwanqa chayqa, wañonqa.
NUM.3.39	Moiseswan Aaronwanqa ajinata ruwarqanku Diospa kamachisqanman jina. Paykuna levitaspa familiasninta yuparqanku, mashkhachus kasqankuman jina. Tukuyninkupi karqanku uj killayojmanta pataman iskay chunka iskayniyoj waranqa qharis.
NUM.3.40	Señorqa Moisesman nerqa: Israelitaspa tukuy kuraj qhari wawasninta yupay uj killayojmanta pataman sutisninta qelqaspa. 
NUM.3.41	Chay kuraj qhari wawaspa cuentanmanta ajllapuway levitaspa wawasninta. Noqamin Señorqa kani. Kikillantataj israelitaspa uywasninkoj kuraj uñasninkoj cuentanmanta ajllapuway levitaspa uywasninmanta.
NUM.3.42	Ajinamanta Moisesqa israelitaspa kuraj qhari wawasninkuta yuparqa, imaynatachus Señor kamacherqa chayman jina. 
NUM.3.43	Tukuyninkupi uj killayojmanta pataman iskay chunka iskayniyoj waranqa iskay pachaj qanchis chunka kinsayoj karqanku.
NUM.3.44+NUM.3.45	Chaymanta Señorqa Moisesman nerqa: Chay israelitaspa kuraj qhari wawasnimpa cuentanmanta levitasta ajllay; jinallataj israelitaspa uywasninkoj kuraj uñasnimpa cuentanmanta levitaspa uywasninta. Levitasqa noqajta kanku. Noqamin Señorqa kani. 
NUM.3.46+NUM.3.47	Chaywampis israelitaspa kuraj wawasnenqa aswan ashkha kanku levitaspa wawasninmanta nisqaqa. Ajinaqa chay iskay pachaj qanchis chunka kinsayoj kuraj kajmanta, mañay sapa ujmanta phishqa phisu qolqeta, mashkhachus chay qolqe pesasqanman jina. Chay qolqeqa chunka ujniyoj gramos. 
NUM.3.48	Chay kuraj kajkunaj cuentanmanta tantasqa qolqeta Aaronman, wawasninmanwan jayway.
NUM.3.49	Moisesqa chay qolqeta jap'erqa israelitaspa kuraj wawasninkoj cuentanmanta, mayqenkunachus kurajyarqanku chaykunamanta. 
NUM.3.50	Chay qolqeta jap'erqa uj waranqa kinsa pachaj sojta chunka phishqayojta, imaynachus Diospa tiyakunan toldopi qolqe churasqaman jina. 
NUM.3.51	Chaymantataj chay qolqeta Aaronman wawasninmanwan jaywarqa, imaynatachus Señor payman kamachisqanman jina.
NUM.4.1+NUM.4.2	Señorqa Moisesman Aaronmanwan nerqa: Yupaychej Coatpa mirayninmanta sapa familiapi tatasninkoj sutisninman mashkhachus kasqankuman jina. 
NUM.4.3	Chaykunaqa kachunku kinsa chunka watayojmanta phishqa chunka watayojkama; Dioswan tinkukuna toldopi imatapis allinta ruwanankupaj.
NUM.4.4	Coatpa miraynimpa Dioswan tinkukuna toldopi ruwanasninkoqa may llimphumin, chaytaj kay jina: 
NUM.4.5	Maypachachus israelitas puririnankupaj jarata oqharejtinku Aaronwan wawasninwan jamuspa Dioswan tinkukuna toldoman yaykunapi jark'achisqa kasharqa chay velota oqharenqanku, chaymantataj qhataykonqanku Diospa leyninwan kashan chay cajonta. 
NUM.4.6+NUM.4.7	Chaypa patanman qhataykonqanku sumaj qarasmanta ruwasqa qhatanawan. Chaypa patanmantaj qhataykullanqankutaj panti bayetawan. Chaymantaj k'aspisninwan ningrisninta jusk'urachenqanku chaykunamanta wantunapaj. Qosqasninku t'antaswan kasharqa chay mesatataj uj panti bayetawan qhataykonqanku, chaypa patanmantaj churanqanku chuwasta, cucharasta copasta, yurustapis, vino ofrendaspaj jinallataj sapa kuti qosqasninku t'antastawan. 
NUM.4.8	Chaykunaj patanmantaj qhataykonqanku puka bayetawan, chaypa patanmantaj sumaj qaramanta ruwasqa qhatanawan. Chaymantataj chay mesaj ningrisninta jusk'urachenqanku chaykunamanta wantunapaj.
NUM.4.9	Chaymanta, k'anchachinatapis panti bayetawan qhataykullanqankutaj, chaypa k'anchaykunasninta, pabilosnimpa ushphasnin k'utunasninta, uspha tantana chay chuwitasninta, imasninmanchus aceitetapis churanku chaykunasnintinta. 
NUM.4.10	Chay tukuyninta sumaj qaramanta ruwasqa qhatanawan mayt'uykonqanku, k'aspis patamantaj churaykonqanku chaymanta wantuspa apanapaj.
NUM.4.11	Chaymantaqa qori altartañataj panti bayetawan qhataykonqanku, chaypa patanmantaj sumaj qaramanta ruwasqa qhatanawan mayt'uykonqanku, k'aspisninwantaj jusk'urachenqanku chaymanta oqharispa wantunapaj. 
NUM.4.12	Chaymantataj toldo ukhupi Diospa tiyakunampi imasninchus tiyan chaykunasninta tukuyninta panti bayetaman oqharenqanku. Chaytataj sumaj qarasmanta ruwasqa qhatanawan mayt'uykonqanku. K'ispis patamantaj churanqanku, chaymanta oqharispa wantunapaj. 
NUM.4.13	Altartapis pichanqanku qhosqosninta, ushphasninta ima, jinaytawantaj puka kulli bayetawan qhataykonqanku. 
NUM.4.14	Chaypa patantaj churanqanku imawanchus Diosman jaywanku chaykunata: Nina k'anallasta, trinchesta, lamparata, palasninta, chuwasninta; chantaqa imasninchá tiyan altarpata chay tukuynintawan. Chaymantataj patanman qhataykonqanku sumaj qarasmanta ruwasqs qhatanawan. K'aspi patamantaj churaykonqanku chaymanta oqharispa wantunapaj. 
NUM.4.15	Aaronwan wawasninwan tukuy chay imasta q'epichayta tukojtinkutaj, ñanta puririnapaj wakichisqaña kajtin, Coatpa wawasnenqa jamuchunku tukuy chaykunata apanankupaj. Chaywampis paykunaqa amapuni llankharenqankuchu Diospaj ajllasqa imasta, manachayqa wañonqanku. Ajinata, Dioswan parlana toldoj imasninta Coatpa wawasnin apanqanku.
NUM.4.16	Sacerdote Aarompa wawan Eleazar cuentayoj kanqa k'anchaykunapaj aceitemanta, jinallataj sumaj q'apashaj ch'aki mikhuykunamanta, ofrendasta apamuwanqanku chaykunamanta, Diospa ajllaspa jawina aceitemantawan. Chantaqa pay qhawanqa Dioswan tinkukuna toldota, imaschus chay ukhupi tiyan chaykunata, chaytaqa Diospa tiyakunanta, chaypi imaschus tiyan chaykunatawan.
NUM.4.17+NUM.4.18	Señorqa Moisesman Aaronmanwan nerqa: Qankunaqa ama saqenkichejchu Coatpa miraynin chinkapunanta levitas ukhumanta. 
NUM.4.19	Paykunaqa ama jasut'isqas kanankupaj Diospaj nisqasta llankhasqankurayku. Chaypajqa kay jina kanan tiyan: Aarón, wawasnin ima paykunata kamachinanku tiyan sapa ujninku imastachus apanankuta, chantaqa imastatajchus ruwanankutawan. 
NUM.4.20	Ajinamanta paykunaqa ama qhawanqankuchu Diospaj nisqasta, chay jawa ama wañunankupaj.
NUM.4.21+NUM.4.22	Señorqa Moisesman nerqa: Gersompa familianta yupay, sapa ujta tatasninkoj sutisninman jina. 
NUM.4.23	Paykunaqa kananku tiyan kinsa chunka watayojmanta, phishqa chunka watayojkama Dioswan parlana toldopi imastapis allinta ruwanankupaj jina.
NUM.4.24+NUM.4.25+NUM.4.26	Gersompa familiampa ruwananqa kay jina kanqa: Paykuna apanqanku Dioswan parlana toldota, jark'achinasninta, sumaj kaj qarasmanta ruwasqa qhatanasninta, toldoman yaykunaj jark'achinasninta, patioj jark'achinasninta, Dioswan tinkukuna toldoj muyuyninta muyurisqa patioman yaykunaj jark'achinanta, chay patiopi kashan toldowan, altarwan; jap'ichina waskasnintawan, imaschus tiyan chaykunata ruwanampaj chaykunatawan. Ajinata paykunaqa ruwarqanku. 
NUM.4.27	Gersompa wawasnin chaykunata ruwanankutaqa, Aarón, chanta wawasnin ima kamachenqanku, imastachus ruwanankutawan. Ajinata qankunaqa chaykunamanta cuentayoj kankichej paykuna imastachus ruwanankumantaqa. 
NUM.4.28	Kay imasta Gersompa familiasnin ruwanqanku Dioswan tinkukuna toldopi. Chaytataj kamachenqa sacerdote Aarompa wawan Itamar.
NUM.4.29	Chantaqa yupallaytaj Merarej familianta sapa ujta tatasnimpa sutisninman jina. 
NUM.4.30	Paykunataj kananku tiyan kinsa chunka watayojmanta phishqa chunka watayojkama, Dioswan tinkukuna toldopi imaschus ruwana kajta allinta ruwanankupaj jina. 
NUM.4.31+NUM.4.32	Kaykunata paykunaqa ruwanqanku: Dioswan tinkukuna toldoj madera tablasninta apanqanku, wajtera k'aspisninta, sayanasninta, maderasninta, chukusninta, Dioswan tinkukuna toldoj pationta muyuykushan chay sayanasninta chukusnintawankama. Chanta estacasninta, waskasninta, imaschá chaykunata ruwanapaj tiyan chaykunatawan. Sapa ujta qan kamachinki imastachus apanankuta. 
NUM.4.33	Kay imasta ruwanan tiyan Merarej familiasnin Dioswan tinkukuna toldopi. Paykunatataj kamachenqa sacerdote Aarompa wawan Itamar.
NUM.4.34	Moiseswan, Aaronwan, chanta sapa t'aqata kamachejkunapiwan, Coatpa familianta yuparqanku sapa ujta tatasninkoj sutisninman jina. 
NUM.4.35	Paykunataj kinsa chunka watayojmanta phishqa chunka watayojkama karqanku, Dioswan tinkukuna toldopi imastapis sumajta ruwanankupaj jina. 
NUM.4.36	Yupasqa qharisqa tukuynimpi karqanku iskay waranqa qanchis pachaj phishqa chunkayoj. 
NUM.4.37	Kaykunaqa Coatpa miraynin karqanku Dioswan tinkukuna toldopi imas kajtapis allinta ruwajkuna, Moiseswan Aaronwan yupasqankuman jina, imaynatachus Señorqa Moisesman kamachisqanman jina.
NUM.4.38	Gersompa miraynin yupasqa karqa familiankuman jina, tatasninkoj sutisninman jinataj. 
NUM.4.39	Kinsa chunka watayojmanta phishqa chunka watayojkama, Dioswan tinkukuna toldopi imas kajtapis allinta ruwayta atejkuna. 
NUM.4.40	Paykunaqa tukuyninkupi karqanku iskay waranqa sojta pachaj kinsa chunkayoj. 
NUM.4.41	Kaykuna karqanku Gersompa miraynin Dioswan parlana toldopi imas kajtapis allinta ruwayta atinankupaj, Moiseswan, Aaronwan yupasqankuman jina, imaynatachus Señorpa kamachisqanman jina.
NUM.4.42	Merarej miraynenqa yupasqa karqa familiasninkuman jina, tatasninkoj sutisninman jinataj. 
NUM.4.43	Kinsa chunka watayojmanta phishqa chunka watayojkama, Dioswan tinkukuna toldopi imas kajtapis allinta ruwayta atejkuna. 
NUM.4.44	Tukuyninkupitaj karqanku kinsa waranqa iskay pachajniyoj. 
NUM.4.45	Chaykuna karqanku Merarej miraynin Dioswan tinkukuna toldopi imas kajtapis allinta ruwayta atejkuna, Moiseswan Aaronwan yupasqankuman jina, imaynatachus Señorqa Moisesman kamachisqanman jina.
NUM.4.46	Moiseswan, Aaronwan, chanta israelitasta sapa t'aqapi kamachejkunapiwan levitasta yuparqanku familiasninkuman jina, tatasninkoj sutisninman jinataj. 
NUM.4.47	Kinsa chunka watayojkama, phishqa chunka watayojkama Dioswan tinkukuna toldopi imas kajtapis allinta ruwayta atejkunata. 
NUM.4.48	Tukuyninkupi karqanku pusaj waranqa phishqa pachaj pusaj chunkayoj. 
NUM.4.49	Kay yupayta ruwarqanku imaynatachus Señorqa Moisesman kamachisqanman jina, nerqataj sapa ujninku imastachus ruwanankuta, imastachus apanankuta, Señorqa Moisesman kamachisqanman jina.
NUM.5.1+NUM.5.2	Señorqa Moisesman nerqa: Qan israelitasta kamachiy, tukuy lepra onqoyniyojkunamanta pikunajtachus mujun llojsipullampuni chaykunata, wañusqasta llujchejkunatapis jarasninku ukhumanta jawaman orqhonankuta. 
NUM.5.3	Chaykunata jawaman orqhochunku qharispis warmispis kachunku. Ajinamanta jaraqa llimphupaj qhawasqa kanqa imaraykuchus noqa paykunaj chaupinkupi kashani.
NUM.5.4	Israelitasqa kasorqanku imatachus Señorqa Moisesman kamachisqanta, jaramanta chay jina onqoyniyoj runasta orqhospa.
NUM.5.5+NUM.5.6	Señorqa Moisesman kamacherqa kay jinata: Niy israelitasman: pi qharipis, chayri warmipis ima sajra juchata Señorpa contrampi ruwaspa, chaywantaj waj runata mana allimpi rikhurichispaqa Diosman kutirichun. 
NUM.5.7	Chantapis chay runamanqa kikillantataj kutichipunan tiyan, chaymantaj yapapunan tiyan phishqamanta ujnin kajtawan, pejpa contrampichus juchallikusqanmanta. 
NUM.5.8	Sichus chay mana allimpi rikhurichisqa runa wañupunña, nitaj ima ayllumpis kanchu, chayllamampis qopunampaj chayqa, imatachus qonan kajqa Señorpaj kanqa sacerdotej allinnimpaj. Uj carnerotawan qonan tiyan sacerdote, chayta Señorman jaywanampaj, chay runa juchasninmanta perdonasqa kanampaj.
NUM.5.9	Ima ramastachus, ofrendastawan israelitas Señorman qonankupaj t'aqanku, apankutaj sacerdotej ñaupaqenman, chaykunaqa sacerdotepaj kanqa. 
NUM.5.10	Imastachus sacerdoteman apanku, Señorman qonankupaj chaykunaqa, sacerdotellapajpuni kanqa.
NUM.5.11+NUM.5.12+NUM.5.13+NUM.5.14+NUM.5.15	Señorqa Moisesman kamacherqa; israelitasman kay jinata ninanta: Sichus uj warmeqa qosanta wasanchaspa waj qhariwantaj qhenchachakunman, chay jinata qhenchachakunman qosampa mana yachashasqallan, chay jinata ruwashaspapis mana sut'inchakunchu pakaypi ruwasqanrayku, mana qosan kikin imatachus ruwashajta jap'inchu, qosantaj mayta tumpanqa chay warminta; chayri qhasi mana kajllamanta warminta tumpanqa mana imata ruwashajtillan chayqa, mayqen kajllamantapis, warminta sacerdoteman pusanqa. Chaypitaj warmimpa cuentanmanta sumajnin kaj grano jak'u ofrendata iskay kilota jina qonqa. Chay jak'umantaj ama aceiteta jich'anqachu, imaraykuchus chay ofrendaqa tumpasqanmanta, juchantataj sut'inchanampaj.
NUM.5.16	Sacerdoteqa chay warmita Señorman qayllachenqa. 
NUM.5.17	Chaymantataj Señorpaj nisqa yakumanta uj chhikata uj t'uru yuruwan wisenqa, chay yakumantaj jich'aykonqa Dioswan tinkukuna toldo ukhumanta uj chhika jallp'ata oqharispa. 
NUM.5.18	Warmitataj Señorpa ñaupaqenman sayachenqa, chaypitaj q'ara umachenqa, makinwantaj jap'ichenqa, juchata sut'inchanampaj apamusqa tumpanakuy ofrendata. Sacerdotetaj jap'enqa chay maldicionta apamoj jaya yakuta. 
NUM.5.19	Chaymantaqa warmita jurachenqa, nispa: Sichus mana waj qhariwan qhenchachakorqankichu, manataj qosaykita wasancharqankichu, nitaj ima qhariwampis ch'ichichakorqankichu chayqa, kay maldicionta apamoj jaya yakuta ujyajtiyki ama imapis qampi kachunchu. 
NUM.5.20+NUM.5.21	Sitajchus qan qosaykita wasancharqanki, waj qhariwantaj qhenchachakusqaykirayku, chay jinamanta ch'ichichachikunki chayqa, Señor rikuchichun qannejta maldicionninta runaspa ñaupaqempi. Jinamanta wijsallikunki, nitaj wawayojchu kanki qanqa. 
NUM.5.22	Chay jasut'eyqa jamusuchun maldicionta apamoj yakuta ujyajtiyki. Chaymantataj warmi kutichenqa: Ajina kachun, nispa.
NUM.5.23	Sacerdotetaj chay maldicionta uj libroman qelqanqa, chay jaya yakuwantaj mayllanqa. 
NUM.5.24	Chay warmeqa ujyanqa; chay yakutaj ukhumpi jayachenqa. 
NUM.5.25	Sacerdotej warminmanta tumpanakuy ofrendata jap'enqa, chayta Señorman jaywamunampaj; chaymantataj altar pataman churanqa. 
NUM.5.26	Chaymantataj jak'uta ofrendamanta orqhonqa, altar patapitaj chay warmej sutimpi ruphachimonqa. Kutimuspataj sacerdoteqa chay maldicionta apamoj jaya yakuta chay warmiman ujyachenqa. 
NUM.5.27	Sichus chay warmi cheqamantapuni qosanta wasancharqa chayqa, chay maldicionta apamoj yakoqa wijsampi millayta jayayanqa. Wijsan punkenqa nitaj wawayojchu kanqa. Jinamanta chay warmeqa tukuy yachanampaj maldicisqa kanqa ayllusnin ukhupi. 
NUM.5.28	Chantá, sichus chay warmeqa mana qosanta wasanchanchu chayqa, chay warmipaj mana imapis kanqachu, astawanqa wawasniyoj kanqa.
NUM.5.29+NUM.5.30	Kay ley tumpanakuymanta, warmi qosanta wasanchasqanmanta, qhenchachakusqanmanta, chayri, sichus qosan warminta waj qharitawan qhasillamanta tumpasqanmantawan. Qhareqa warminta Señorman pusachun, chaypitaj sacerdoteqa cheqanchanqa chay leyman jina. 
NUM.5.31	Jinamanta qhareqa mana juchayojchu kanqa, warmitajri, juchachakun chayqa jasut'isqa kanqa.
NUM.6.1+NUM.6.2+NUM.6.3+NUM.6.4	Señorqa Moisesman kamacherqa: Israelitasman kay jinata niy: Sichus pi qhari, chayri warmi, nin Señorpaj nazareo jina kananta chayqa, ama vinota ujyachunchu, ni ima machachikoj ujyanata, ni vinomanta ruwasqa vinagreta, chayri poqosqa ujyanasta, ni uvas ch'irwasqata, amataj mikhonqachu uvasta, nitaj uvas k'isatapis. Nazareo jina kashaspaqa amapuni mikhonqachu uvasta, ni lurusninta, nitaj qaritantapis. 
NUM.6.5	Manallataj chujchasnintapis k'utuchikuyta atinchu, mana chayqa wiñachinallan tiyan mashkha tiempopajchus Diospaj kananta nerqa chaykama, imaraykuchus payqa Diospaj t'aqasqallapuni kanan tiyan. 
NUM.6.6+NUM.6.7	Chay tiempopeqa manallataj ima wañusqamampis qayllananchu tiyan, ni tatampaman, ni mamampaman, ni wauqempaman, ni panampaman, ama jinamanta ch'ichichakunampaj imarayuchus payqa Señorpaj t'aqasqa. 
NUM.6.8	Mashkha tiempopajchus pay nikorqa Señorpaj t'aqasqa kananta, chaykama ajina kanan tiyan.
NUM.6.9	Sichus Nazareo kashajtin pipis paypa qayllampi wañunman chayqa, chay chujchasninta ch'ichichanqa. Jina kajtin Nazareoqa llimphuchakunan qanchis p'unchaynimpi, chay chujchasninta ruthuchikunan tiyan. 
NUM.6.10	Pusaj kaj diapi sacerdoteman apanan tiyan iskay tortolasta, chayri iskay irpa palomasta Dioswan tinkukuna toldo punkuman. 
NUM.6.11	Sacerdoteqa ujnin kajta rikuchikuta Señorman jaywamonqa chay runaj juchampa cuentanmanta, ujnintataj ruphasqa ofrendata jaywanqa. Chaymantataj Señormanta mañaponqa Señor perdonanampaj chay juchasninmanta ayata llankharisqanmanta, umantataj chay diapi llimphuchakonqa. 
NUM.6.12	Chay p'unchaypi watejmanta Señorpaj nazareo jina kanqa, chay ñaupajpi mana allin risqanta qonqayman churaspa, imaraykuchus chujchasnenqa manaña llimphuchu karqa. Uj watayoj corderota Señorman apanqa juchanmanta perdonasqa kanampaj.
NUM.6.13	Kay kamachiy junt'akojtintaj, pichus Señorpaj t'aqasqa karqa chayqa, rinan tiyan Dioswan parlana toldo punkuman. 
NUM.6.14	Chaypitaj uj watayoj corderota mana iman imanasqata Señorman jaywamonqa ruphachisqa kanampaj. Uj watayoj malta ovejatataj mana iman imanasqata juchasninmanta Señorman jaywamonqa. Uj carnerotataj sumajnin kajta mana iman imanasqata jaywallanqataj allinyakuy richuchikuta. 
NUM.6.15	Chanta jaywamullanqataj uj canasta t'antata, sumajnin kaj jak'umanta mana levadurawan ruwasqata, aceitepi chayachisqatataj; tortillastapis mana levadurayojta aceitewan jawiykuspalla, ch'aki mikhuykunamanta ofrendastawan, vinotawan khuska. 
NUM.6.16	Sacerdotetaj chayta Señorman jaywamonqa juchasninmanta uj rikuchikuta, jinallataj ruphachisqa ofrendatapis. 
NUM.6.17	Chay carnerotaqa uj allinyakuy rikuchikuta jaywanqa, chay mana levadurayoj ruwasqa uj juch'uy canasta t'antastawan khuska jaywamullanqataj, vino ofrendasta ch'aki mikhuykunamanta ofrendastawan. 
NUM.6.18	Chay nazareo nisqa karqa chaytaj chujchasninta Dioswan tinkukuna toldo punkupi ruthuchikonqa. Diospaj t'aqasqa kasqanta wiñachisqan chay chujchasnintataj jap'iytawan ninaman ruphachenqa allinyakuy rikuchiku ruphasharqa chayman. 
NUM.6.19	Sacerdoteqa nazareo nisqaj uman ruthusqaj makinman churanqa carnero oveja ñak'asqa, ñañu wasan chayasqa kankata, canastamanta mana levadurayoj ruwasqa t'antata, uj mana levadurayoj tortillatawan. 
NUM.6.20	Kay tukuy imasta sacerdoteqa Señorman jaywanqa uj sumaj kaj ofrendata jina. Chay ovejata Señorman jaywasqanmanta chay puchusnin, maki palasnin imaqa Señorpaj t'aqasqa, qhepamantaj sacerdote chaykunata mikhukaponqa. Chaymantaraj nazareoqa vinota ujyayta atenqa.
NUM.6.21	Kaymin chay kamacheyqa, pikunachus Señorpaj t'aqasqas kanku nazareo jina chujchankutapis wiñachikunku chaykunapaj. Jinallataj ofrendastapis Señorman qoyta atinku maychus kapusqanman jina imaschus kapusqanta. Chaytaqa junt'anantaj tiyan imatachus Señorman qosaj nisqanta nazareo nisqasman kamachisqasman jina.
NUM.6.22+NUM.6.23	Señorqa Moisesman nerqa: Niy Aaronman, wawasninmanwan, israelitasta bendicishaspaqa kay jinata nichunku.
NUM.6.24	Señorqa bendicisuchun, waqaychasuchuntaj.
NUM.6.25	Señorqa qanman k'anchayninta k'anchamusuchun, khuyakuynintataj rikuchisuchun. 
NUM.6.26	Señorqa munakuywan qhawasuchun, sonqo tiyakuyta ima qosuchun.
NUM.6.27	Ajinata paykunata noqaj sutiypi israelitasman nichunku, noqataj paykunata bendicisaj.
NUM.7.1	Moisesqa Dioswan tinkukuna toldota ruwayta tukuytawan, Señorman jaywarqa aceitewan jawiraspa, tukuy imasnintawan khuska, jinallataj altarpa imasnintawan. 
NUM.7.2	Chaymantaqa tukuynin israelitasta yupaysejkunapis, sapa ayllumanta kurajkuna chayman rerqanku. 
NUM.7.3	Señormantaj ofrendasninkuta jaywarqanku sojta qhatasqa carretasta, chunka iskayniyoj wakasta. Sapa carreta karqa iskay ayllumanta kuraj kamachejkunapaj, sapa uj wakastaj sapa ayllumanta kurajkunapaj. Chay tukuyninta churarqanku Dioswan tinkukuna toldo punkuman.
NUM.7.4+NUM.7.5	Chaymanta Señorqa Moisesman nerqa: Chay carretasta wakastawan jap'iy, chaykunatataj levitasman qoy Dioswan tinkukuna toldopi imastachus ruwasqasninkumanta apaykachanankupaj, sapa ujninku imastachus ruwasqankuman jina.
NUM.7.6	Moisesqa carretasta, wakastawan jap'erqa, chaykunatataj levitasman rak'erqa. 
NUM.7.7	Gersompa mirayninman iskay carrestasta, iskay yunta wakastawan qorqa, chaykunataj llank'anankupaj karqa. 
NUM.7.8	Merarej mirayninmantaj tawa carretasta tawa yunta wakastawan qorqa, chaykunaqa llank'anankupaj karqa Paykunata kamacherqa sacerdote Aarompa wawan Itamar. 
NUM.7.9	Coatpa wawasninmantaj mana imatapis qorqachu ni carretasta, nitaj wakastapis. Imaschus Diospaj nisqas kajkunata paykunata jap'ispa, lijraspataj apananku karqa.
NUM.7.10	Altarta Señorman t'aqachishajtinkutaj, sapa ayllumanta kurajkuna ofrendasninkuta aparqanku altar k'uchuman. 
NUM.7.11	Chaymantataj Moisesman Señorqa nerqa: Sapa p'unchay sapa ayllumanta uj kuraj kaj jamunan tiyan ofrendan oqharisqa altarta Señorman t'aqapunampaj.
NUM.7.12	Ñaupaj kaj diapi Naasón ofrendan oqharisqa jamorqa, Judá ayllumanta Aminadadpa wawan. 
NUM.7.13	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chantaqa uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan tinkukuna toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñat'usqa ch'aki mikhuymanta ofrenda kanampaj. 
NUM.7.14	Chantapis qollarqataj qorimanta uj jatun cucharatawan inciensoyojta, pesarqataj pachaj chunkayoj gramosta. 
NUM.7.15	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.16	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.17	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderosta. Kay ofrendasqa karqanku Aminadadpa wawan Naasompata.
NUM.7.18	Iskay kaj diapi Zuarpa wawan Natanael ofrendasninta aparqa. Payqa kuraj kamachej karqa Isacarpa ayllunmanta. 
NUM.7.19	Natanaelpis Naasón kikillantataj ofrendasninta qorqa. Pay qorqa uj qolqe chuwata, pesarqataj pachaj kinsa chunkayoj gramos; uj qolqe yuruta, chaytaj pesarqa qanchis chunka gramos, imaynachus Dioswan tinkukuna toldopaj karqa chayman jina, iskaynin junt'as karqanku sumaj kaj ñut'u jak'umanta ñat'usqa ofrendayoj. 
NUM.7.20	Chaymantaqa qollarqtaj uj qolqe cucharata incienso junt'ayojta, pesarqataj chunka gramos. 
NUM.7.21	Chanta qollarqataj uj waka uñata, uj carnerota uj watayoj corderota sumaj q'apashajta Señorman ofrendata jaywanampaj. 
NUM.7.22	Qollarqataj uj chivota juchaspa cuentanmanta. 
NUM.7.23	Allinyakuy ofrendatataj iskay novillo wakasta qorqa, phishqa carnerosta, phishqa chivosta, phishqa corderosta uj watayojtakama. Kay jina ofrendasta Zuarpa wawan Natanaelqa apamorqa.
NUM.7.24	Kinsa kaj diapi Helompa wawan Eliabñataj ofrendasninta aparqa. Pay karqa kuraj kamachej. 
NUM.7.25	Payqa ofrendata uj qolqe chuwata apamorqa, pesarqataj pachaj kinsa chunkayoj gramos; uj qolqe yuruta, pesarqataj qanchis chunka, Dioswan tinkukuna toldopi imaynachus peso churasqa kasqanman jina, iskaynimpitaj sumajnin kaj ñut'u jak'u ofrenda junt'as aceitewan ñat'usqa karqa. 
NUM.7.26	Chaymantaqa uj qori cucharata inciensowan junt'ayojta apamorqa, pesarqataj chunka gramos. 
NUM.7.27	Chanta apamullarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.28	Chanta uj cabra chivotawan apamullarqataj juchaspa cuentanmanta uj rikuchikuta jina jaywanapaj. 
NUM.7.29	Chay tukukuytataj allinyakuy ofrendata jaywarqa iskay torosta, phishqa carnerosta, phishqa cabra chivosta, phishqa corderosta uj watayojtakama. Kay ofrendasqa karqanku Helompa wawan Eliabpata.
NUM.7.30	Tawa kaj diapi Sedeurpa wawan Elisurñataj ofrendasninta aparqa, pay kuraj kaj kamachej Rubén ayllumanta karqa. 
NUM.7.31	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chantaqa uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan tinkukuna toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.32	Chaymantaqa qollarqataj qorimanta uj jatun cucharatawan inciensoyojta, pesarqataj pachaj chunkayoj gramos. 
NUM.7.33	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.34	Chanta uj cabra chivotawan apamorqa juchaspa cuentanmanta uj rikuchikuta jina jaywanapaj. 
NUM.7.35	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna paypa ofrendasnin karqa.
NUM.7.36	Phishqa kaj diapi Zurisadaipa wawan Selumiel ofrendasninta apamorqa. Pay karqa Simeón ayllumanta kuraj kaj kamachej. 
NUM.7.37	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chantaqa uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan parlana toldopi peso churasqa kasqanman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.38	Chantapis qollarqataj qorimanta uj jatun cucharata inciensoyojta, pesarqataj pacha chunkayoj gramos. 
NUM.7.39	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.40	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.41	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna paypa ofrendasnin karqa.
NUM.7.42	Sojta kaj diapi Deuelpa wawan Eliasaf ofrendasninta apamorqa. Pay karqa Gad ayllumanta kuraj kaj kamachej. 
NUM.7.43	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan parlana toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.44	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.45	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.46	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.47	Chay tukukuytataj allinyakuy ofrendata jaywarqa iskay torosta, phishqa carnerosta, phishqa cabra chivosta, uj watayoj phishqa corderostawan. Kaykuna paypa ofrendasnin karqa.
NUM.7.48	Qanchis kaj diapi Amiudpa wawan Elisama ofrendasninta apamorqa, pay karqa kuraj kaj kamachej, Efraín ayllumanta. 
NUM.7.49	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis kunkayoj gramos, imaynachus Dioswan tinkukuna toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.50	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.51	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.52	Chanta uj chivotawan apamorqa juchaspa cuentanmanta uj rikuchikuta jina jaywanampaj. 
NUM.7.53	Chay tukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Amiudpa wawan Elisamaj ofrendasnin karqa.
NUM.7.54	Pusaj kaj diapi Pedasurpa wawan Gamaliel ofrendasninta aparqa. Pay karqa Manasés ayllumanta kuraj kaj kamachej. 
NUM.7.55	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan tinkukuna toldopi pesa churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.56	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.57	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.58	Chanta uj cabra chivotawan apamorqa juchaspa cuentanmanta uj rikuchikuta jina jaywanampaj. 
NUM.7.59	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Pedasurpa wawan Gamalielpa ofrendasnin karqa.
NUM.7.60	Isq'on kaj diapi Gedeonej wawan Abidán ofrendasninta apamorqa. Pay karqa Benjamín ayllumanta kuraj kaj kamachej. 
NUM.7.61	Paypa ofrendan karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan tinkukuna toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.62	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.63	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.64	Chanta uj cabra chivotawan apamorqa juchaspa cuentanmanta uj rikuchikuta jina jaywanampaj. 
NUM.7.65	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Gedeonej wawan Abidampa ofrendasnin karqa.
NUM.7.66	Chunka kaj diapi Amisadaipa wawan Ahiezer ofrendasninta apamorqa. Pay karqa Dan ayllumanta kuraj kaj kamachej. 
NUM.7.67	Paypa ofrendan karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.68	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.69	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.70	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.71	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Amisadaipa wawan Ahiezerpa ofrendasnin karqa.
NUM.7.72	Chunka ujniyoj kaj diapi Ocrampa wawan Pagiel ofrendasninta apamorqa. Pay karqa Aser ayllumanta kuraj kaj kamachej. 
NUM.7.73	Paypa ofrendanqa karqa uj qolqe ch'illami, pesarqataj waranqa tawa pachaj kinsa chunkayoj gramos. Chanta uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan tinkukuna toldopi pesa churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.74	Chantapis qollarqataj qorimanta uj jatun cucharata inciensoyojta, pesarqataj pachaj chunkayoj gramos. 
NUM.7.75	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.76	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.77	Chay tukuykuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Ocrampa wawan Pagielpa ofrendasnin karqa.
NUM.7.78	Chunka iskayniyoj kaj diapi Enampa wawan Ahira ofrendasninta apamorqa. Pay karqa Neftalí ayllumanta kuraj kaj kamachej. 
NUM.7.79	Paypa ofrendasnin karqa uj qolqe ch'illami, pesarqataj waranqa tawa pachaj kinsa chunkayoj gramos. Chantaqa uj qolqe yurutawan apamorqa, chaytaj pesarqa qanchis pachaj qanchis chunkayoj gramos, imaynachus Dioswan parlana toldopi peso churasqa karqa chayman jina. Iskaynimpitaj junt'as karqa sumajnin kaj ñut'u jak'uwan aceitewan ñatusqa, ch'aki mikhuymanta ofrenda kanampaj. 
NUM.7.80	Chantapis qollarqataj qorimanta uj jatun cucharatawan inciensoyojta, pesarqataj pachaj chunkayoj gramos. 
NUM.7.81	Chanta qollarqataj uj waka uñata, uj carnerota, uj watayoj corderota Diospaj ruphachisqa kanampaj. 
NUM.7.82	Chanta uj chivotawan apamorqa juchaspa cuentanmanta uj rikuchikuta jina jaywanapaj. 
NUM.7.83	Chay tukukuytataj allinyakuy ofrendata jaywarqa iskay torosta, phishqa carnerosta, phishqa chivosta, uj watayoj phishqa corderostawan. Kaykuna Enampa wawan Ahiraj ofrendasnin karqa.
NUM.7.84	Ajinata altar tukukojtin, Israel ayllusmanta kurajkunaqa chunka iskayniyoj qolqe ch'illamista t'aqaporqanku, chunka iskayniyoj qolqe yurusta, chunka iskayniyoj qori cucharastawan. 
NUM.7.85	Sapa qolqe ch'illami pesarqa waranqa tawa pachaj kinsa chunkayoj gramos; sapa qolqe yuru pesarqa qanchis pachaj qanchis chunkayoj gramos, tukuynimpi karqanku iskay chunka sojtayoj waranqa tawa pachajniyoj gramos, Dioswan tinkukuna toldopi peso churasqa kasqanman jina. 
NUM.7.86	Inciensosniyoj chunka iskayniyoj qori kucharas karqanku. Sapa ujtaj pesarqanku pachaj chunkayoj gramos, Dioswan tinkukuna toldopi peso churasqa kasqanman jina, tukuynimpi pesarqanku waranqa kinsa pachaj iskay chunkayoj gramos. 
NUM.7.87	Ruphachinapaj tukuynin animalesqa karqanku chunka iskayniyoj waka uñas; chunka iskayniyoj carneros, uj watayojkama chunka iskayniyoj corderos, ch'aki mikhunamanta ofrendasninwankama, chunka iskayniyoj chivos ima, juchaspa cuentanmanta jaywanapaj. 
NUM.7.88	Allinyakuy ofrendastaj tukuynimpi karqanku iskay chunka tawayoj waka uñas, sojta chunka carneros, sojta chunka cabra chivos, uj watayojkama sojta chunka corderos ima. Kay rikuchikusqa karqa Señorman altarta t'aqapunapaj imaynachus kasqanman jina jawiytawan.
NUM.7.89	Dioswan tinkukuna toldopi Dioswan parlanampaj yaykuytawan Moisesqa, Señorpa parlamusqanta uyarerqa, Diospa leyninwan kasharqa chay cajompa kirpanan patapi, querubinespa chaupinmanta. Ajinata Señorqa chaypi paywan parlarqa.
NUM.8.1+NUM.8.2	Señorqa Moisesman kamacherqa: Aaronman ajinata niy: Qanchis k'anchachinasta churaspaqa, k'anchachinaj ñaupaqenman qhawarisqata jap'irachinki.
NUM.8.3	Aaronqa kikinta ruwarqa imaynatachus Señorqa Moisesman kamachisqanman jina, k'anchaykunasta jap'iracherqa k'anchachinaj ñaupaqenman qhawarisqasta. 
NUM.8.4	Moisesqa chay k'anchachinasta martillowan ch'eqosqa qorimanta ruwacherqa, sayananmanta maymantachus palqasnin llojsisharqa chaykama, imaynatachus Señorqa Moisesman nisqanman jina, chayman jinataj ruwachinampaj.
NUM.8.5+NUM.8.6	Señorqa Moisesman nerqa: Tukuynin levitasta israelitaspa chaupinmanta ajllay, paykuna llimphupaj qhawasqa kanankupaj llimphuchachiy. 
NUM.8.7	Llimphuchakushajtenqa kay jinata llimphuchachinki. Llimphuchaj yakuwan paykunaman chhallunki. Chaymantataj paykuna tukuy ukhunkumanta pelosta k'utukonqanku, p'achasninkutataj t'ajsakuchunku; ajinamanta paykunaqa llimphupaj qhawasqas kanqanku. 
NUM.8.8	Chaymantaqa ujnin kaj uña wakata aysamonqanku, ch'aki mikhunamanta sumajnin kaj jak'utawan, aceitewan ñat'usqata. Jinaspataj uj waka uñata aysamonqanku juchaspa cuentanmanta jaywanapaj. 
NUM.8.9	Ajina kajtintaj levitasta qayllachinki Dioswan tinkukuna toldoj ñaupaqenman, jinallataj tukuynin israelitaspis tantakuchunku. 
NUM.8.10	Señorpa ñaupaqempi israelitas levitasman qayllaykojtinkutaj, makisninkuta churachunku levitaspa umasninman. 
NUM.8.11	Aaronqa levitasqa rikuchikuta jina noqapaj t'aqanqa israelitaspa cuentanmanta. Ajinamanta levitasqa noqaj kamachiypi kanqanku. 
NUM.8.12	Chaymantataj levitasñataj chay aysamusqa waka uñaspa umanman makisninkuta churanqanku. Jinamanta ujnin kaj wakaqa juchaspa cuentanmanta Señorman jaywasqa kanqa; ujnin kajtaj Señorpaj ruphachinapaj kanqa, levitasta Señorpaj t'aqapunapaj. 
NUM.8.13	Levitasta sayachinki Aarompa ñaupaqempi, wawasnimpa ñaupaqempiwan noqapaj t'aqapunawaykipaj. 
NUM.8.14	Ajinata qanqa levitasta t'aqapuwanki israelitaspa chaupinkumanta noqajta kanankupaj. 
NUM.8.15	Chaymantataj levitasqa jamonqanku Dioswan parlana toldopi imaschus ruwana kajta ruwanankupaj. Chaypajqa paykunata llimphuchaspa sumaj rikuchikuta jina t'aqapuwanki. 
NUM.8.16	Imaraykuchus tukuy israelitaspa chaupimpi noqapaj t'aqasqas kanku. Noqa paykunata jap'ini israelitaspa kuraj wawasnimpa cuentanmanta. 
NUM.8.17	Imaraykuchus noqajta kanku tukuy israelitaspa kuraj wawasninku. Ajinallataj tukuy uywasninkoj ñaupaj uñasninkupis noqajta kanku. Maypachachus egipciospa kuraj wawasninkuta wañurachishaspa, noqa paykunataqa ajllakorqani israelitas ukhupi. 
NUM.8.18	Chayrayku chaykunaj cuentanmanta levitasta ajllakuni. 
NUM.8.19	Noqa levitastaqa israelitaspa chaupinmanta ajllakuni, jaywanitaj Aaronman, wawasninmanwan, paykuna israelitaspa sutimpi ima ruwana kajtapis ruwanankupaj Dioswan tinkukuna toldopi, perdontapis israelitaspa mañapunankupaj. Ajinamanta israelitas Dioswan tinkukuna toldoman ama qayllanqankuchu, nitaj ima jasut'iypis paykunaman chayanqachu.
NUM.8.20	Ajinamanta Moiseswan, Aaronwan, tukuy israelitaswan ima junt'arqanku Moisesman Diospa nisqanta. 
NUM.8.21	Levitasqa llimphuchakorqanku, p'achasninkutapis t'ajsakorqanku. Jinamanta Aaronqa Señorman paykunata jaywarqa, sumaj rikuchikuta jina. Ajinamanta Aaronqa paykunamanta uj rikuchikuta jina ruwarqa, paykunata llimphuchaspa. 
NUM.8.22	Chaymantataj levitasqa imachus ruwana kajta ruwayta qallarerqanku Dioswan parlana toldopi. Chaytataj Aaronwan wawasninwan ima ruwacherqanku. Chaykunasta ruwarqanku imaynatachus Señorqa Moisesman levitasmanta kamachisqanman jina.
NUM.8.23+NUM.8.24	Chaymanta Señorqa Moisesman nerqa: Levitasqa iskay chunka phishqayoj watayojmantapacha, imatapis ruwayta qallarenqanku Dioswan tinkukuna toldopi. 
NUM.8.25	Phishqa chunka watasniyojmantataj chay ruwanasmanta llojsiponqanku. 
NUM.8.26	Chaymanta qhepamanqa paykunamanta qhepaman yaykumojkunatañataj yanapanqanku Dioswan parlana toldopi imastachus ruwashanku chaypi, jinamanta paykunaqa mana chay wakinkuna jinañachu ruwanqanku. Ajinata levitastaqa kamachinki ruwanankuta.
NUM.9.1+NUM.9.2	Israelitas Egiptomanta llojsimusqankumanta iskay watamanta, wataj qallarikuynin ñaupaj kaj killapi, Señorqa Sinaí ch'in pampapi Moisesman kay jinata parlarqa: Israelitasqa Pascua fiestata ruwachunku mayk'ajchus ruwanankupaj nisqa kashan chaypachu. 
NUM.9.3	Kay niyta munan, chunka tawayoj p'unchay kashajtin ch'isiyaykuyta kay killapi, imaynatachus kamachisqas kashan chayman jina kikinta.
NUM.9.4	Chaymanta Moisesqa israelitasta kamacherqa Pascua raymita ruwanankuta. 
NUM.9.5	Paykunataj kikinta ruwarqanku ñaupaj kaj killapi, chunka tawayoj p'unchaypi ch'isiyaykuyta Sinaí ch'in pampapi, imaynatachus Señorqa Moisesman kamachisqanman jina.
NUM.9.6	Wakin runastajri ch'ichichasqas kasharqanku wañusqasta llankhasqankurayku. Chayrayku paykunaqa chay p'unchaypi Pascuata mana ruwaysikuyta aterqankuchu. Jina kaspa paykunaqa Moiseswan, Aaronwan ima parlaj rerqanku. 
NUM.9.7	Chayaspataj Moisesman nerqanku: Noqaykoqa wañusqasta llankharqayku, chayrayku mana llimphupajchu qhawasqas kayku. Kunanqa kay kikin diallapitaj, manachu atiykuman Señorman uj rikuchikuta jaywayta, israelitaswan khuska?, nispa.
NUM.9.8	Moisestaj paykunaman nerqa: Suyarikuychej Señor imatachus ninawanta qankunamanta, nispa.
NUM.9.9	Chaymanta Señorqa Moisesman parlarqa kay jinata: 
NUM.9.10+NUM.9.11	Tukuyniykichej, jinallataj wawasniykichejpis ruwanaykichejpuni tiyan noqaj sutiypi. Pikunachus wañusqasta llankharisqankupi ch'ichichasqasqa, pikunachus ña puriypi tarikojkuna imaqa, Pascuata ruwachun chunka tawayoj p'unchay kashajtin iskay kaj killapi ña ch'isiyaykuytaña. Chaypi cordero aycha kankata mikhonqanku jaya qhorasniyojta, mana levadurayoj tortilla t'antatawan. 
NUM.9.12	Q'ayantimpajqa ama imatapis puchuchichunkuchu, nitaj chay corderoj tullusnintapis p'akichunkuchu. Pascuataqa ruwachunku noqa imaynatachus kamachisqayman jina. 
NUM.9.13	Chanta pichus, llimphu kashaspa, nitaj puriypipis kashaspa Pascuata mana ruwankuchu chayqa, ayllusnimpa chaupinmanta chinkachisqa kachun. Chay kikin diapi Señorpaj rikuchikuta mana jaywasqanrayku, chay runaqa juchachasqa kanqa.
NUM.9.14	Karu llajtayojkunapis qankuna ukhupi tiyakojkuna Pascuata noqaj sutiypi ruwanallankutaj tiyan, imaynatachus kamachisqayman jina. Imatachus nisqasniyta kikinta ruwananku tiyan karu llajtayojkuna, jinallataj qankuna chaupipi nacekojkunapis.
NUM.9.15	Ima diachus Dioswan tinkukuna toldota sayarichejtinku, chay diapacha phuyoqa trato ruwana toldota urphuykorqa. Ch'isiyaykuymantapacha uj nina k'anchay jina k'ancharqa Dioswan tinkukuna toldota sut'iyamunankama. 
NUM.9.16	Ajinallapuni karqa Dioswan tinkukuna toldopi, p'unchayqa phuyu urphuykorqa, tutantaj uj k'anchay nina jina k'ancharqa. 
NUM.9.17	Dioswan tinkukuna toldo patamanta phuyu oqharikojtintaj israelitasqa ñanta purirerqankupacha. Maypichus phuyu sayarqa chaypitaj jarakorqanku. 
NUM.9.18	Señor imatachus kamachejtinkama israelitasqa ñanta purirerqanku, jarakorqankutaj. Chaypi qhepakoj kanku mayk'ajkamachus Dioswan tinkukuna toldo patapi phuyu kanankama. 
NUM.9.19	Sichus chay phuyu Dioswan parlana toldo patapi unayta kasharqa chayqa, israelitaspis qhepakullajtaj kanku, Señor imatachus kamachisqasninta ruwaspa. 
NUM.9.20	Sichus phuyu pisi diasllata kaj chayqa, Señorpa kamachisqanman jina ñanta purirejpacha kanku israelitasqa. Ujtawan Señorqa imatachus kamachejtintaj qhepakullajtaj kanku. 
NUM.9.21	Wakin kutispeqa uj ch'isillata chay phuyu qhepakoj, q'ayantintaj tutamanta oqharikoj. Jina kajtin israelitasqa ñanta puririllajtaj kanku. P'unchaypis kachun tutapis kachun phuyu oqharikojtenqa paykunapis rillajtaj kanku. 
NUM.9.22	Sichus mashkha diasta, chayri uj killata, chayri uj watata phuyu Dioswan tinkukuna toldo patapi sayarqa chayqa, israelitaspis chay kikillantataj chaypi kaj kanku; mana maymampis rejchu kanku. Sichus chay phuyu mayk'ajchus oqharikorqa chayqa, paykunapis kikillantataj oqharikojpacha kanku ñanta rinankupaj. 
NUM.9.23	Maypichus Señorqa jarakunankuta nejtintaj, chaypi jarakoj kanku; riychej nejtintaj ñanta jap'irej kanku. Señorpa kamachisqanta junt'aj kanku, Señorqa Moisesnejta kamachisqanman jina.
NUM.10.1+NUM.10.2	Señorqa Moisesman nerqa: Iskay cornetasta ruwakuy martillowan ch'eqosqa qorimanta. Chaykunaqa kanqa runasta tantachimunapaj, jinallataj maymampis puririnapaj. 
NUM.10.3	Iskaynin cornetas waqanqa chayqa, tukuynin runas ñaupaqeykiman tantakamonqanku, Dioswan parlana toldo punkuman. 
NUM.10.4	Maypachachus uj cornetalla waqanqa chayqa, tukuy kurajkunalla sapa ayllumanta ñaupaqeykiman tantakamonqanku. 
NUM.10.5	Maypachachus cornestas sinch'ita waqamojtinkutaj, inti llojsimuy uyapi jarakojkuna oqharikonqanku puririnakupaj. 
NUM.10.6	Qhepan kutipi sinch'ita waqamojtintaj uranejpi jarakojkuna oqharikonqanku. Ujllapi sinch'ita corneta waqamojtintaj señal kanqa ñanta puririnankupaj. 
NUM.10.7	Cornetas mana sinch'itachu waqamojtinkutaj señal kanqa tukuy israelitas tantakunankupaj. 
NUM.10.8	Chayta tocajkunataj kanqanku sacerdotes, Aarompa mirayninmanta kajkuna. Kay leyqa qankunapaj unaypaj churasqa kanqa.
NUM.10.9	Maypachachus jallp'aykichejpi kashajtiykichej pipis qankunawan maqanakoj jamojtenqa, cornetasta sinch'ita waqachinkichej, jatunmantataj qhaparinkichej. Ajinamanta noqa Señor Diosniykichej qankunamanta yuyarikusqaykichej, enemigosniykichejmantataj jark'akusqaykichej. 
NUM.10.10	Maypachachus kusikunaykichej kajtimpis cornetasta kusiywan waqachinkichej, mosoj killapi fiestata ruwaspa, Señorman ruphachisqa rikuchikusta jaywashaspa, allinyakuy rikuchikusta ima jaywashaspa. Ajinata qankunamanta yuyarikusqaykichej. Noqamin Señor Diosniykichejqa kani.
NUM.10.11	Iskay watamanta iskay kaj killapi iskay chunka día kashajtin, phuyu oqharikorqa Dioswan tiyana, tratotataj ruwana toldo patamanta. 
NUM.10.12+NUM.10.13	Israelitasqa Sinaí ch'in pampamanta purirerqanku. Phuyutaj Parán ch'in pampanejpi sayarqa. Imaynatachus Señorqa Moisesnejta kamachisqanman jina. 
NUM.10.14	Ñaupajta purirerqanku Judá ayllumanta kaj soldados wiphaylankuta oqharikuspa. Paykunatataj kamachejninku jina pusarqa Aminadabpa wawan Naasón. 
NUM.10.15	Isacar ayllumanta kaj soldadostataj kamachejninku jina pusarqa Zuarpa wawan Natanael. 
NUM.10.16	Zabulón ayllumanta kaj soldadostataj kamachejninku jina pusasharqa Helompa wawan Eliab. 
NUM.10.17	Chaymantataj Gersompa mirayninmanta kajkuna. Merarej mirayninmanta kajkunapiwan, Dioswan tinkukuna toldota phaskarqanku. Chay imasta oqharikuspa paykunaqa purirerqanku, paykuna apanankupaj cuentayoj kasqankurayku.
NUM.10.18	Rubén ayllumanta kaj soldadostaj wiphaylankuta oqharikuspa paykunaj qhepankuta purirerqanku; kamachejninku jinataj paykunata pusasharqa Elisurpa wawan Sedeur. 
NUM.10.19	Simeón ayllumanta kaj soldadosta uj kamachejninku jina pusasharqa Zurisadaipa wawan Selumiel. 
NUM.10.20	Gad ayllumanta kaj soldadosta kamachejninku jina pusasharqa, Reuelpa wawan Eliasaf. 
NUM.10.21	Chaykunaj qhepantapacha purirerqanku Coatpa wawasnin, Diospa tiyakunanmanta llimphupaj qhawasqa imasta oqharikuspa. Paykuna chayanankupajqa ñapis Dioswan parlana toldoqa sayachisqaña karqa.
NUM.10.22	Chay qhepantataj Efraín ayllu jarañataj purirerqa wiphaylankuta oqharikuspa. Kamachejninku jinataj pusasharqa Amiudpa wawan Elisama. 
NUM.10.23	Manasés ayllumanta kaj soldadostataj uj kamachejninku jina pusasharqa Pedasurpa wawan Gamaliel. 
NUM.10.24	Benjamín ayllumanta kaj soldadosta kamachejninku jina pusasharqa Gadeonej wawan Abidán.
NUM.10.25	Tukuypa qhepantataj Dan ayllumanta kaj soldados wiphaylankuta oqharikuspa rerqanku. Paykunatataj kamachajninku jina pusasharqa Amisadaipa wawan Ahiezer. 
NUM.10.26	Aser ayllumanta kaj soldadostataj kamachejninku jina pusasharqa Ocrampa wawan Pagiel. 
NUM.10.27	Neftalí ayllumanta kaj soldadostataj kamachejninku jina pusasharqa Enampa wawan Ahira.
NUM.10.28	Ajinata israelitasqa soldados jina sapa kuti qhepan qhepanta ñanta puririnanku karqa.
NUM.10.29	Uj kuti Moisesqa warmimpa turan Hobabta wajyacherqa. Hobabqa madianita Reulpa wawan Moisespata suegron karqa. Paymantaj nerqa: Noqayku rishayku Señor qosqayki niwayku chay jallp'aman. Qampis noqaykuwan jaku ari, imatapis allinta ruwapuwasqayku, imaraykuchus Señorqa niwayku, israelitasta sumaj khuyakuyninwan pusanawaykuta. 
NUM.10.30	Hobabtaj payman nerqa: Mana, noqaqa llajtayman kutinay tiyan, maypichus tukuy aylluypis kashan chayman.
NUM.10.31	Moisestaj nerqa: Ama kutipuychu ari. Qan sumajta rejsinki kay ch'inkunaspi maypichus jarakunas chayta, chayrayku qan pusawayku ari. 
NUM.10.32	Sichus qan noqaykuwan rinki chayqa, ima allinkunastachus noqaykuman Señor qowasqayku, chayta qampis jap'illankitaj.
NUM.10.33	Ajinata israelitasqa riporqanku Señorpata nisqa chay orqoman, rerqankutaj kinsa día puriyta. Diospa leyninwan kasharqa chay cajontaj ñaupaqenkuta risharqa, maypichus jarakunankuta mask'aspa. 
NUM.10.34	P'unchayqa paykuna purirejtinkukama Señorpa phuyun patankuta risharqa. 
NUM.10.35	Señorpa leyninwan kasharqa chay cajón purirejtinkamataj, Moisesqa nerqa: Sayarikuy ari Señor! Enemigosniyki qanmanta ch'eqerachunku, chejnisojkunapis qanta rikususpa ayqechunku!
NUM.10.36	Diospa leyninwan kaj cajón maynejpichus sayarqa, chaypacha Moisesqa nerqa: Kunanqa kutirimuy ari Señor, mana yupay atina israelitaspa soldadosninman, nispa.
NUM.11.1	Uj pachataj israelitasqa Señorpa contranta thutuyta qallarerqanku. Señortaj chayta uyarispa k'ajaj phiñakuyninta rikucherqa, jaraj ujnin cantonta ninawan ruphaykucherqa. 
NUM.11.2	Runastaj Moisesman qhaparerqanku. Moisestaj chay ratopacha Señormanta mañakorqa. Ninataj chay kikimpacha thasnukorqa. 
NUM.11.3	Chay cheqataqa suticharqanku Tabera, nispa, chay cheqapi Señorpa ninan jarankuta ruphaykusqanrayku.
NUM.11.4	Israelitas ukhupi imaymana waj llajtayoj runas karqanku. Chaykuna yarqhaywan thutuyta qallarerqanku, jinallataj israelitaspis waqayta qallarerqanku: Pitaj kunan aychata mikhuchiwasunri! 
NUM.11.5	Noqaykoqa yuyarikuyku, Egiptopi qhasilla mikhoj kayku challwasta. Chanta mikhullajtaj kayku pepinosta, melonesta, puerrosta, cebollasta, ajosta ima. 
NUM.11.6	Kunanri yarqhaywan wañushaykuña, ni imapis kaypeqa kanchu; Maná nisqa t'antalla tiyan.
NUM.11.7	Maná nisqaqa culandro muju jina q'elluyasqa karqa. 
NUM.11.8	Q'apaynenqa mosoj aceite jina karqa. Runasqa llojsispa pampasmanta pallakamoj kanku, apamuspataj kutaj kanku, manachayri takaj kanku; jinaspataj wayk'oj kanku, manachayri tortillasta ruwaspa chayachikoj kanku. 
NUM.11.9	Ch'isin jaranku pataman urmamojtinkama, Maná nisqapis chaypa patanman urmamullajtaj.
NUM.11.10	Moisesqa uyarerqa israelitasta, wawasninku ima jarasninku punkupi waqarashajta. Señortaj chaymanta mayta phiñakorqa. Moisesmampis manallataj allinchu rijch'arqa. 
NUM.11.11	Chaymanta Moisesqa Señorman nerqa: Imaraykutaj kay kamachiykita mana allinta ruwawankiri? Imapitaj mana allinta rijch'aykiri? Imapajtaj kay runasta pusachimuwankiri? 
NUM.11.12	Kay tukuy runasqa noqaj wawasniychu imataj kankuri, makiypi ichuspachu paykunata apaykachasaj uj ñuñoj wawata jina, mayqen jallp'atachus tatasninkuman qonaykita nerqanki chayman chayachinaypaj? 
NUM.11.13	Maymantataj noqaqa aychata apamusaj kay chhika runata mikhuchinaypajri? Aychata qowayku nispa noqallaman waqaspa jamuwanku. 
NUM.11.14	Noqa sapayqa manaña pusaykachaymanchu kay tukuynin runastaqa; noqapajqa anchapuni paykunata pusaykachanayqa. 
NUM.11.15	Sichus qan ajinallatapuni ruwawanki chayqa, qhechuway kausayniyta, sichus qan munakuwanki chayqa. Ajinamanta, Señor, noqaqa manaña ñak'arisajchu, nispa.
NUM.11.16	Señortaj payman kuticherqa: Qan tantapuway qanchis chunka kurajkuna israelitasta, mayqenkunachus israelitasta kamachishanku chaykunata. Paykunata pusamuway Dioswan tinkukuna toldo punkuman, chaypi qanwan khuska suyawaychej. 
NUM.11.17	Chayman uraykamusaj, qanwantaj parlasaj. Chantaqa qampi kaj espirituta wakinta paykunaman qosaj, paykuna kay runasta kamachiyta, pusayta ima yanapasunankupaj. Ajinamanta qan manaña sapaykichu rikukunki. 
NUM.11.18	Chantaqa nillaytaj q'ayapaj runas llimphuchakunankuta, aychatataj mikhonqanku. Noqa paykunata waqashajta uyarini, nishajtataj: Mana aycha kanchu mikhunanchejpaj! Kaymanta nisqaqa allinta Egiptopi kakusharqanchej! Chayrayku kunanqa noqa qosaj aychata mikhunankupaj. 
NUM.11.19	Manataj qosajchu uj diapaj, iskay diapaj, phishqa diapaj, chunka diapaj, nitaj iskay chunka diallapajchu. 
NUM.11.20	Manachayqa qosqay aychata uj killa junt'ata mikhonqanku amichikunankukama, senqasninkumanta phullchichimunankukama. Paykunaqa noqata qhesachawanku, noqa Señor paykunaj chaupinkupi kashajtiy. Paykunaqa ñaupaqeypi waqanku, ninkutaj: Imapajtaj Egiptomanta llojsimorqanchejri?, nispa. 
NUM.11.21	Chaymanta Moisesqa Señorman nerqa: Noqawan rejkunaqa sojta pachaj soldados kanku. Chaywampis qanqa nishanki, uj killa junt'ata aychata mikhuchisaj, nispa. 
NUM.11.22	Kanmanchu ovejas, wakaspis chayta ñak'aspa kay chhika runaman aychata qonaypajqa? Mar qochamanta tukuynin challwasta jap'ispapis manaraj kay chhika runasqa sajsankumanchu.
NUM.11.23	Señortaj payman kuticherqa: Atiyneyqa pisichu? Kunanqa rikunki kay parlasqayta junt'asajchus manachus chayta.
NUM.11.24	Moisesqa llojsiytawan runasman willamorqa, imastachus Señor payman nisqanta. Tantacherqataj qanchis chunka kurajkuna israelitasta. Paykunata Dioswan tinkukuna toldoj muyuyninman sayaykucherqa. 
NUM.11.25	Señortaj chayman phuyupi uraykamorqa, Moisesmantaj parlarqa. Moiseswan kasharqa chay espiritumantataj, wakinta chay qanchis chunka kurajkunaman qorqa. Espíritu paykunaman chayajtintaj, chay kutilla Diosmanta sut'inchajkuna jina parlayta qallarerqanku.
NUM.11.26	Chay qanchis chunkamanta iskaytaj mana rerqankuchu Dioswan parlana toldoman, manachayqa jarallankupi qhepakorqanku; sutinkutaj karqa: Eldadwan, Medadwan. Chay tukuywan paykunamampis espiritoqa chayallarqataj. Paykunapis Diosmanta sut'inchaj jina jarasninkupi parlayta qallarillarqankutaj. 
NUM.11.27	Chaymantataj uj wayna Moisesman willaj correrqa: Eldadwan, Hedadwan Diosmanta sut'inchajkuna jina, jarasninkupi parlashanku!, nispa.
NUM.11.28	Chaymantataj Numpa wawan Josué, Moisesta waynamantapacha yanapajnin payman nerqa: Wiraqochi Moisés, qan niy ari, ama jinata ruwanankuta!, nispa.
NUM.11.29	Moisestaj payman kuticherqa: Qanqa chaytapis jark'aytachu munashanki? Allin kanman, Señorqa tukuynin israelitasman espirituta qonan, ajinamanta Diospa sut'inchajnin kananupaj!
NUM.11.30	Chay qhepatataj Moisesqa tukuynin kurajkunawan khuska jaraman kutiporqanku.
NUM.11.31	Ujllata Señorqa mar qochamanta wayrachimorqa, chay wayrataj ashkha p'isaqasta apachimorqa. Chaykuna jarasninkuman jina junt'aykamorqa, wakintaj chay tukuy muyuyninman uj día puriymantapacha. Chay tukuynimpi p'isaqasqa tauqakorqanku yaqha uj metrota jina patampi patampi. 
NUM.11.32	Runasqa p'isaqasta jap'illarqankupuni tuta p'unchay q'ayantin p'unchaynintin. Atisqankuman jina wakenqa ashkhata, wakintaj pisillata jap'ikorqanku. Jinamanta aychasta jarasninkoj muyuyninman ch'akirachikorqanku. 
NUM.11.33	Wakinmanqa chay p'isaqa aychasta siminkuman churaykurispa khamuykurishajtillankuraj Señorqa k'ajaj phiñakuyninta rikucherqa jasut'ispa; ajinamanta ashkhasta ñak'arichispa. 
NUM.11.34	Chayrayku chaynejta suticharqanku, Qibrot-hataava, nispa; imaraykuchus jaqaypi p'amparqanku pikunachus mikhunallapi yuyajkunata.
NUM.11.35	Qibrot-hataavamanta israelitasqa riporqanku Hazerotkama, chaypitaj jarakorqanku.
NUM.12.1	Mariawan Aaronwan Moisespa contranta rimarqanku, uj etiope warmiwan casarasqanrayku. 
NUM.12.2	Chantaqa nillarqankutaj: Señorqa mana payllawanchu parlarqa, noqanchejwampis parlallarqataj, nispa. Señortaj chayta uyarerqa.
NUM.12.3	Moisesqa may llamp'u sonqoyoj karqa, kay mundopi tukuy runasmanta nisqaqa. 
NUM.12.4	Chayrayku Señorqa kinsantinkuman nerqa: Moisesman, Mariaman, Aaronmanwan: Kinsantiykichej riychej Dioswan tinkukuna toldoman. Jinata nejtintaj kinsantinku rerqanku. 
NUM.12.5+NUM.12.6	Señorqa uraykamorqa uj sankhu phuyupi, sayakorqataj Dioswan tinkukuna toldo punkupi. Chaymantataj Mariatawan Aarontawan wajyarqa, paykuna qayllaykojtinkutaj, Señorqa nerqa: Kay imatachus nisqayta uyariwaychej: Maypachachus qankuna ukhupi noqamanta uj sut'inchaj kajtenqa, noqa paykunaman parlani mosqoykunapi jina, mosqoykunapitaj. 
NUM.12.7	Kamachiy Moisesmanri, mana jinatachu parlani; payqa tukuy ima kamachisqata sumajta kasuwan, tukuy kamachisniymanta nisqaqa. 
NUM.12.8	Paywanqa uyapura parlani, sumaj sut'itataj. Sichus paywan uyapura parlayku chayqa, imaraykutaj paypa contranta rimankichejri?, nispa.
NUM.12.9	Chanta Señorqa paykunapaj maytapuni phiñakuspa riporqa. 
NUM.12.10	Phuyupis Dioswan tinkukuna toldomanta oqharikojtinkama Mariaqa yurajpacha lepra onqoyniyoj rikhurerqa. Mariata Aarón qhawarinanpajtaj, Mariaqa lepra onqoywan llijtipacha kasharqa. 
NUM.12.11	Chaymanta Aaronqa Moisesman nerqa: Ay!, wiraqochíy, ama kay juchaykurayku jasut'ichiwaykuchu ari. Noqaykoqa wampumanta jinata juchalliyku. 
NUM.12.12	Ama saqeychu ari, María uj q'etayasqa nacesqa wawa jina kanantaqa.
NUM.12.13	Chaymanta Moisesqa qhaparispa Señormanta mañarqa: Mañakuyki ari, Señor, thañichiy ari payta, nispa.
NUM.12.14	Señortaj payman kuticherqa: Sichus tatan uyanman thoqaykunman chayqa, qanchis p'unchayta p'enqaywan kanman. Chayrayku Mariata jaramanta jawaman qanchis p'unchayta wijch'uychej, chaymantaraj jaramanta kutiyamuchun.
NUM.12.15	Ajinata Mariaqa qanchis p'unchayta jaramanta jawaman wijch'usqa karqa. Chaykamataj runasqa mana maywampis purirerqankuchu. 
NUM.12.16	María ujtawan paykunaman kutiykamojtinraj, israelitasqa Hazerotmanta purirerqanku. Chaymanta rispataj ch'in pampa Parampi jarakorqanku.
NUM.13.1+NUM.13.2	Señorqa Moisesman nerqa: Israelitasman qosaj chay Canaán jallp'ata qhawamunankupaj qharista kachay, sapa Israel ayllumanta ujtakama, ajllasqas kanku chaykunata kamachinankupaj.
NUM.13.3	Israelitasmanta kuraj kajkunata Señorpa kamachisqanman jina Moisesqa Parán ch'inmanta kacharqa. 
NUM.13.4+NUM.13.5+NUM.13.6+NUM.13.7+NUM.13.8+NUM.13.9+NUM.13.10+NUM.13.11+NUM.13.12+NUM.13.13+NUM.13.14+NUM.13.15	Chaykuna karqanku: Rubén ayllumanta Zacurpa wawan Samúa; Simeón ayllumanta Horej wawan Safat; Judá ayllumanta Jefonej wawan Caleb; Isacar ayllumanta Josej wawan Igal; Efraín ayllumanta Numpa wawan Oseas; Benjamín ayllumanta Rafoj wawan Palti; Zabulón ayllumanta Sodej wawan Gadiel; José ayllumanta, chaytaj Manasés aylloqa, Susej wawan Gadi; Dan ayllumanta Gemalej wawan Amiel; Aser ayllumanta Micaelpa wawan Setur; Neftalí ayllumanta Vapsej wawan Nahbi; Gad ayllumanta Makej wawan Geuel.
NUM.13.16	Kay runastaqa Moisesqa Canaán jallp'ata qhawamunankupaj kacharqa. Numpa wawan Oseasta suticharqa Josueta.
NUM.13.17	Moisesqa chay runasta Canaán jallp'ata qhawamunankupaj kachashaspa nerqa: Neguevnejta rispa orqoman wicharinkichej. 
NUM.13.18	Chaymanta qhawankichej imaynachus chay jallp'as kasqanta, chaypi tiyakoj runas sumaj jallp'asniyojchus kanku manachus chayta; ashkhaschus, chayri pisillachus kanku chaytawan. 
NUM.13.19	Chanta qhawallankichejtaj llajtasninkupis perqaswan muyurisqaschus chayta, chayri jarasllachus chayta; chay jallp'asninkupis sumajchus manachus chaytawan. 
NUM.13.20	Jallp'asninkupis poqoyniyojchus manachus chayta, sach'asninkupis kanchus manachus chaytawan. Ama manchachikuychejchu, chay jallp'aspi imaschus poqon chaytapis apamuychej, nispa. Kay karqa uvas ñaupaj kaj poqoyta qallarishajtin.
NUM.13.21	Chay runasqa rerqanku chay jallp'asta qhawaj Zin nisqa ch'in pampanejta, ura jallp'asnejta, chanta patanejta Rehobkama Hamat nisqa qayllakama. 
NUM.13.22	Chaymanta rerqanku Neguevnejta, Hebronman chayanankukama. Chaypi tiyarqanku Ahiman, Sesaí, talmai ima, paykuna karqanku Anacpa miraynin. Hebronqa ruwasqa karqa Egiptopi Zoanmanta qanchis wata ñaupajta. 
NUM.13.23	Chaymanta rispa chayarqanku Escol wayq'okama, chaypi k'utorqanku uj uvas sach'a ramanta. Chaytataj k'aspiman warkhuykuspa iskaymanta wantuspa aparqanku. Chaymanta apallarqankutaj granadasta, higostawan. 
NUM.13.24	Chay cheqaqa Escol valle sutichasqa karqa, israelitas uvas ramata chhullchuntillanta k'utusqankurayku.
NUM.13.25+NUM.13.26	Chay rej israelitasqa tawa chunka diamanta chay jallp'ata qhawamusqankumanta kutimorqanku, Cadespi Parán ch'in pampaman. Chaypi Moiseswan, Aaronwan, tukuy israelitaswan ima suyasharqanku. Paykunaman willarqanku imastachus rikusqankuta, chanta rikucherqankutaj chay jallp'api poqojta. 
NUM.13.27	Moisesmantaj nerqanku: Noqaykoqa maymanchus kachawasqayku jallp'aman chayayku. Chay jallp'apeqa cheqamanta lechewan misk'iwan yaku jina corrishan. Chay jinata kay jallp'aqa poqoy kasqa. 
NUM.13.28	Chaywampis, chaypi tiyakoj runasqa manchay kallpasniyoj kasqanku, llajtasninkupis jatuchaj, perqaswan sumaj jark'achisqastaj. Chantapis rikullaykutaj Anacpa mirayninmanta kajkuna jatuchaj runas kasqankuta. 
NUM.13.29	Neguev cheqaspi amalecitas tiyashanku; loma chaynejkunapitaj tiyashanku hititas, jebuseos, amorreoswan; mar qocha chaynejpitaj Jordán mayu cantopi cananeos tiyashanku.
NUM.13.30	Calebtaj Moisespa contrampi oqharikojkunata ch'inyacherqa, nerqataj: Noqanchejqa kunampacha rispa chay jallp'ata jap'ikampunanchej tiyan! Noqanchej aswan atiyniyoj kanchej paykunamanta nisqaqa!
NUM.13.31	Calebwan qhuska rejkunataj kuticherqanku: Mana! Mana atipasunmanchu chay runasta! Paykunaqa aswan kallpayoj kanku noqanchejmanta nisqaqa. 
NUM.13.32	Wakin rejkunataj llullakuspa israelitasman nerqanku: Noqayku qhawamorqayku chay jallp'asqa chaypi tiyaj runasta mikhuykoj kasqa, chaypi tiyakoj runaspis jatuchaj kanku. 
NUM.13.33	Rikullaykutaj Anacpa mirayninmanta kajkuna jatuchaj runasta. Noqaykoqa paykunaj qayllankupi langostas jina juch'uysitus kayku, paykunapis juch'uysitusta jina qhawariwayku, nispa.
NUM.14.1	Chaymantataj uyariytawan israelitasqa chay tutantin mayta qhaparerqanku, waqarqankutaj. 
NUM.14.2	Jinamanta tukuyninku Moisespaj Aarompajwan rimayta qallarerqanku: Allin kanman karqa Egiptopi wañunanchej, chayri ch'impi wañunanchejpis. 
NUM.14.3	Imapajtaj Señorqa kayman pusamuwarqanchejri? Maqanakupi wañunanchejpajchu? Warmisninchej, wawasninchej ima enemigosninchejpa makisninman presos urmanankupajchu? Chaypajqa allin kanman Egiptoman kutipunanchej. 
NUM.14.4	Jina kajtenqa tukuyninchej willanakunachej. Uj kuraj runata ajllananchej, Egiptoman kutipuna, nispa.
NUM.14.5	Chaymantataj Moiseswan Aaronwan qonqorikorqanku pampaman umankuta chayachispa, tukuy israelitaspa ñaupaqempi. 
NUM.14.6	Numpa wawan Josuewan, Jefunej wawan Calebwantaj, maykunachus jallp'ata qhawaj rerqanku chaykuna, p'achasninkuta llik'ikorqanku. 
NUM.14.7	Tukuynin israelitasmantaj nerqanku: Qhawamorqayku chay jallp'aqa may sumajpuni. 
NUM.14.8	Sichus Señor munakuwanchej chayqa, pay yanapawasun chay jallp'aman chayayta, qowasumpachataj. Chay jallp'apeqa lechewan misk'iwan yaku jina corrishan. 
NUM.14.9	Chayrayku ama Señorpa contranta oqharikuychejchu, amataj manchachikuychejchu chay jallp'api kaj runasmanta. Paykunataqa t'antatapis mikhushasunman jina atipasun. Paykunamanta jark'akojqa mana pipis kanchu, noqanchejwanri Señor kashan. Chayrayku ama manchachikuychejchu.
NUM.14.10	Chayta uyarispataj runasqa paykunata rumiwan ch'anqaykuyta munarqanku. Jina kajtintaj Dioswan tinkukuna toldopi Señorpa k'anchaynin rikhurerqa, tukuy israelitaspa rikunankuta.
NUM.14.11	Señortaj Moisesman nerqa: Mayk'ajkamataj kay runasqa noqata qhesachawanqankuri? Mayk'ajkamataj mana creewanqankuchu, paykunaj chaupinkupi rikushajtinku milagrosta ruwashajtiypisri? 
NUM.14.12	Noqa paykunaman apachimusaj uj wañuchej onqoyta. Chayqa mana saqenqachu chay jallp'aman tiyaj yaykunankuta. Qanmantaqa aswan jatun aylluta ruwasaj, paykunamanta aswan atiyniyojta.
NUM.14.13	Moisestaj Señorman nerqa: Señor, qan atiyniykiwan kay israelitasta Egiptomanta orqhomorqanki. 
NUM.14.14	Maypachachus egipcios yachanqanku ajinata kay runasta ruwasqaykita, chaytaqa canaampi tiyakojkunaman willanqanku. Paykunapis yachanku Señor, qan paykunaj chaupinkupi kasqaykita. Qan paykunawan uyapura rikuchikusqaykita, phuyuykipis paykunaj patankupi kashan. P'unchayqa paykunaj patankuta phuyuykipi rinki, tutantaj nina k'anchay ukhupi pusanki. 
NUM.14.15	Sichus ujllapi kay runasta wañurachinki chayqa, qan mentasqa kasqaykita uyarej runasqa nenqankuchá ari: 
NUM.14.16	Señorqa pusasqan runasta, juraspa qosqaykichej nerqa chay jallp'aman, mana chayachiyta atispa, ch'in jallp'aspi wañurachin, nispa. 
NUM.14.17	Chayrayku kunanqa, Señor, jatun atiyniykita rikuchiy ari, imaynatachus nisqaykiman jina. Qanqa nerqanki: 
NUM.14.18	Imamantapis mana usqhayta phiñakusqaykita, munakuyniykeqa may jatun kasqanta, ima sajra juchamantapis perdonasqaykita, jinallataj qampa contraykipi oqharikojtapis. Nillarqankitaj juchayojtapis mana jasut'isqaykita, manachayqa tatasninkoj juchasninta jasut'isqaykita, wawasninkuta allchhisninkuta, allchhisninkoj wawasninkuta, allchhisninkoj allchhisninta ima. 
NUM.14.19	Kunanqa Señorníy, qampata tiyan jatun munakuyniyki. Chayrayku kay runastaqa juchasninmanta perdonallay ari, Egiptomanta kaykama, may pacienciaykiwan pusamunkiñaqa ari, nispa.
NUM.14.20	Señorqa Moisesman kuticherqa: Ya, chay niwasqaykiman jina israelitasta perdonasaj. 
NUM.14.21	Chay tukuywampis, cheqamanta noqa kausashani. K'anchayniyta tukuy jallp'asman junt'asqata rikunku. 
NUM.14.22	Egiptopi, kay ch'in pampaspipis ashkha milagro ruwasqasniytapis rikullankutaj. Kay ch'in pampaspi chunka kutitaña noqaj contrayta oqharikunku, kamachisqasniyta mana kasuwayta munankuchu. 
NUM.14.23	Chayrayku paykunamantaqa ni mayqenninku qosqaykichej nerqani chay jallp'aman yaykonqankuchu, tatasninkuman qonayta nerqani chayman. Nitaj ni mayqen noqata qhesachawajkunapis chay jallp'ata rikonqankuchu. 
NUM.14.24	Manachayqa kamachiy Caleblla waj laya sonqoyoj, kamachisqasniytapis allinta kasuwasqanrayku. Chayrayku chay jallp'ata payman rikuchisaj, miraynimpis chay jallp'ata jap'ikaponqanku. 
NUM.14.25	Kunanqa valle jallp'aspi amalecitaswan cananeoswan tiyashanku. Qankunataj q'ayapacha kutiriychej ch'in pampanta, puka mar qocha cheqannejta, nispa.
NUM.14.26+NUM.14.27	Señorqa Moisesman Aaronmanwan nerqa: Mayk'ajkamataj uyarisaj kay sajra runas israelitaspaj thutusqankutari? Paykuna noqaj contrayta rimanku. 
NUM.14.28	Paykunaman niychej: Noqa kausaj Dios noqarayku jurani, qankuna imatachus nisqaykichejta uyarisqayman jina ruwasaj. 
NUM.14.29	Tukuy qankunamanta iskay chunka watayojmanta pataman yupasqa kajkunaqa, noqaj contrayta parlajkunaqa, kay ch'in pampapi wañonqanku, ayasninkutaj wijch'usqas kanqanku. 
NUM.14.30	Makiyta oqharispa qosqaykichej nerqani chay jallp'amanqa mana yaykunkichejchu. Chaymanqa Jefonej wawan Calebwan, Numpa wawan Josuellawan yaykonqanku. 
NUM.14.31	Juch'uy wawasniykichejta enmemigosniykichejpa makinman urmanankuta nerqankichej, chaykunallata chayachisaj qankunaj qhesachasqaykichej chay jallp'aman, paykuna chaypi tiyakonqanku. 
NUM.14.32	Qankunaj ayasniykichej kay ch'in pampaspi wijch'usqas kanqanku. 
NUM.14.33	Chaykamataj wawasniykichejqa tawa chunka watasta michejkunamanta kay ch'in pampaspi puriykachanqanku. Ajinamanta paykuna ñak'arenqanku qankuna juchachakusqaykichejrayku, tukuyniykichej kay ch'in pampapi tukukunaykichejkama. 
NUM.14.34	Qankuna Canaán jallp'ata qhawamorqankichej tawa chunka diaspi; ajinallatataj tawa chunka watasta jasut'iyniykichejta jap'inkichej sapa diamanta uj watata. Ajinamanta qankunaqa yachankichej imaynatachus contrayta rimana kasqanta. 
NUM.14.35	Noqa Señor nini: Ajinata noqa yachachisaj sajra israelitasta contrayta rimajkunata. Paykunaqa kay ch'impi tukukonqanku, chaypi wañuranqanku, nispa.
NUM.14.36+NUM.14.37	Pikunatachus Moisés kacharqa jallp'ata qhawajta, llullakuspa willasqankurayku israelitasta rimacherqanku Diospa contranta; jinamanta israelitaswan qhesachacherqanku chay jallp'ata, Señorqa wañusqasta urmacherqa. 
NUM.14.38	Chay qhawamojkunamanta Jefonej wawan Calebwan, Numpa wawan Josuellawan kausashaj qhepakorqanku.
NUM.14.39	Chayta ajinata israelitasman willajtintaj tukuyninku maytapuni llakikorqanku. 
NUM.14.40	Q'ayantin israelitasqa tutamanta jatarispa aswan alto kaj orqoman wicharerqanku. Nerqankutaj: Kunanqa Señorpa qowasqanchej jallp'aman risunchej. Cheqamanta Diospa contranta juchallinchej, nispa.
NUM.14.41	Moisestaj paykunaman nerqa: Imaraykutaj qankuna Señorpa kamachisqasninta p'akinkichejrí? Kunan, imatachus ruwayta yuyashankichej chaypipis mana allinchu risonqachej. 
NUM.14.42	Ama chay orqoman wichariychejchu, Señorqa manamin qankunawanchu kashan. Enemigosniykichej atipasonqachej. 
NUM.14.43	Amalecitaswan cananeoswan suyamushasunkichej qankunawan maqanakunankupaj, wañuchisonqachejtaj. Señorta qhatiyta qhesachasqaykichejrayku Señorqa manaña qankuwanchu kashan, nispa.
NUM.14.44	Chay jinata nishajtimpis israelitasqa aswan alto kaj orqoman wicharillarqankupuni. Chaypajtaj Diospa leyninwan kaj cajompis jaramanta mana kuyurillarqapischu, nitaj Moisespis paykunawanchu rerqa. 
NUM.14.45	Chay orqo kinraykunapi tiyakojkuna amalecitaswan cananeoswan ima israelitaswan maqanakoj llojsimorqanku. Israelitasta atipapataj Hormakama qhatiykorqanku.
NUM.15.1+NUM.15.2+NUM.15.3+NUM.15.4	Señorqa Moisesman kamacherqa: Israelitasman niy: Maypachachus noqa qosqaykichej chay jallp'aman tiyakoj yaykunkichej chaypachaqa, uj torota, chayri uj ovejata apamuwankichej sumaj rikuchikuta ruphachinaykichejpaj, chayri waj rikuchikuta tukuyninta noqaj sutiypi, imatachus qosaj nisqaykichejta junt'aspa, chayri tukuy sonqowan munasqaykichejman jina qosqaykichejta, chayri ima fiestapi qosqaykichej ofrendatapis. Pichus rikuchikuta apamojqa chay rikuchikuman yapachun yapachun sumajnin kaj ñut'u jak'uta uj litro aceitewan chajrusqata. 
NUM.15.5	Chantapis churallachuntaj sapa rikuchiku corderoman uj litro ofrenda vinota. 
NUM.15.6	Sichus uj rikuchiku carnerota apamuwankichej chayqa, chayman yapankichej uj litro kuraj aceitewan chajrusqa sumajnin kaj ñut'u jak'u ofrendata. 
NUM.15.7	Chaywan khuska churallankichejtaj uj litro vinota. Chayqa kashan Señorpata sumaj q'apashaj. 
NUM.15.8+NUM.15.9	Sichus Señorman qonquchej rikuchikuta uj novillota, chayri waj rikuchikuta, chayri allinyakuy ofrendata, chayri imata qosaj nisqaykichejta junt'aspa chayqa, chayman yapankichej uj litro aceitewan chajrusqa sumajnin kaj ñut'u jak'uta. 
NUM.15.10	Chantapis chaywan khuska iskay litro vinotawan sumaj rikuchikuta Señorpaj ruphachinaykichejpaj. 
NUM.15.11	Ajinata ruwankichej sapa novillowan, carnerowan, corderowan, chayri cabrata qospapis. 
NUM.15.12	Ajinata ruwankichej sapa uj rikuchikuta qosqaykichejwan, jinallataj mashkhachus kasqanman jina. 
NUM.15.13	Kaytaqa tukuynin israelitas kamachisqayman jina kikinta ruwanqanku, rikuchikusta sumaj q'apashajta noqapaj ruphachispa.
NUM.15.14	Sichus uj karu llajtayoj qankunajman chayaykamoj jina, chayri qankunawan tiyakun unaytaña, rikuchikutataj noqaman apamuwayta munan sumaj q'apashajta chayqa, qankuna jina kikillantataj ruwachun. 
NUM.15.15	Chay kikillantapuni ruwankichej qankuna, qankunawan tiyakoj karu llajtayojkuna, jinallataj mirayniykichejpis. Ajina kay kamachisqayqa unaypaj kanqa. 
NUM.15.16	Qankunapaj jinallataj qankunawan tiyakoj karu llajtayojkunapajpis leyeswan, kamachiykunawan tukuypaj uj rejlla kanqa.
NUM.15.17	Chanta Señorqa Moisesman parlallarqataj: 
NUM.15.18+NUM.15.19	Niy israelitasman: Mayk'ajchus ima jallp'amanchus pusasqaykichej chayman yaykuspaqa, chay jallp'api poqojkunata sumajta mikhurikunkichej; chaywampis uj chhikata noqapaj t'aqapuwankichej. 
NUM.15.20	Ñaupajta oqharisqaykichej trigomanta uj chhikata t'aqapuwankichej, jinallataj ñaupajta ruwasqaykichej t'antamantapis ujta t'aqapuwankichej. 
NUM.15.21	Ajinata chayta jak'uchisqaykichejmantapis, kay jina rikuchikustaqa Señorman t'aqapunkichejpuni.
NUM.15.22+NUM.15.23	Sichus pantankichej, nitaj ruwankichejchu kay kamachiykunata Moisesnejta Señorpa qosqanta, qankunapis, mirayniykichejpis chay p'unchaykunamantapacha kayta ruwanaykichej tiyan. 
NUM.15.24	Tukuynin israelitaspis mana yachaspalla juchallinkuman chayqa, tukuyninku apamuwachunku uj novillota sumaj q'apashaj rikuchikuta noqapaj ruphachinankupaj, ch'aki mikhuy rikuchikusta, vinotawan khuska, imaynatachus kamachisqa kasqanman jina. Juchaj cuentanmanta apamullawankichejtaj uj chivota ruphachinapaj. 
NUM.15.25	Chaymantaqa sacerdote chay uywata Señorman jaywanqa tukuynin israelitaspa cuentanmanta, juchasninkumanta perdonasqas kanankupaj. Noqataj paykuna mana yachaspalla juchallisqonkumanta perdonasaj, imaraykuchus paykuna rikuchikusninkuta apamuwanku juchasninkoj cuentanmanta ruphachisqa kanampaj. 
NUM.15.26	Noqa tukuynin israelitasta perdonasaj, jinallataj paykunawan tiyakoj karu llajtayojkunatapis, mana yachashaspalla juchallikusqankurayku.
NUM.15.27	Sichus uj runa juchallikun mana yachashaspalla chayqa, uj watayoj cabritata apamuchun juchampa cuentanmanta. 
NUM.15.28	Chay cabritataj sacerdoteqa jaywanqa chay runaj juchanmanta, jinamanta perdonasqa kanqa. 
NUM.15.29	Chay leyllapuni kanqa tukuynin israelitaspaj, jinallataj qankunawan tiyakoj karu llajtayojkunapajpis, mana yachashaspalla juchallikusqankurayku.
NUM.15.30	Sichus uj runa juchachakun jucha kasqanta yachashaspa, israelitapis kachun, chayri karu llajtayojpis kachun chayqa, noqata qhesachawan. Chayrayku chay jina runaqa ayllusnin ukhumanta chinkachisqa kanqa. 
NUM.15.31	Chay runaqa palabrasniyta qhesachan, kamachisqasniyta mana junt'anchu. Chayrayku ayllusnin ukhumanta qhechusqa kanqa, juchan patapitaj wañonqa.
NUM.15.32	Ch'in pampapi kashaspa israelitasqa uj runata samarikuna p'unchaypi llant'ata pallashajta tarerqanku. 
NUM.15.33	Chay runata ajinata tarispataj pusarqanku Moisesman, jinallataj tukuy runaspa ñaupaqenmampis. 
NUM.15.34	Paykunataj carcelman chay runata wisq'aykorqanku, imaraykuchus mana yacharqankurajchu imatachus ruwanankuta. 
NUM.15.35	Chaymanta Señorqa Moisesman nerqa: Kay runaqa wañunampuni tiyan. Tukuynin israelitas jawaman orqhospa rumiwan ch'anqamuchunku, nispa. 
NUM.15.36	Tukuynin israelitasqa chay runata jawaman qharqospa chaypi rumiwan ch'anqaykorqanku wañuchinankukama, imaynatachus Señorqa Moisesman kamachisqanman jina.
NUM.15.37+NUM.15.38	Señorqa Moisesman kamacherqa: Kayta niy israelitasman: P'achasninkoj cantosnimpi flecosta ruwachunku. Chaykunatataj ruwakuchunku lila q'aytumanta. 
NUM.15.39	Ajinamanta chay flecosnejta yuyarikunkichej tukuy kamachiykunasniyta qosusqaymanta, junt'ankichejtaj. Ajinata munayniykichejwan mana atipachikunkichejchu, chay mana allinta ruwaspa qhatinawaykichejmanta. 
NUM.15.40	Ajinamanta yuyarikunkichej tukuy kamachiykunasniymanta, junt'ankichejtaj. Noqa Diosniykichejta allinta qhatiwankichej. 
NUM.15.41	Noqamin kani Señorqa, qankunaj Diosniykichejtaj. Noqa Egiptomanta orqhomorqaykichej Diosniykichej kanaypaj. Noqa Señor Diosniykichej kani.
NUM.16.1+NUM.16.2	Uj levita, Coatpa mirayninmanta, Izharpa wawan Coré, Rubén ayllumanta kinsa runaspiwan; chaykuna karqanku Datán Abiram Eliabpa wawasnin, Peletpa wawan On ima, Moisespa contranta oqharikorqanku. Paykunamanta iskay pachaj phishqa chunkayoj israelitas oqharikorqanku, sapa t'aqapi kamachejkuna. Paykuna sumajpaj qhawasqa runastaj karqanku. 
NUM.16.3	Tukuyninku tantaykukuytawan Moisesman Aaronmanwan nerqanku: Kaykamalla qankunaqa kamachiwasqayku. Tukuynin israelitas Diosman k'umuykukunku, llimphuchasqastaj kanku; Señorpis tukuyninkuwan kashan. Imaraykutaj qankuna Señorpa llajtanta kamachiyta munankichejri?, nispa.
NUM.16.4	Chayta uyarispa Moisesqa pampaman umanta chayachinankama k'umuykukorqa. 
NUM.16.5	Chaymantataj Coreman, pischus paywan kasharqanku chaykunamanwan nerqa: Q'aya tutamanta Señorqa willawasun, pischus paypata kasqanta, pischus llimphupaj qhawasqa kasqanta, pischus rikuchikusta payman jaywanqa chay kajllata Señorqa ajllanqa. 
NUM.16.6	Kayta ruwaychej: Apamuychej incienso q'osñichinasta, qanwan kajkunajtawan. 
NUM.16.7	Chaymantaj nina brasasta churaspa inciensota q'osñichiychej. Chaytataj Señorpa ñaupaqenman jaywamuychej. Chaytaqa ruwachun Señorpa ajllasqan kaj runa. Kaykamallaña qankunawanqa levitas!
NUM.16.8+NUM.16.9	Chaymanta Moisesqa Coreman nerqa: Uyariwaychej levitas: Qankunapajqa, pisichu israelitaspa Diosnin israelitas ukhumanta ajllasusqaykichejqa; Diospa qayllampi kanaykichejpaj, Señorpaj imaschus chaykunata ruwanaykichejpaj Dioswan parlana toldopi, ajinamanta israelitaspaj imatapis ruwanaykichejpaj? 
NUM.16.10	Señorqa munarqa qan, chanta aylluykimanta qhatisojkuna levitas, paypa qayllampi kanaykichejta. Kunanqa qankuna sacerdote jina imatapis ruwayta munankichej. 
NUM.16.11	Pitaj Aaronqa paypa contranta parlanaykichejpaj. Qanrí yanapajkunasniykiwan Señorpa contranta oqharikushankichej.
NUM.16.12	Chaymanta Moisesqa wajyachimorqa Eliabpa wawasnin Datanta, Abiramtawan; paykunataj Moisesman nerqanku: Mana munaykuchu riyta. 
NUM.16.13	Qampajqa pisichu, lechewan misk'iwan correj jallp'amanta orqhomuwasqayku, kay ch'in pampapi wañuchinawaykupaj, chantapis noqaykuta kayman jaqayman munasqaykita pusaykachanawaykupajqa? 
NUM.16.14	Qanqa ni mayman pusawaykuchu, maypichus lechewan misk'iwan corrishan chayman, ni jallp'asta, nitaj uvas chajrasta qowaykuchu. Qanqa tukuyniyku ciegos jina pusachikunallaykutachu munanki? Chayqa mana jinachu kanqa. Mana risqaykuchu uyaykita qhawaj, nispa.
NUM.16.15	Chaymanta Moisesqa maytapuni phiñarikorqa, Señormantaj nerqa: Señor, ama ofrendasninkuta jap'iychu. Noqaqa paykunamanta mana uj burrollankutapis qhechunichu, nitaj ima sajratapis ruwanichu ni mayqenninkuta.
NUM.16.16	Chaymanta Moisesqa Coreman nerqa: Q'aya tutamanta qan, chanta qanwan kajkunawan ima Señorman qayllamuychej. Aarompis chaypi kanqa. 
NUM.16.17	Sapa uj apakuchunku incienso q'osñichinankuta, q'osñichichunkutaj. Jinallataj qan, chanta Aarompis incienso q'osñichinasniykichejta apakuychej. Señorman qayllamuychej iskay pachaj phishqa chunkayoj runas pusarisqa.
NUM.16.18	Chaymantaqa sapa ujninku incienso q'osñichinasninkuman ninata churaytawan chaypi inciensota q'osñicherqanku Dioswan tinkukuna toldo punkupi, jinallataj Moiseswan Aaronwampis. 
NUM.16.19	Chaypaj Coreqa tukuy paywan kajkunawan ñapis tantasqasña karqanku Dioswan parlana toldo punkupi paykunaj contrankupi. Chaymantaj ujllata Señorpa manchay k'anchaynin rikhurimorqa tukuy israelitaspa ñaupaqempi. 
NUM.16.20+NUM.16.21	Moisesman Aaronmanwan Señorqa nerqa: Qankuna kay runaspa chaupinmanta t'aqakuychej, uj ñawi ch'ipejpi paykunata chinkachisaj.
NUM.16.22	Moiseswan Aaronwantaj chayta uyarispa pampaman umankuta chayachinankukama qonqorikorqanku, kay jinata nispa: Diosniyku, tukuy runasman kausayta qoj, kay tukuy runaspa contrantachu phiñakunki uj runaj juchanrayku? 
NUM.16.23+NUM.16.24	Señortaj Moisesman nerqa: Israelitasman niy, usqhayta t'aqakunankuta Corejpa, Datampa, Abirampa toldosninkumanta, nispa.
NUM.16.25	Moisestaj sayariytawan, israelitaspa kurajkunasninwan Datanman, Abirammanwan qayllaykorqa. 
NUM.16.26	Runasmantaj nerqa: Kay sajra runaspa jarasninmanta t'aqakuychej, ama imasninkutapis llankhankichejchu, ama qankunapis paykunaj juchankurayku wañunaykichejpaj.
NUM.16.27	Chayta nejtinkama israelitasqa Coremanta, Datanmanta, Abiranmantawan t'aqakorqanku. Datanwan Abiramwanqa toldosninku punkupi warmisninkuwan, wawasninkuwan ima kasharqanku. 
NUM.16.28	Moisesqa nillarqapuni: Kunanqa kay imaspi qankunaqa yachankichej noqata Señor kachamuwasqanta, mana imatapis sapallaymanta ruwasqayta. 
NUM.16.29	Sichus kay runas, imaynatachus runas wañunku jinallata wañonqanku chayqa, chaypi yachakonqa Señorqa noqata mana kachamuwasqanta. 
NUM.16.30	Sichus Señorqa uj mosoj imata ruwanqa, jallp'a siminta kicharenqa, oqoykonqataj tukuy imasnintawan khuska kay runasta, kausashajtaj wañuy ukhupachaman uraykonqanku chayqa, chaypi qankunaqa yachankichej kay runasqa Señorta qhesachasqankuta.
NUM.16.31	Moisés parlayta tukusqantawan chakinku uramanta ujllata jallp'a kicharikorqa. 
NUM.16.32	Jinamanta tukuyninkuta jallp'aqa oqoykorqa, Corewan sayaj runasta, tukuy familiasnintinta, imasninkuchus karqa chaytawan khuska. 
NUM.16.33	Paykunaqa kausashaj jallp'a ukhuman chinkaykorqanku tukuy imasninkuwan khuska, jallp'ataj wisq'aykukorqa. Ajinamanta paykunaqa israelitaspa chaupinmanta chinkariporqanku. 
NUM.16.34	Chayta uyarispataj chay qayllapi muyurisqa sayashaj israelitas qhaparispa ayqekorqanku, ama noqanchejtawan jallp'a oqoykuwasunchejchu ari, nispa. 
NUM.16.35	Chantapis Señorqa ninata apachimorqa, pikunachus Dioswan parlana toldopi inciensota jaywasharqanku chaykunata iskay pachaj phishqa chunkayoj runasta ruphaykorqa.
NUM.16.36+NUM.16.37	Chaymantataj Señorqa Moisesman nerqa: Aarompa wawan Eleazarta kamachiy, incienso q'osñichinasta orqhochun, chay ruphasqa runas chaupimanta, chaypi kaj nina k'ajaj brasastataj karuman choqachun. 
NUM.16.38	Incienso q'osñichinaspa unuyasqan kachun altarta qhatanapaj, chayta rikuspa israelitas yuyarikunankupaj, imaraykuchus chayqa kashan israelitas juchallikusqankumanta llimphuchasqataj kausayninkuta qosqankumanta, noqaj ñaupaqeypi inciensota jaywasqankumanta.
NUM.16.39	Sacerdote Eleazarqa broncemanta ruwasqas incienso q'osñichinasta pallarqa. Ujllaman unuyarpachispataj altarta qhatanapaj ruwarqa. 
NUM.16.40	Chay karqa uj señal israelitas yuyarikunankupaj, yachanankupajtaj ama pipis Señorman inciensota jaywanallankupaj, manachayqa Aarompa familianmanta kajlla jaywanampaj, ama Corewan jina imapis kanampaj, nitaj paywan sayarqanku chaykuna jinapis Señorpa Moisesman kamachisqanman jina.
NUM.16.41	Q'ayantintaj tukuynin israelitas Moisespaj Aarompajwan rimayta qallarerqanku. Qankunaqa Señorpa ayllunta wañurachishankichej, nispa. 
NUM.16.42	Moiseswan Aaronwantaj jinata israelitas muyuyninkuman tantaykamojtinku Dioswan parlana toldonejman thaskirispa qhawarerqanku. Chay kikimpachataj Dioswan tinkukuna toldota phuyu pakaykorqa, Diospa k'anchaynintaj rikhurimorqapacha. 
NUM.16.43	Moiseswan Aaronwantaj Dioswan parlana toldoj ñaupaqenman rerqanku. 
NUM.16.44+NUM.16.45	Chaypitaj Señorqa Moisesman nerqa: T'aqakuychej chay runaspa chaupinmanta, uj ñawi ch'ipejpi paykunata chinkachisaj! Chayta nejtinkamataj paykunaqa pampaman umankuta chayachinankukama qonqoriykukorqanku. 
NUM.16.46	Jinaytawantaj Moisesqa Aaronman nerqa: Incienso q'osñichinaykita apamuy, chaymantaj churay altarpi kashan chay ninata, patanmantaj inciensota jich'aykuy. Chayta oqhariykukuspataj runaspa ñaupaqenman usqhayta riy, Diosmanta perdonta mañamuy, ñapis Señorpa k'ajaj phiñakuynenqa llojsimunña, wañuypis qallarinña, nispa.
NUM.16.47	Aarontaj incienso q'osñichinanta oqhariykukuytawan usqhayta rerqa Moisespa kamachisqanman jina, maypichus runas tantasqas kasharqanku chayman. Chaypajqa wañuy qallarikorqaña runas ukhupi Diospa nisqanman jina. Chanta Aaronqa inciensota q'osñichispa Diosmanta perdonta runaspaj mañaporqa. 
NUM.16.48	Chaymantataj Aaronqa wañusqaspata kausashajkunapatawan chaupinkupi sayaykorqa, wañuytaj kikimpi sayarqa. 
NUM.16.49	Chaykamaqa chunka tawayoj waranqa qanchis pachajniyoj runasña wañorqanku. Corewan khuska wañojkunaqa wajlla karqa. 
NUM.16.50	Wañuy jinapi sayajtintaj, Aaronqa Dioswan toldo yaykuyman rerqa Moisés kasqarqa chayman.
NUM.17.1+NUM.17.2	Señorqa Moisesman nerqa: Niy israelitaspa tukuy kurajkunasnin apamunankuta chunka iskayniyoj tojnusta sapa ayllumanta ujta. Sutisninkutataj sapa uj tojnusninkuman qelqaray. 
NUM.17.3	Aarompa sutinta qelqay Leví ayllumanta kaj tojnuman. Paykunaqa sapa ayllumanta tojnuyojpuni kananku tiyan. 
NUM.17.4	Chaykunata churanki Dioswan tinkukuna toldopi Diospa leyninwan cajón kashan chay chimpaman. Chaypi qankunawan tinkusunchej. 
NUM.17.5	Chaypi noqaj ajllasqay runaj tojunta t'ikarichisaj, ajinamanta israelitas noqay ñaupaqeypi manaña qankunaj contraykichejta parlanqankuchu.
NUM.17.6	Moisestaj chay kikinta israelitasman nerqa: Paykunataj sapa ujninku sapa ayllumanta uj tojnutakama qorqanku. Aarompatapis chayllapitaj karqa. Tukuynimpi karqa chunka iskayniyoj tojnus. 
NUM.17.7	Moisesqa tukuynin tojnusta Señorpa ñaupaqempi Dioswan tinkukuna toldopi, Diospa leyninwan kasharqa chay cajón chimpaman churarqa. 
NUM.17.8	Q'ayantintaj Moisesqa Dioswan tinkukuna toldoman yaykuspa rikorqa Aarompa tojnun Leví ayllumanta kajpata q'omeryaspa t'ikashajta, jinaspataj almendrasta sumajta poqoshajta. 
NUM.17.9	Chaymanta Moisesqa, Señorpa ñaupaqenmanta chay tojnusta orqhorqa, israelitasmantaj rikucherqa. Ajinata rikuspataj sapa ujninku oqharikaporqanku tojnusninkuta.
NUM.17.10	Chaymanta Señorqa Moisesman nerqa: Aarompa tojnunta ujtawan churaykamullaytaj, Diospa leyninwan kashan chay cajompa ñaupaqenman. Chay pachampi saqey, señal jina kanampaj chay thutojkunapaj. Chayta ruway, ajinamanta ama ujtawampis noqaj contrayta rimanankupaj, chayta rikuspa ama wañunankupaj.
NUM.17.11	Moisesqa chayta kikinta ruwarqa Señorpa kamachisqanta. 
NUM.17.12	Israelitastaj Moisesman nerqanku: Noqaykupajqa manaña imapis allinchu, tukuyniyku wañupusqayku. 
NUM.17.13	Tukuy runas Dioswan parlana toldoman qayllajkuna wañunku. Tukuyniykuchu wañurasqayku imatajri?, nispa.
NUM.18.1	Señorqa Aaronman nerqa: Qan, wawasniyki ima, Leví ayllumanta kajkunapiwan, cuentayoj kankichej Diospa tiyakunampa contranta juchallejkunamanta. Qanwan, wawasnillaykiwan cuentayoj kankichej sacerdote kashaspa juchallikusqaykichejmanta. 
NUM.18.2	Ayllusniyki levitas kajkunata, tataykej ayllusninta niy, jamuspa yanapasunankuta; qan, wawasniyki, paykuna ima Dioswan tinkukuna toldoj ñaupaqempi Señorpa kamachisqanta ruwanaykichejpaj. 
NUM.18.3	Paykuna ruwachunku imatachus kamachisqaykita, Dioswan tinkukuna toldopi ruwana kashan chaykunata ruwachunku. Chaywampis amapuni qayllanqankuchu Dioswan tinkukuna toldopi kashan chaykunaman, nitaj altarmampis, ama wañunankupaj, nitaj qankunapis wañunaykichejpaj. 
NUM.18.4	Qanwan khuska ruwanqanku Dioswan tinkukuna toldopi ruwanas kashan chaykunata; qankunamantaj ni pipis waj runasqa qayllamusonqachejchu chaykunata ruwashajtiykichej. 
NUM.18.5	Qankunalla cuentayoj kankichej Diospa tiyakunampi imaschus kashan chaykunamanta, altarmantawan. Ajinamanta manaña phiñakusajchu israelitaswan. 
NUM.18.6	Noqa wauqesniyki levitasta ajllani israelitas ukhumanta, qoykichejtaj Dioswan tinkukuna toldopi imastapis ruwanankupaj. 
NUM.18.7	Chantaqa qan, wawasniyki imalla ruwankichej sacerdotej ruwananta, altarpi imaschus ruwana kajta, veloj qhepampi, chay imasta qankuna allinta purichinaykichejpaj. Ajinata qankunata noqa churaykichej sacerdotej ruwanasninta ruwanaykichejpaj. Sichus pipis mana sacerdote kashaspalla sacerdotej ruwananta ruwanqa chayqa, wañonqa.
NUM.18.8	Señorqa Aaronman nerqa: Qan qhawanki israelitas ofrendata apamuwasqankuta. Ima laya ofrendatatachus israelitas qowasqankuta, qanman, wawasniykimanwan qoykichej imastachus ruwasqaykichejman jina. Kayqa unaypaj kanqa sapa kuti ruwanaykichejpaj. 
NUM.18.9	Rikuchikusta israelitas noqapaj ruphachinanku karqa: Ch'aki mikhuymanta kajkuna apamuwasqanku rikuchikus, juchamanta apamuwasqanku ofrendas ima. Ajina kay llimphuchasqa ofrendasqa qampaj, wawasniykipajwan kanqa. 
NUM.18.10	Chay ofrendasmantaqa qampaj ajllasqa kasqanrayku tukuynin qharis qankunamanta kajkuna mikhonqanku. Chaytataj mikhunkichej Diospa tiyakunampi, chay mikhunas Señorpaj t'aqasqas kasqanrayku.
NUM.18.11	Chanta qollasqaykitaj, qanwan tiyakoj qhari wawasniykiman warmi wawasniykimanwan, israelitas sumajnin kaj ofrendata qowasqankumanta. Kay imasta ruwanapaj leyqa wiñaypaj kanqa. Pillapis wasiykipi llimphuchasqa kajqa, chay imasta atillanqapuni mikhuyta. 
NUM.18.12	Chanta qollasqaykitaj israelitas sapa wata ñaupajta poqochisqankumanta ofrendasta apamuwasqankumanta. Sumajnin kaj aceiteta, sumajnin kaj vinota, trigotawan. 
NUM.18.13	Israelitas ñaupajta imastapis poqochisqankumanta ofrendasta apamuwasqankumanta qampaj kanqa. Chaykunata mikhuysikonqanku pikunachus wasiykipi llimphuchasqas kashanku chaykuna. 
NUM.18.14	Tukuy ofrendasta israelitas apamuwasqasninkoqa qanllapajpuni kanqa.
NUM.18.15	Ajinallataj qampaj kanqa israelitaspa kuraj wawasninkumanta uywasninkoj kuraj uñasninku ima. Chay kuraj wawasninkoj cuentanmanta mana mikhuna uywasmanta ima uywastachus qosqasninkuta qan jap'ikapunki. 
NUM.18.16	Chay imasmantaqa uj killamanta nacesqanmanta qhepaman imatapis qonqanku. Chaytaj kanqa phishqa phata qolqe, imaynachus Diospa tiyakunampi precio churasqa kashan chayman jina. 
NUM.18.17	Kay kinsa laya uywaspa ñaupaj kaj uñasnintari ama imawampis trocachinkichu: Wakaspata, ovejaspata, cabraspata ima, chaykunaqa t'aqasqasña. Ñak'aspataj yawarninkuwan altar patata ch'ajchunki; wirasnintataj sumaj q'apashajta noqa Señorpaj ruphachinki. 
NUM.18.18	Aychasnintaj qampaj qhepakaponqa, jinallataj sumajnin kaj apamusqa ofrendasmanta pecho aychasnin, paña pierna aychan ima. 
NUM.18.19	Israelitaspa tukuy sumaj ofrendasta Señorman apamusqankoqa, qampaj, qanwan tiyakushankuraj chay qhari wawasniykipaj, warmi wawasniykipajwan kanqa. Kay leyqa unaypaj churasqa kanqa. Kay tratotaqa ni pi p'akiyta atinchu. Unaypaj kanqa, chaytaqa noqa qanwan ruwani, jinallataj mirayniykiwampis.
NUM.18.20	Señorqa Aaronman nerqa: Qanqa mana jallp'asniyojchu israelitas ukhupi kanki. Noqa qampata kasaj, chayaqeykitaj kasaj israelitas ukhupi. 
NUM.18.21	Israelitas poqochisqankumanta sapa chunkamanta uj ofrendata Señorman qosqasninkuta levitasman qopuni. Chay kanqa pagonku jina, imastachus Dioswan tinkukuna toldopi ruwasqasninkumanta. 
NUM.18.22	Israelitastaj mana qayllanqankuchu Dioswan parlana toldoman, chayman qayllaspaqa juchachakunkuman, chaynejtataj wañunkuman. 
NUM.18.23	Levitaslla Dioswan tinkukuna toldoman qayllaspa imatapis ruwanqanku, paykuna cuentoyoj kanqanku ima juchatachus ruwasqasninkumanta; kay leyqa wiñaypaj kanqa mirayniykichejnintimpaj. Ajinamanta levitasqa israelitas ukhupi mana jallp'ayojchu kanqanku. 
NUM.18.24	Paykunaman qoni israelitas poqochisqasninkumanta sapa chunkamanta ujta Señorman qosqankuta. Chayta levitasmanqa qon, chayrayku noqa nini, paykunaqa mana jallp'asniyojchu israelitas ukhupi kanankuta.
NUM.18.25+NUM.18.26	Señorqa Moisesman nerqa: Levitasman niy, israelitas poqochisqasninkumanta sapa chunkamanta ujta qosqasninkuta, levitasman qosqasmanta, levitaspis sapa chunkamanta ujta Señorman qonankupaj t'aqallachunkutaj. 
NUM.18.27	Chayqa kanqa imaynatachus israelitas trigomanta vinomantawan ofrendata qowanku ajina. 
NUM.18.28	Ajinata, israelitas ofrendasninkuta apamusqankuta jap'isqaykichejmanta, qankunapis ofrendasniykichejta sapa chunkamanta ujta Señorman qonkichej, chaytataj sacerdote Aaronman jaywaychej. 
NUM.18.29	Tukuy ofrendasta jap'isqaykichejmanta, sumajnin kajta t'aqaspa qankunapis Señorman qonkichej.
NUM.18.30	Ujtawan nillaytaj: Qankunapis sumajnin kajmanta Señorman qonkichej, imaynatachus israelitaspis trigomanta, vinomantapis qonku ajinata. 
NUM.18.31	Chaymanta puchojtaqa atinkichej maypipis mikhuyta, qankuna, familiasniykichej ima. Chaymin qankunapajqa pagoykichej kanqa, Dioswan parlana toldopi ruwasqasniykichejmanta. 
NUM.18.32	Señorpaj sumajnin kajta ñaupajta t'aqasqaykichejmantaqa, levitasqa puchojta mana juchachakuspa atenqanku mikhuyta. Ajinamanta mana ima sajratapis ruwanqankuchu israelitaspa Señorman qosqanku ofrendasta, amataj chaynejta wañunankupaj.
NUM.19.1+NUM.19.2	Señorqa Moisesmanwan Aaronmanwan nerqa: Noqa Señor, kay kamachiyta qoni: Niy israelitasman uj puka wakata apamunankuta, sumajnin kajta mana iman imanasqata, manaraj umanman yugo chayajta. 
NUM.19.3	Chaytataj qankuna sacerdota Eleazarman qonkichej. Paytaj jaramanta jawaman aysaytawan qhawashaspalla ñak'achenqa. 
NUM.19.4	Chay sacerdote Eleazarqa maki dedonwan chay wakaj yawarninman chapurispa Dioswan parlana toldoj ñaupaqenta qanchis kutita ch'ajchonqa. 
NUM.19.5	Sacerdote qhawashajtintaj chay wakaj imasninta ninapi ruphachenqa: aychanta, qaranta, yawarninta, phusnusninta ima. 
NUM.19.6	Jinaytawantaj sacerdoteqa oqharenqa cedro maderata, uj hisopo ramitata, puka trapotawan; chaytataj maypichus waka ruphashan chay ninaman choqaykonqa. 
NUM.19.7	Chaymantataj sacerdoteqa llimphuta p'achasninta yakuwan t'ajsakonqa, tukuy ukhuntapis mayllakonqa, chaymantaraj jaramanqa yaykonqa. Chaywampis ch'isiyaykuykamaraj ch'ichipaj qhawasqa kanqa. 
NUM.19.8	Chay wakata ruphachej runapis kikillantataj p'achasninta yakuwan t'ajsakonqa, jinallataj tukuy ukhuntapis mayllakonqa. Paypis kikillantataj ch'isiyaykuykama ch'ichipaj qhawasqa kanqa. 
NUM.19.9	Llimphupaj qhawasqa runataj chay ruphasqa wakaj ushphanta oqharenqa, churanqataj uj llimphu cheqaman, jaramanta jawapi. Chay ushphamantataj israelitasqa ruwanqanku llimphuchakuy yakuta, chayqa juchaj cuentanmanta rikuchiku. 
NUM.19.10	Waka ruphasqa ushphata oqharej runaqa p'achasninta yakuwan t'ajsakonqa, chaywampis ch'isiyaykuykamaraj ch'ichipaj qhawasqa kanqa. Kay leyqa wiñaypaj churasqa kanqa, qankunapaj, jinallataj qankuna ukhupi tiyakoj karu llajtayojkunapajpis.
NUM.19.11	Pillapis ima ayatapis llankhajqa, qanchis p'unchayta ch'ichipaj qhawasqa kanqa. 
NUM.19.12	Kinsa kaj diapi, qanchis kaj diapiwan mayllakonqanku chay llimphuchakuy yakuwan, jinamanta chay runaqa llimphupaj qhawasqa kanqa. Sichus mana llimphuchakonqachu kinsa kaj diapi, nitaj qanchis kaj diapipis chayqa, mana llimphupajchu qhawasqa kanqa. 
NUM.19.13	Sichus ima runapis ima ayata llankhajqa, manataj llimphuchakunchu chayqa, Dioswan tinkukuna toldota ch'ichichan, chayrayku chay runa israelitas ukhumanta chinkachisqa kanqa. Paypa patanman mana llimphuchakuy yakuwan ch'ajchusqa kasqanrayku payqa ch'ichipaj qhawasqa kanqa.
NUM.19.14	Uj toldo ukhupi wañojmantaqa kay jina kamachiy kanqa: Pillapis chay ukhupi tiyakojqa, chayman yaykoj imaqa, qanchis p'unchayta ch'ichipaj qhawasqa kanqa. 
NUM.19.15	Chay toldo ukhupi imaschus mana allin kirpasqa kajkunapis ch'ichipaj qhawasqa kanqa.
NUM.19.16	Pillapis jaramanta jawapi runa wañusqata, pejpa wañuchisqanta, chayri runa tulluta, chayri aya p'ampanatapis llankhajqa, qanchis p'unchayta ch'ichipaj qhawasqa kanqa.
NUM.19.17	Ch'ichipaj qhawasqa kajpaj, juchaj cuentanmanta ruphachisqa puka wakaj ushphanta wich'ipi juturi yakuwan chhapuchun. 
NUM.19.18	Chaymantaqa llimphupaj qhawasqa kaj runa chay yakuwan, hisopo ramawan chhapuspa ch'ajchumuchun: Toldota, toldo ukhupi imaschus kajta, chaypi kaj runastawan. Jinallataj pichus aya tullusta, runa wañuchisqata, chayri runa wañusqata, chayri aya p'ampanata llankhajta. 
NUM.19.19	Chaytaqa ch'ajchumonqa pichus llimphupaj qhawasqa kajlla, ujta kinsa kaj diapi, ujtataj qanchis kaj diapiwan. Chay qanchis kaj diapi ch'ajchuchikoj runataj, kutimuspa p'achasninta t'ajsakonqa, jinallataj ukhuntapis pay kikin mayllakonqa; jinamanta ch'isimpaj llimphupaj qhawasqa kanqa. 
NUM.19.20	Pichus ajina mana ch'isimpaj llimphuchakonqachu chayqa, ayllusnin ukhumanta chinkachisqa kanqa, Dioswan tinkukuna toldota ch'ichichasqanmanta, chay llimphuchakuy yakuwan mana ch'ajchuchikusqanrayku, ch'ichipaj payqa qhawasqa kanqa. 
NUM.19.21	Kay leyqa wiñaypaj churasqa kanqa. Pichus llimphuchakuy yakuwan wajta ch'ajchojqa p'achasninta t'ajsakunan tiyan. Jinallataj chay yakuta llankhajpis ch'isiyanankama ch'ichipaj qhawasqa kanqa. 
NUM.19.22	Ch'ichipaj qhawasqa runaj llankhasqasnenqa ch'ichipaj qhawasqa kanqa. Pichus chay llankhasqasta llankhajpis ch'isiyaykuykama ch'ichipaj qhawasqallataj kanqa.
NUM.20.1	Wata qallarikuy killapi israelitasqa tukuyninku Zin ch'in pampaman chayarqanku, jinata chayaspataj Cadespi jarakorqanku. Chaypitaj María wañuporqa, chay kikimpitaj p'amparqanku.
NUM.20.2	Chaypi mana yaku kajtintaj israelitasqa tantaykukuytawan Moisespaj, Aarompajwan maytapuni rimarqanku. 
NUM.20.3	Chaymantataj Moisesman nerqanku: Allin kanman karqa wakin israelitaswan khuska wañunayku, mayqenkunatachus Señor wañuracherqa chaykunawan khuska! 
NUM.20.4	Qankuna, imapajtaj Señorpa ayllun runasta kan ch'in pampaman pusamunkichejri? Qankunaqa uywasniykuwan khuskachu kaypi wañunaykuta munankichej? 
NUM.20.5	Imapajtaj Egiptomanta orqhomuwarqayku, kay chhika millayman pusamunawaykupaj? Kaypeqa mana imatapis tarpuyta atiykuchu; mana kanchu higos sach'as, uvas sach'as, nitaj granadaspis. Yakullapis mana kaypeqa yanapaj tarikunchu.
NUM.20.6	Moiseswan Aaronwan paykunamanta ithirispa Dioswan tinkukuna toldo wasi punkuman rerqanku. Chaypitaj, umankuta pampaman chayachinankukama qonqoriykorqanku. Señorpa k'anchaynintaj paykunaj patankuman rikhurimorqapacha. 
NUM.20.7	Chaypi Señorqa Moisesman nerqa: 
NUM.20.8	Kunanqa qanwan Aaronwan israelitasta tantachiychej tojnuykita oqharikuspa. Jinaspataj paykuna rikushajtinku chhankata parlapayay, yakutaj llojsimonqa. Qan qhawashajtiykitaj chhankamanta yakoqa phullchimonqa, jinamanta paykuna, jinataj uywasninkupis yakuta ujyanankupaj.
NUM.20.9	Moisestaj Señorpa ñaupaqempi kasharqa chay tojnunta oqharerqa Señorpa nisqanman jina. 
NUM.20.10	Chaymantataj Moiseswan Aaronwan runasta chhanka k'uchuman tantacherqanku. Chaypi Moisesqa runasman nerqa: Uyariychej kunanqa rimajkuna: Kay chhankamantachu ujyanaykichejpaj yakuta orqhomusqayku?
NUM.20.11	Chayta niytawan Moisesqa tojnuta oqharispa iskay kutita chhankata wajtarqa, yakutaj ashkha phullchimorqa. Ajinamanta runasqa yakuta ujyarqanku, jinallataj uywasninkupis. 
NUM.20.12	Señortaj Moisesman Aaronmanwan nerqa: Qankuna noqapi mana creesqaykichejrayku, nitaj israelitas rikushajtinku jatunchawasqaykichejrayku, kunanqa kay runasta mana pusaykunkichejchu, ima jallp'atachus qosqaykichej nerqani chayman.
NUM.20.13	Kaymin chay Meriba juturi, maypichus israelitas Señorpa contranta rimarqanku chay. Señortaj may atiyniyoj Dios kasqanta rikuchikun.
NUM.20.14	Cadesmantapacha Moisesqa kachasta kacharqa Edom reyman, nichispa: Wauqesniyki israelitas nichimusunki: Qan allinta yachanki imaschus noqaykupaj kasqanta. 
NUM.20.15	Noqaykoj ñaupa tatasniyku Egiptoman riporqanku, chaypitaj unayta tiyakorqanku. Egipciostaj chaypi mayta ñak'arichiwarqayku ñaupa tatasniykuta jina. 
NUM.20.16	Jina kajtintaj Señormanta yanapayninta mañakorqayku. Paytaj waqasqasniykuta, llakiyniykuta uyarispa uj angelninta kachamuwarqayku, ajinamanta Egiptomanta orqhomuwayku. Kunanqa Cades llajtapi kashayku, jallp'aykiwan tinkuypi. 
NUM.20.17	Kunanqa jallp'asniykinejta pasarichiwayku. Noqaykoqa mana chajras chaupintachu, nitaj uvas sach'asniyki chaupintachu pasasqayku, nitaj yakusniykitapis ujyasqaykuchu. Noqaykoqa jatun ñanninta cheqanta risqayku mana pantaspa ni lloq'eman, nitaj pañaman jallp'asniykita pasanaykukama, nispa.
NUM.20.18	Edom reytaj paykunaman nerqa: Qankunaqa jallp'aynejta mana pasawajchejchu. Rikhurimojtiykichejkama soldadosniywan llojsimusaj qankunawan maqanakoj, nispa.
NUM.20.19	Israelitastaj nerqanku: Noqaykoqa jatun ñanninta cheqanta pasapusqayku. Sichus noqayku, chayri uywasniyku yakusniykichejta ujyanqanku chayqa, pagapusqayku. Noqaykoqa jallp'aykita pasayllata munayku.
NUM.20.20+NUM.20.21	Edom reytaj paykunaman kuticherqa: Qankunaqa mana pasawajchejchu, nispa. Chaymantataj payqa israelitaswan maqanakoj llojserqa sumachaj soldadosninwan, sumaj wakichisqaswan, jallp'ankunejta amapuni pasachinankupaj. Chaymanta israelitasqa waj ñanninta jap'irerqanku.
NUM.20.22	Chay Cadesmanta tukuynin israelitas Hor orqonejman jap'irerqanku. 
NUM.20.23	Edom jallp'a tinkuypi kashajtinku Señorqa Moisesman Aaronmanwan nerqa: 
NUM.20.24	Aaronqa wañuponqa, mana yaykonqachu ima jallp'atachus israelitasman qosqaykichej nerqani chayman, qankunaqa kamachisqasniyta mana kasuwankichejchu Meriba nisqapi juturi yaku cantopi kashaspa. 
NUM.20.25	Qan, Moisés, Aaronta wawan Eleazartawan Hor orqoman pusay. 
NUM.20.26	Chaypi Aaronmanta sacerdote p'achasninta lluch'unki, chaytataj Eleazarman p'achallichiy. Aarontaj chaypi wañuponqa, nispa.
NUM.20.27	Moisesqa kikinta chayta ruwarqa imaynatachus Señor payman kamachisqanman jina. Tukuy israelitaspa qhawanantataj Hor nisqa orqoman wicharerqanku. 
NUM.20.28	Chaypi Moisesqa Aaronmanta sacerdote p'achanta lluch'uspa, wawan Eleazarllamantaj churaykorqa. Chay Hor orqopi kikimpi Aaronqa wañuporqa. Moiseswan Aaronwantaj chay orqomanta uraykaporqanku. 
NUM.20.29	Israelitastaj Aarón wañupusqanta yachaspa maytapuni waqarqanku kinsa chunka diasta.
NUM.21.1	Arad llajtamanta cananeo rey, Neguevpi tiyashaspa uyarerqa, Atarim ñanta israelitas junt'aykamushasqankuta. Chaymanta israelitaswan maqanakoj llojserqa, wakintataj presosta jap'irarqa. 
NUM.21.2	Israelitastaj Señorman nerqanku, paykunaj nisqankuta junt'anankuta: Sichus chay llajtasta makisninkuman jaywanqa chayqa, paykuna chay llajtasta chinkachinankuta. 
NUM.21.3	Señortaj imatachus mañakusqankuta ruwarqa, cananeo llajtasta chinkachiyta yanaparqa. Jinamanta israelitasqa chay llajtasta tukuyninta chinkacherqanku tukuy runasnintinta. Chayrayku chay cheqata suticharqanku Hormata.
NUM.21.4	Israelitasqa Hor nisqa orqo k'uchumanta purirerqanku puka mar qochanejman, muyuykamunankupaj ama Edom jallp'anejta pasanankupaj. Israelitasqa chay ñanta rishaspa sayk'umorqanku. 
NUM.21.5	Chayrayku Diospa contranta, Moisespa contrantawan rimayta qallarerqanku: Imapajtaj Egiptomanta orqhomuwarqayku, kay ch'impi wañurachinawaykupajchu pusamuwarqayku? Kaypi mana mikhuna, nitaj yaku ujyanapaj kanchu. Kay Maná nisqa t'antapis amisqataña amiwayku.
NUM.21.6	Chaymantataj Señorqa israelitasman apachimorqa venenoyoj khanej katarista, taripasqantataj khanerqa. Jinamanta israelitas wañurarqanku. 
NUM.21.7	Chaymanta israelitasqa maypichus Moisés kasharqa chayman rispa nimorqanku: Noqayku juchallikuyku ajinata parlaspa Señorpa contranta, qampa contraykitawan. Señormanta mañapuwayku ari, kay katarista noqaykumanta ithirichinanta!, nispa. Chaymanta Moisesqa Señormanta mañakorqa israelitasta perdonananta. 
NUM.21.8	Señortaj nerqa: Kay katarisman rijch'akojta broncemanta katarita ruway. Chaytataj warkhuykuy wiphalaj k'aspipi puntanman. Pipis katariwan khanichikuspaqa, chay warkhusqa katarita qhawachun, jinamanta thañenqa.
NUM.21.9	Moisesqa broncemanta katarita ruwaspa wiphala k'aspi puntaman warkhorqa. Pipis chay katarita qhawarispa khanichikusqanmanta thañikapoj.
NUM.21.10	Israelitasqa rispallapuni Obot nisqa cheqapi jarakorqanku. 
NUM.21.11	Chaymanta rispataj ch'in pampa Ije-abarimpi jarakorqanku, Moabmanta inti llojsimuynejpi. 
NUM.21.12	Chaymanta rispallapuni Zered wayq'opi jarakorqanku. 
NUM.21.13	Chaymanta rispataj Arnón chimpapi jarakorqanku. Kay mayoqa tarikun ch'in pampapi, chayqa jamushan amorreospa jallp'anmantapacha. Chay mayu t'aqashan Moab jallp'ata, amorreospatawan. 
NUM.21.14+NUM.21.15	Chaytamá a niyta munan Señorpa librompeqa: Puka mar qochapi imatachus ruwasqan, Arnón wayq'opi ruwasqan, corrishaj yakuspi ruwasqan, chaytaj rishan Ar chaynejkama, chayantaj Moab jallp'aj tinkuyninkama, nispa.
NUM.21.16	Arnón mayumanta rispa chayarqanku Beerkama. Chaypi Moisesqa nerqa yaku pozo cantopi: Israelitasta tantachiy, noqataj yakuta qosqaykichej, nispa. 
NUM.21.17	Chaypacha israelitas takerqanku: Pozomanta yaku phullchimun. Pozo manta takiychej. 
NUM.21.18+NUM.21.19+NUM.21.20	Kuraj runas tojnusninkuwan allarqanku, llajtamanta sumaj runas kamachina tojnusninkuwan kicharerqanku, nispa. Israelitasqa chay ch'inmanta Matana nisqakama rerqanku, chaymantaqa Nahalielman, chaymanta Bamotman, chaymantaqa Moab valle jallp'aman, Pisga patanejkama, maymantachus ch'in pampas rikukun, chayman.
NUM.21.21	Israelitasqa kachasta amorreospa reynin Sehonman kacharqanku, nichispa: 
NUM.21.22	Jallp'aykinejta pasarichiwayku. Mana sarusqaykuchu chajrasniykichejta, nitaj uvas chajrasniykichejtapis, nillataj pozosniykichejmanta yakusniykichejtapis ujyasqaykuchu. Noqaykoqa jatun ñannillanta cheqanta pasapusqayku jallp'asniykichejnejta, nispa.
NUM.21.23	Sehontaj mana saqerqachu chay jallp'annejta pasanankuta; manachayqa runasninta tantachiytawan israelitaswan maqanakoj chay ch'in pampasman llojserqa. Jahazaman chayamushajtinku maqanakorqankupacha. 
NUM.21.24	Israelitaspis tinkuytawan maqanakorqankupacha, atiparqankutaj. Jinamanta israelitasqa jallp'asninkuta jap'ikaporqanku Arnón mayumantapacha Jaboc mayukama. Chay niyta munan, amonitaspa jallp'ankuwan tinkuykama, sinch'i perqayoj kashan chaykama. 
NUM.21.25	Ajinamanta israelitasqa amorreospa llajtasnimpi tiyakaporqanku, Hesbón llajtaspi, tukuy campo jallp'asnintimpi. 
NUM.21.26	Hesbón llajtapi amorreospa reynin Sehonqa tiyakorqa. Payqa chay ñaupajta Moab reywan maqanakorqa, chaypacha chay tukuy jallp'asta qhechorqa Arnón mayukama. 
NUM.21.27	Chayrayku poetas nisqa runas ninku: Jamuychej Hesbonman, Sehón reypa llajtanman! Sayarichiychejtaj sinch'i perqayoj llajta kanampaj. 
NUM.21.28	Sehonmanta, Sebón llajtakama nina lauray llojsimun, chaypi q'olaykun Moabpi Ar nisqa, Arnón patasta ima. 
NUM.21.29	Llakiy qanmanta Moab, Quimón diospa llajtan! Payqa chay llajtaj runasnin ayqejta saqellan, jinallataj warmisniykichej Sehón reypa makinman urmajtapis. 
NUM.21.30	Hesbompa atiynin urmarqa. Dibonmanta Nofakama raqaykunaman tukuchisqa karqa, chanta Medebkamataj ninawan ruphachisqa karqa.
NUM.21.31	Ajinata israelitasqa amorreospa jallp'ankupi tiyakorqanku. 
NUM.21.32	Moisestaj wakin runasta kacharqa Jazer llajtata qhawamojta; ajinamanta israelitasqa chay qayllasninkupi kaj llajtasta atiparqanku, chaynejpi tiyaj amorreostapis qharqorqanku. 
NUM.21.33	Chaymanta israelitasqa Basannejman llojserqanku. Basán rey Ogtaj tukuy soldadosninwan Edreipi paykunawan maqanakoj llojserqa.
NUM.21.34	Señortaj Moisesman nerqa: Ama manchachikuychu chay runasmanta, noqa makisniykiman churasaj, tukuy soldadosnintinta llajtantinta ima. Ajinallatataj qan paywan ruwanki, Sehonwan ruwarqanki, chaynejpi tiyakoj amorreospa reynin Hesbonwan, ajinata, nispa.
NUM.21.35	Ajinata israelitasqa ruwacherqanku Og reyta, wawasninta, soldadosninta, tukuy runasninta ima. Ni pita kausashajta saqerqankuchu, tukuynin jallp'asintataj jap'ikaporqanku.
NUM.22.1	Jinamanta israelitasqa rillarqankupuni, jarakorqankutaj Moab pampaspi. Chayqa kashan Jericó chimpapi, Jordán mayoj inti llojsimuynimpi.
NUM.22.2	Ziporpa wawan Balacqa yacharqa israelitas amorreosta imatachus ruwasqankuta. 
NUM.22.3	Jinallataj Moabmanta kajkunapis maytapuni manchachikorqanku chay israelitas may chhika kasqankumanta, junt'aykamushasqankumanta. 
NUM.22.4	Chaymanta Moabqa Madianmanta kaj kurajkunaman nerqa: Kay chhika runasqa jallp'anchejta tukuchenqanku, imaynatachus wakas pastosta tukuchinku ajinata, nispa. Chaypacha Moabpeqa Balac nisqa rey kasharqa. 
NUM.22.5	Chayrayku payqa Balaamta wajyachimorqa. Chaypacha Balaamqa Amav suyu Petorpi kasharqa, chaytaj kashan Eufrates mayu chimpapi. Balacqa nicherqa Balaamman: Kay runasqa Egiptomanta jamuspa kay llajtasman junt'aykamunku, ñaupaqeypitaj tiyanoqashanku. 
NUM.22.6	Kunampacha usqhayta jamuy ari, kay runasta maldicinaykipaj, imaraykuchus noqamanta aswan atiyniyoj runas kanku. Ichapis qan maldicejtiyki atipayman, qharqoymantaj kaymanta. Noqa yachani qampa maldicisqayki, chayri bendicisqaykeqa ruwakumpuni, nispa.
NUM.22.7	Moabmanta, Madianmanta kaj kuraj runasqa qolqe oqharisqa rerqanku maldicisqanmanta jaywanankupaj. Ajinata Balaampaman chayaytawan kacha runasqa willarqankupacha imatachus Balac nichisqanta.
NUM.22.8	Balaamtaj paykunaman nerqa: Kunan ch'isi kayllapi puñukuychej, q'ayataj willasqaykichej imatachus Señor ninawanta, nispa. Jinamanta Moabmanta kacha kuraj runasqa chaypi chay ch'isi puñorqanku.
NUM.22.9	Diostaj Balaamman rikhurerqa, taporqataj: Pistaj wasiykipi kashanku chay runasri?, nispa.
NUM.22.10+NUM.22.11	Balaamtaj kuticherqa: Moabmanta Ziporpa wawan rey Balac kachamuwasqa willanawankupaj: Egiptomanta llojsimuspa runas kay tukuynejman junt'aykamuwanku, nispa. Chantapis nichimuwasqa, rispa chay runasta maldicimpunayta, ajinamanta atipaspa llajtamanta qharqonampaj, nispa.
NUM.22.12	Diostaj Balaamman nerqa: Ama riychu chay runaswan israelitasta maldicej, imaraykuchus paykunata noqa bendicini, nispa.
NUM.22.13	Q'ayantintaj Balaamqa tutamanta jatarispa, Balacpa kacha runasninman nerqa: Kunanqa kutipuychej llajtaykichejman. Señorqa mana munanchu qankunawan khuska rinayta, nispa.
NUM.22.14	Chay kacha kuraj runasqa kutipuspa Balacman willarqanku: Balaamqa mana munanchu noqaykuwan khuska jamuyta, nispa.
NUM.22.15	Balacqa ujtawan apurasqata waj aswan kuraj runastañataj aswan ashkhata kacharqa, ñaupaj kachasmanta nisqaqa.
NUM.22.16	Paykunataj rispa Balaamman willamorqanku may apurasqata: Ziporpa wawan Balac nichimusunki ari: Allinta ruwaspa, amataj qhesachawaspa jamuriwaypuni. 
NUM.22.17	Noqaqa imatapis munasqaykita qollasqayki, imatachá mañawasqaykita ruwasaj; chayrayku allinta ruwaspa jamurillaway ari kay runasta maldicepuway, nimusunki, nispa.
NUM.22.18	Balaamqa kutichillarqataj: Noqaqa manapuni riyta atiymanchu may chhika qorita, palaciompi tukuynin qolqeta qoshawajtimpis, jatunta, nitaj juch'uyta ruwajpis, Señor Diosniypa kamachiwasqasninta p'akispaqa. 
NUM.22.19	Chay tukuywampis kunan ch'isi kaypi puñukuychej, ujtawan Señorta tapurillasaj, ima niwanqachus kay kutipi.
NUM.22.20	Chay ch'isi Señorqa Balaamman rikhurerqa, nerqataj: Sichus chay runas qanta wajyasoj jamusunku chayqa, sayarispa paykunawan rillay, chaywampis noqaj nisqallayta ruwanki.
NUM.22.21	Balaamqa q'ayantin tutamanta jatariytawan uj china burrompi karunaykukuytawan moabitaspa kurajkunasnin kachaswan rerqa. 
NUM.22.22	Balaamqa burrompi rerqa, iskay kamachisnintawan pusarikuspa. Señortaj chay risqanmanta phiñakorqa, angelnintataj kachamorqa ñanmanta jark'anampaj. 
NUM.22.23	Burronqa rikorqa Señorpa angelnin espadan oqharisqa ñampi sayashajta; chayrayku ñanmanta wajnejta phinkirispa rerqa. Balaamtaj ñanman kutichiyta munaspa mayta burronta jasut'erqa. 
NUM.22.24	Señorpa angelnintaj sayaykorqa uvas ukhuta, chaki ñan risharqa chaypi. Chay ñanqa puraj k'uchunman perqayoj karqa. 
NUM.22.25	Burrotaj Señorpa angelninta rikuspa, uj lado perqaman Balaampa chakinta ñit'iykorqa. Chaymanta Balaamqa astawan china burronta seq'orqa. 
NUM.22.26	Señorpa angelnintaj aswan ñaupajman rispa uj k'uchunejman sayaykorqa. Chay ñanmanta china burronqa manaña maymampis ayqeyta aterqachu. 
NUM.22.27	Burroqa Señorpa angelninta rikuspa chay kikimpi pampaman laq'arpakorqa. Chaymanta Balaamqa phiñarikuspa burrota k'aspiwan seq'orqa. 
NUM.22.28	Chay kikimpacha Señorqa burrota parlaricherqa. Balaammantaj nerqa: Imanayquí noqa qantari? Kaywanqa kinsa kutitaña seq'owanki, nispa.
NUM.22.29	Balaamtaj burronman nerqa: Kaypi alqochakushawanki. Sichus makiypi cuchillo kanman karqa chayqa, kunitan wañuchiykiman karqa.
NUM.22.30	Burroqa nillarqataj: Noqaqa qampa burroyki kani, qanqa sapa kuti noqapi purinki rantiwasqaykimanta kunankama. Nitaj jayk'ajpis kay jinata purejchu kani qanta apaykachasuspa. Balaamtaj, arí, jinapuni, nerqa.
NUM.22.31	Chaymanta Señorqa Balaamwan rikuchikorqa. Balaamqa Señorpa angelnin khuskan ñampi espadan oqharisqa sayashajta rikorqa. Rikuytawantaj payqa pampaman umanta chayachinankama qonqoriykukorqa. 
NUM.22.32	Señorpa angelnintaj Balaamman nerqa: Ima nispataj burroykita kinsa kutita seq'onkiri? Noqa kani ñaupaqeykipi sayajqa. Noqamantaqa mana allintachu qanqa rishanki. 
NUM.22.33	Burroykeqa noqata rikuwan. Rikuwaspataj manchariywan kinsa kutita ñaupaqeymanta waj ladoman rin. Sichus pay waj ladoman mana ayqenmanchu karqa chayqa, ñapis wañuwajña karqa, burrollaykita mana wañuchiymanchu karqa.
NUM.22.34	Señorpa angelninmantaj Balaamqa nerqa: Noqaqa juchallikuni. Mana yacharqanichu qan noqata ñaupaqeypi sayaykuspa ñanmanta jark'amushawasqaykita, sichus qampaj mana allin chayqa, kaymanta kutipusaj ari, nispa.
NUM.22.35	Señorpa angelnintaj kuticherqa: Atillanki riyta chay runaswan jaqayman. Chayaspalla qanqa noqaj nisqayta parlarinki, nispa. Ajinamanta Balaamqa Balacpa kachasninwan rillarqapuni.
NUM.22.36	Balactaj Balaam jamushasqanta yachaytawan, taripaj llojserqa, Arnón mayu chimpapi Moab llajtaman, chayqa chay jallp'aj tinkuyninña karqa. 
NUM.22.37	Taripaspataj nerqa: Chay jinatapuni qanta wajyachimuyki, imaraykutaj qan mana kasumuwarqankichuri? Manachu qan yuyarqanki jamuwajtiyki imallatapis qanman qosunayta, jatumpitaj qhawasunayta?, nispa.
NUM.22.38	Balaamtaj payman nerqa: Kayqa kunanqa chayamuni, qanta imaynachus kasqaykita rikusunaypaj; chaywampis noqa kikiymantaqa mana imatapis parlasajchu, imatachus Dios niwanqa chayllata nisqayki.
NUM.22.39	Chaymanta Balaamqa Balacwan Quiriat-huzotman rerqanku. 
NUM.22.40	Chaypi Balacqa runasninta kamacherqa wakasta, ovejasta ñak'anankuta, Balaamman, jinallataj paywan jamorqanku chay kuraj runasmampis qonampaj.
NUM.22.41	Q'ayantin paqarin tutamanta Balacqa Balaamta Bamot-baalman pusarqa. Chaymanta qhawarispa Balaamqa chay israelitaspa jarasninkoj muyuyninta rikorqa.
NUM.23.1	Chaypi Balaamqa Balacman nerqa: Kaypi ruwapuway qanchis altarkunata; chaymantaj apamuy qanchis waka uñasta, qanchis carnerostawan, nispa.
NUM.23.2	Balacqa kikinta ruwarqa imatachus Balaam kamacherqa chayta. Chay sapa uj altarmantaj uj waka uñatawan, uj carnerotawan churarqa.
NUM.23.3	Chaymantataj Balaamqa Balacman nerqa: Qanqa kayllapi qhepakuy chay jaywanapaj wañuchisqa uywaswan khuska. Noqataj chaykama Señorta tapurimusaj, ichapis imatata niwanqa. Jamuspataj willasqayki imatachus niwanqa chayta. Chaymanta Balaamqa uj ch'in lomaman wicharerqa. 
NUM.23.4	Chaypitaj Señorqa payman rikhurerqa. Balaamtaj nerqa: Kunanqa qanchis altarkunata ruwachini, sapa uj altarmantaj uj waka uñatawan uj carnerotawan churachipuyki.
NUM.23.5	Señortaj chay Balaampa siminman churarqa imatachus parlananta. Nerqataj: Kutispa Balacman nimuy, imatachus qanman niyki chayta.
NUM.23.6	Balaamqa kutispa uywa wañuchisqa cantopi Balac sayashajta tariparqa, Moabmanta tukuy kuraj runastawan. 
NUM.23.7	Balaamtaj imachus kananmanta parlayta qallarerqa: Moab rey Balacqa, Arammanta pusachimuwan, inti llojsimuy orqosmanta, jamuspa israelitasta maldicipuway, Jacobpa miraynin runasta mana allinman churay, nispa. 
NUM.23.8	Ima nispataj maldicisaj pitachus Señor mana maldicinchu, chaytari? Ima nispataj chay runaspa mana allinninta ruwasajri; mayqenkunapajchus Señorqa ima sajratapis mana ruwanchu chaytari? 
NUM.23.9	Kay chhanka patamanta paykunata rikuni, kay orqo patamanta paykunata rikushani. Kay runasqa sapallanku tiyakunku, tukuy runasmanta waj jina runas kanku. 
NUM.23.10	Paykunaqa jallp'a t'iyu jina kanku. Pitaj paykunata yupayta atinmanri? Pitaj yachanman mashkhachus kasqankutari? Allin kanman kay cheqan runas jina wañunay, ajinamanta noqaj tukuyneyqa paykunajta jina kanman!
NUM.23.11	Balactaj Balaamman nerqa: Imatataj ruwashankiri? Noqaqa qanta pusachimorqayki enemigosniyta maldicenaykipaj, qanri paykunata bendicinki.
NUM.23.12	Balaamtaj kuticherqa: Noqaqa nerqaykipuni, imatachus Señorqa simiyman churawan chayllata noqaqa parlasaj, nispa.
NUM.23.13	Balactaj nillarqapuni: Kunanqa jaku wajnejmanñataj; chaymanta rikunki jaraspa cantollanta, mana tukuynin jarastachu. Chaymanta maldicepuwanki chay runasta.
NUM.23.14	Jinamanta Balacqa Balaamta pusarqa Zofimman, Pisga orqo puntaman. Chaypi ruwachillarqataj qanchis altarkunata. Sapa uj altarmantaj uj waka uñatawan uj carnerotawan churarqa. 
NUM.23.15	Chaypi Balaamqa Balacman nerqa: Kay rikuchikuswan khuska, kayllapi qhepakuy, chaykamataj noqaqa Dioswan parlamusaj, nispa.
NUM.23.16	Señorqa Balaamman rikhurerqa, siminmantaj imatachus parlananta churarqa, nerqataj: Kunanqa kutispa Balacman willamuy, imatachus nisusqayta.
NUM.23.17	Balaamqa kutispa tariparqa Balac tukuy kuraj runasninwan khuska uywa wañuchisqa cantopi sayashajta. Balactaj payta taporqa: Señorqa ima nisunkitajri?, nispa.
NUM.23.18	Balaamtaj imachus kananmanta parlayta qallarerqa: Ziporpa wawan Balac, uyariway sumajta. 
NUM.23.19	Diosqa mana wañojkuna jinachu, mana llullakunchu, nitaj imatachus nisqantapis q'ewichinchu. Imatachus nisqanta payqa junt'an. Imatachus nisqantapis payqa qompuni. 
NUM.23.20	Diosqa noqata kamachiwan bendicinayta. Sichus Dios bendicin chayqa, noqaqa mana imanaytapis atinichu. 
NUM.23.21	Ni pipis Israelpeqa ch'aukiyayta tarinchu, nitaj ima sajrata chay Jacobpa wawasnimpi. Señor Diosninkoqa paykunawan kashan, paykunaqa ninku Señorqa reyninku kasqanta. 
NUM.23.22	Paykunata Diosqa Egiptomanta orqhomorqa; Diosqa manchay kallpayoj búfalo waka jina Israelpa ñaupaqempi. 
NUM.23.23	Jacobpa contranta Israelitaspa contranta ima sajrata ruwaypis mana kanchu; layqeriosqa mana imananchu israelitastaqa. Israelitasmanqa kunan nina allin kashan: Mashkha imastataj Señorqa qampaj ruwarqa! 
NUM.23.24	Kay runasqa uj león jina sayarinku, imaynatachus leonqa imatachus jap'isaj nisqanta mikhunankama paran, imatachus jap'isqasnimpa yawarninta ujyanankama paran, ajinata.
NUM.23.25	Chaymanta Balacqa Balaamman nerqa: Mana qanqa kay runasta maldiciyta atinkichu chayqa, chayrayku kunanqa ama bendiciychu.
NUM.23.26	Chaymanta Balaamqa kuticherqa: Manachu nerqaykiña, noqa ruwasaj imatachus Señor niwasqallanta?, nispa.
NUM.23.27	Balacqa nillarqataj: Jina kajtenqa, jaku wajmanñataj risunchej. Ichapis Diospajqa allillan kanman chayllamantapis israelitasta maldicipunawayki.
NUM.23.28	Ajinata Balacqa Balaamta Peor orqo puntaman pusarqa. Chaymanta tukuynin ch'in pampas rikukorqa. 
NUM.23.29	Chaypi Balaamqa Balacman nerqa: Kaypi qanchis altarkunata ruwapuway, chaymantaj apamuy qanchis waka uñasta, qanchis carnerostawan.
NUM.23.30	Balactaj kikinta ruwarqs Balaampa nisqanman jina; sapa uj altarman uj waka uñatawan, uj carnerotawan churarqa.
NUM.24.1	Balaammanqa allin rijch'arqa Señorlla Israelta bendicinan, chayrayku manaña Señormanta imachus kananmanta imatachus ninanta jap'erqachu, imaynatachus sapa kutipis jap'ej jinataqa, manachayqa ch'in pampata qhawarerqa; 
NUM.24.2	Balaamqa israelitasta rikorqa ayllu aylluta jarasqasta. Diospa Espirituntaj payman jamorqa.
NUM.24.3	Chaymanta Balaamqa imachus kananmanta parlarqa: Beorpa wawan Balaam nin, manchay sut'ita qhawaj runa.
NUM.24.4	Diosman yuyayninta churaspa Diospa nisqasninta uyarej, manchay atiyniyoj Diospa mana rikukoj imasninta mosqoypi jina rikoj, chaywampis ñawisnin aswan sut'ita qhawan.
NUM.24.5	Jacob, chay jina k'achitu jarasniykeqa!
NUM.24.5	Israelitas, chay jina k'achitus toldosniykichejqa!
NUM.24.6	Rijch'akun palma sach'as sinrulla kashajman,
NUM.24.6	mayu cantospipis huertas kashanman jina.
NUM.24.6	Señorpa plantasqan áloe sach'apis kanman jina,
NUM.24.6	Yaku cantopi cedros jina.
NUM.24.7	Israel, ashkha yakus tiyapusonqa,
NUM.24.7	mirayniykeqa ashkha yakusniyojpi tiyakonqanku,
NUM.24.7	reynenqa munayninman Agagta churanqa,
NUM.24.7	atiynenqa may jina uyarisqa kanqa.
NUM.24.8	Diosqa Egiptomanta orqhomun,
NUM.24.8	paykunapajqa búfalo waka jina may kallpasapa.
NUM.24.8	Israelqa qayllasnimpi kaj runasta mikhukaponqa;
NUM.24.8	Tullusninta p'akiranqa,
NUM.24.8	Wach'inasninwan nanaykuchenqa.
NUM.24.9	Winkuspaqa león jina winkutatanqa.
NUM.24.9	Ni pipis rijch'arichinampaj qayllaykuyta atenqachu.
NUM.24.9	Bendicisqa kachun pichus Israelta bendicejqa.
NUM.24.9	Maldicejtaj maldicisqa kachun.
NUM.24.10	Balacqa maytapuni phiñarikorqa Balaampaj; makisninta q'apiykuspataj nerqa: Noqaqa enemigosniyta maldicinaykipaj qanta pusachimorqayki, qantaj kunanwanqa kinsa kutitaña israelitasta bendicishanki. 
NUM.24.11	Kunanqa amaraj ima kashajtin wasiykiman ripuy. Noqaqa nerqayki qanta jatumpi qhawasunayta, Señortaj mana munanchu jatumpi qhawasunayta.
NUM.24.12+NUM.24.13	Balaamtaj kuticherqa: Noqaqa kacha runasniykiman sut'inta willarqaniña, may chhika qorita, palacioyki junt'a kashan chay qolqeta qoshawajtiykipis, manapuni noqaqa Señorpa kamachiwasqasninta p'akisajchu. Chayrayku noqaqa mana atinichu allin kajta, nitaj mana allin kajtapis ruwayta. Manachayqa imatachá Señor kamachiwasqallanta ruwayta atini. 
NUM.24.14	Jina kajtenqa wasiyman kutipullasaj. Chaywampis kayta niyki, imatachus chay runas, runasniykita qhepaman ruwanankuta.
NUM.24.15	Balaamqa imachus kananmanta parlarqa: Beorpa wawan Balaam manchay sut'ita qhawaj runa, kayta nisan:
NUM.24.16	Diosman yuyayninta churaspa Diospa nisqanta uyarej runa, patapi kaj Dios imatachus rejsin chayta rejsejtaj payqa. Imatachus nisqasninta rejsej manchay atiyniyoj Diospata mana rikukoj imasninta rikoj runa kayta nin:
NUM.24.17	Imachus qhepaman kana kajta rikuni,
NUM.24.17	may karupi rikuni.
NUM.24.17	Jacobmanta uj qoyllur llojsin.
NUM.24.17	Israel ukhumanta uj rey jatarin.
NUM.24.17	Moabpa umanta ñat'urparin.
NUM.24.17	Setpa miraynintapis tukuyninta saronqa.
NUM.24.18	Edomta jap'ikaponqa,
NUM.24.18	Enemigon Seirta munayninman churanqa,
NUM.24.18	Israelqa qhari jina imatapis ruwanqa.
NUM.24.19	Jacobmanta uj atipaj llojsenqa,
NUM.24.19	llajtapi qhepakojkunata chinkachenqa.
NUM.24.20	Chaymanta Balaamqa Amalecta qhawarispa kay jinata nerqa:
NUM.24.20	Amalecqa nacionespa uman jina kashan.
NUM.24.20	Chay tukuywampis tukuyninku chinkachisqas kanqanku.
NUM.24.21	Quenitasmantañataj kay jinata nerqa: Caimpa mirayninmanta kajkuna:
NUM.24.21	Qampa tiyakunaykeqa sumaj sinch'i.
NUM.24.21	Chhankaman sumajta thapachakojtiykichejpis, chay thapa ruphaykusqa kanqa.
NUM.24.22	Quenitasqa wijch'usqas kankichej,
NUM.24.22	Asiriamanta kajkuna apasojtiykichej.
NUM.24.23	Chaymanta kaytañataj parlarqa:
NUM.24.23	Ay! Pitaj kausanmanri kay imasta Dios ruwashajtinri?
NUM.24.24	Chipremanta barcos jamonqanku,
NUM.24.24	Asiriata, Hebertawan raqayasta saqenqanku.
NUM.24.24	Jinamanta Heberpis wiñaypaj chinkaponqa.
NUM.24.25	Chaymanta Balaamqa sayariytawan wasinman kutiporqa. Balacpis ripullarqataj.
NUM.25.1	Israelitasqa Sitimpi tiyakorqanku; chaypitaj qharisqa Moab warmiswan qhenchachakuyta qallarerqanku. 
NUM.25.2	Chay warmis pusarqanku lantisninkuman uywa wañuchisqasta jaywasharqanku chaykunaman. Israelitastaj chay mikhuykunasta mikhuysikorqanku, yupaycharqankutaj moabitaspa lantisninkuta. 
NUM.25.3	Ajinata paykunaqa pusachikorqanku Baal-peorta yupaychanaman. Chaymanta Señorqa maytapuni israelitaspaj phiñakorqa.
NUM.25.4	Chaymanta Moisesman nerqa: Israelitaspa tukuy kurajkunasninta tantachiy; paykunatataj noqaj ñaupaqeypi wañurachiy p'unchaypi sumajta inti k'ancharimushajtin. Ajinamanta k'ajaj phiñakuypis israelitasmanta qhechukonqa.
NUM.25.5	Moisesqa israelitaspa kurajkunasninta tantacherqa, nerqataj: Sapa ujniykichej ayllusniykichej ukhupi, pikunachus Baal-peorta yupaychaysinku, chaykunata wañurachiychej.
NUM.25.6	Chaypachapuni uj israelitaqa madianita warmita jaraman pusaykorqa; Moisespa rikunanta, tukuy israelitas tantakuspa Dioswan tinkukuna toldo punkupi waqarashajtinku. 
NUM.25.7+NUM.25.8	Chayta rikuspa, sacerdote Aarompa allchhin Eleazarpa wawan Finees, israelitas tantasqas kasharqanku chaymanta riytawan lanzanta sumajta wakiykuchikuspa, chay runaj qhepanta rerqa maypichus kasharqa chaykama. Chayaspataj, wijsampi t'ojsispa wañucherqa israelitata, chay madianita warmintinta. Ajinamanta manaña karqachu wañuy, israelitasta wañuy jasut'iy tukuchisharqa chay. 
NUM.25.9	Chaykamaqa iskay chunka tawayoj waranqa israelitasña wañorqanku.
NUM.25.10+NUM.25.11	Chaymanta Señorqa Moisesman parlarqa: Fineesqa phiñakuyniyta thasnun israelitaspa contranta; paypis noqa jinallataj juchaj contrampi kashan. Chayrayku noqaqa manaña astawan phiñakuyta atiymanchu, israelitasta tukuchinaypajqa. 
NUM.25.12	Niy kunanqa, noqa ruwasqayta uj allinyakuy tratota paywan. 
NUM.25.13	Chayrayku payman qoni sacerdotej ruwanasninta wiñaypaj ruwanampaj, pay, jinallataj miraynimpis; imaraykuchus pay Diosninrayku chayta ruwan, jinallataj israelitaspaj perdonta tarinampaj.
NUM.25.14	Madianita warmiwan khuska wañuchisqa karqa chay israelitaj sutenqa karqa Zimri. Chay qharitaj karqa Simeompa ayllunmanta kuraj kaj Saloj wawan. 
NUM.25.15	Madianita warmej sutintaj Cozbi karqa; payqa karqa Madián t'aqamanta kuraj kaj Zurpa wawan.
NUM.25.16+NUM.25.17+NUM.25.18	Señorqa Moisesman nerqa: Madianitasta muyuykuspa atipaychej, imaynatachus paykunapis sajra mañasninkuwan ruwasorqachej ajinata. Paykunaqa Baal-peor lantinkute yupaychachisunkichej. Madianitaspa kurajnin kajpa ususin Cozbirayku, mayqenchus lanzawan wañuchisqa karqa maypachachus wañuyta apachimorqani chaypacha, imaraykuchus paykunaqa Baal-peorta yupaycharqanku.
NUM.26.1+NUM.26.2	Chay wañuy pasayta, Señorqa Moisesman parlarqa sacerdote Aarompa wawan Eleazarmanwan: Israelitasta sapa aylluspi yupaychej, iskay chunka watasniyojmanta pataman, pikunachus maqanakunankupaj jinaña kanku chaykunata.
NUM.26.3+NUM.26.4+NUM.26.5+NUM.26.6	Moiseswan Eleazarwan kamacherqanku Moab pampapi, Jordán mayu chimpapi, Jericó llajta chimpapi: Yupachikuychej tukuy runas iskay chunka watayojmanta pataman, nispa; imaynatachus Señorqa paykunaman kamachisqanman jina. Kaykuna karqanku Egiptomanta llojsimojkuna israelitas: Israelpa kuraj kaj wawan Rubempa familiasnin; Enocpa wawasnin, Falojpa wawasnin; Herzompa wawasnin, Carmej wawasnin ima. 
NUM.26.7	Rubempa miraynenqa tukuynimpi karqa tawa chunka kinsayoj waranqa qanchis pachaj kinsa chunkayoj qharis. 
NUM.26.8	Faloj wawanqa Eliab karqa. 
NUM.26.9	Eliabpa wawan karqa Nemuel, Datán, Abiram ima. Datanwan Abiramwan runasta tantachejkuna, Corewan khuska Señorpa contranta parlarqanku. Chantaqa Moisespa Aarompa contrantawan rimarqanku. 
NUM.26.10	Jallp'a kicharikuytawan iskayninkuta oqoykorqa, jinallataj Coretapis. Jinamanta tukuynin t'aqa wañorqa. Iskay pachaj phishqa chunkayoj qharistaj ninaj ruphasqan wañorqanku, chay jinata ruwajkuna wananankupaj. 
NUM.26.11	Chay tukuywampis Coréj wawasnenqa mana wañorqankuchu.
NUM.26.12+NUM.26.13+NUM.26.14	Simeompa familianmanta mirajkuna kaykuna karqanku: Nemuelmanta, Jaminmanta, Jaquinmanta, Zeramanta, Saulmanta ima. Tukuynimpi karqanku iskay chunka iskayniyoj waranqa iskay pachajniyoj qharis.
NUM.26.15+NUM.26.16+NUM.26.17+NUM.26.18	Gadpa familianmanta kajkuna kaykuna karqanku: Zefonmanta, Haguimanta, Sunimanta, Oznimanta, Erimanta, Arodmanta, Arelimantawan; tukuynimpi karqanku tawa chunka waranqa phishqa pachajniyoj qharis.
NUM.26.19	Judaj wawasnin, Erwan, Onanwan Canaán jallp'api wañorqanku. 
NUM.26.20	Judaj familianmanta mirajkunaqa kaykuna karqanku: Salamanta, Faresmanta, Zaramantawan. 
NUM.26.21	Farespa familianmanta mirajkuna kaykuna karqanku Hezronmanta, Hamulmantawan. 
NUM.26.22	Tukuynimpi Judaj miraynenqa karqa qanchis chunka sojtayoj waranqa phishqa pachajniyoj qharis.
NUM.26.23+NUM.26.24	Isacarpa familianmanta mirajkuna kaykuna karqanku: Tolamanta, Fuamanta, Jasubmanta, Simronmantawan. 
NUM.26.25	Isacarpa mirayninmanta tukuynimpi karqanku sojta chunka tawayoj waranqa kinsa pachajniyoj qharis.
NUM.26.26	Zabulompa familiamanta mirajkuna kaykuna karqanku: Seredmanta, Elomanta, Jahleelmantawan. 
NUM.26.27	Tukuynimpi karqanku sojta chunka waranqa phishqa pachajniyoj qharis.
NUM.26.28+NUM.26.29+NUM.26.30+NUM.26.31+NUM.26.32	Josej familianmanta mirajkuna kaykuna karqanku: Manasesmanta, Efrainmantawan. Manasespa wawan Maquirpa familian; Maquirpa wawan Galaadpa familian; Galaadpa wawan Jezerpa familian, Helec familian, Asrielpa familian, Siquempa familian, Semidaj familian, Heferpatawan. 
NUM.26.33	Heferpa wawan Zelofehadpata qhari wawasnin mana karqachu; warmi wawasnillan karqa. Sutisninkutaj karqanku: Maala, Noa, Hogla, Milca, Tirsa ima. 
NUM.26.34	Manasesmanta mirajkuna tukuynimpi karqanku phishqa chunka iskayniyoj waranqa qanchis pachajniyoj qharis. 
NUM.26.35	Efraimpa familiantaj karqa: Sutelaj miraynin, Bequerpa familian, Tahampa familian ima. 
NUM.26.36	Sutelaj miraynenqa karqa Erampa familian. 
NUM.26.37	Tukuynimpi Efraimpa miraynenqa karqa kinsa chunka iskayniyoj waranqa phishqa pachajniyoj qharis. Kaykuna karqanku Josej miraynin, sapa ujninkumanta mirasqankuman jina.
NUM.26.38+NUM.26.39	Benjamimpa familianmanta mirajkuna kaykuna karqanku: Belaj familian, Asbelpa familian, Ahirampa familian, Sefufampa familian, Hufampa familian ima. 
NUM.26.40	Belaj wawasnin karqanku Ardwan, Naamanwan. Chaymanta Ardpa familian karqa arditas, Naamanmantari naamitas. 
NUM.26.41	Tukuynimpi karqanku Benjamimpa miraynin tawa chunka phishqayoj waranqa sojta pachajniyoj qharis.
NUM.26.42	Dampa mirayninmanta kajkuna karqanku Suhampa familian. 
NUM.26.43	Tukuynimpi karqanku Suhampa miraynin sojta chunka tawayoj waranqa tawa pachajniyoj qharis.
NUM.26.44	Aserpa mirayninmanta kajkuna karqanku Imnaj familian, Izuij familian, Beriaj familian ima. 
NUM.26.45	Beriaj mirayninmanta karqanku Heberpa familian, Malquielpa familian ima. 
NUM.26.46	Aserpa warmi wawan karqa Sera. 
NUM.26.47	Aserpa miraynin tukuynimpi karqanku phishqa chunka kinsayoj waranqa tawa pachajniyoj qharis.
NUM.26.48+NUM.26.49	Neftalejpa mirayninmanta kajkuna karqanku: Jahzeelpa familian, Gunej familian, Jezerpa familian Silempa familian ima. 
NUM.26.50	Tukuynimpi Neftaléj mirayninmanta kajkuna karqanku tawa chunka phishqayoj waranqa tawa pachajniyoj qharis.
NUM.26.51	Ajinata yupachikuspa israelistasqa tukuynimpi karqanku sojta pachaj ujniyoj waranqa qanchis pachaj kinsa chunkayoj qharis.
NUM.26.52+NUM.26.53	Señorqa Moisesman nerqa: Kaykunaman kunanqa jallp'a qosqa kanqa mashkhachus yupasqapi kasqankuman jina. 
NUM.26.54	Ashkha kajkunamanqa jatunta jallp'ata qonki, pisilla kajkunamantaj juch'uyllata. Ajinata sapa ujninkuman jallp'ataqa qonki, mashkhachus yupasqaman kasqankuman jina. 
NUM.26.55	Jallp'ataqa rak'inki suerteta choqaspa. Sapa ayllu jap'enqa tatankoj sutinman jina. 
NUM.26.56	Jallp'aqa rak'ikonqa suerteta choqaspa, jatun ayllupis kachun chayri juch'uy ayllupis kachun.
NUM.26.57	Levitasqa sapa ujninku familiasninkuwan yupachikorqanku: Gersompa familian, Coatpa familian, Merarej familian ima. 
NUM.26.58	Kaykuna karqanku levitaspa familiasnin: Libnitaspata, mahlitaspata, musitaspata, coreitaspata ima.
NUM.26.58	Amrampa tatan karqa Coat. 
NUM.26.59	Amranqa Levej ususin Jocabedwan casararqa. Jocabed wawanqa Leví Egiptopi kashajtillanraj nacekorqa. Amramwan, Jocabedwan Aaronpata, Moisespatawan, Mariajpatawan tatasnin karqanku. 
NUM.26.60	Aarompa wawasnin karqanku Nadab, Abiú, Eleazar, Itamar ima. 
NUM.26.61	Nadabwan, Abiuwanqa Señorpa ñaupaqempi wañorqanku millaypaj qhawasqa ninata jaywasqankurayku.
NUM.26.62	Levejpa miraynenqa tukuynimpi karqanku uj killayojmanta pataman iskay chunka kinsayoj waranqa qharis. Paykunaqa mana israelitaswan khuskachu yupasqas kasqanku, imarayuchus paynunaqa jallp'ata mana jap'isqankuchu.
NUM.26.63	Ajinata israelitastaqa Moiseswan sacerdote Eleazarwan yuparqanku Moab pampapi, Jordán mayu cantopi, Jericó llajta chimpapi. 
NUM.26.64	Tukuy kaykunaqa Sinaí orqopi Moiseswan Aaronwan mana yupachikorqankuchu. 
NUM.26.65	Imaraykuchus Señorqa Moisesman nerqa: Kaykunaqa tukuyninku ch'in pampapi wañonqanku. Sefonej wawan Calebwan, Numpa wawan Josuellawan mana wañonqankuchu.
NUM.27.1	Chayllaman qayllaykamorqanku phishqa warmis, paykuna karqanku Manasés ayllumanta Zelofehadpa wawasnin. Sutisninkutaj karqa Maala, Noa, Hogla, Milca, Tirsa ima. Tatanku Zelofehadqa karqa Heferpa wawan. Hefertaj karqa Galaadpa wawan. Galaadtaj karqa Maquirpa wawan. Maquirtaj karqa Manasespa wawan. Manasestaj karqa Josejta. 
NUM.27.2	Chay phishqa warmis qayllaykorqanku Dioswan tinkukuna toldo punkupi Moisesman, sacerdote Eleazarman, israelitasmanta tukuy kuraj runasmanwan, nerqankutaj: 
NUM.27.3	Tataykoqa ch'in pampapi wañorqa. Mana Corewan khuskachu karqa Señorpa contranta rimaspa, manachayqa pay kikimpa juchanrayku wañorqa. Chaywampis mana uj qhari wawata saqerqachu. 
NUM.27.4	Chaywampis mana allinchu kanman tataykoj sutin chinkapunanqa ayllun ukhumanta mana qhari wawan kasqanrayku. Noqaykumampis qowayku jallp'ata ari, tataykoj wauqesnimpa jallp'anku ukhupi.
NUM.27.5	Moisesqa Señorman willarqa chay warmispa mañakusqankuta. 
NUM.27.6+NUM.27.7	Señortaj payman nerqa: Zelofehadpa wawasnenqa cheqanta parlanku. Qoy ari jallp'ata tatankoj wauqesnimpa jallp'anku ukhupi, tatankoj chayaqen jallp'aqa paykunaman chayachun. 
NUM.27.8	Chantapis israelitasman niy: Sichus mayqen wañupun mana qhari wawata saqespa chayqa, chay chayaqenta warmi wawan jap'ikapuchun. 
NUM.27.9	Sichus warmi wawampis mana kanchu chayqa, wauqesninman chay chayaqenta saqeponqa. 
NUM.27.10	Sichus wauqempis manallataj kanchu chayqa, chayaqenta tatampa wauqesninman saqeponqa. 
NUM.27.11	Sichus tatampa wauqempis manallataj kanchu chayqa, chayaqenta saqeponqa mayqenchus manaraj karu ayllunchu kajman. Kay leyqa israelitaspaj churasqa kanqa ajinata ruwanankupaj, imaynatachus qanman kamachisusqayman jina, nispa.
NUM.27.12	Señorqa Moisesman nerqa: Wichariy Abarim orqoman; chaymanta rikunki israelitasman qosqay jallp'asta. 
NUM.27.13	Chayta rikuytawantaj qanqa wañupunki, ñaupa tatasniykiwan tinkumunki, wauqeyki Aarón jina. 
NUM.27.14	Qankunaqa iskayniykichej sutiyta mana jatuncharqankichejchu kamachisqasniyta mana kasuwaspa israelitaspa ñaupaqempi, Zin ch'in pampapi yakuta mañakuspa contrayta rimashajtinku. Kay yakoqa Meriba nisqa cheqapi karqa Zin ch'in pampapi.
NUM.27.15+NUM.27.16+NUM.27.17	Moisestaj Señorman nerqa: Señor Diosníy, tukuyman kausayta qoj Dios, uj runata paykunallamantataj ajllaspa churay ari, paykunaj ñaupaqenta rispa pusanampaj maymanchá rishanku chayman, ama qhatirpayasqa ovejas jina mana michejniyoj purinankupaj.
NUM.27.18	Señortaj Moisesman kuticherqa: Numpa wawan Josueta ajllay, payqa sumaj k'acha yuyayniyoj runa; paypa patanman makisniykita churay. 
NUM.27.19	Jinaspataj sacerdote Eleazarpa ñaupaqenman pusay, tukuy israelitaspa ñaupaqenman. Paykuna rikushajtinkutaj payta sayachiy cuentaykimanta. 
NUM.27.20	Qan payman sumajta kamachiy, tukuy israelitas payta kasunankupaj qanta jina. 
NUM.27.21	Josuetaj Eleazar sacerdoteman qayllachun. Sacerdote Eleazartaj Urim nisqa suerteta qhawananejta noqata tapuwanqa. Jinamanta Josueqa israelitasta kamachenqa paykuna imatapis ruwanankupaj.
NUM.27.22	Moisestaj kikinta ruwarqa imaynatachus Señorpa kamachisqanman jina. Josueta pusarikuspa sacerdote Eleazarman rerqa, jinallataj runaspa ñaupaqenmampis. 
NUM.27.23	Chaypi paypa patanman makisninta churarqa israelitaspa kamachejnin kanampaj paypa cuentanmanta, Señorqa Moisesnejta nisqanman jina.
NUM.28.1+NUM.28.2	Señorqa Moisesman parlarqa: Israelpa wawasninta kamachiy, maychus tiempompi t'antata, ruphachisqa kashan chay mikhunaytawan khuska sumaj q'apashajta jaywanawankuta.
NUM.28.3	Nillaytaj ari: Noqapaj kaj jaywanasta ruphachispa jaywanawankoqa kaykuna kanku: Sapa p'unchaypuni q'olachichunku iskay corderosta uj watayojtakama, sumajnin kajta mana iman imanasqata. 
NUM.28.4	Ujnin kajqa tutamanta jaywasqa kanqa, ujnin kajtaj ch'isiyaykuyta. 
NUM.28.5	Ch'aki mikhuymanta jaywana kajqa kachun iskay kilo, sumajnin kaj jak'umanta, uj litro olivo aceitewan ñatusqa. 
NUM.28.6	Chaykunata sapa kuti q'olachej kanku Sinaí orqopi sumaj q'apashajta Señorpa munasqanta. 
NUM.28.7	Uj litro vinotawan sapa uj corderota jaywachunku. Chay vinota Dioswan tinkukuna toldopi Señorpa sutimpi ch'ajchonqanku. 
NUM.28.8	Ujnin kaj ovejatataj ch'isi yaykuyta q'olachenqanku, chaymantaj yapanqanku ch'aki mikhuymanta jaywana kajta, vino jaywanatawan tutamanta jaywanku ajinata. Chayta Señorpaj sumaj q'apashajta q'olachenqanku.
NUM.28.9	Samarikuna p'unchaypi iskay corderosta Señorman jaywankichej uj watayojtakama, mana iman imanasqata sumachajnin kajta. Chaymanta yapankichej tawa kilo sumajnin kaj jak'uta, aceitewan ñatusqata, jinallataj vino jaywanatawan. 
NUM.28.10	Kay jaywanataqa samarikuna p'unchaypi q'olachinkichej, vino jaywanatawan, sapa p'unchaypaj kaj jaywanatawan khuska.
NUM.28.11	Killaj qallarikuynin p'unchaypi sumaj q'apashajta q'olachispa Señorman jaywankichej iskay waka uñasta, uj carnerota, uj watayoj qanchis corderostawan sumachajnin kajta mana iman imanasqasta. 
NUM.28.12	Sapa uj waka uñatataj q'olachinkichej, sumaj ñut'u kaj jak'utawan aceitepi ñatusqata. Jinallataj carnerota tawa kilo sumajnin kaj ñut'u jak'utawan aceitepi ñatusqata. 
NUM.28.13	Corderotapis sapa ujninta iskay kilo sumaj kaj ñut'u jak'utawan aceitepi ñatusqata. Chaytaqa sumaj q'apashajta Señorpa munasqanman jina q'olachinkichej. 
NUM.28.14	Sapa uj waka uñata jaywanaman churankichej iskay litro vinota. Uj litro khuskanniyojtataj carneroman, uj litrotakamataj corderoman. Kay q'olachinasta qankunaqa Señorpaj sapa killa qallarikuyta ruphachinkichej. 
NUM.28.15	Sapa p'unchay jaywana kajta Señormanqa jaywallankichejtaj, uj cabra chivotawan juchasniykichejpa cuentanmanta ruphachisqa kanampaj vino jaywanatawan khuska.
NUM.28.16	Wata qallarikuy killapi, chunka tawayoj p'unchay kashajtin, Pascua mikhuyta Señorpa sutimpi mikhunkichej. 
NUM.28.17	Q'ayantintaj chunka phishqayoj p'unchaypi fiesta kanqa. Qanchis p'unchayta mana levadurayoj t'antasta mikhunkichej. 
NUM.28.18	Chay qanchis p'unchay qallarikuyta sumaj llimphupaj qhawasqa tantakuyta ruwankichej. Chay p'unchaypi qankunaqa amapuni ni imata ruwankichejchu. 
NUM.28.19	Señorman q'olachispa jaywankichej iskay waka uñasta, uj carnerota, qanchis corderosta uj watayojtakama mana iman imanasqasta sumachajnin kajta. 
NUM.28.20	Chay jaywanasta apamunkichej sumajnin kaj ñut'u jak'uta aceitewan ñatusqata. Sapa waka uñapaj kanqa sojta kilos jak'u, tawa kilostaj uj carneropaj. 
NUM.28.21	Chay qanchis corderopajtaj sapa ujpaj iskay kilokama. 
NUM.28.22	Chaymantataj uj chivota apamunkichej juchasniykichejpa cuentampi wañunampaj perdonta tarinaykichejpaj. 
NUM.28.23	Kayta Señorman jaywankichej, chantapis tutamanta sapa paqarin q'olachispa jaywanatawan. 
NUM.28.24	Ajinata ruwankichej chay qanchis p'unchay fiestapi, chay jaywanasta sumaj q'apashajta q'olachispa Señorpa munanampaj jina. Kayta ruwankichej vino jaywanatawan khuska, chantapis sapa p'unchay jaywana kaj q'olachinastawan. 
NUM.28.25	Qanchis kaj p'unchaypi ruwallankichejtaj llimphupaj qhawasqa tantakuyta. Chay p'unchaypi amapuni imatapis ruwankichejchu.
NUM.28.26	Mosoj poqoykuna fiestapi, chay fiestaqa sutin semananku raymi Señorman jaywanata q'olachinkichej llimphupaj qhawasqa tantakuyta ruwankichej. Chay p'unchaypeqa ni imata ruwankichejchu. 
NUM.28.27	Señorman jaywankichej sumaj q'apashaj q'olachinasta ruphachispa iskay waka uñasta, uj carnerota, qanchis corderostawan uj watayojtakama. 
NUM.28.28+NUM.28.29	Chaykunatataj jaywankichej sumajnin kaj ñut'u jak'uta aceitewan ñatusqayojta sojta kilotakama sapa uj waka uñaman yapaspa; carneromantaj tawa kilota; iskay kilotakamataj uj watayoj corderosman. 
NUM.28.30	Chanta q'olankichejtaj uj chivota juchasniykichejpa cuentampi wañunampaj perdonta tarinaykichejpaj. 
NUM.28.31	Chay jaywanastaqa sapa kuti qonkichej, ch'aki mikhuy jaywanata, vino jaywanata, sapa p'unchay jaywanatawan khuska. Chantapis chay uywasqa mana iman imanasqa kanqa.
NUM.29.1	Qanchis kaj killa qallarikuyta, ñaupaj kaj diapi uj sumaj tantakuyta tantakunkichej. Chay p'unchaypeqa amapuni imatapis ruwankichejchu, chaypeqa cornetasllata tocankichej. 
NUM.29.2	Señorman jaywankichej q'olachinata uj waka uñata, uj carnerota, qanchis corderosta, uj watayojtakama sumachajnin kajta mana iman imanasqata. Chaykunata Señorpaj ruphachinkichej sumaj q'apashajta. 
NUM.29.3+NUM.29.4	Chaymantaj yapankichej sumajnin kaj ñut'u jak'umanta aceitewan ñatusqayojta sojta kilota waka uñaman, tawa kilota corderoman, iskay kilotakamataj uj watayoj corderoman. 
NUM.29.5	Chanta qollankichejtaj uj chivota juchasniykichejpa cuentampi wañunampaj perdonta tarinaykichejpaj. 
NUM.29.6	Chantapis sapa killa qonaykichej jaywanatawan, sapa p'unchay q'olachina jaywanatawan q'olachinkichejpuni, ch'aki mikhuy jaywanasta, vino jaywanastawan, imaynatachus Dios kamachisqanman jina. Kay jaywanata Señorpaj sumaj q'apashajta q'olachinkichej.
NUM.29.7	Chay kikin killapi chunka día kashajtin, Diosta yupaychankichej tantakuspa. Chay diapi mayta llakikuspa ayunaspataj Diosmanta mañakunkichej, amataj imatapis ruwankichejchu. 
NUM.29.8	Sumaj q'apashaj jaywanasta Señorman jaywankichej uj waka uñata, uj carnerota, qanchis corderostawan uj watayojtakama mana iman imanasqasta. 
NUM.29.9+NUM.29.10	Chaymantaj yapankichej sumajnin kaj ñut'u jak'umanta aceitewan ñatusqa kajta sojta kilota waka uñaman, tawa kilosta uj carneroman, iskay kilostakama uj watayoj corderosman. 
NUM.29.11	Chaymantataj jaywankichej uj chivotawan juchasniykichejpa cuentampi ruphachisqa kanampaj. Wakin jaywanasta juchasmanta qosqa chaykunatawan, sapa p'unchay q'apashaj jaywanastawan, ch'aki mikhuy jaywanasta, vino jaywanastawan.
NUM.29.12	Qanchis kaj killapi chunka phishqayoj p'unchaypi llimphupaj qhawasqa tantakuyta ruwankichej; chay p'unchaypeqa amapuni imatapis ruwankichejchu. Chaypi qanchis p'unchayta Señorpaj fiestata ruwankichej. 
NUM.29.13	Ñaupaj kaj p'unchaypi sumaj q'apashaj q'olachinata Señorman jaywankichej chunka kinsayoj waka uñasta, iskay carnerosta, chunka tawayoj uj watayojtakama corderosta mana iman imanasqasta. 
NUM.29.14+NUM.29.15	Sumajnin kaj ñut'u jak'umanta aceitewan ñatusqayojta chaykunaman yapaspa, sojta kilotakama sapa waka uñaman, tawa kilotakama sapa uj carneroman, iskay kilotakama uj watayoj corderosman. 
NUM.29.16	Chanta Señorman jaywallankichejtaj uj chivota juchasniykichejpa cuentampi ruphachisqa kanampaj; chantapis sapa p'unchay jaywankichej jaywanatawan, ch'aki mikhuy jaywanasnintinta, vino jaywanatawan.
NUM.29.17	Iskay kaj p'unchaypi jaywanasta apankichej chunka iskayniyoj waka uñasta, iskay carnerosta, chunka tawayoj corderostawan uj watayojtakama mana imasnin imanasqasta sumachajnin kajta. 
NUM.29.18	Chaymantaj yapankichej ch'aki mikhuy jaywanasta, vino jaywanasta, mashkhachus kasqanman jina waka uñas carneros, uj watayoj corderos ima Diospa kamachisqanman jina. 
NUM.29.19	Chanta apamullankichejtaj uj chivota juchaykichejpa cuentampi ruphachisqa kanampaj, sapa p'unchay jaywanatawan khuska, ch'aki mikhuy jaywanasnintinta, vino jaywanatawan.
NUM.29.20	Kinsa kaj p'unchaypi qonkichej chunka ujniyoj waka uñasta, iskay carnerosta, chunka tawayoj corderostawan mana imasnin imanasqasta uj watayojtakama. 
NUM.29.21	Chantapis ch'aki mikhuy jaywanastawan, vinotawan, maskhachus kasqankuman jina, waka uñas, carneros, uj watayoj corderos, Diospa kamachisqaman jina. 
NUM.29.22	Chanta uj chivotawan juchasniykichejpa cuentanmanta ruphachisqa kanampaj, sapa p'unchay jaywanatawan khuska, vino jaywanatawan.
NUM.29.23	Tawa kaj p'unchaypi jaywankichej chunka waka uñasta, iskay carnerosta, chunka tawayoj corderosta, mana iman imanasqasta uj watayojtakama. 
NUM.29.24	Chay patanmantaj yapankichej ch'aki mikhuy jaywanasta, mashkhachus kasqankuman jina waka uñas, carneros, uj watayoj corderos ima, Diospa kamachisqaman jina. 
NUM.29.25	Chantapis, uj chivotawan jaywankichej juchasniykichejpa cuentampi ruphachisqa kanampaj; sapa p'unchay jaywanastawan khuska, vino jaywanatawan.
NUM.29.26	Phishqa kaj p'unchaypi jaywankichej isq'on waka uñasta, iskay carnerosta, chunka tawayoj corderosta uj watayojtakama, mana imasnin imanasqasta. 
NUM.29.27	Chay patanmantaj yapankichej ch'aki mikhuy jaywanasta, mashkhachus waka uñas kasqankuman jina, carneros, uj watayoj corderos ima, Diospa kamachisqanman jina. 
NUM.29.28	Chantapis uj chivotawan juchasniykichejpa cuentampi ruphachisqa kanampaj, sapa p'unchay q'olchachina jaywanastawan khuska, ch'aki mikhuy jaywanastawan khuska, vino jaywanastawan.
NUM.29.29	Sojta kaj p'unchaypi qonkichej pusaj waka uñasta, iskay carnerosta, chunka tawayoj corderosta uj watayojtakama, mana iman imanasqasta. 
NUM.29.30	Chaymantaj yapankichej ch'aki mikhuy jaywanatawan khuska, vinotawan mashkhachus kasqanman jina waka uñas carneros, uj watayoj corderosta chayman jina, Diospa kamachisqanman jina. 
NUM.29.31	Chanta qollankichejtaj uj chivota juchaykichejpa cuentampi ruphachisqa kanampaj; sapa p'unchay ch'aki mikhuy jaywanastawan, vinotawan khuska.
NUM.29.32	Qanchis kaj p'unchaypi Señorman jaywankichej qanchis waka uñasta, iskay carnerosta, chunka tawayoj corderosta mana iman imanasqasta uj watayojtakama. 
NUM.29.33	Chaymantaj yapankichej ch'aki mikhuy jaywanasta, vinotawan mashkhachus kasqanman jina waka uñas, carneros, uj watayoj corderos chayman jina, Diospa kamachisqanman jina. 
NUM.29.34	Chantapis uj chivotawan juchasniykichejpa cuentampi ruphachisqa kanampaj, sapa p'unchay jaywanatawan, vinota jaywanatawan khuska.
NUM.29.35	Pusaj kaj p'unchaypi ruwankichej sumaj tantakuyta; ama ni imata ruwankichejchu chay p'unchaypi. 
NUM.29.36	Señorman jaywankichej uj sumaj q'apashaj rikuchikuta uj waka uñata, uj carnerota, qanchis corderosta mana iman imanasqasta uj watayojtakama. 
NUM.29.37	Chantataj qonkichej ch'aki mikhuy jaywanasta, vino jaywanantinta sapa uj waka uñasta, carnerota, uj watayoj corderosnintinta, imaynachus Diospa kamachisqanman jina. 
NUM.29.38	Chanta qollankichejtaj uj chivota juchasniykichejpa cuentampi ruphachisqa kanampaj; chaymantaqa sapa p'unchay jaywanasnintinta, vino jaywanatawan.
NUM.29.39	Chay jaywanasta Señormanqa qonkichej llimphupaj qhawasqa tantakuy fiestaykichejpi, imastachus Señorman qosaj nisqaykichejta, qankuna munaykichejmanta qosqaykichej jaywanasta, sumaj q'olachinasniykichejta, ch'aki mikhuy jaywanasniykichejta, vino jaywanasta, allinyakuy jaywanasnintinta.
NUM.29.40	Chanta Moisesqa israelitasman willarqa, Señorqa payman imaynatachus nisqanman jina.
NUM.30.1+NUM.30.2	Moisesqa israelita aylluspata kurajkunasninman nerqa: Kayta Señorqa nisunkichej: Maypachachus mayqempis imatapis qosaj nin, chayri juraspa nin imatapis qonanta chayqa, ruwanampuni tiyan imatachus ruwasaj nisqanta.
NUM.30.3+NUM.30.4	Sichus uj sipas tatampa makillampiraj kashaspa, imatapis Señorman qosaj nin, chayri imatapis ruwasaj nin chayqa, chaymanta tatanman mana imatapis ima ninchu, paytaj junt'anan tiyan imatachus qosaj nisqanta, chayri imatachus ruwasaj nisqantapis. 
NUM.30.5	Chanta sichus chayta yachaspa tatan mana munanchu chay imasta qonanta, nitaj ruwananta chayqa, jinamanta saqellanqa, mana junt'anqachu, tatan mana munasqanrayku. Chayrayku tatanqa mana junt'anantapunichu nenqa.
NUM.30.6+NUM.30.7	Sichus uj warmi imatapis ñaupajtaña qosaj nerqa, usqhayllatataj parlarin chayqa; chantá casarakun chayqa, qosan chayta uyarispa mana imatapis ninchu chayqa, chay warmi imatachus qosaj nerqa chayta junt'anan tiyan, chayri imatachus ruwasaj nisqantapis. 
NUM.30.8	Sichus yachaytawan qosan mana munanchu chayta ruwananta chayqa, manaña junt'ayta atinchu imatachus qosaj nisqanta, nitaj imatachus ruwasaj nisqantapis. Señorpis manallataj junt'anantapunichu nin.
NUM.30.9	Sichus viuda, chayri t'aqasqa warmi nenqa imatapis Señorman qonanta chayqa, junt'anampuni tiyan imatachus qosaj nisqanta.
NUM.30.10+NUM.30.11	Sichus uj casada warmi imatapis Señorman qosaj nin, qosampa wasimpi kashaspa, qosantaj chayta yachaspa mana imatapis ninchu, mana jark'anchu imatachus ruwashan chayta chayqa, pay junt'anan tiyan imatachus qosaj nisqanta. 
NUM.30.12	Sichus qosan yachaytawan mana munanchu chayta ruwananta chayqa, mana Señorqa ninchu junt'anantapuni, imaraykuchus qosanqa chayta mana yachanchu. Señorpis manallataj junt'anantapunichu nenqa.
NUM.30.13	Qosanqa atillanqa qoy niyta, chayri mana niytapis, imatachus warmin qosaj nisqanta, chayri jurasqantapis. 
NUM.30.14	Sichus qosan chayta yachaspa ch'inlla kakun sapa diamanta día chayqa, chaywan niyta munan, warmin imatachus Señorman qosaj nisqanta junt'ananta. 
NUM.30.15	Sichus qosan chayta yachasqanmantaña, qhepata mana usqhayta imatapis ninchu, chaymantaraj qhesachan chayqa, pay warmimpa juchanta apanqa, imatachus Señorman qosaj nisqanta mana junt'asqanmanta.
NUM.30.16	Kaykunata Señorqa kamacherqa Moisesman imaynatachus qhari warmi ruwanankuta, imaynatachus uj sipaspis tatampa wasimpi kashaspallaraj ruwananta.
NUM.31.1+NUM.31.2	Señorqa Moisesman nerqa: Madianitasman israelitaswan aynita kutichiy, sajramanta sajrata, chay qhepamantaj wañupunki, nispa.
NUM.31.3	Chaymanta Moisesqa israelitasman nerqa: Wakinniykichej madianitaswan maqanakunaykichejpaj wakichikuychej, maqaspa aynita kutichiychej Señorpa sutimpi. 
NUM.31.4	Sapa ayllumanta waranqa runas maqanakoj richunku.
NUM.31.5	Ajinata israelitasqa sapa ayllumanta ajllarqanku waranqa qharista maqanakoj rinankupaj; tukuynimpi karqanku chunka iskayniyoj waranqa soldados. 
NUM.31.6	Moisesqa chay runasta pusacherqa sacerdote Eleazarpa wawan Fineeswan. Pay aparqa Diospa imasninta, pututustawan maqanakuyta qallarinankupaj tocanampaj. 
NUM.31.7	Jinata riytawan maqanakuspa madianitasta wañuracherqanku tukuyninta, Moisesman Señor kamachisqanman jina. 
NUM.31.8	Chaypi wañuracherqanku Madianmanta phishqa reyesta: Evita, Requemta, Zurta, Hurta, Rebata, chanta Beorpa wawan Balaamtawan. 
NUM.31.9	Israelitasqa madianita warmista presosta aparqanku juch'uy wawasninkutawan khuska. Uywasninkutataj qhechorqanku, wakasninkuta, sumaj imasninkuchá karqa chaytawan. 
NUM.31.10	Chantapis, llajtasninkuta ruphaykucherqanku, jinallataj jarasninkutapis. 
NUM.31.11+NUM.31.12	Tukuy ima qhechusqasninkuta, runasta, uywasta ima, Moisesman, sacerdote Eleazarmanwan, israelitasmanwan pusarqanku. Israelitaslla jarasqas kasharqanku Moab pampaspi, Jordán mayu cantopi, Jericó llajtaj chimpampi.
NUM.31.13	Moiseswan sacerdote Eleazarwan, tukuy kurajkuna israelitaswan ima jarankumanta llojsiytawan maqanakumanta taripaj rerqanku kutimojkunata. 
NUM.31.14	Moisesqa mayta phiñakorqa maqanakumanta kutimojkunaj soldadospa kurajkunasnimpaj; waranqata kamachejkunapaj, pachajta kamachejkunapajwan. 
NUM.31.15	Nerqataj paykunata: Ima nispataj kay warmista mana wañuchinkichejchuri? 
NUM.31.16	Paykunaqa Baal-peorta yupaychachispa israelitasta Diospa contranta juchallicherqanku. Chayrayku Señorqa israelitasman wañuyta apachimorqa. 
NUM.31.17	Kunanqa kay tukuyta wañuchiychej, tukuy qhari wawasninkuta, jinallataj tukuy warmista qhariwan puñuykojkunata. 
NUM.31.18	Manaraj qhariwan puñojkuna warmista ama wañuchiychejchu, nillataj warmi wawastapis; chaykunaqa qankunapaj kachunku. 
NUM.31.19	Pikunachus qankunamanta runata wañucherqanku, chayri wañusqasta llankharqanku chayqa, chaykuna jaramanta jawallapi qanchis p'unchayta qhepakuchunku. Jinamanta kinsa kaj diapi, qanchis kaj diapiwan qankuna, chanta presospis llimphuchakuychej. 
NUM.31.20	Jinallataj llimphuchaychej tukuy p'achasta, qarasmanta imaschus ruwasqs kashan chaykunata, jinataj cabra pelosmanta ruwasqs kajkunata, maderamanta ruwasqs kajkunatawan.
NUM.31.21	Sacerdote Eleazarqa tukuy soldados maqanakuman rejkunaman nerqa: Kay leyta Señorqa Moisesman qorqa. 
NUM.31.22+NUM.31.23	Chayrayku: Imaschus qorimanta ruwasqasta, qolqemanta, broncemanta, fierromanta, estañomanta, chayri titimanta, chanta imaschus ninapi mana q'olanchu chaykunatawan, ninapi q'asparpayaychej, chanta llimphuchana yakuwan mayllaychej. Imaschus mana ninapi unuyanchu chaykunatataj llimphuchana yakullawan mayllaychej. 
NUM.31.24	Qanchis kaj p'unchaypi p'achasniykichejta t'ajsakunkichej, ajinamanta llimphupaj qhawasqas kankichej. Chaymantaraj jaramanta yaykunkichej.
NUM.31.25+NUM.31.26	Señorqa Moisesman nerqa: Qanwan sacerdote Eleazarwan, israelitaspa kurajkunasninwan ima, imatachus soldadosqa madianitasmanta qhechusqankuta yupaykuy, runasta, uywasta ima. 
NUM.31.27	Chaykunata iskayman uj rejta t'aqankichej. Khuskanta qoychej maqanakoj rerqanku chaykunaman, khuskantataj mana rerqankuchu chaykunaman. 
NUM.31.28	Wakinta noqapaj t'aqapuwanki: Soldadosman chayaj kajmanta, runasmanta, wakasmanta, burrosmanta, ovejasmanta ima; sapa phishqa pachajmanta ujta t'aqapuwanki. 
NUM.31.29	Chaytataj sacerdote Eleazarman qonki noqapaj kanampaj. 
NUM.31.30	Khuskan runasman chayaj kajmanta kikillantataj t'aqankichej sapa phishqa chunkamanta ujta: Runasmanta, wakasmanta, burrosmanta, ovejasmanta, ima uywaschá tiyan chaykunamantawan. Chaykunatataj Dioswan tinkukuna toldopi imastachus ruwashanku chay levitasman qonki, nispa.
NUM.31.31	Moiseswan Eleazarwanqa chaykunata kikinta ruwarqanku, Señorqa Moisesman kamachisqanman jina. 
NUM.31.32+NUM.31.33+NUM.31.34+NUM.31.35	Mashkhatachus soldados madianitasmanta qhechorqanku, mana yupaspa soldados paykuna kikinkupaj jap'ikusqasninkuta, chaykunamanta karqanku sojta pachaj qanchis chunka phishqayoj waranqa ovejas, qanchis chunka iskayniyoj waranqa wakas, sojta chunka ujniyoj waranqa burros, kinsa chunka iskayniyoj waranqa warmi wawas ima. 
NUM.31.36	Soldadosman khuskan chayajkunaqa karqanku kinsa pachaj kinsa chunka qanchisniyoj waranqa phishqa pachajniyoj ovejas. 
NUM.31.37	Señorman qorqanku chaykunataj karqanku sojta pachaj qanchis chunka phisqhayoj ovejas. 
NUM.31.38	Kinsa chunka sojtayoj waranqa wakasmanta Señorman qorqanku qanchis chunka iskayniyoj wakasta. 
NUM.31.39	Kinsa chunka waranqa phishqa pachajniyoj burrosmantataj, Señorpaj t'aqarqanku sojta chunka ujniyoj burrosta. 
NUM.31.40	Chunka sojtayoj waranqa warmi wawasmantataj Señorpaj t'aqarqanku kinsa chunka iskayniyojta. 
NUM.31.41	Señorpaj t'aqasqa kajkunata Moisesqa sacerdote Eleazarman qorqa, payman Señor kamachisqanman jina.
NUM.31.42	Moisesqa soldadosman t'aqasmanta puchoj khuskannintataj israelitasman qoporqa. 
NUM.31.43+NUM.31.44+NUM.31.45+NUM.31.46	Chaykunamanta khuskantaj kikillantaj karqa: Kinsa pachaj kinsa chunka qanchisniyoj waranqa phishqa pachajniyoj ovejas, kinsa chunka sojtayoj waranqa wakas, kinsa chunka waranqa phishqa pachajniyoj burros, chunka sojtayoj waranqa warmi wawas ima. 
NUM.31.47	Chaykunamanta Moisesqa sapa phishqa chunkamanta ujta orqhorqa, chay warmi wawasmanta, jinallataj animalesmantapis. Chaykunatataj Dioswan tinkukuna toldopi ruwaj levitasman qorqa Señor imaynatachus payman kamachisqanman jina.
NUM.31.48	Chay qhepatataj Moisesman qayllaykorqanku, pikunachus waranqa soldadosta kamachisharqanku chaykuna, jinallataj pachajtakama kamachej soldadospis. 
NUM.31.49	Nerqankutaj: Noqayku kamachisniykeqa, soldadosniykuta sumajta yupayku, mana ujpis faltanchu. 
NUM.31.50	Kunantaj apamushayku imastachus qorimanta ruwasqasta tarerqayku chaykunata: Makisman anuykukunasta, maki cañasman churakunasta, sortejasta, faluchusta, wajkuna k'achanchanapaj ruwasqas karqanku chaykunatawan, Señorman qonaykupaj juchasniykoj cuentanmanta, nispa.
NUM.31.51	Moiseswan Eleazarwantaj chaykunata jap'erqanku imaschus qorimanta ruwasqas karqanku chaykunata. 
NUM.31.52	Waranqatakama, pachajtakama kamachejkunaj apamusqanku qori jaywanasta, tukuynimpi pesarqa pachaj pusaj chunka tawayoj kilos. 
NUM.31.53	Soldadospis imastachus madianitasmanta qhechusqasninkuta paykunapaj apakorqanku. 
NUM.31.54	Ajinata chaykunata Moiseswan sacerdote Eleazarwan jap'erqanku, waranqatakama pachajtakama soldadosta kamachejkunamanta; chaykunata paykunaqa Dioswan tinkukuna toldoman apaykorqanku, Señorqa israelitasmanta yuyarikunampaj.
NUM.32.1+NUM.32.2	Rubén ayllojta, Gad ayllojtawan ashkha uywasninku karqa. Chayrayku Jazer jallp'aswan, Galaad jallp'aswan uywasta mirachinapaj sumaj kasqanta reparaspa, Gadpa mirayninwan, Rubempa mirayninwan ima Moisesman, sacerdote Eleazarman, israelitaspa kurajkunasninkumanwan qayllaykorqanku, nerqankutaj: 
NUM.32.3+NUM.32.4	Jallp'asqa: Atarot, Dibón, Jazer, Nimra, Hesbón, Eleale, Sebam, Nebo, Beón ima, israelitaspa ñaupaqempi Señorpa qhechusqan jallp'as, uywasta mirachinapaj sumaj jallp'as, kay kamachisniykichejpatataj ashkha uywasniyku tiyapuwayku. 
NUM.32.5	Sichus qankunaman allin rijch'asunkichej chayqa, noqaykuman chay jallp'asta qowayku. Amaña Jordán mayuta chimpachiwaykuchu ari.
NUM.32.6	Moisestaj chayta uyarispa paykunaman nerqa: Qankunaqa kayllapiñachu qhepakuyta munankichej, wauqesniykichej maqanakoj rinankukama? 
NUM.32.7	Imaraykutaj israelitasta iskayrayachiyta munankichej, ima jallp'atachus Señor qosorqachej chayman chayaytari? 
NUM.32.8	Tatasniykichejpis kikillantataj ruwarqanku Cades-barneamanta chay jallp'asta qhawamojta kachashajtiy. 
NUM.32.9	Paykuna chayarqanku Escol wayq'okama. Chaymantataj chay jallp'asta qhawaraspa kutimorqanku. Chayamuspataj israelitasta iskayrayacherqanku ima jallp'atachus Señor paykunaman qorqa chayman ama yaykunankupaj. 
NUM.32.10+NUM.32.11	Chayrayku Señorqa chay día maytapuni phiñakorqa, juraspataj nerqa, Egiptomanta llojsimojkunamanta iskay chunka tawayojmanta pataman yupasqasmanta kajkunamanta, chay jallp'ata mana rikunankuta, mayqentachus Abrahamman, Isaacman, Jacobman ima qonayta nerqani chayman, ñaupaqeypi mana allinta purisqankurayku. 
NUM.32.12	Ceneseo Jefonej wawan Calebwan, Numpa wawan Josuellawan Señorpa ñaupaqempi allinta purerqanku. 
NUM.32.13	Chaymanta Señorqa manchayta phiñakorqa, israelitasta ch'in pampaspi puricherqa tawa chunka watasta, tukuy rimajkuna wañuranankukama. Señorpa ñaupaqempi mana allinta ruwasqankurayku. 
NUM.32.14	Kunanqa qankunañataj, juchasapa tatasniykichej jina puriyta munashankichej, Señorta phiñachiyta munaspa israelitaspa contranta. 
NUM.32.15	Sichus qankuna mana ñaupajman riyta munankichej chayqa, israelitasqa unaytawanraj ch'in pampaspi qhepakonqanku. Qankuna juchayoj kankichej paykunañataj urmanankupaj, nispa.
NUM.32.16	Paykunataj Moisesman qayllaykuspa nerqanku: Noqaykoqa munayku ovejasniykupaj, wakasniykupaj ima kanchasta ruwayta, llajtastataj familiasniykupaj. 
NUM.32.17	Chaymantataj, noqayku israelitaspa ñaupaqenta risqayku sumaj wakichisqas. Maynejpichus paykuna jallp'ata jap'ikonqanku, chayman chayanaykukama. Chaykamataj tukuy familiasniyku sumajta ruwasqasniyku llajtaspi sumaj waqaychasqas qhepakonqanku kay llajtayojkunamanta. 
NUM.32.18	Noqaykoqa kutimpusqayku maypachachus israelitas paykuna kikinkupaj jallp'ata jap'ikojtinkuraj. 
NUM.32.19	Chay jallp'asta noqayku jap'ikusqayku chayqa, manaña Jordán mayu chimpapi jallp'asta jap'ikusqaykuchu, nitaj aswan jaqaykunapipis jallp'ata mañakusqaykuñachu, kayllawanña qhepakusqayku, nispa.
NUM.32.20+NUM.32.21+NUM.32.22	Moisestaj kuticherqa: Sichus kay nisqaykichejta junt'ankichej, maqanakamunkichejtaj Señorpa nisqanman jina, tukuyniykichej qharis Jordán mayuta chimpankichej Señorpa nisqanman jina Señorqa tukuy enemigosniykichejta chinkachinankama chayqa, chay llajtasta qhechuspa atinkichej kutimpuyta. Chaywan qankunaqa Señorpa nisqanta junt'ankichej, jinallataj wauqesniykichej israelitaswampis. Jina kajtenqa, chaymanta kay jallp'asqa qankunajta kanqa Señorpa nisqanman jina. 
NUM.32.23	Sichus mana ajinata nisqaykichejman jinachu ruwankichej chayqa, uj jatun juchata ruwankichej Señorpa contranta, Señorpa jasut'iynintaj ima ratollapis chayamusonqachej chay juchasniykichejrayku. 
NUM.32.24	Kunanqa llajtasta familiasniykichejpaj ruwakuychej, kanchastapis uywasniykichejpaj, imastachus nisqaykichejtataj junt'aychejpuni, nispa.
NUM.32.25	Gadpa mirayninwan, Rubempa mirayninwantaj Moisesman kuticherqanku: Kay kamachisniykeqa imastachus kamachisqasniykita kikinta ruwasqayku. 
NUM.32.26	Warmisniykuwan juch'uy wawasniykuwanqa, tukuy uywasniykuwan imaqa kay ruwasqayku Galaad llajtallapi qhepakonqanku. 
NUM.32.27	Noqayku kamachisniykitaj tukuy maqanakupaj wakichisqas risqayku, Señorpa ñaupaqenta enemigoswan maqanakoj, qan kamachiwasqaykuman jina, nispa.
NUM.32.28	Chaymantaqa Moisés kamacherqa sacerdote Eleazarman, Numpa wawan Josueman, Israel tukuy ayllusmanta kurajkunaman ima, kay jinata: 
NUM.32.29	Sichus Gad ayllumanta kajkuna, Rubén ayllumanta kajkuna ima, qankunawan khuska Jordán mayuta chimpanqanku enemigoswan maqanakoj Señorpa kamachisqanman jina, qankuna maypichus jallp'asta jap'ikunaykichejkama chayqa, qankuna qopunkichej kay Galaad jallp'asta paykuna tiyakunankupaj. 
NUM.32.30	Sichus mana qankunawan khuska Jordán mayuta enemigoswan maqanakoj chimpanqanku chayqa, qankunawan khuska Canaampi jallp'ata jap'ikonqanku.
NUM.32.31	Gad ayllumanta kajkuna, Rubén ayllumanta kajkunawantaj kuticherqanku: Gay kamachisniykichejqa imatachus Señor kamachiwasqaykuman jina ruwasqayku. 
NUM.32.32	Canaanman chimpasqayku Señorpa kamachiwasqaykuman jina, chayaqeyku jallp'ata jap'ikusqayku Jordán mayoj inti llojsimuynimpi, nispa.
NUM.32.33	Ajinamanta Moisesqa qorqa jallp'asta Gad aylluman, Rubén aylluman, Manasespa khuskan ayllunmanwan. Chay jallp'asqa karqa Sehompata amorreo reypata, Ogpata, Basán reypata. Jinata paykunaqa jap'ikaporqanku llajtasnintinta, chay muyuynimpi kaj jallp'asnintinta. 
NUM.32.34+NUM.32.35+NUM.32.36	Gad ayllumanta kajkunaqa watejmanta sayaricherqankupacha llajtasta: Dibonta, Atarotta, Aroerta, Atarot-sofanta, Jazerta, Jogbehata, Bet-nimrata, Bet-arantawan. Sumajta perqaswan muyuykucherqanku, jinallataj kanchastapis ovejasninkupaj ruwarqanku. 
NUM.32.37+NUM.32.38	Rubén ayllumanta kajkunapis kikinta llajtasta sayaricherqanku: Hesbonta, Elealeta, Quiriataimta, Nebota, Baal-meonta, Sibmatawan. Wakin llajtasta watejmanta ruwasqasninkuta waj sutiswan suticharqanku.
NUM.32.39	Manasespa Maquirpa miraynin, Galaad jallp'ata qhechumorqanku, chaypi tiyakoj tukuy amorreosta qharqospa. 
NUM.32.40	Chaymanta Moisesqa Maquirpa mirayninman chay jallp'asta qoporqa. Ajinamanta paykunaqa Galaad jallp'aspi tiyakorqanku. 
NUM.32.41	Manasespa wawan Jairpis wakin ranchosta amorreosmanta qhechullarqataj, suticharqataj chay cheqasta, Havot-jairta. 
NUM.32.42	Jinallataj Nobapis Kenat llajtata tukuy ranchosnintinta qhechuspa jap'ikaporqa. Chay jallp'astataj suticharqa Nobata kikin paypa sutillanwantaj.
NUM.33.1	Kaykuna karqanku israelitaspa jarakusqasninku, Egiptomanta llojsimusqankumantapacha, soldados jina. Paykunatataj pusarqanku Moiseswan Aaronwan. 
NUM.33.2	Moisesqa chay maykunapichus jarakorqanku chay cheqasta escriberqa kaymanta jaqayman purisqasninkuta. Kaykuna kanku chay cheqaspa sutisnin:
NUM.33.3	Israelitasqa Ramsesmanta purirerqanku ñaupaj kaj killapi chunka phishqayoj p'unchaypi, pascua mikhuyta mikhusqanku chay q'ayantin. Chaypacha paykunaqa may wapus tukuy enemigospa qhawananta llojserqanku. 
NUM.33.4	Chaykamataj egipciosqa tukuy kuraj kaj wawasninkuta Señor wañuracherqa, chaykunata p'ampasharqanku, chantapis Señorqa tukuy dioskunasninkutawan chinkachinanta nillarqataj.
NUM.33.5	Israelitasqa Ramsesmanta llojsispa Sucotpi jarakorqanku.
NUM.33.6	Sucotmanta llojsispa Etampi jarakorqanku, ch'in pampaj tukukuynimpi.
NUM.33.7	Etammanta rispa muyuykorqanku Pi-hahirot chaynejman, Baal-zefompa inti llojsimuyninnejman, jarakorqankutaj Migdolpa chimpampi.
NUM.33.8	Pi-hahirotmanta rerqanku. Mar qochata chimpaytawantaj ch'in pampaman chayaspa, kinsa p'unchayta riytawan Marapi jarakorqanku.
NUM.33.9	Maramanta rispa Elimpi jarakorqanku. Chaypitaj karqa chunka iskayniyoj yaku juturis, qanchis chunka palma sach'as ima.
NUM.33.10	Elimmanta rispa Puka mar qocha cantopi jarakorqanku.
NUM.33.11	Puka mar qochamanta rispa ch'in pampa Simpi jarakorqanku.
NUM.33.12	Ch'in pampa Sinmanta rispa Dofcapi jarakorqanku.
NUM.33.13	Dofcamanta rispa Aluspi jarakorqanku.
NUM.33.14	Alusmanta rispa Refidimpi jarakorqanku, chaypitaj ujyanankupaj mana yaku karqachu.
NUM.33.15	Refidinmanta rispa Sinaí ch'in pampapi jarakorqanku.
NUM.33.16	Sinaimanta rispa Kibrot-hataavapi jarakorqanku.
NUM.33.17	Kibrot-haatavamanta rispa Hazerotpi jarakorqanku.
NUM.33.18	Hacerotmanta rispa Ritmapi jarakorqanku.
NUM.33.19	Ritmamanta rispa Rimon-perespi jarakorqanku.
NUM.33.20	Rimon-peresmanta rispa Libnapi jarakorqanku.
NUM.33.21	Libnamanta rispa Rissapi jarakorqanku.
NUM.33.22	Rissamanta rispa Ceelatapi jarakorqanku.
NUM.33.23	Ceelatamanta rispa Sefer orqopi jarakorqanku.
NUM.33.24	Sefer orqomanta rispa Haradapi jarakorqanku.
NUM.33.25	Haradamanta rispa Macelotpi jarakorqanku.
NUM.33.26	Macelotmanta rispa Tahatpi jarakorqanku.
NUM.33.27	Tahatmanta rispa Tarapi jarakorqanku.
NUM.33.28	Taramanta rispa Mitcapi jarakorqanku.
NUM.33.29	Mitcamanta rispa Hasmonapi jarakorqanku.
NUM.33.30	Hasmonamanta rispa Moserotpi jarakorqanku.
NUM.33.31	Moserotmanta rispa Bene-jaacampi jarakorqanku.
NUM.33.32	Bene-jaacanmanta rispa Gidgad orqopi jarakorqanku.
NUM.33.33	Gidgad orqomanta rispa Jotbatapi jarakorqanku.
NUM.33.34	Jotbatamanta rispa Abronapi jarakorqanku.
NUM.33.35	Abronamanta rispa Ezionn-geberpi jarakorqanku.
NUM.33.36	Ezion-gebermanta rispa Zin ch'in pampa Cades nisqapi jarakorqanku.
NUM.33.37	Cadesmanta rispa Hor nisqa orqo kinraypi jarakorqanku. Chayqa Edomwan tinkuynimpi karqa. 
NUM.33.38	Señorpa kamachisqanman jina Aaronqa Hor nisqa orqoman wicharerqa, chaypitaj wañuporqa, tawa chunka watapi phishqa kaj killapi qallarikuy diapi. Chayqa yupakorqa israelitas Egiptomanta llojsimusqankumantapacha p'unchaymantapacha. 
NUM.33.39	Aaronqa chay Hor nisqa orqopi wañuporqa pachaj iskay chunka kinsayoj watasniyoj kashaspa.
NUM.33.40	Aradmanta rey cananeo chaypacha Neguevpi tiyasharqa Canaán jallp'api; paytaj yacharqa israelitas chaynejman chayamusqankuta.
NUM.33.41	Hor nisqa orqo kinraymanta rispa Zalmonapi jarakorqanku.
NUM.33.42	Zalmonamanta rispa Punompi jarakorqanku. 
NUM.33.43	Punomanta rispa Obotpi jarakorqanku.
NUM.33.44	Obotmanta rispa Ije-abarimpi jarakorqanku, Moab jallp'awan tinkuypi.
NUM.33.45	Ije-abarinmanta rispa Dibon-gadpi jarakorqanku.
NUM.33.46	Dibon-gadmanta rispa Almon-diblataimpi jarakorqanku.
NUM.33.47	Almon-diblataimmanta rispa Abarim orqonejpi jarakorqanku Nebo inti llojsimuynejpi.
NUM.33.48	Abarinmanta rispa Moab pampaspi jarakorqanku Jordán mayoj cantompi, Jericó llajtaj chimpampi. 
NUM.33.49	Jarasninkoqa karqa Jordán mayu cantopi Bet-jesimotmanta Abel-sitimkama Moab pampasnejpi.
NUM.33.50	Jordán mayu cantopi Moab pampaspi kashajtinku, Jericó llajtaj chimpampi Señorqa Moisesman parlarqa: 
NUM.33.51+NUM.33.52	Israelpa wawasninman kay jinata niy: Jordán mayuta chimpaspa Canaán jallp'aman yaykuspaqa, tukuy chaypi tiyakojkunata qharqoychej, t'unaychejtaj tukuy rumimanta ruwasqa lantisninkuta, fierromanta unuyachispa ruwasqasta, ima lomaspichus lantisninkuta yupaychanasninkutawan. 
NUM.33.53	Chay jallp'aspi tiyakojkunata qharqoychej, qankunataj chaypi tiyakuychej, noqa qoykichej chay jallp'asta chaypi tiyakunaykichejpaj. 
NUM.33.54	Chay jallp'atataj rak'inakunkichej suerteta choqaspa, sapa ayllupi mashkhachus kasqaykichejman jina. Jatun ayllumanqa jatullantataj qonkichej, pisi ayllumantaj pisillatataj qonkichej. Chaykunataj jap'enqanku maynejpichus suerte urmasqanman jina. 
NUM.33.55	Sichus qankuna chay runasta mana qharqonkichejchu chayqa, chay qhepakojkuna k'aspi jina t'ojsisonqachej ñawisniykichejpi, qhepu jinataj ukhusniykichejpi. Qankuna chay jallp'aspi tiyakusqaykichejmanta, chay jallp'api tiyakushajtiykichej paykuna llakichisonqachej. 
NUM.33.56	Noqa qankunawan ruwasaj, imaynatachus paykunawan ruwayta yuyarqani chayman jina.
NUM.34.1+NUM.34.2	Señorqa Moisesman nerqa: Israelitasman kay jinata kamachiy: Canaán jallp'ata chayaqepaj jap'ikushajtiykichej, chay jallp'aj tinkuykunasnenqa kay jina kanqa: 
NUM.34.3	Uranejman tinkuynenqa Zin ch'in pampakama, Edom jallp'awan tinkuykama. Inti llojsimuynejmanqa Wañusqa mar qochaj ura cantonmantapacha kanqa. 
NUM.34.4	Uranejmanqa rillanqapuni Acrabim wichaykama, chay pasanqa Zinnejmanta Cades-barneakama. Chaymanta rillanqapuni Hasar-adarnejman Asmonkama. 
NUM.34.5	Chay Asmonmanta rillanqapuni Egiptoj muyuynin chay wayq'okama, chaymanta tinkonqa nisqa mar qochawan.
NUM.34.6	Inti yaykuyman jallp'aykichejpa tinkuynenqa jatun mar qochakama kanqa.
NUM.34.7	Patanejman jallp'aykichejpa tinkuynenqa mar qochamanta Hor nisqa orqokama kanqa. 
NUM.34.8	Chay Hor nisqa orqomanta Hamat yaykuykama, chaymantaqa Zedadkama. 
NUM.34.9	Zedadmanta pata kaj tinkuynintaj rillarqapuni Zifronkama, chaymantataj tukukonqa Hazer-enampi.
NUM.34.10	Inti llojsimuynejmanqa ruwaychej Hazer-enanmanta Sefamkama. 
NUM.34.11	Chaymanta Riblakama, Atin nisqamanta inti llojsimuynejman. Chaymantaqa uraykonqa Cineretpa mar qocha inti llojsimuyninnejta. 
NUM.34.12	Chaymanta rillanqapuni Jordán mayunta, wañusqa nisqa qochaj tukukuyninkama. Ajina kanqa jallp'asniykichejpa waj llajtaswan tinkuykunasniykichejqa.
NUM.34.13	Moisesqa israelitasman kamacherqa: Kay jallp'asta qankuna jap'ikunkichej suerteta choqaspa. Chayta Señorqa nerqa isq'on ayllu khuskanniyoj qhepakojkunaman qonawanchejta. 
NUM.34.14	Rubempa miraynin, mashkha wawasniyojchus kasqankuman jina; Gad ayllupis mashkha wawasniyojchus kasqankuman jina; jinallataj Manasés khuskan ayllupis mashkha wawasniyojchus kasqankuman jina ñapis jallp'ata chayaqenkupaj jap'inkuña. 
NUM.34.15	Chay iskay ayllu khuskanniyoj jallp'ata jap'ikorqankuña chayaqenkupaj Jordán mayoj inti llojsimuynimpi, Jericó llajtaj chimpampi.
NUM.34.16+NUM.34.17	Señorqa Moisesman nerqa: Chay jallp'astaqa rak'isonqachej sacerdote Eleazarwan, Numpa wawan Josuewan. 
NUM.34.18	Sapa ayllumanta ajllankichej uj kuraj kaj runata jallp'ata mojonakunampaj. 
NUM.34.19	Chaypajqa ajllankichej kay runasta: Judá ayllumanta Sefonej wawan Calebta.
NUM.34.20	Simeón ayllumanta Amiudpa wawan Semuelta.
NUM.34.21	Benjamín ayllumanta Quislompa wawan Elidadta.
NUM.34.22	Dan ayllumanta Joglej wawan Buquita.
NUM.34.23	Josej wawasnimpa ayllusninmanta Manasesmanta Efodpa wawan kuraj runapaj ajllasqa karqa Haniel. 
NUM.34.24	Efrainmantataj Siframpa wawan kuraj runapaj ajllasqa karqa Kemuel.
NUM.34.25	Zabulón ayllumanta Parnacpa wawan kuraj runapaj ajllasqa karqa Elizafan.
NUM.34.26	Isacar ayllumanta Azampa wawan kuraj runapaj ajllasqa karqa Paltiel.
NUM.34.27	Aser ayllumanta Selomej wawan kuraj runapaj ajllasqa karqa Ahiud.
NUM.34.28	Neftalí ayllumanta Amiudpa wawan kuraj runapaj ajllasqa karqa chay Pedaelta.
NUM.34.29	Chay runasman Señorqa kamacherqa chay Canaán jallp'ata israelitasman rak'inankuta.
NUM.35.1+NUM.35.2	Señorqa Moab pampaspi Moisesman parlarqa Jordán mayu cantopi, Jericó llajtaj chimpampi, kay jinata: Israelitasta sumajta kamachiy, paykuna levitasman llajtasta qochunku tiyakunankupaj maykunapichus israelitas jallp'asta jap'ikunku chaymanta. Jinallataj chay llajtaspa muyuynimpi uywasta michina pastosta. 
NUM.35.3	Levitasqa chay llajtaspi tiyakonqanku, chay canto pastospi uywasninkuta michinankupaj, jinallataj jatun uywasninkutapis. 
NUM.35.4	Chay uywasta michina llajtaj muyuynimpi kanqa perqamanta jawapi tawa pachaj phishqa chunkayoj metrosninkama. 
NUM.35.5	Chay jallp'asqa puraj cantonman chhikachajkama kanqanku isq'on pachaj metroskama inti llojsimuyman, inti yaykuyman, pataman, uraman ima, llajta cantón muyurisqa.
NUM.35.6	Levitasman qosqaykichej chay llajtasmantaqa sojta llajtas pakakunapaj kanqanku. Pichus runa masinta wañuchejqa chay llajtaman ayqekonqa. Chay sojta llajtas jawaqa, waj tawa chunka iskayniyoj llajtastawan qonkichej. 
NUM.35.7	Tukuynimpi levitasmanqa qonkichej tawa chunka pusajniyoj llajtasta, uywasninkuta michinanku pastosnintinta. 
NUM.35.8	Chay llajtasta qonkichej sapa Israel ayllumanta chayaqe jallp'asninkumanta levitasman imaynachus kasqanman jina. Jatun jallp'ata jap'ejqa jatunta qonqa, pisi jallp'ata jap'ejqa pisillatataj qonqa.
NUM.35.9+NUM.35.10+NUM.35.11	Señorqa Moisesman parlarqa: Kayta niy israelitasman: Maypachachus Jordán mayuta chimpankichej Canaán jallp'aman yaykunaykichejpaj chayqa, wakin llajtasta ajllankichej pakakuna llajta kanampaj, chaypi mayqen runapis pakakunampaj, waj runata mana wañuchiyta munaspachu wañuchisqanmanta. 
NUM.35.12	Chaypi chay runa pakakonqa, chay wañojpa ayllun ama wañuchinallampajtaj. Ajinamanta payqa mana wañonqachu tukuy runaspa ñaupaqempi justiciawan cheqanchasqa kanankama. 
NUM.35.13	Llajtasta qosqaykichejmantaqa sojta llajtas qhepakonqanku pakakunapaj: 
NUM.35.14	Kinsa llajtas Jordampa inti llojsimuynimpi, kinsataj Canaampi. 
NUM.35.15	Chay sojta llajtas pakakunapaj kanqanku, chayri chayman pakakonqanku israelitas jinallataj karu llajtayojkunapis, chaypi tiyakojkuna, chayri chayninta pasashajkunapis. Chaypi pakakonqanku pikunachus runa masinkuta mana wañuchiyta munaspa wañuchinku chaykunalla.
NUM.35.16	Sichus pipis runa masinta ima fierrowan maqaykun, chanta chay maqasqa runa wañupuntaj chayqa, chay runaqa runa wañuchipaj qhawasqa kanqa. Chayrayku paypis wañuchisqallataj kanqa.
NUM.35.17	Sichus pipis runa masinta rumiwan ch'anqaykun, jinamanta chay ch'anqasqa runa wañupun chayqa, chay runaqa runa wañuchipaj qhawasqa kanqa. Chayrayku paypis wañuchisqallataj kanqa.
NUM.35.18	Sichus pipis uj runata k'aspiwan wajtaspa nanaykuchin, jinamanta chay wajtasqa runa wañupun chayqa, chay runaqa runa wañuchipaj qhawasqa kanqa. Chayrayku paypis wañuchisqallataj kanqa. 
NUM.35.19	Chay wañusqa runaj aswan qaylla kaj ayllun chay runa wañuchejta taripaytawan wañuchinan tiyan.
NUM.35.20+NUM.35.21	Sichus pipis runa masinta chejnikuspa mayman tanqaykun, chayri imawan ch'anqaykun wañuchiyta munaspa chayqa, chayri chejnikuspa makinwan maqaykojtin wañupun chay runa, chaypis, chay runaqa wañuchisqallataj kanqa. Chantaqa wañuchenqa chay wañusqa runaj aswan qaylla kaj ayllun mask'ajpis taripaytawan wañuchenqa.
NUM.35.22+NUM.35.23+NUM.35.24	Sichus pipis mana chejnikuspalla maymampis tanqaykun, chayri imawampis ch'anqaykun mana wañuchiyta munaspalla, chayri mana rikuspalla patanmanta rumiwan kachaykun, jinamanta chay runa wañupun chayqa, chay jinata ruwajqa mana enemigon kaspa, nitaj wañuchiyta munaspa, tukuy runas justiciawan cheqanchanqanku. Jark'anqankutaj chay wañusqa runaj ayllusnin wañuchinankumanta kay kamachiykunaman jina. 
NUM.35.25	Jinamanta jark'anqanku wañojpa aswan qaylla kaj ayllun aynita junt'aspa wañuchinanmanta. Paytataj kutichenqanku pakakuna llajtaman, mayqentachus pakakunapaj mask'arqa chayman. Chaypi chay runaqa pakakonqa, aceitewan jawispa ajllasqa jatun kaj sacerdote wañupunankama. 
NUM.35.26+NUM.35.27	Sichus chay runa chay llajta ukhumanta llojsin, chay wañuchisqa runaj ayllun, mayllapipis taripaytawan wañuchin chayqa, chay wañuchej runa mana juchayojchu kanqa. 
NUM.35.28	Chayrayku chay runa chay pakakuna llajtamanta mana llojsinanchu tiyan, chay jatun kaj sacerdote wañupunankama. Aswan qhepataqa atillanqa llajtanman ripuyta.
NUM.35.29	Chay leyqa qankunapaj kanqa, tukuy mirayniykichejpajwan, mayllapipis tiyakusqaykichejpi.
NUM.35.30	Mayllapipis runata wañuchejqa, iskay rikojkuna kajtintaj paypis wañuchisqallataj kanqa. Ujlla rikoj kajtintaj ni pipis payta wañuchiyta atenqachu.
NUM.35.31	Pichus runata wañuchejqa mana qolqeta qoyta atinchu, ama paypis wañuchisqallataj kanampaj, manachayqa chay jina runaqa wañuchisqapuni kanan tiyan.
NUM.35.32	Pakakuna llajtaman ayqejmantapis manallataj qolqeta jap'inaykichejchu tiyan, wasinman ripunampaj qolqeta qoyta munajtenqa. Chay runaqa kikimpi kanan tiyan jatun kaj sacerdote wañupunankama.
NUM.35.33	Amapuni runataqa wañuchinkichejchu, maypichus tiyakunkichej chay jallp'aspi. Runa wañuchiy chay jallp'asta ch'ichichanman. Chaymantaqa manaña waj imata qona atikunchu. Manachayqa jinata ruwaj runaqa yawarninwan junt'anan tiyan.
NUM.35.34	Ama ch'ichichankichejchu maypichus tiyakunkichej chay jallp'ataqa; noqapis tiyakuni chayllapitaj. Noqa Señor, israelitaswan khuska tiyakusqayrayku.
NUM.36.1+NUM.36.2	Josej wawan Manasespa wawan Maquirpa wawan Galaadpa mirayninmanta kuraj kajkuna rispa Moiseswan, tukuy israelitaspa kurajkunasninwan parlamorqanku: Señorqa qanman nisunki, kay jallp'asta suerteta choqaspa rak'inaykita sapa uj aylluman. Chanta kamachillasunkitaj, aylluykumanta karqa chay Zelofehadpa warmi wawasninmampis jallp'ata qonanta. 
NUM.36.3	Sichus chay warmis waj Israel ayllumanta kaj qhariswan casaranqanku chayqa, maypichus chayarqa chay jallp'astaqa saqeponqanku mayqen ayllumantachus kanku chayman. Paykunataj ima ayllumanta kajwanchus casaranku chaypa ayllunman tukonqanku. Ajinamanta paykunaqa maypichus suerteman jina chayawarqayku chay jallp'ata pisiyachipuwasqayku. 
NUM.36.4	Chantaqa israelitasman kacharina wata chayamojtenqa, chay warmispa jallp'asninkoqa chay waj ayllumampuni chayanqa, manaña noqaykoj aylluykojtañachu kanqa, nispa.
NUM.36.5	Chanta Moisesqa Señorpa kamachisqanman jina, israelitasta kamacherqa: Josej ayllunmanta kajkunaqa cheqanta parlanku. 
NUM.36.6	Señorqa kamacherqa Zelofehadpa ususisnin casarakunankuta pikunachus munanku chaykunawan. Ajinamanta casaranqanku tatankoj ayllunmanta kaj qharillawan. 
NUM.36.7	Jinamanta ima jallp'achus israelitasman chayarqa, chayqa mana waj Israel aylluman chayanqachu. Tukuy israelitas chaytaqa sumajta waqaychananku tiyan ayllunku ukhupipuni chayaqenku qhepakunampaj. 
NUM.36.8	Sichus mayqen ayllumanta ima warmillapis jallp'ayoj chayqa, ima ayllumantachus kashan chay kajwampuni casaranan tiyan. Ajinamanta israelitasqa tatasninkoj jallp'anta jap'enqankupuni. 
NUM.36.9	Ni ima chayaqepis riyta atinchu waj ayllusman. Sapa uj Israel ayllu tatasninkumanta chayaqeta jap'isqasninkuta mana waj ayllusman kacharinankuchu tiyan.
NUM.36.10	Imaynatachus Señorqa Moisesman kamachisqanman jina Zelofehadpa ususisnenqa ruwarqanku. 
NUM.36.11	Paykuna ajinata ruwarqanku Maala, Tirsa, Hogla, Milca, Noa ima. Paykuna casararqanku tatankumanta tiosninkoj wawasninkuwan. 
NUM.36.12	Chaykuna karqanku Josej wawan Manasespa mirayninmanta kajkuna. Ajinamanta chayaqesninkoqa tatankoj ayllun ukhullapipuni karqa.
NUM.36.13	Kay ruwankunata, kamachiykunata ima Señorqa israelitasman kamacherqa Moisesnejta, Moab pampaspi Jordán mayu cantopi, Jericó llajtaj chimpampi.
DEU.1.1	Kay jinata Moisesqa parlarqa tukuynin israelitasman Jordán mayoj chimpampi kashajtinku ch'in pampapi, Arabapi, Sufpa chimpampi Parán jallp'as chaupipi, Tofelwan, Labanwan, Hazerotwan, Dizahabwan ima chaypi. 
DEU.1.2	Horeb orqomanta, Seir orqo ñanninta rispa, chunka ujniyoj día puriy Cades-barneakama. 
DEU.1.3+DEU.1.4	Chay karqa tawa chunka wata kashajtin, iskay chunka iskayniyoj killapi ñaupaj kaj diapi. Chaypacha Moisesqa israelitasman parlarqa imaynatachus Dios payman kamachisqanman jina israelitaswan ruwanasninmanta, Amorreospa reynin Sehonta atipasqankumantaña. Chay reyqa Hesbompi tiyakorqa. Chantá Basánmanta rey Ogta atipasqankumantapis. Chay reyqa Edrei Astarotpi tiyakorqa. 
DEU.1.5+DEU.1.6	Chayta Moisesqa Jordán mayu chimpapi, Moab jallp'api kashajtinku, israelitasman kay leymanta willarqa: Señor Diosninchejqa kayta willawarqanchej Horebpi kashajtinchej: Qankunaqa unaytaña kay orqopi kashankichej. 
DEU.1.7	Tukuy imasniykichejta oqharikuspa amorreospa orqosninkuman riychej, tukuy vecinosninkoj muyuyninkupi kaj jallp'asninkuman ima. Arabaman, sach'arara lomasman, vallesman, Neguevman, mar qocha cantosman, cananeospa jallp'anman, Libanoman, Eufrates jatun mayukama. 
DEU.1.8	Noqa qoykichej chay jallp'asta; chayrayku rispa mojonakamuychej, dueñochakamuychej chay jallp'asta; chaytaqa noqa Señor, juraspa qosqaykichej nerqani ñaupa tatasniykichej Abrahamman, Isaacman, Jacobman ima, jinallataj mirayninkumampis.
DEU.1.9	Chaypachallataj noqaqa nerqaykichej: Noqa sapallayqa mana qankunata yanapayta atishanichu, nispa. 
DEU.1.10	Señor Diosniykichejqa kay chhikata mirachisunkichej. Kunan qankunaqa jatun ayllu ashkha kankichej, janaj pacha estrellas jina. 
DEU.1.11	Ñaupa tatasniykichejpa Señor Diosnin kunanqa qankunata mirachichun uj waranqa jinatawan kunan kashankichej chaymanta nisqaqa; astawantaj qankunata bendicichun, imatachus qosqaykichej nisqanman jina. 
DEU.1.12	Imaynatataj noqa sapallay qankunata yanapayta atiymanrí, quejasniykichejtapis uyariytari? 
DEU.1.13	Chayrayku, kunanqa sapa ayllumanta ajllakuychej yachayniyoj runasta, umayojkunata, k'amachiyta yachajkunata ima qankunaj kamachejniykichejta jina noqa churanaypaj, nispa. 
DEU.1.14	Qankunataj niwarqankichej: Chay niwasqaykoqa ruwanaykupaj jina sumajpuni, nispa.
DEU.1.15	Chayman jinataj, sapa ayllusniykichejmanta kurajkunata allin yachayniyojkunata, kamachiyta yachajkunata ajllarqani, churarqanitaj qankunata kamachinasuykichejpaj; wakinta nerqani waranqa runasta kamachinankuta, wakinta pachajta, wakinta phishqa chunkata, wakinta chunkata, wakintataj sapa ayllupi kamachinankupaj churarqani. 
DEU.1.16	Chaypachallataj nerqani chay juezkunaman kay imasta: Tukuy imamanta tukuyninkuta uyariychej cheqanta imamantapis ruwaychej, ayllu masiykichej israelitasta, jinallataj karu llajtayojkunatapis. 
DEU.1.17	Justiciata ruwaspaqa ama wakillanman kutikunkichejchu; juch'uymampis jatunmampis uj rejta ruwaychej. Ama pitapis manchachikuychejchu. Uj rejta cheqanchaj juezqa Dioslla. Sichus wakin imasta mana ruwayta atinkichejchu chayqa, noqaman kachamuwaychej. Noqa chaytaqa cheqanchasaj.
DEU.1.18	Chaypacha allinta willarqaykichej, imaynatachus qankuna imatapis ruwanaykichejta.
DEU.1.19	Horebmanta llojsimuspa amorreospa orqosninkuman chayamorqanchej Señor Diosninchejpa kamachiwasqanchejman jina. Jinallataj purerqanchej, qankuna rikorqankichej, chay jina jatun millay ch'in pampasta, Cades-barneaman chayamunanchejkama. 
DEU.1.20	Chaypi nerqaykichej: Chayamunchejña amorreospa orqosninkuman, Señor Diosninchej qowanchej chayman. 
DEU.1.21	Kunanqa Señor Diosniykichej kay jallp'asta qopusunkichej. Chayman wichariychej, dueñochakuychejtaj, ñaupa tatasniykichejpa Señor Diosninku kamachisqanman jina, ama manchachikuychejchu, nitaj kharkatitiychejchu. 
DEU.1.22	Jamuspataj tukuyniykichej niwarqankichej: Wakinniykuta ajllaspa kachawaykuman chay jallp'asta qhawajta, kutimuspataj willanawaykupaj, may ñantachus rinaykupaj, may llajtamanchus chayanaykuta ima.
DEU.1.23	Qankunaj niwasqaykichejtaj noqapajqa allin karqa. Chayrayku sapa ayllumanta ujtakama chunka iskayniyojta ajllarqaykichej. 
DEU.1.24	Paykunataj rispa wicharerqanku chay orqoman, chaymantataj Escol valleman chayamorqanku. Chanta chay tukuynin jallp'asta purerqanku. 
DEU.1.25	Chay jallp'amanta poqoykunatataj apamorqanku, willawarqaykutaj: Señor Diosninchejpa qowasqanchej jallp'asqa sumachaj jallp'as. 
DEU.1.26	Chay tukuywampis qankuna mana munarqankichejchu chay jallp'asman wichariyta, Señor Diosniykichejpa nisqasninta mana kasorqankichejchu. 
DEU.1.27	Qankunaqa jarasniykichejpi rimarqankichej kay jinata: Señorqa mana munakuwanchejchu, Egiptomanta orqhomuwanchej amorreospa makinman churanawanchejpaj, jinamanta noqanchejta tukuchinawanchejpaj. 
DEU.1.28	Kunanqa, maymantaj risunri? Llajta masisninchejqa niwanchej, jaqaypi runasqa aswan atiyniyoj, aswan jatuchajtaj noqanchejmantaqa kasqankuta. Willawarqanchejtaj llajtasninkupis jatuchaj kasqankuta; llajtaspi perqasnimpis mar pataman oqharisqas kasqankuta, chaypi rikullasqankutaj Anacpa jatuchaj wawasninta, rikullasqankutaj jatuchaj kuraj runasta.
DEU.1.29	Noqataj nerqaykichej: Paykunamantaqa ama kharkatitiychejchu nitaj manchachikuychejchu. 
DEU.1.30+DEU.1.31	Señor Diosniykichej ñaupaqeykichejta rispa maqanakonqa qankunaj cuentaykichejmanta, imaynatachus Egiptopi ruwasqanta rikorqankichej; ajinallataj ch'in pampaspipis. Señor Diosniykichejqa makisninwan jap'ispa pusaykachakusorqachej tukuy ñanta, kayman chayamunaykichejkama, uj runa imaynatachus wawanta pusaykachakun ajinata. 
DEU.1.32	Chaywampis qankunaqa manaraj Señor Diosniykichejpi creerqankichejchu. 
DEU.1.33	Payqa ñaupaqeykichejta rispa maymanchus jarakunaykichejta ajllarqa. Tutaqa ñanta rishajtiykichej ninawan k'anchamorqa maynintachus rinaykichejpaj, p'unchaytaj phuyuwan rikuchisorqachej maymanchus rinaykichej ñanta.
DEU.1.34	Señorqa qankunaj rimasqaykichejta uyarispa, manchayta phiñakorqa, juraspataj nerqa: 
DEU.1.35	Kay sajra miraymantaqa ni mayqenninku rikonqankuchu sumaj jallp'ata, ñaupa tatasninkuman qosqaykichej nerqani, chayta. 
DEU.1.36	Chaywampis Jefonej wawan Calebqa chay jallp'ata rikonqa. Payman wawasninmanwan maymanchus chakisninku saruykonqa chayta qosaj, tukuy sonqo Señorpa kamachisqasninta kasusqanrayku.
DEU.1.37	Qankunaj juchasniykichejrayku, Señorqa noqawampis phiñarikun, qampis manallataj chay jallp'aman chayankichu, nispa. 
DEU.1.38	Qampa cuentaykimanta Numpa wawan yanapajniyki Josué yaykonqa. Payta astawan kallpachay. Paymin israelitasmanqa jallp'ata rak'enqa. 
DEU.1.39	Qankunaqa creerqankichej, enemigosniykichejqa wawasniykichejta mamasnintawan jap'ikapunankuta. Kunanqa chay wawasniykichej manaraj yuyayniyojchu kajkuna yachanankupaj imachus allin, imachus mana allin kasqanta, chay jallp'aman chayanqanku. Noqa paykunaman chay jallp'ata qosaj jap'ikapunankupaj. 
DEU.1.40	Qankunaqa ch'in pampaman kutiriychej, Puka Mar qochaman rej ñanninta.
DEU.1.41	Qankunataj chaypacha niwarqankichej: Señorpa contranta juchallikuyku; kunantaj wicharispa maqanakamusqayku Señor Diosninchej kamachiwasqanchejman jina, nispa. Qankunaqa maqanakunaykichejta oqhariykukuspa chay orqoman wicharerqankichej, chay maqanakuypi atipayta yuyaspa. 
DEU.1.42	Señortaj niwarqa qankunaman ninaypaj: Ama maqanakojqa richunkuchu, enemigosninkuwan atipachikojqa, imaraykuchus noqaqa mana paykunawanchu kashani. 
DEU.1.43	Noqaqa chayta willarqaykichej, qankunataj mana uyariwarqankichejchu; qankunaqa astawan Diospa contranman tukorqankichej Diospa kamachisqanta mana kasuspa, machu-machuykachaspa chay orqoman wicharerqankichej. 
DEU.1.44	Chaykunapi tiyakoj amorreostaj qankunawan maqanakoj jamorqanku, atipaspataj qhatiykamusorqachej wayronqos jina, Seirpi atipaspa Hormakama. 
DEU.1.45	Chaymanta kutirimuspa qankunaqa mayta waqarqankichej Señorpa ñaupaqempi, Señortaj mana uyarisorqachejchu chay jina llakiyta waqasqaykichejta. 
DEU.1.46	Chayrayku, qankunaqa unayta tiyakunaykichej karqa Cades jallp'aspi.
DEU.2.1	Chaymantaqa kutirispa, ch'in pampaman Puka Mar qocha ñanta rerqanchej Señor kamachiwasqanman jina. Seir orqoj muyuyninta unayta puriykacharqanchej. 
DEU.2.2+DEU.2.3	Chaypacha Señorqa niwarqa: Unaytaña qankunaqa kay orqollatapuni muyushankichej; kunanqa riychej patanejman. 
DEU.2.4	Israelita runasman kamachiy kay jinata: Qankuna aylluykichej Esauj miraynimpa jallp'annejta pasankichej. Paykunaqa tiyakunku Seir jallp'aspi. Paykuna manchachikusunkichej. Chaywampis, qankunaqa allinta qhawakuychej. 
DEU.2.5	Ama paykunata maqaj oqharikunkichejchu, noqaqa mana chay jallp'astachu qosqaykichej, ni uj chaki t'ajlloj sarusqantapis. Chay Seir jallp'asqa Esauj miraynimpaj kanku, chaytaqa paykunamanña qoni. 
DEU.2.6	Qankuna paykunaman ninkichej imatachá munasqaykichejta vendesunaykichejta, chay mikhunasmanta pagapunkichej, jinallataj yakunkuta ujyasqaykichejmantapis. 
DEU.2.7	Qankunataqa Señor Diosniykichej bendicisunkichej tukuy ima ruwasqasniykichejpi. Kay tawa chunka watas junt'ata qankunawan karqa Señorqa. Kay chhika karu ch'inkunasta pay pusaykachasorqachej sumajta waqaychaspa, nitaj imatapis pisichisorqachejchu.
DEU.2.8	Chaymantaqa chay ayllu masinchej Esauj miraynimpa jallp'anmanta puririnchej. Paykuna chay Seir jallp'aspi tiyakorqanku. Rillarqanchejpuni Elatmantapacha Arabá ñanta, Ezion-goberninta. Chaymanta kutirispa Moab ch'in pampanta rerqanchej. 
DEU.2.9	Chaypitaj Señorqa niwarqa: Moabitastaqa ama phiñachiychu. Chay runaswan ama maqanakuman yaykunkichu, noqaqa mana chay jallp'asninkutachu qosqayki. Chay Ar jallp'astaqa Lotpa mirayninmanña qopuni. 
DEU.2.10	Ñaupajtaqa chay jallp'aspi emitas tiyakorqanku. Paykunaqa atiyniyoj, ashkhastaj karqanku may jatuchaj, anaquitas jina. 
DEU.2.11	Runasqa nerqanku paykuna jatuchaj runas kasqankuta anaquitas jina. Chaywampis moabitasqa suticharqanku emitas nispa. 
DEU.2.12	Chay Seir jallp'aspeqa ñaupajta horeos tiyakorqanku. Paykunataqa Esauj mirayninmanta kajkuna qharqospa chinkacherqanku. Chaymantataj chaypi paykunaqa tiyakorqanku, israelitas Diospa paykunaman qosqan jallp'aspi tiyakorqanku ajinata. 
DEU.2.13	Chaymanta Señorqa nerqa: Kunanqa puririychej, Zered mayuta chimpaychej, nispa. Noqanchejtaj chayta chimparqanchej. 
DEU.2.14	Cades-barneamanta jamusqanchejmantapacha Zered mayuta chimpananchejkama kinsa chunka pusajniyoj watas karqa. Chaykama jarapi kajkunaqa, wañurarqankuña tukuy qharis maqanakuman riyta atejkuna, Señor paykunaman juraspa nisqanman jina. 
DEU.2.15	Señorpis paykunaj contrankupi kasqa, tukuyninku jarapi jasut'ispa wañunankukama.
DEU.2.16+DEU.2.17+DEU.2.18	Maypachachus maqanakupaj ajllasqa runasqa manaña karqankuchu chaypacha, Señorqa wajyawaspa niwarqa: Kunampacha moabitaspa jallp'asninkoj mojonninta chimpanki, chayankitaj Ar nisqa jallp'akama. 
DEU.2.19	Maypachachus moabitaswan tinkukunki chaypachaqa, ama paykunata phiñachinkichu, nitaj paykunawan maqanakunkichu, paykunaqa kanku Lotpa miraynin. Noqaqa chay jallp'asninkuta mana qosqaykichu, imaraykuchus chay jallp'astaqa paykunamanña qopuni. 
DEU.2.20	Chantapis runasqa jurarqanku chay jallp'as ñaupajta refaitaspata kasqanta. Ñaupajtaqa paykuna chaypi tiyakorqanku. Paykunatataj amonitasqa zomzomeosta nispa sutichaj kanku. 
DEU.2.21	Paykuna atiyniyoj, ashkhastaj karqanku, may jatuchaj anaquitas jina. Paykunatarí Señorqa tukucherqa amonitasnejta. Chaymanta amonitasqa chay jallp'aspi wiñaypaj qhepakorqanku. 
DEU.2.22	Ajinallatataj Señorqa Esauj mirayninnejta horeosta tukucherqa. Esauj miraynenqa chay Seir jallp'aspi kunankama tiyakorqanku. 
DEU.2.23	Jinallatataj heveosta Gaza qayllapi tiyakojkunata filisteos Cretamanta jamuspa chinkacherqanku. Chaypitaj paykuna tiyakaporqanku. 
DEU.2.24	Niwarqa Señorqa: Kunanqa usqhayta oqharikuychej, nispa. Arnón mayuta chimpaychej. Noqataj makisniykichejman amorreosmanta Sehonta rey jaywasqaykichej, tukuy jall'asnintawan. 
DEU.2.25	Maqanakuyta qallariychej jallp'anta jap'ikapunaykichejpaj, kunanmantapacha ñaupajman tukuynejpi runas qankunamanta manchachikonqanku nisqayman jina. Qankuna jamunaykichejta parlajta uyarispa, manchachikuywan kharkatitenqanku.
DEU.2.26+DEU.2.27	Cademot ch'inmanta kachasta kacharqani Hesbonmanta rey Sehonman, misk'i palabraswan kay jinata nichispa: Jallp'aykej ñanninta pasachiwayku, noqaykoqa cheqanta jatun ñanninta pasasqayku ni pañaman nitaj lloq'eman pantaspa. 
DEU.2.28	Chaynejta pasashajtiyku mikhuna pisiwasqayku chayqa rantikusqayku, jinallataj yakuta ujyasqaykumantapis pagapusqayku. 
DEU.2.29	Kunanqa mañakuyki, saqewayku ari ñanniykita pasajta, Jordán mayuta chimpaspa Señor Diosniyku qowasqayku chay jallp'asman chayanaykukama. Esauj miraynin, Seir jallp'api tiyakojkuna, jinallataj moabitaspis Ar nisqa jallp'api tiyakojkuna, ñanninta pasachimuwarqayku.
DEU.2.30	Hesbonmanta rey Sehonqa mana pasachiyta munawarqanchejchu chay jallp'annejta. Chay jina kanampajqa Señorpuni paypa sonqonta rumiyacherqa, ajinamanta makiykichejman payta churarqa. Kunampis jinarajpuni kashan.
DEU.2.31	Chaymantataj Señorqa niwarqa: Kunanmantapacha Sehontaqa makisniykiman jaywasqayki, tukuy jallp'antinta. Jallp'asninkuman yaykullayña, chaymantataj chay jallp'asta jap'ikapuy.
DEU.2.32	Sehontaj noqanchejwan maqanakoj llojsimorqa tukuy soldadosninwan Jahazapi tinkunanchejpaj. 
DEU.2.33	Señor Diosninchejtaj paykunata makinchejman urmachimorqa. Noqanchejtaj atiparqanchej, payta, wawasninta, tukuy soldadosninta ima. 
DEU.2.34	Tukuy llajtasnintataj jap'ikaporqanchej. Chaymantataj chinkacherqanchej chay llajtasta, qharista, warmista, wawasta ima. Jinamanta ni pita kausashajta saqerqanchejchu. 
DEU.2.35	Noqanchejqa uywasnillankuta, imaschus chay llajtaspi karqanku chaykunallatawan apakaporqanchej. 
DEU.2.36	Chayta ruwarqanchej Aroer llajtamantapacha, Arnón mayu chimpapi kashan chaymanta, vallesnimpi kaj llajtamantapacha, Galaad llajtakama. Chay llajtasqa ni mayqen kutichikuyta atiwarqanchejchu, Señor Diosninchej tukuyninkuta makisninchejman urmachimorqa. 
DEU.2.37	Chay jallp'asllata mana imanarqanchejchu: Amonitaspa jallp'asninkuta, Jaboc mayu tukuynin jallp'asta, orqo kinraykunapi llajtasta, chantaqa ima llajtastachá Señor Diosninchej mana kamachiwarqanchejchu imanananchejta chaykunata.
DEU.3.1	Chaymantaqa Basán ñantañataj jap'irerqanchej, Basanmanta rey Ogñataj tukuy soldadosninwan Edreipi maqanakoj llojsimuwarqanchej.
DEU.3.2	Señortaj niwarqa: Ama paymanta manchachikuychu, imaraykuchus noqa makiykiman churasaj, tukuy runasninta, jallp'anta ima munasqaykita ruwanaykipaj, imaynatachus Hesbonmanta amorreos rey Sehonta ruwarqanki ajina, nispa.
DEU.3.3	Ajinata Señor Diosninchejqa makisninchejman Basanmanta rey Ogtapis churarqa, tukuy soldadosninta ima. Tukuyninkutapuni wañuracherqanchej. 
DEU.3.4	Jinamanta tukuy llajtasninkuman yaykorqanchej, chaypacha ni uj llajtata qhepacherqanchejchu. Tukuynimpi karqanku sojta chunka llajtas. Chaykuna karqa tukuynin Argob jallp'aspi, Basanmanta rey Ogpa kamachinan llajtas. 
DEU.3.5	Tukuynin chay llajtas sumaj perqaswan muyurichisqas karqanku, chanta punkusniyoj, sumaj sayachisqa postesniyoj; wakin llajtastaj mana perqasniyojchu karqanku. Chaykunaqa mana yupasqaschu karqanku. 
DEU.3.6	Ajinata chaykunata chinkacherqanchej, imaynatachus Hesbonmanta rey Sehompa jallp'asninkuna ruwarqanchej ajinata tukuy llajtaspi qharista, warmista, wawasta ima wañuchispa. 
DEU.3.7	Chaymantaqa qhepacherqanchej uywasllataña, imaschus allinkuna enemigosninchejpata karqa chaykunatawan.
DEU.3.8	Ajinata chay p'unchaykunapi iskaynin rey amorreospa jallp'asninkuta jap'ikaporqanchej. Paykunaqa Jordán mayoj inti llojsimuynimpi tiyakorqanku, Arnón mayumantapacha Hermón orqokama. 
DEU.3.9	Chay Hermón orqota Sidonmanta kajkuna suticharqanku Sirionta, amorreostaj Senirta. 
DEU.3.10	Tukuy chay pampa llajtasta, tukuynin Galaadta, Basantawan jap'ikaporqanchej Salcakama, chanta Edreikama ima. Chay llajtasqa Basanmanta rey Ogpa kamachinasnin karqanku. 
DEU.3.11	Basanmanta rey Ogllaña qhepakorqa tukuynin refaíta runasmanta kaj. Sepulturanqa rumimanta ruwasqs karqa. Chay rumeqa sayt'unman karqa tawa chunka metros, kinrayninmantaj yaqha iskay metros jina. Chay sepulturaqa kunankama kashan amonitaspa llajtan Rabapi.
DEU.3.12	Chay qhechusqanchej jallp'asmantaqa Rubén aylluman, Gad ayllumanwan qoporqani, Arnón mayu cantopi kaj chay jallp'asta, Galaad orqospi khuskanninkama tukuy llajtasnintinta. 
DEU.3.13	Manasespa khuskan ayllunmantaj qorqani Galaadpa khuskan jallp'asta, tukuynin Basán jallp'astawan. Chay jallp'asqa rey Ogpata karqanku. Chaymanta qollarqanitaj tukuynin Argob jallp'astawan. Chaykuna rejsisqas karqanku refaitaspa jallp'asnin jina. 
DEU.3.14	Manasespa wawan Jair, Argob jallp'asta jap'ikorqa Gesurmanta, chanta Maaca jallp'a muyuynimpa tinkuyninmantapacha. Chaymantataj suticharqa kikin sutillanwantaj chay Basán jallp'asta, Havot-jair, nispa. Jinamanta chay jallp'aqa kunankama chay sutillawampuni kashan. 
DEU.3.15	Galaad jallp'asta Maquirman qoporqani. 
DEU.3.16	Wakin Galaad jallp'astataj qoporqani Rubén aylluman, Gadpa ayllunmanwan, Galaadwan Arnón mayuwan tinkuy jallp'asta. Chaypa mojonnenqa karqa khuskan vallemanta, Jaboc mayukama, chayqa karqa amonitaspa mojonninwan tinkuyña. 
DEU.3.17	Chaymantaqa qollarqanitaj inti llojsimuypi Pisga orqo kinraypi Arabá jallp'asta. Chayqa karqa Jordán mayuwan tinkuykama. Chaymanta rillarqapuni Cineret qocha cantonta millu qochakama. Chayqa wañusqa qocha nisqa karqa.
DEU.3.18	Chaypacha noqaqa kay jinata qankunaman kamacherqaykichej: Kay jallp'asta Señor Diosniykichej qankunaman qopusunkichej. Kunanqa tukuy maqanakuyta yachajkunaqa maqanakunasniykichejta oqharikuspa wauqesniykichej israelitaspa ñaupaqenta puririychej. 
DEU.3.19	Qorqaykichej chay llajtaspi qhepakuchunku warmisniykichej wawasniykichej, tukuy uywasniykichej imalla. Noqa yachani qankunajtaqa uywasniykichej ancha ashkhas kasqankuta. 
DEU.3.20	Qankunaqa israelita wauqesniykichejwan khuska rinaykichej tiyan, Jordán mayu chimpapi Señor Diosniykichej paykunaman jallp'ata qonankama qankunaman jina, chaymantaraj qankunaqa kutimpunkichej qorqaykichej chay jallp'asman.
DEU.3.21	Chaypacha Josueman kay jinata nerqani: Qan kikiyki rikorqanki, Señor Diosniyki imaynatachus kay iskay reykunawan ruwasqanta. Kikillantataj ruwanqa waj reykunawampis may llajtastachus pasanki chaykunapi. 
DEU.3.22	Paykunamanta amapuni manchachikunkichejchu. Señor Diosniykichej qankunarayku maqanakonqa.
DEU.3.23+DEU.3.24	Chay kikimpacha Señorman mañakorqani: Señor Diosníy, qan kikiyki kay kamachiykiman rikuchiwarqanki may jatun kayniykita, may chhikan atiyniykitawan. Mana waj Diosqa qan jina kanchu janaj pachapi, nitaj kay pachapipis may chhika k'acha imasta qan jina ruwajqa. 
DEU.3.25	Mañakuyki ari: Jordán mayuta chimpachillaway ari, Señor. Noqaqa chay chhika k'acha jallp'ata, k'acha orqosta, Libanotawan rikumuytapuni munani, nispa. 
DEU.3.26	Señortaj mayta phiñakuwarqa qankunaj juchasniykichejrayku. Mana uyariwarqachu imatachus mañakusqayta. Manachayqa niwarqa: Kaykamalla qanwanqa. Amaña kay imasmanta parlawaychu. 
DEU.3.27	Aswan jatun kaj Pisga orqoman wichariy, chaymanta qhawariy patanejman, uranejman, inti llojsimuynejta, inti yaykuynejtawan. Jordán mayutaqa qan manaña chimpankichu. 
DEU.3.28	Josueman sumajta yachachiy, sonqochay, kallpachaytaj sumajta. Payqa israelitasta pusanqa. Payqa jallp'asta rak'enqa paykunaman, ima jallp'atachus kunan rikumunki chayta.
DEU.3.29	Jinamanta vallepi qhepakorqanchej Bet-peorpa chimpampi.
DEU.4.1	Kunanqa, israelitas, sumajta uyariychej kamachiykunasta, chayman jina ruwanaykichejpaj. Jinamanta allinta kausakunaykichejpaj, ima jallp'apichus Señor, ñaupa tatasniykichejpa Diosnin qosonqachej, chaypi. 
DEU.4.2	Kunanqa ima palabrastachus qankunaman nishaykichej, chaymanta ama pisiyachinkichejchu, nitaj yapankichejchu. Junt'aychej ari Señor Diosniykichejpa kamachisqanta, qankunaman nisqayta. 
DEU.4.3	Qankuna kikiykichej rikunkichej Señor ruwasqanta Baal-peorpi, tukuchisqantataj tukuy qankuna ukhupi chay dioskunata yupaychajkunata. 
DEU.4.4	Tukuy qankuna Señor Diosniykichejta kasojkunaqa kausashankichejraj. 
DEU.4.5	Noqa yachacherqaykichej Señorpa kamachisqasninta, imatachus nisqasninta. Chaykunata Señor Diosniy kamachiwarqa qankunaman yachachinayta, qankuna chaykunata ruwanaykichejpaj, mayqen jallp'atachus jap'ikapunkichej chaypi. 
DEU.4.6	Chay kamachiykunataqa sumajta waqaychaspa ruwaychejpuni. Chay jinamanta tukuy llajtaspi runas yachanqanku yachayniyoj umayojtaj kasqaykichejta. Kay kamachiykunata uyarispataj nenqanku: Cheqamanta kay runasqa yachayniyoj, umayojtaj kanku. Jatun nacionmin kayqa, nispa. 
DEU.4.7	Mayqen jatun nacionwantaj dioskunasnin chay jina qayllapi kashanku, imaynatachus Señor Diosninchej noqanchejwan kashan, tukuy ima mañakusqanchejpi jinatari? 
DEU.4.8	Mana mayqen jatun naciompallatapis kapunchu cheqan kamachiykunasqa, yachachiykunaspis qankunaman qoykichej jinaqa. 
DEU.4.9	Ajina ari, qankunaqa allinta qhawakuychej, ama qonqapuychejchu imatachus rikusqaykichejta. Amataj jayk'ajpis chayqa tukuy kausayniykichejpi umaykichejmanta karunchakuchunchu. Aswampis wawasniykichejman allchhisniykichejman ima chayta willaychej.
DEU.4.10	Horeb orqopi Señor Diosniykichejpa ñaupaqempi kashajtiykichej, chaypacha Señor niwarqa: Israelitasta tantachipuway nisqasniyta uyarinankupaj, yachanankupajtaj imaynatachus noqamanta yuyarikunawankupaj sapa p'unchay tukuy kausayninkupi, jinallataj wawasninkumampis yachachinankupaj. 
DEU.4.11	Qankuna qayllarqankichej orqo k'uchuman. Chay orqomanta jatun nina lauray llojsimorqa, may pataman oqharikuspa yana phuyu jina, laqhayaywan ima. 
DEU.4.12	Señortaj chay nina lauray ukhumanta parlapayamusorqachej. Qankunataj chay parlamusqanta uyarerqankichej, manataj rikorqankichejchu ima rijch'ajchus kasqanta. 
DEU.4.13	Chaypi Señorqa trato ruwasqanta rikuchisorqachej, nisorqachejtaj chayman jina ruwanaykichejta. Chay tratoqa chunka kamachiykunasmin. Chayqa uj palqayoj rumipi qelqasqa karqa. 
DEU.4.14	Noqamantaj niwarqa chay yachachiykunasta, kamachiykunastawan yachachinayta, qankunataj chayta kasuspa junt'anaykichejta, mayqen jallp'atachus jap'ikapunkichej chaypi.
DEU.4.15	Señorqa mayk'ajchus Horeb orqopi nina lauraj chaupimanta parlapayamusorqachej, chaypacha qankuna mana rikorqankichejchu ima rijch'ajchus kasqanta. Chayrayku sumajta qhawakuychej ama urmanaykichejpaj. 
DEU.4.16	Ajinamanta ama imaman rijch'akojtapis ruwanaykichejpaj, ni qhariman rijch'akojta, nitaj warmiman rijch'akojtapis. 
DEU.4.17+DEU.4.18	Nillataj kay pachapi kaj animalesman rijch'akojta, nitaj pata phawa p'isqosman rijch'akojta, ni pampapi qhatatakojman rijch'akojta, nitaj yakupi kaj challwaman rijch'akojtapis. 
DEU.4.19	Pajtataj janaj pachaman qhawaspa rikuwajchej, intita, killata, estrellasta, imaschus janaj pachapi kanku chaykunatawan. Ajinamanta pajtataj chaykunaman qonqorikuspa yupaychawajchej. Señor Diosniykichejqa chaykunasta ruwarqa kay pachapi kaj tukuy aylluspaj. 
DEU.4.20	Señorqa qankunata jap'ispa fierrota unuyachej Egipto hornomanta orqhomusorqachej, Paypa chayaqen ayllu kanaykichejpaj, imaynachus kunan kashankichej jinata. 
DEU.4.21	Chaywampis Señorqa noqapaj mayta phiñakuwarqa qankunaj juchaykichejrayku, juraspataj niwarqa Jordán mayutapis manaña chimpanayta, jinamanta ima jallp'astachus Señor Diosniykichej qankunaman chayaqeykichejpaj qosorqachej, chayman amaña chayanaypaj. 
DEU.4.22	Noqaqa kay cheqapi wañupusaj. Manaña Jordán mayuta chimpasajchu. Qankunallaña chay jallp'asta kaymanta chimpaspa jap'ikamunkichej. 
DEU.4.23	Qankunataj amapuni qonqaychejchu Señor Diosniykichej qankunawan tratota ruwasqanta. Amapuni ima lantitapis ruwakuychejchu. Amataj ruwankichejchu, mayqenkunatachus Señor Diosniykichej mana munanchu ruwanaykichejta imaman rijch'akojllatapis chaykunatawan. 
DEU.4.24	Señorniykichejqa ujllapi q'olarparej nina jinamin, payllata munakunaykichejta munan.
DEU.4.25	Maypachachus wawasniyoj allchhisniyojtaj kaspa jallp'api machuyankichej, chaypacha ruwawajchej ima lantitapis, chayri imaman rijch'akojtapis chayqa, qankuna kikiykichej juchallikunkichej Señor Diosniykichejpa ñaupaqempi, paytataj phiñachinkichej. 
DEU.4.26	Chayta ruwawajchej chayqa, noqa janaj pachaj, kay pachaj ñaupaqempi niykichej ujllapi chinkachisqas kanaykichejta, chay Jordán chimpapi tiyakunaykichej chay jallp'amanta. Jinamanta chay jallp'api mana unaytachu tiyakunkichej, manachayqa tukuyniykichej chinkachisqas kankichej. 
DEU.4.27+DEU.4.28	Señorqa tukuy nacionesman ch'eqerachisonqachej, uj chhikallaña qhepakunkichej chay jallp'aspi. Maykunamanchus Señor pusasonqachej, chaypitaj qankunaqa runaj makinwan ruwasqa dioskunata yupaychankichej, k'aspismanta, rumismanta ruwasqa lantista; mana rikojkunata, mana uyarejkunata, mana mikhojkunata, mana muskhejkunata ima. 
DEU.4.29	Sichus chaypi Señor Diosniykichejta tukuy sonqowan mask'ankichej, tukuy almaykichejwan ima chayqa, Payta tarinkichej. 
DEU.4.30	Tukuy kaykuna chayamusojtiykichej, llakiyniyoj kajtiykichejtaj, chaypacha Señorman kutirinkichej, kasunkichejtaj. 
DEU.4.31	Payqa may khuyakuyniyoj. Manataj qhesachasonqachejchu, nitaj chinkachisonqachejchu, nitaj qonqaponqachu ñaupa tatasniykichejwan juraspa tratota ruwasqanmanta.
DEU.4.32	Tapukuychej imaynachus karqa qankunamanta aswan ñaupa tiempospi, Dios kay mundopi runata ruwarqa chaymantapacha. Tapukuychejtaj tukuynejpi, mayllapipis karqachu, yachakorqatajchu, kay jina jatun imasqa? 
DEU.4.33	Karqachu ima nacionllapis Diospa parlamusqanta nina chaupimanta uyarej, chay imasta uyarispataj qankuna jina mana wañojqa? 
DEU.4.34	Karqachu ima diosllapis uj nacionta tukuy nacionespa chaupinmanta ajllakojqa, imaynatachus qankunawan ruwarqa Señor Diosniykichej Egiptopi ajinata qankunaj ñaupaqeykichejpi, milagroswan, guerraswan ima, jatun atiyninta pruebaswan, señaleswan rikuchispa, manchachispataj? 
DEU.4.35	Kay imasta rikuchisorqachej yachanaykichejpaj Señorlla Dios kasqanta, jinallataj waj Diosqa manapuni kasqanta. 
DEU.4.36	Payqa janaj pachamantapacha parlasqanta uyarichisorqachej yachachisunaykichejpaj. Kay jallp'a patapitaj atiyniyoj ninanta rikuchisorqachej. Nina chaupimantataj palabrasninta uyarinkichej. 
DEU.4.37	Payqa ñaupa tatasniykichejta munakorqa, wawasninkutataj ajllarqa. Pay kikimpuni paykunata Egiptomanta jatun atiyninwan orqhomorqa. 
DEU.4.38	Payqa ashkha nacionesta qankunamanta aswan atiyniyojkunata ñaupaqeykichejmanta wijch'orqa. Ajinamanta llajtasninkuman yaykuchisorqachej, jallp'asninkutataj jap'ikaporqankichej, imaynachus kunan kashan ajinata.
DEU.4.39	Kunanqa yachaychej unanchaychejtaj. Señorlla Diosqa kasqanta janaj pachapi, kay pachapipis, jinallataj manapuni waj Dios kasqanta. 
DEU.4.40	Junt'aychej Diospa ley churasqasninta, kamachisqasnintawan, kunan p'unchay qoykichej chayta. Ajinamanta allin risonqachej, qankunaman, jinallataj mirayniykichejmampis. Unaytataj kausankichej chay jallp'api Señor Diosniykichej wiñaypaj qosonqachej chaypi.
DEU.4.41	Chaymanta Moisesqa kinsa llajtasta pakakunapaj Jordán mayu chimpapi inti llojsimuynejpi ajllarqa. 
DEU.4.42	Runa masinta wañuchejqa mana jayk'ajpis chejninakusqa kashaspa, manataj wañuchiyta munaspaqa salvakuyta atinampaj chay ujnin llajtaman ayqenqa. 
DEU.4.43	Chay llajtasqa kaykuna karqanku: Beser llajta, ch'in pampapi Rubén ayllupaj; Ramot llajta Galaadpi Gad ayllupaj; Golán llajta Basampi Manasespa ayllumpaj.
DEU.4.44	Kay leyta Moisesqa israelitasman qorqa. 
DEU.4.45	Kaykuna kanku: Yachachiykunas, kamachiykunas ima, mayqenkunatachus ruwanapaj Moisesqa israelitasman nerqa Egiptomanta llojsimusqankutawan. 
DEU.4.46	Chay karqa Jordán mayoj inti llojsimuynin, Bet-peorpa chimpampi. Chay karqa amorreo rey Sehompa jallp'ampi. Chay Sehonqa Hesbón llajtapi tiyakorqa. Payta Moisesqa israelitaswan atiparqanku Egiptomanta llojsimuspa. 
DEU.4.47	Israelitasqa Sehompa jallp'anta jap'ikaporqanku. Basán rey Ogpa jallp'antapis jap'ikapullarqankutaj. Chay iskay amorreo reykuna Jordán mayoj chimpan inti llojsimuypi tiyakorqanku. 
DEU.4.48	Jallp'asninkoqa karqa Aroermanta, Arnón mayu cantomanta, Sirión orqokama. Chay orqojta uj sutin karqa, Hermón nisqa. 
DEU.4.49	Chaymanta chay lindenqa rillarqapuni tukuynin Arahanejta, Jordampa inti llojsimuyninta Wañusqa qochakama, Pisga orqo k'uchunnejta.
DEU.5.1	Moisesqa tukuy israelitasta tantachispa nerqa: Israelitas, uyariychej, kamachiykunasta, imastachus ruwana kasqanta, chaykunamanta kunan willasqaykichej. Allinta yachaychej, waqaychaychejtaj chaykunaman jina imatapis allinta ruwaspa. 
DEU.5.2	Señor Diosninchej noqanchejwan Horeb orqopi uj tratota ruwarqa. 
DEU.5.3	Jinamanta payqa mana ñaupa tatasnillanchejwanchu ruwarqa, manachayqa noqanchejwampis ruwallarqataj, kaypi tantasqas kashanchej chaykunawan. 
DEU.5.4	Señorqa orqopi nina chaupimanta uyapura parlapayamusorqachej. 
DEU.5.5	Chaypacha noqaqa chaupipi qankunawan Dioswan tinkuypi sayasharqani. Jinamanta Señorpa palabrasninta qankunaman willanaypaj, imaraykuchus qankunaqa ninata manchachikuspa chay orqoman mana wichariyta munarqankichejchu. Chaypacha Señorqa nerqa: Noqamin kani Señorqa, Diosniykitaj. Noqa Egiptomanta orqhomorqayki, maypichus wata runa kasharqanki chaymanta.
DEU.5.6	Noqa Señor Diosniyki kani, Egiptomanta orqhomorqayki, kamachillapuni kanaykimanta.
DEU.5.7	Noqamanta astawan waj dioskunataqa ama yupaychankichu.
DEU.5.8	Ama ni ima lantita ruwakunkichu, ni patapi cielopi kajman rijch'akojta, ni urapi jallp'api kajman rijch'akojta, nitaj yakuspi kajman rijch'akojtapis.
DEU.5.9	Ama chaykunaman qonqorikunkichu, ama yupaychankichu; imaraykuchus noqamin Señor Diosniykeqa kani, sinch'i, Dios celoso, noqata chejniwajkunaj juchasninkuta jasut'ej, tatasninkoj juchasninkuta wawasninkupi jasut'ini, chanta allchhisninkupi, nieto allchhisninkupi ima.
DEU.5.10	Khuyakuyniytaqa waranqa waranqasman rikuchini, pikunachus munakuwanku, kamachisqasniytataj kasuwanku chaykunaman.
DEU.5.11	Ama qhasimanta Señor Diosniykej sutinta oqharinkichu. Diosqa manapuni saqenqachu mana jasut'ispa pischus sutinta qhasimanta oqharejtaqa.
DEU.5.12	Samakuna p'unchayta sumajta waqaychanki, chaypi Señorta yupaychanaykipaj, imaynatachus Señor Diosniyki kamachisusqanman jina. 
DEU.5.13	Sojta p'unchayta llank'anki, chay p'unchaykunapi tukuy ruwanayki kajta ruway. 
DEU.5.14	Qanchis kaj p'unchayrí, Señor Diosniykimanta yuyarikuspa yupaychanaykipaj. Chay p'unchaypeqa amapuni imallatapis ruwankichu, jinallataj ni qhari wawayki, ni warmi wawayki, ni qhari kamachiyki, ni warmi kamachiyki, ni wakayki, ni burroyki, ni ima uywayki, nitaj karu llajtayoj wasiykipi tiyakoj kajpis. Qhari kamachiykipis, chayri warmi kamachiykipis qan jina samarikuchunku. 
DEU.5.15	Qanqa yuyarikuy imaynatachus qampis Egiptopi kamachi kasqaykita. Señor Diosniyki chaymantaqa orqhomusorqa jatun atiyninwan. Chayrayku Señor Diosniykeqa kamachisunki, samakuna p'unchayta waqaychanaykita.
DEU.5.16	Tataykita mamaykitawan allinwan qhaway, imaynatachus Señor Diosniyki kamachisusqanman jina, ajinamanta unayta kausakunaykipaj, ima jallp'atachus Señor Diosniyki qosunki chaypi allin risunampaj.
DEU.5.17	Ama wañuchinkichu.
DEU.5.18	Ama qhenchachakunkichu.
DEU.5.19	Ama suwakunkichu.
DEU.5.20	Ama qhasimanta runa masiykej contranta llullakuspa parlankichu.
DEU.5.21	Ama runa masiykej warminta munapayankichu. Nillataj munapayankichu wasinta, ni jallp'anta, ni qhari kamachinta, ni warmi kamachinta, ni wakasninta, ni burronta, nitaj imasninchus kajtapis.
DEU.5.22	Kay palabrastaqa Señorqa nerqa orqopi jatunmanta nina chaupimanta, laqha phuyu ukhumanta, tukuyninku orqo k'uchupi tantasqa kashajtinku. Chaymantaqa manaña imatapis nerqachu; chay palabrastataj uj palqayoj p'alta rumipi qelqarqa, chaytataj noqaman jaywawarqa. 
DEU.5.23+DEU.5.24	Maypachachus chay parlamojta laqhayaj ukhumanta uyarerqankichej, chaypacha rikorqankichej Sinaí orqo tukuynin laurarishajta; jina kajtintaj tukuyniykichej, sapa ayllumanta kamachejkuna, kurajkunas ima noqawan parlaj jamuwarqankichej, nispa: Cheqamanta Señor Diosninchejqa jatun k'anchayninta, atiyninta ima rikuchiwayku, parlamusqantataj uyariyku, nina lauraj chaupimanta. Kunanqa yachayku Diosqa runasman parlasqanta, chaywampis runasqa kausankuraj. 
DEU.5.25	Kunanqa imaraykutaj wañusqaykuri? Kay sinch'i ninaqa tukuchiwasqayku. Sichus ujtawan Señor Diosninchejpa parlamusqanta uyarisqayku chayqa, wañusqayku. 
DEU.5.26	Pi runataj chay jina nina lauraj chaupimanta kausaj Diospa parlamusqanta uyarenqari noqayku jina mana wañuspari? 
DEU.5.27	Qanqa qayllay uyariytaj Señor Diosninchej imatachus nisonqa chayta. Qanrí willawasqayku, noqaykutaj allinta ruwasqayku niwasqaykuman jina.
DEU.5.28	Ajinata nishawajtiykichej Señorqa uyarimuspa niwarqa: Noqa uyarini kay runas imatachus nisusqankuta. Allinta chaytaqa nishanku. 
DEU.5.29	Allin kanman ajinallatapuni yuyanankoqa, yupaychanawankutaj; kamachisqasniyman jina sapa p'unchay allinta ruwananku paykuna, jinataj wawasninkupis sumaj kusisqas wiñaypaj kausakunankupaj. 
DEU.5.30	Kunanqa rispa willamuy: Ripuychej jarasniykichejman, nispa. 
DEU.5.31	Qanrí kayllapi noqawan qhepakuy. Nisqaykitaj tukuy kamachiykunasniymanta, leyesmanta, imastachus nisqasniymantawan paykunaman yachachimunaykipaj. Paykunataj chayta ruwanankupaj ima jallp'atachus qosqaykichej chaypi. 
DEU.5.32	Ajinaqa allinta ruwaychej Señor Diosniykichej imastachus kamachisunkichej chaykunata, ni pañaman, nitaj lloq'eman pantakuspa. 
DEU.5.33	Qankunaqa rillaychejpuni ima ñantachus Señor Diosniykichej rikuchisunkichej chayta, allin rinasuykichejpaj, unay watastataj kausakunaykichejpaj ima jallp'atachus jap'ikunkichej chaypi.
DEU.6.1	Kaykuna kanku kamachiykunas, leyes, imachus ruwana, Señor Diosniykichej niwasqasnin qankunaman yachachinaypaj, chaykunata ruwanaykichejpaj ima jallp'atachus jap'ikunkichej chaypi. 
DEU.6.2	Ajinamanta Señor Diosniykichejta manchachikunkichej, junt'ankichejtaj tukuy kausayniykichejpi leyesninta, kamachiykunasninta ima, qankunaman yachachisqayta wawasniykichejwan, allchhisniykichejwan ima, unaytataj kausakunaykichejpaj. 
DEU.6.3	Uyarikuychej ari israelitas, allinta chaykunata ruwaychej. Ajinamanta allin risonqachej lechewan, misk'iwan yaku jina corrishaj chay llajtapi, chaypitaj ashkhata mirankichej, imaynatachus ñaupa tatasniykichejpa Señor Diosnin nisorqachej chayman jina.
DEU.6.4	Israelitas uyariychej ari: Señor Diosninchejqa payllamin Señorqa.
DEU.6.5	Munakuy Señor Diosniykita tukuy sonqoykiwan, tukuy almaykiwan, tukuy kallpaykiwantaj.
DEU.6.6	Kay tukuy ima nisusqasniyta sumajta umaykipi jap'iy. 
DEU.6.7	Sapa kuti wawasniykiman yachachinki. Kay kamachiykunamanta willaypuni, wasiykipi, jinallataj ñan purisqasniykipipis chanta samarishaspa, jatarisqa kaspa ima. 
DEU.6.8	Kay kamachiykunastaqa apaykachay señalesta jina makisniykiman wataykukuspa, chanta ñawisniyki pataman k'askachikuspa ima. 
DEU.6.9	Chanta wasi punku kurkusniykiman qelqaspa k'askachiy, wasiyki wisq'anaman ima.
DEU.6.10	Señor Diosniykichej pusasonqachej chay jallp'asman, ñaupa tatasniykichej Abrahamman, Isaacman, Jacobman ima qonanta nerqa chayman. Chay jallp'aqa jatuchaj k'acha llajtasniyoj. Qankunaqa mana chaykunastaqa ruwarqankichejchu. 
DEU.6.11	Chantapis chay wasisqa tukuy k'acha imaswan junt'a. Chaykunata qankunaqa mana churarqankichejchu. Chanta yaku pozosniyoj. Chaykunataqa mana qankunachu allarqankichej. Uvas sach'asniyojtaj, olivo sach'asniyoj ima. Chaykunatapis qankunaqa mana churarqankichejchu. Chay poqoykunatataj sajsakunaykichejkama mikhunkichej. 
DEU.6.12	Chaypacha amapuni Señorta qonqapunkichejchu. Paymin Egiptomantaqa orqhomusorqachej kamachis kashajtiykichej. 
DEU.6.13	Señor Diosniykichejta manchachikuychej. Pay sapallanta yupaychaychej. Juraspapis Señorpa sutillanta oqhariychej. 
DEU.6.14	Qayllaykichejpi llajtaspa lantisninkuta amapuni yupaychankichejchu. 
DEU.6.15	Señor Diosniykichejqa qankunawan kashan. Pay manapuni munanchu waj dioskunata munakunaykichejta. Payqa atin sinch'ita phiñakuyta, jinamanta chinkachisunkichejman.
DEU.6.16	Señor Diosniykichejpa contranta amapuni imatapis ruwankichejchu, Masah llajtapi ruwarqankichej jinataqa. 
DEU.6.17	Allinta waqaychaychej Señor Diosniykichejpa kamachisqasninta, leyesninta ima nisusqaykichejman jina. 
DEU.6.18	Imachus cheqan kajta Señorpa ñaupaqempi chayta ruwaychej, allin risunaykichejpaj sumaj jallp'ata jap'ikunaykichejpaj. Señorqa juraspa nerqa ñaupa tatasniykichejman qonanta, chaypi. 
DEU.6.19	Ajinamanta enemigosniykichejqa ñaupaqeykichejmanta ayqenqanku, Señor nisqanman jina.
DEU.6.20+DEU.6.21	Mayk'ajllapis wawasniykichej tapusojtiykichejqa: Imatataj niyta munan kay kamachiykunas, leyes, imastachus Señorpa nisqasnin, chayri Señorpa kamachiwasqasninchejri?, nispa chayqa, qankuna ninkichej: Noqanchejqa Egiptopi faraompa kamachisnin karqanchej, chaymanta Señorqa jatun atiyninwan orqhomuwarqanchej. 
DEU.6.22	Chaypacha Señorqa Egiptopi noqanchej rikushajtinchej ruwarqa señalesta, milagrosta, may t'ukuna ruwaykunasta faraompa contranta, jinallataj tukuy runasninta. 
DEU.6.23	Chaymanta orqhospa kayman pusamuwarqanchej kay jallp'ata qopunawanchejpaj, imaynatachus Señorqa juraspa nerqa ajinata ñaupa tatasninchejman. 
DEU.6.24	Chay qhepata Señorqa kamachiwarqanchej kamachiykunasninta allinta ruwaspa waqaychananchejta, payllaman k'umuykunanchejta, allin rinawanchejpaj, allinta kamachinawanchejpaj kunankama jina. 
DEU.6.25	Ajinaqa sumaj kanman tukuy kamachiykunasninta junt'ananchej Señor Diosninchejpa ñaupaqempi, imaynatachus niwasqanchejman jina.
DEU.7.1	Señor Diosninchejqa pusasonqachej maypichus jallp'ata jap'ikunkichej chayman. Ñaupaqeykichejmanta Señor qharqonqa qanchis jatuchaj nacionesta, qankunamanta aswan jatun atiyniyojta: Hititasta, gergeseosta, amorreosta, cananeosta, fereseosta, heveosta, jebuseosta ima. 
DEU.7.2	Maypachachus Señor Diosninchej chay nacionesta qankunaman qopusonqachej, atipankichejtaj, chaypacha paykunata chinkachinkichej. Amapuni paykunawan ni ima tratota ruwankichejchu, ni khuyakullankichejpischu. 
DEU.7.3	Ama paykunawan ayllunachanakunkichejchu. Ama casarachinkichejchu qhari wawasniykichejta warmi wawasninkuwan, nitaj warmi wawasniykichejtapis qhari wawasninkuwan casarachinkichejchu. 
DEU.7.4	Paykunaqa wawasniykichejta Señorta qhatikunankumanta t'aqachinkuman waj dioskunata yupaychachispa. Chayta ruwankichej chayqa, Señorpa sinch'i phiñakuynenqa jamusonqanchej, ujllapi chinkachinasuykichejpaj. 
DEU.7.5	Kay jinata ruwankichej: Altaresninkuta thuñinkichej, yupaychana rumisninkuta, yupaychana k'ullusninkutawan p'akinkichej. Jinallataj lantisninkutapis ninawan ruphaykuchinkichej.
DEU.7.6	Qankunaqa Señor Diosniykichejpa t'aqasqa ayllun kankichej. Señorqa ajllasorqachej kay jallp'a patapi tukuy ayllun ukhumanta, qankuna Señorpa k'ata munasqa ayllun kanaykichejpaj.
DEU.7.7	Señorqa qankunata munakusunkichej, ajllakusunkichejtaj, mana qankuna waj nacionmanta aswan jatun nación kasqaykichejraykuchu. Qankunaqa aswan juch'uy nación kankichej tukuy nacionesmanta nisqaqa. 
DEU.7.8	Señorqa ajllasunkichej munakususqaykichejrayku. Chayrayku payqa Egiptopi ñak'arishajtiykichej, faraompa kamachimpi kashajtiykichej jatun atiyninwan orqhomusorqachej, ñaupa tatasniykichejman imatachus ruwapusqaykichej nisqanta junt'ananrayku. 
DEU.7.9	Chayrayku yachaychej ari, Señor Diosniykichejqa Pay sapallan Dios kasqanta. Yachallaychejtaj cheqan Dios kasqanta. Ima trato ruwasqantapis junt'asqanta may chhika miraykunaskama. Payta munakojkunaman, kamachiykunasnintataj junt'ajkunaman. 
DEU.7.10	Chanta payta chejnikojkunata, phirita ruwaspa chinchachin, juchasninkuman jina jasut'ispa. Payta chejnikojkunataqa usqhayllata jasut'in. 
DEU.7.11	Waqaychaychej ari kamachiykunasniyta, leyesniyta, imatachus nisqasniyta ima kay p'unchaypi qankunaman, junt'anaykichejpaj chayta qoykichej.
DEU.7.12	Sichus qankuna Señorpa kamachisqasninta uyarispa waqaychankichej, junt'ankichejtaj chayqa, Señor Diosniykichej qankunaman junt'allanqataj trato ruwasqanta, khuyakuynintataj rikuchisonqachej, ñaupa tatasniykichejman qosaj nisqasninman jina. 
DEU.7.13	Qankunata munakusonqachej, bendicisonqachej, ashkhastataj mirachisonqachej. Bendicillanqataj wawasniykichejta, cosechasniykichejta, trigosniykichejta, vinoykichejta, aceiteykichejta, waka uñasniykichejta, oveja uñasniykichejtapis, ima jallp'atachus ñaupa tatasniykichejman juraspa qosqaykichej nerqa, chaypi. 
DEU.7.14	Qankunaqa bendicisqas kankichej tukuy nacionesmanta astawan. Qankuna ukhupeqa mana ima warmipis ni qharipis kanqachu mana wawasniyojqa, nillataj uywasniykichej ukhupipis kanqachu mana uñasniyojqa. 
DEU.7.15	Señorqa qankunaj ñaupaqeykichejmanta tukuy laya onqoykunata ayqechenqa, Egiptoman apachimorqa chay jasut'iykunata, qankuna chayta yachankichej. Manachayqa chaywan enemigosniykichejta chaykunawan ñak'arichimonqa. 
DEU.7.16	Qankunaqa tukuchinkichej Señor makisniykichejman jaywasonqachej chay tukuy ayllusta. Paykunata ama khuyankichejchu, ama dioskunasninkutapis yupaychankichejchu, ama qankuna urmanaykichejpaj.
DEU.7.17	Ichapis sonqoykichejpi yuyankichej: Kay nacionesqa noqaykumanta aswan ashkha, imaynamantataj qharqosunmanri?, nispa. 
DEU.7.18	Qankunaqa amapuni manchachikunkichejchu paykunata. Yuyarikuychej imatachus Señor Diosniykichej faraompa, tukuynin egipciospa contrantawan ruwasqanta. 
DEU.7.19	Yuyarikuychej may chhika imastachus t'ukuna ruwanasninta rikusqaykichejta, señalesta, milagrosta, jatun atiynintawan. Chay jinata qankunataqa Egiptomanta orqhomusorqachej. Chay kikillantataj Señorqa ruwanqa tukuy nacioneswan qankuna manchachisushankichej chaykunawan. 
DEU.7.20	Chantapis pikunachus qankunamanta ayqekusonqachej pakakoj chaykunaman Señorqa wayronqosta apachimonqa tukukunankukama. 
DEU.7.21	Chayrayku paykunaj ñaupaqenkupeqa amapuni manchachikunkichejchu, imaraykuchus Señor Diosniykichejqa qankunawan kashan, Payqa jatun Dios, manchachikunataj. 
DEU.7.22	Señor Diosniykichej pisimanta pisi chay nacionesta ñaupaqeykichejmanta qharqonqa. Qankunaqa mana paykunata ujllapi tukuchiyta atiwajchejchu, imaraykuchus sajra animalesqa miraykunkuman, qankunataj chaykunawan atipachikuwajchej. 
DEU.7.23	Señor Diosniykichejqa chay nacionesta makisniykichejman entregasonqachej; tukuyninkutapuni tukuchenqa. 
DEU.7.24	Reyesninkutapis Señorqa makisniykichejman churasonqachej. Qankuna paykunaj mentasqa kayninkuta kay jallp'a patamanta chinkachinkichej. Nitaj pipis kutichikamusonqachejchu. Ajinamanta tukuyninkuta chinkachinkichej. 
DEU.7.25	Dioskunasninkuta ninapi q'olachinkichej. Ama munapayankichejchu, nitaj apakapunkichejchu chay qolqenkuta, qorinkutapis paykunapi kajta. Chaykunatachus ruwankichej chayqa, juchaman urmankichej. Chaytaj Señorpa ñaupaqempeqa manamin allinchu millay jucha kasqanrayku. 
DEU.7.26	Qankunaqa amapuni wasiykichejman apakapunkichejchu ima millay kajllatapis, ama chinkachisqas kanaykichejpaj. Chay tukuy imasninkoqa chinkachinapaj nisqaña. Chayrayku chaykunasta chejninaykichej tiyan.
DEU.8.1	Kunan qankunaman kay kamachiykunasta nisqasniyta allinta ruwaychej, ajinamanta kausakunaykichejpaj, ashkha ayllumantaj miranaykichejpaj. Ima jallp'atachus Señorqa tatasniykichejman juraspa qonanta nerqa, chay jallp'aman yaykuychej, jap'ikapuychejtaj. 
DEU.8.2	Yuyarikuychej ima ñantachus Señor Diosniykichej pusamusorqachej ch'in pampanta chayta, tawa chunka watata chay purisqaykichejpi qankunata llakichispa, pruebaman churaspataj. Ajinamanta chay imanejta imatachus yuyasqaykichejta yachanampaj, kamachiykunasnintapis ruwankichej manachus chayta. 
DEU.8.3	Ñak'arichisorqachej, yarqhachisorqachejtaj chaypis, Maná nisqa t'antata mikhuchisorqachej. Chay mikhunataqa ni qankuna, nitaj ñaupa tatasniykichejpis rejserqankichejchu. Ajinamanta Diosqa yachachisorqachej, runaqa mana t'antallawanchu kausasqanta, manachayqa Señorpa siminmanta tukuy llojsej palabraswampis kausasqanta. 
DEU.8.4	Chay tawa chunka watas junt'api p'achasniykichejqa mana thantakorqachu, nitaj chakisniykichejpis punkerqankuchu. 
DEU.8.5	Yuyarikuychej sonqoykichejpi Señor Diosniykichej k'amisqasuykichejta, imaynatachus uj runaqa wawasninta k'amiraspa uywan, ajinata. 
DEU.8.6	Señor Diosniykichejpa kamachiykunasninta waqaychaychej, puriychejtaj ñankunasninta, payta manchachikuspa. 
DEU.8.7	Señor Diosniykichejqa pusasonqachej sumaj jallp'aman, ashkha yaku wayq'osniyoj jallp'aman, vallesninmanta, orqosninmanta ima phullchimushaj juturi yakusniyojman.
DEU.8.8	Chay jallp'apeqa tiyan: Grano, uvas, higos ima, chantapis granadas, olivos, aceite, misq'i ima. 
DEU.8.9	Chay jallp'apeqa mana yarqhaymanta ñak'arinkichejchu, ni ima pisisonqachejchu, rumisninmanta fierrota orqhonkichej, orqosninmantataj cobreta. 
DEU.8.10	Ajinata sumajta imatapis mikhuspaqa, sajsakuspatajqa Señor Diosniykichejta yupaychankichej, chay jina sumaj jallp'ata qosusqaykichejmanta.
DEU.8.11	Señor Diosniykichejta amapuni qonqankichejchu. Kamachiykunasninta junt'aychejpuni, chantá nisqasninta, leyesninta ima, mayqenkunatachus kunan kamachiykichej chayta. 
DEU.8.12+DEU.8.13+DEU.8.14	Maypachachus sumajta mikhuspa sajsakojtiykichej sumaj wasita ruwakuspa chaypi tiyakunaykichejpaj, chantapis maypachachus, wakasniykichej, ovejasniykichej ima mirajtin, qoriykichej qolqeykichej ima kajtin, ama jatunchakunkichejchu wapuykachaspa. Amataj qonqapunkichejchu Diosta, imaraykuchus payqa Egiptomanta orqhomusorqachej kamachillapuni kashajtiykichej. 
DEU.8.15	Señor Diosniykichejqa chay jina jatun musphay ch'in pampasta purichisorqachej, venenoyoj katari chaupista, atoj atojkunaj chaupinta. Chay ch'in pampaspeqa mana ima yakupis karqachu. Chaywampis sinch'i chhankamanta yakuta orqhospa ujyachisorqachej. 
DEU.8.16	Chay jina ch'impi Maná nisqa t'antata mikhuchisorqachej, chaytaqa tatasniykichejpis mana rejserqankuchu. Ajinamanta qankunata llakichispa, yachanampaj imaynachus kasqaykichejta, qhepamanqa allin rinasuykichejpaj.
DEU.8.17	Ama sonqoykichejpi yuyankichejchu: Noqanchejpa atiyninchejrayku sumajta llank'asqanchejrayku kay tukuy qhapajyayqa tiyapuwanchej, nispa. 
DEU.8.18	Señor Diosniykichejmanta yuyarikunkichejpuni, yuyaspa pay jallp'ata qhapajyanaykichejpaj qosusqaykichejta. Ajinamanta junt'anqa imastachus qosqaykichej nisqanta ñaupa tatasniykichejwan tratota ruwaspa, kunan kashan ajinata.
DEU.8.19	Sichus qankuna Señor Diosniykichejta qonqapunkichej, waj dioskunaj qhepantataj rinkichej, yupaychankichejtaj chayqa, noqa cheqamanta niykichej, kunanmantapacha chinkachisqas kankichej. 
DEU.8.20	Imaynatachus Señor nacionesta ñaupaqeykichejmanta chinkachenqa, ajinallatataj qankunatapis Diosqa chinkachisonqachej, sichus payta mana kasunkichejchu chayqa.
DEU.9.1	Uyariychej israelitas: Kunanqa Jordán mayuta chimpanaykichejña tiyan. Qankunamanta aswan ashkha runasniyoj nacionesta, aswan atiyniyojkunatataj jallp'asninkumanta qharqonaykichejpaj, jap'ikapunkichejtaj jatuchaj perqawan muyuykusqa llajtasninkuta. 
DEU.9.2	Chaypi tiyakojkunaqa Anacpa wawasnin jatuchaj runas kanku. Chaykunamanta nejta uyarinkichej: Pitaj sayayta atinman anaquitaspa wawasnimpa ñaupaqempiri?, nispa.
DEU.9.3	Kunanqa yachanaykichej tiyan, qankunaj ñaupaqeykichejta Señor Diosniykichej renqa. Payqa uj k'ajashaj nina nina ruphaspa k'umuykachachenqa ñaupaqeykichejpi nacionesta chinkachinankama. Qankuna chay llajtasninkumanta qharqospa ujllapi chinkachinkichej, imaynatachus Señor qankunaman nisqaykichejman jina. 
DEU.9.4	Maypachachus ñaupaqeykichejmanta Señor Diosniykichej paykunata qharqonqa chayqa, ama sonqoykichejpi ninkichejchu: Noqanchej allin kasqanchejrayku Señorqa kay jallp'asman chayachimuwanchej, nispa. Señorqa chay runasta juchasninkurayku qharqon. 
DEU.9.5	Mana qankuna allin kasqaykichejraykuchu, nitaj cheqan kajta ruwasqaykichejraykuchu, paykunaj jallp'asninkuta jap'ikapunkichej. Señorpuni ñaupaqeykichejmanta paykunata juchachakusqankurayku wijch'un junt'anampaj ñaupa tatasniykichejman Abrahamman, Isaacman, Jacobman ima imatachus nisqanta. 
DEU.9.6	Yachaychejpuni kayta: Manamin qankuna allin kasqaykichejraykuchu chay sumaj jallp'asta Señor Diosniykichejqa qosunkichej. Qankunaqa rumi sonqos kankichej.
DEU.9.7	Yuyarikuychejpuni Señor Diosniykichejta ch'in pampapi phiñachisqaykichejta, Egiptomanta llojsimuqaykichejmantapacha, kay jallp'aman chayamunaykichejkama, Señorpa contranta oqharikorqankichej. 
DEU.9.8	Horeb orqopi Señorta phiñacherqankichejña. Paypis qankunapaj phiñakuspa tukuchinasuykichejpajña kasharqa. 
DEU.9.9	Chay orqoman wicharerqani Señormanta jap'imoj palqayoj p'alta rumipi qelqasqa kamachiykunata, qankunawan Señor tratota ruwarqa chaykunata. Chaypitaj chinkamorqani tawa chunka p'unchaykunata tawa chunka tutastawan mana t'antata mikhuspa, nitaj yakuta ujyaspa. 
DEU.9.10	Chaypi Señorqa qowarqa chay p'alqayoj rumita, pay kikimpa qelqasqasninta. Chay palabrasqa karqanku ima nispachus Horeb orqopi nina chaupimanta parlamusorqachej chaykuna, maypichus tantasqa kasharqanchej, chaypi. 
DEU.9.11	Tawa chunka p'unchaykuna tawa chunka tutas junt'akojtintaj Señorqa jaywawarqa palqayoj rumipi qelqasqata, trato ruwasqa qelqasqata. 
DEU.9.12	Niwarqataj Señorqa: Kunanqa usqhayta rispa kaymanta uraykuy, imaraykuchus Egiptomanta orqhomusqayki runasqa, noqaj kamachisqasniyta mana kasukuspa mana allinta ruwashanku. Noqaj kamachisqasniyta mana junt'aspa saqerparinku, uj lantitataj ruwakunku.
DEU.9.13	Señorqa nillawarqataj: Ña noqaqa rikuniña kay runasqa ancha rumi sonqos kasqankuta. 
DEU.9.14	Kunanqa saqeway ari kay runasta chinkachinayta. Jallp'a patamanta sutisninkuta qhechusaj. Qanmantataj ruwasaj uj jatun nacionta, paykunamanta aswan ashkhata, kallpayojtataj.
DEU.9.15	Chay orqomanta uraykamushajtiy, chay makiypi apamorqani trato ruwasqa chay qelqasqata, chay orqopi nina laurashallarqapuni. 
DEU.9.16+DEU.9.17	Qankuna Señor Diosniykichejpa contranta juchallikusqaykichejta rikuspa, uj waka uña lantita mineralta unuyachispa ruwasqaykichejta, Señorpa ñanninta rikuchisqasuykichejta saqespa kajtiykichej, makiypi jap'isharqani chay qelqasqa kamachiykunata, ñaupaqeykichejman choqaspa t'unarqani. 
DEU.9.18	Chaymantataj Señorpa ñaupaqenman qonqorikorqani ñaupajta jina, tawa chunka p'unchaykunata, tawa chunka tutastawan, mana t'antata mikhuspa, nitaj yakuta ujyaspa. Chayta ruwarqani qankuna juchachakusqaykichejrayku, Diospa contranta, Payta phiñachispa. 
DEU.9.19	Noqaqa maytapuni mancharikorqani qankunaj contraykichejta Señor phiñarikusqanta rikuspa, qankunata ujllapi chinkachiyta yuyaspa. Walejta Señorqa paymanta mañakojtiy uyariwan. 
DEU.9.20	Chanta Señorqa Aarompajwan mayta phiñakorqa payta chinkachiyta munaspa, noqataj Diosmanta mañakorqani ama Aaronta wañuchinanta. 
DEU.9.21	Chaymantataj chay waka uña ruwasqaykichejta, mayqenwanchus juchallikorqankichej chayta oqharispa ninaman khanaykorqani. Sumaj ñut'uta kutachispataj, orqomanta uraykamushaj chay yakuman wijch'uykorqani.
DEU.9.22	Chaymantaqa Taberapi, Masahpi, Qibrot-hataavapi ima Señorta phiñacherqankichej. 
DEU.9.23	Maypachachus Señorqa kamachisorqachej Cades-barneamanta rinaykichejta, nispataj: Wichariychej ima jallp'atachus qoykichej chayman; qankunaqa chayta mana munarqankichejchu. Mana paypi creerqankichejchu, nitaj kasorqankichejchu. 
DEU.9.24	Qankunaqa Señorta manapuni kasuyta munankichejchu rejsisqasuykichejmantapacha. 
DEU.9.25	Chaypacha Señorqa qankunata chinkachiyta munasqanrayku noqaqa Señorpa ñaupaqempi qonqoriykukorqani tawa chunka p'unchaykunata, tawa chunka tutastawan. 
DEU.9.26	Chaypacha Señorman nerqani, mañakorqanitaj kay jinata: Señorníy, kay qampa runasniykita ama chinkachiychu ari. Qan kacharicherqanki jatun kayniykiwan, Egiptomanta jatun atiyniykiwan orqhomorqanki. 
DEU.9.27	Yuyarikuy ari kamachisniyki Abrahammanta, Isaacmanta, Jacobmanta ima. Ama qhawaychu ari rumi sonqos kasqankuta, sajra kayninkuta, nitaj juchasninkutapis. 
DEU.9.28	May llajtamantachus orqhomuwarqayku chay llajtayojkunaqa nenqanku: Señorqa mana atinchu, ima jallp'atachus qonan karqa chayman pusaykuyta. Kaymantaqa orqhorqa ch'inkunapi wañurachimunampaj, paykunata chejnisqanrayku. 
DEU.9.29	Paykunaqa kanku qampa aylluyki, qampa chayaqeyki. Qanmin paykunata Egiptomanta orqhomorqanki jatun kayniykiwan, atiyniykiwantaj, nispa.
DEU.10.1	Chaymantaqa Señor niwarqa: Qan kikiyki ch'eqospa ruway palqayoj p'alta rumita ñaupajta karqa ajinata. Chanta orqoman wicharimuy noqajpaman. Chaymantataj ruwallaytaj maderamanta uj cajonta. 
DEU.10.2	P'akisqa rumipi chay qelqasqa palabrastaqa, watejmanta kay rumipi qelqallasajtaj. Chaytataj chay cajompi waqaychanki.
DEU.10.3	Jinata niwajtintaj acacia maderamanta cajonta ruwarqani, p'alta palqayoj rumitapis ch'eqospa ruwallarqanitaj. Jinaytawantaj chaykunata oqharikuspa orqoman wicharerqani. 
DEU.10.4	Señortaj chay p'alta palqayoj rumiman qelqarqa chay chunka kamachiykunasta, orqopi kashaspa nina chaupimanta parlamusorqachej chaykunata, nina chaupimanta tukuyninchej tantasqa kashajtinchej. Chaymantataj chay rumita qowarqa. 
DEU.10.5	Noqataj orqomanta uraykamorqani. Chaymantataj chay rumita chay cajonman churaykorqani Señor kamachiwasqanman jina. Chayqa kunankama jaqaypiraj kashan.
DEU.10.6	Israelitasqa purirerqanku Beerot-bene-jaacamanta Moseraman. Chaypi Aaronqa wañuporqa, kikimpitaj p'ampakorqa. Wawan Eleazartaj cuentanmanta sacerdote kayninman yaykorqa. 
DEU.10.7	Jaqaymanta rerqanku Gudgodaman, chaymantataj Jotbataman, maypichus yakusniyoj karqa chayman. 
DEU.10.8	Chaypacha Señorqa Leví aylluta ajllarqa trato cajonta apanampaj, Señorpa ñaupaqempi kanampaj, payta yupaychaspa, sutimpi bendicispa. Chaytaqa kunankama ruwashallankupuni. 
DEU.10.9	Chayrayku levitasqa chayaqetaqa mana wauqesninku jinachu jap'ikunku, chayaqenkoqa Señorlla kasqanrayku Señor nisqanman jina.
DEU.10.10	Noqaqa ñaupaj kutipi jina, tawa chunka p'unchaykunata, tawa chunka tutastawan orqopi kamorqani. Kay kutipitaj Señorqa uyariwaspa, manaña qankunata chinkachiyta munarqachu. 
DEU.10.11	Niwarqataj: Rillayña israelitasta pusaj, ima jallp'atachus tatasniykichejman qosqaykichej nerqani chayman, chay jallp'ata jap'ikapunaykichejpaj.
DEU.10.12	Kunanqa israelitas, imatataj mañakusunkichej Señor Diosniykichejri? Payqa munan Payta manchachikunaykichejta, Paypa ñannintataj purinaykichejta. Munallantaj payta yupaychanaykichejta tukuy sonqoykichejwan, tukuy almaykichejwan ima. 
DEU.10.13	Chanta munallantaj kamachisqasninta, leyesninta ima junt'anaykichejta tukuy ima allin rinasuykichejpaj. 
DEU.10.14	Kunanqa yachanaykichej tiyan; janaj pachaqa janaj pachamanta aswan patapi kajkuna, kay pacha, chaypi imaschus kajkunasnintin, Señor Diosniykichejpata kashanku.
DEU.10.15	Chaywampis Señorqa qankunaj tatasnillaykichejta munakorqa, tukuy ayllus ukhumantataj paykunaj mirayninkuta ajllakorqa. Chaykunataj qankunalla kankichej kunankama.
DEU.10.16	Chayrayku kunanmantapacha Señor Diosniykichejpa nisqanta waqaychaychej, amaña rumi sonqoschu kaychej. 
DEU.10.17	Señor Diosniykichejqa dioskunaj Diosnin, señorkunaj Señornin. Payqa jatun Dios, atiyniyoj manchachikunataj. Tukuyta kikin munakuyllawan qhawan. Ni ima t'inkaswampis rantichikunchu. 
DEU.10.18	Payqa cheqanta ruwan wajcha wawaspaj, warmi sapaspajpis. Chanta munakun, mikhunatataj qon, p'achallichintaj qankunawan kaj karu llajtayoj runaman. 
DEU.10.19	Qankunaqa karu llajtayojta munakuychej ari, yachaspa qankunapis karu llajtayojllataj kasqaykichejta Egiptopi kashaspa.
DEU.10.20	Señor Diosniykichejta manchachikuychej, pay sapallanta yupaychaychej. Payman sayasqas kaychej. Juramentotapis ruwanaykichej kajtenqa Paypa sutimpi ruwaychej. 
DEU.10.21	Payta yupaychaychej, Paylla Diosniykichejqa. Qankuna rikushajtiykichej Pay ruwarqa chay jatuchaj t'ukuna imastsa qankunarayku. 
DEU.10.22	Mayk'ajchus ñaupa tatasniykichej Egiptoman chayarqanku chaypacha paykuna qanchis chunkalla karqanku. Kunanrí qankunata Señor Diosniykichej ashkhata mirachisunkichej janaj pacha estrellasta jina.
DEU.11.1	Munakunkichej Señor Diosniykichejta, junt'ankichejtaj tuta p'unchay paypa nisqasninta, leyesninta, yachachisqasninta, kamachiykunasninta ima. 
DEU.11.2	Qankunaqa kunan kayta waqaychaychej. Mana ari wawasniykichejmanchu nishani, imaraykuchus paykunaqa mana yacharqankuchu Señor Diosniykichejpa yachachisqasninta, nitaj rikorqankuchu jatun kayninta, imastachus jatun atiyninwan ruwasqasninta ima. 
DEU.11.3	Qankunaqa rikorqankichej señalesta, t'ukuna imasta Egiptopi faraompa contranta, chaypi kaj runaspa contranta ima ruwasqanta. 
DEU.11.4	Chantaqa rikullarqankichejtaj imatachus ruwasqanta, egipcio soldadoswan, caballosninkuwan, maqanakupaj ruwasqa carrosninkuwan ima, p'ultirparichispa Puka Mar qocha ukhupi qhepaykichejta jamushajtinku. Jinamanta paykunata Señorqa chinkacherqa. 
DEU.11.5	Chantaqa yuyarikullaychejtaj imastachus Señorqa qankunarayku ch'in pampapi ruwasqanta, kayman chayamunaychejkama. 
DEU.11.6	Yuyarikullaychejtaj imatachus ruwasqanta Datanwan, Abiranwan ima. Paykunaqa Eliaspa mirayninmanta, Rubempa ayllunmanta karqanku. Yuyarikuychej imaynatachus jallp'a kicharikuspa paykunata oqoykusqanta ayllusninkutapis, jarasninkutapis, tukuy tiyapusqantawan ima, tukuy israelitas rikushajtinku. 
DEU.11.7	Señorpa t'ukuna ruwasqasnintaqa, qankuna kikin ñawisniykichejwan rikorqankichej.
DEU.11.8	Junt'aychej tukuy kamachiykunata, kunan qoykichej chaykunata, kallpachasqas kanaykichejpaj, maymanchus yaykunkichej chay jallp'atataj jap'ikapunaykichejpaj. 
DEU.11.9	Ashkha watasta tiyakunaykichejpajtaj Señor Diosniykichej ñaupa tatasniykichejman, mirayniykichejmamnpis qosqaykichej nerqa chay jallp'api, maypichus lechewan, misk'iwan yaku jina corrishan chaypi. 
DEU.11.10	Jap'ikunkichej chay jallp'asqa, mana maymantachus llojsimorqankichej chay Egipto jallp'a jinachu. Chaypeqa mujusta tarpuytawan, qankunallataj qarpanaykichej karqa, huertaspi ruwanku ajinata. 
DEU.11.11	Jap'ikunkichej chay jallp'asqa orqosniyoj, vallesniyojtaj. Cielomanta para chay jallp'astaqa qarpan. 
DEU.11.12	Chay jallp'astaqa kikin Señor Diosniykichej qhawashan. Señorpa ñawenqa chayllatapuni watantinta qhawan.
DEU.11.13+DEU.11.14	Sichus qankuna kasunkichej kunan qoykichej chay kamachiykunasta, Señor Diosniykichejta munakuspa, paytataj yupaychaspa tukuy sonqoykichejwan, tukuy almaykichejwan ima chayqa, Señor nisunkichej kay jinata: Chay jallp'asmanqa noqa parachimusaj maychus tiempompi, ñaupaj parata qhepa paratapis, qankuna trigota, vinota, aceitetapis sumajta oqharinaykichejpaj. 
DEU.11.15	Uywasniykichejpaj camposniykichejpi pastosta wiñachisaj. Qankunapajpis mikhuna kanqa sajsakunaykichejkama. 
DEU.11.16	Señormanta amapuni t'aqachikunkichejchu waj dioskunata yupaychaspa, paykunamantaj qonqorikuspa. 
DEU.11.17	Chayta ruwankichej chayqa, Señorta sinch'ita phiñachinkichej, paytaj mana parachimonqachu. Jallp'asniykichejtaj mana poqonqankuchu, qankunataj Señorpa qosusqaykichej jallp'amanta usqhayllata chinkachisqas kankichej.
DEU.11.18	Kay palabrasniyta sonqoykichejpi, yuyayniykichejpipis jap'iychej. Makisniykichejmampis señalta jina wataykukuychej, ñawisniykichej patamampis churaykukuychej. 
DEU.11.19	Wawasniykichejmampis kay palabrasta yachachiychej, ñan puriyniykichejpi, wasiykichejpi kashajtiykichej, samarishaspa, jatarisqa kashaspapis. 
DEU.11.20	Wasi punku kurkusniykichejman qelqaspa k'askachiychej, wasi wisq'anasniykichejman ima. 
DEU.11.21	Jinamanta qankunapis wawasniykichejpis unayta tiyakunkichej, ñaupa tatasniykichejqa Señorqa qosqaykichej nerqa chay jallp'api. Imaynachus cieloqa kay jallp'a patapi kashampuni, ajinallatataj qankunapis kallankichejpuni.
DEU.11.22+DEU.11.23	Sichus kay qosqaykichej chay kamachiykunata allinta ruwankichej chayqa; chantapis sichus Señor Diosniykichejta munakunkichej chayqa, payta tukuy ñankunasnimpi qhatispa, ñaupaqeykichejmanta tukuy nacionesta qharqonqa. Qankunataj ashkha runasta qharqonkichej qankunamanta aswan kallpayoj nacionesta. 
DEU.11.24	May jallp'amanchá chakisniykichej saruykonqa chay jallp'as qankunajta kanqa. Lindesniykichejqa kanqa ch'in pampamantapacha Libanokama. Eufrates mayumantaj mar qocha Mediterraneokama. 
DEU.11.25	Señor Diosniykichej manchachikuyta, kharkatitiyta ima apachimonqa maypichá purinkichej chayman. Pay nisorqachejña chayman jina, ni pipis qankunaj contraykichejta sayayta atenqachu.
DEU.11.26	Kunanqa ñaupaqeykichejman bendicionta, maldiciontawan churashani, kaykunamanta ujninta ajllakunaykichejpaj. 
DEU.11.27	Benedicionqa kanqa kasojtiykichej Señor Diosniykichejpa kamachiykunasninta, kunan qosqaykichej chayta ima. 
DEU.11.28	Maldiciontaj kanqa, maypachachus qankuna mana rejsisqa dioskunata kasojtiykichej, Señormanta qonqapuspa, ima ñantachus rinaykichejta kunan yachachiykichej chaymanta t'aqakojtiykichej.
DEU.11.29	Maypachachus Señor Diosniykichej pusaykusonqachej ima jallp'atachus jap'ikunkichej chayman chayqa, Gerizim orqomanta bendicionta qhaparinkichej, maldiciontataj Ebal orqomanta qhaparinkichej. 
DEU.11.30	Chay orqosqa kashanku Jordán mayoj wasampi, inti yaykuyman rej ñan qhawarisqa, vallepi tiyakoj cananeospa jallp'asninkupi, Gilgal chimpapi yaqha encinas sach'arara More qayllapi. 
DEU.11.31	Qankunaqa Jordán mayuta chimpaj jinaña kashankichej, Señor Diosniykichej ima jallp'atachus qoshasunkichej chayta jap'ikamoj. Chayta jap'ikapuytawantaj chaypi tiyakunkichej. 
DEU.11.32	Junt'ankichejpuni leyesta, kamachiykunatapis kunan qankunaman qoykichej chaykunata.
DEU.12.1	Kaykuna kanku leykuna, kamachiykunapis. Chayman jina qankunaqa tukuy kausayniykichejpi ruwankichej, ñaupa tatasniykichejpa Señor Diosnin qosunkichej chay jallp'aspi.
DEU.12.2	Chay jallp'asman yaykuspaqa maynejpichus yupaychaj kanku chay cheqasta chinkachinkichej. Maypichus chay nacionesqa dioskunasninkuta yupaycharqanku chaykunata, jatuchaj orqospi kajkunata, lomaspi kajkunata, laqherara sach'a uraspi kajkunata ima. 
DEU.12.3	Altaresninkuta thuñinkichej, yupaychana rumisninkuta p'akinkichej, yupaychana k'ullusninkuta ninawan q'olaykuchinkichej; dioskunasninkoj lantisnintarí p'akirankichej. Ajinamanta sutisninkupis manaña rejsisqasñachu kanqanku.
DEU.12.4	Qankunaqa Señor Diosniykichejta ama chay jinamanta yupaychankichejchu. 
DEU.12.5	Señorqa ayllusniykichej ukhupi uj cheqata mask'anqa, qankuna chaypi sutinta yupaychanaykichejpaj. 
DEU.12.6	Qankuna chaypi uywasta ruphachinkichej, rikuchikustapis jaywankichej. Apankichejtaj chunkamanta ujta ofrendata, rama ofrendata, qosaj nisqaykichej ofrendata, munasqaykichejman jina ofrendata, waka uñasta, kuraj oveja uñasta ima. 
DEU.12.7	Chaypi chay rikuchikusta Señor Diosniykichejpa ñaupaqempi mikhunkichej, tukuy familiasniykichejwan khuska kusikuspa, tukuy ruwasqaykichejta qhawarispa, imaynatachus Señor Diosniykichej bendicionninwan poqochin, chayta.
DEU.12.8	Chaypeqa ama ruwankichejchu imaynatachus kunan ruwashankichej ajinata; kaypeqa sapa uj munasqanchejman jina ruwanchej. 
DEU.12.9	Kunankama manaraj samarikuyman chayashankichejchu, Señor Diosniykichej chayaqeykichejta qopusonqachej, chayman. 
DEU.12.10	Jordán mayuta chimpajtiykichej Señorqa qankunaman qopusonqachej, chay jallp'api tiyakunkichej. Chaypi Señor Diosniykichejqa muyuyniykichejpi kaj enemigosniykichejmanta jark'asonqachej, mana manchachikuspa kakunaykichejpaj.
DEU.12.11	May cheqapichus Señorqa sutin yupaychasqa kanampaj ajllakonqa chaypi, qankunaqa kamachisusqaykichejman jina kay tukuy imasta Señorman jaywankichej: Ruphasqa kanampaj uywasta, ruphachinapaj kajta, sapa chunkamanta uj kaj ofrendata, rama ofrendasta, imastachus ajllaspa Señorman qosaj nerqankichej chay ofrendasta ima. 
DEU.12.12	Señor Diosniykichejpa ñaupaqempi mayta kusikunkichej, wawasniykichejwan, kamachisniykichejwan ima, qankunawan tiyakoj levitaswampis, imaraykuchus levitasqa mana qankuna jina jallp'asniyojchu kanku.
DEU.12.13	Amapuni uywastaqa Señorpaj ruphachillankichejchu maynejpichus kashankichej chay cheqapi. 
DEU.12.14	Manachayqa ruphachimunkichej ima ayllu ukhupichus kikin Señor uj cheqata ajllakorqa chaypi. Chaypimá qankunaqa ruwankichej imastachus kamachiykichej chaykunata.
DEU.12.15	Chaywampis may cheqapichá tiyakunkichej chaykunapi ñak'aspa aychataqa atinkichej mikhuyta munasqaykichejman jina; imaynatachus Señor Diosniykichej qosusqaykichejman jina. Chantapis tukuyniykichej llimphu sonqoyoj mana llimphu sonqoyojpis kashajtiykichej chayta atinkichej mikhuyta tarukaspis kankuman jina. 
DEU.12.16	Yawartaqa amapuni mikhunkichejchu, manachayqa jallp'aman suruykuchinkichej yakuta jina.
DEU.12.17	Llajtasniykichejpeqa mana mikhuyta atinkichejchu sapa chunkamanta qosqa ofrenda trigota, vinota, aceiteta ima, nitaj kuraj waka uñasta, kuraj oveja uñastapis ni ima kajta Señorman imastachus qosaj nerqankichej chaykunamanta, nitaj qankunallamanta ofrendasta munasqaykichejman jina qorqankichej chaykunatapis. 
DEU.12.18	Chaykunataqa atillankichej mikhuyta Señor Diosniykichejpa ñaupaqempi, may cheqatachus pay ajllakorqa chaypi, wawasniykichejwan khuska, kamachisniykichejwan khuskataj. Jinallataj qankunawan tiyakoj levitaswampis. Ajinaqa tukuy ruwasqasniykichejmanta mayta kusikunkichej. 
DEU.12.19	Chay jallp'api tiyakushaspaqa pajtataj jayk'ajpis levitasta saqerpariwajchej mana imayojta.
DEU.12.20	Maypachachus Señor Diosniykichej jallp'aykichejta jatunyachejtin, pay qosqaykichej nisqanman jina, aychamanta yarqhasonqachej chayqa, ima ratollapis mikhuyta atinkichej. 
DEU.12.21	Sichus Señorpa ajllakusqan cheqaqa sutinta churanampaj qankunamanta karupiraj kanman chayqa, Señorpa qosusqaykichej chay wakasta, chay ovejastawan atinkichej ñak'ayta munasqaykichejman jina mikhunaykichejpaj, maypichus tiyakushankichej chaypi, imaynatachus kamacherqaykichej chayman jina. 
DEU.12.22	Chay aychataqa tukuyniykichej atinkichej mikhuyta, tarukaspatapis kankuman jina, llimphu sonqo kashajtiykichej, mana llimphu sonqo kashajtiykichejpis. 
DEU.12.23	Yawartaqa ni ima kashajtin mikhunkichejchu, imaraykuchus yawarqa kausaymin. Ajinaqa amapuni yawartaqa aychawan khuska mikhunkichejchu. 
DEU.12.24	Manachayqa yawarta jallp'aman yakuta jina suruykuchinkichej. 
DEU.12.25	Ama mikhunkichejchu. Señorpa munasqanman jina ruwankichej chayqa, allin risonqachej, Jinallataj wawasniykichejmampis. 
DEU.12.26	Señorman ofrendata jina qorqankichej chaykunata, payman qosaj nerqankichej chaykunatawan apaspa, Señorman jaywamunkichej maypichus ajllakorqa uj cheqata chaypi. 
DEU.12.27	Señor Diosniykichejpa altarnin patapi sumaj q'apashaj rikuchikuta jaywankichej. Chay jaywasqaykichej uywasniykichejpa yawarnintaqa Señor Diosniykichejpa altarnin pataman jich'asqa kanqa. Chay aychastataj atinkichej mikhuyta.
DEU.12.28	Uyariychej, junt'aychejtaj kamachisqasniyta, jinamanta allimpuni risunaykichejpaj, qankunata, wawasniykichejtapis, Señorpa ñaupaqempi allin kajta munasqanman jinataj ruwasqaykichejrayku.
DEU.12.29	Señor Diosniykichej ñaupaqeykichejmanta chinkachenqa chay nacionesta, paykunaj jallp'asninkuman yaykojtiykichej, chaypi tiyakunaykichejpaj. 
DEU.12.30	Chay naciones qankunaj ñaupaqeykichejpi chinkachisqas kasqankumantaña. Ama qankunapis ruwasqankuman jina ruwankichejchu. Pajtataj niwajchej: Imaynatachus kay nacionesqa dioskunasninkuta yupaychaj kanku, ajinallatataj noqanchejpis yupaychasun, nispa. 
DEU.12.31	Qankunaqa amapuni jinata ruwankichejchu Señor Diosniykichejpa contranta. Imaraykuchus, imastachus Señor mana munanchu ruwanata, chaykunata chay nacionesqa ruwanku dioskunasninkuta yupachaspa. Chay lantisninkuta ninawan jap'iykuchispa, wawasninkuta jaywanku chaypi ruphachinankupaj.
DEU.12.32	Kay tukuy kamachiykunamanta willasqasniyta ruwaychejpuni, ama yapaspa, nitaj qhechuspa.
DEU.13.1	Ichapis qankuna ukhupi uj runa, Diosmanta sut'inchaj rikhurinman, chayri mosqoykunamanta willaj, ima señalchus, ima milagrochus kananta. 
DEU.13.2	Chanta nisunkichejman: Kunanqa jaku waj dioskunaj qhepanta, mayqenkunatachus mana rejsinkichejchu, chaykunata yupaychamuna, nispa. 
DEU.13.3	Chay imas junt'akunman chaypis amapuni chay sut'inchajta, chayri willajtapis uyarinkichejchu. Chaykunataqa Señor Diosniykichej kachamusunkichej yachanampaj cheqamantachus manachus Payta munakushankichej tukuy sonqoykichejwan, tukuy almaykichejwampis, chayta. 
DEU.13.4	Qankunaqa Señor Diosniykichejpa qhepantapuni puriychej. Payta manchachikuychej, kamachiykunasninta junt'aychej. Paypa parlasqanta uyariychej; Payta yupaychaychej; Paywampuni ujchasqas kaychej. 
DEU.13.5	Chay sut'inchajqa, chayri mosqoykunamanta willajqa wañuchisqa kanqa, Señor Diosniykichejpa contranta ruwanaykichejta munasqanrayku. Chay Señor Diosniykichejqa Egiptomanta orqhomusorqachej wata runas kashajtiykichej. Chantapis chay runaqa munashan t'aqakunaykichejta, mayqen ñantachus Señor Diosniykichej kamachisorqachej purinaykichejta chaymanta. Chay runata wañuchispaqa qankuna ukhumanta sajrata chinkachinkichej.
DEU.13.6	Ichapis kikin wauqeyki, chayri qhari wawayki, chayri warmi wawayki, chayri munasqa warmiyki, chayri aswan sumaj kausaqeyki pakayllamanta nisunkiman: Jaku waj dioskunata yupaychamuna, nispa. Chay dioskunataqa nitaj qankuna, nitaj tatasniykichejpis rejserqankichejchu. 
DEU.13.7	Chay jina kanku qankunaj muyuyniykichejpi kaj nacionespa dioskunasnin; qayllapitaj, pata karupitaj mundontimpi. 
DEU.13.8	Ama chay parlaytaqa kasunkichu nitaj uyarinkipischu; ni payta perdonankichu, nitaj khuyapayankichu, manallataj payta khuyapayankichu. 
DEU.13.9	Manachayqa chay jinata parlajtaqa wañuchiy. Qampuni ñaupaj rumita choqanki. Qampa qhepaykitataj tukuy runas choqallanqankutaj. 
DEU.13.10	Payta rumiwan ch'anqanki wañunankama Señor Diosniykimanta t'aqasuyta munasqanrayku. Chay Señor Diosniykeqa Egiptomanta orqhomusorqa kamachillapuni kashajtiyki. 
DEU.13.11	Chayta uyarispa tukuy israelitas manchachikuywan manaña ujtawan jina sajra kajta ruwanqankuchu.
DEU.13.12	Ichapis mayqen llajtallapipis Señor Diosniykichej tiyakunaykichejpaj qosonqachej, chaykunapi uyariwajchej, nejta: 
DEU.13.13	Diosta mana kasoj runas rikhurimusqanku, chay llajtapi tiyakojkunatataj pantachisqanku, kay jinata: Jaku, waj dioskunata yupaychamuna, qankuna mana rejsinkichejchu chaykunata, nispa. 
DEU.13.14+DEU.13.15	Chaytaqa qankuna allinta yachankichej sumajta tapukuspa. Sichus cheqatapuni chay sajra kajta qankuna ukhupi ruwanku chayqa, chay llajtapi tiyakoj runasta, tukuy uywasninkutawan khuska espadawan wañurachinkichej. Chanta imasninkuchus kajkunatapis tukuyninta chinkachinkichej. 
DEU.13.16	Chay tukuy imasninkutaqa chay llajta plazaman tantankichej. Llajtata ninawan kanaykunkichej runasmanta qhechusqasniykichejta ima. Chantapis tukuy chay imasqa ofrenda ruphasqa jina Señorpaj kanqa. Jinamanta chay llajtaqa wiñaypaj raqaylla kanqa, ni jayk'ajpis watejmanta ruwakonqañachu.
DEU.13.17	Qankunaqa chay tukuy imas chinkachisqa kananmanta ama imatapis jap'ikapunkichejchu. Chayta ruwankichej chayqa, Señorpa sinch'i phiñakuynenqa tiyaykonqa, qankunatataj khuyasonqachej. Qankunata perdonaspataj ashkhata mirachisonqachej, tatasniykichejman juraspa nisqanman jina. 
DEU.13.18	Ajina kanqa Señor Diosniykichejta kasuwajchej chayqa, kay tukuy kamachisninta junt'aspa, kunan nishaykichej, chaykunata ruwaspataj allin kajllata Señor Diosniykichejpa ñaupaqempi.
DEU.14.1	Qankunaqa Señor Diosniykichejpa wawasnin kankichej. Ukhusniykichejta ama khuchukunkichejchu, nitaj piniykichej wañupojtimpis chujchasniykichejta umaykichejpa ñaupaqenmanta ruthunkichejchu. 
DEU.14.2	Qankunaqa Señor Diosniykichejpa ajllakusqasnin runas kankichej. Pay ajllakusorqachej tukuy naciones ukhumanta, paypata ajllasnin nisqa runas kanaykichejpaj.
DEU.14.3	Ama mikhunkichejchu imachus Diospaj ch'ichi kajta.
DEU.14.4+DEU.14.5	Kay animalesmanta qankunaqa mikhuyta atinkichej: Torosta, ovejasta, cabrasta, wajrayoj tarukasta, mana wajrayoj tarukasta, gamo sutiyoj tarukasta, monte cabrasta, imaymana laya tarukasta ima. 
DEU.14.6	Ajinaqa tukuy kutipakoj iskayman palqasqa phapatusniyoj animalesta mikhuyta atinkichej.
DEU.14.7	Kay animalesmanta mana mikhuyta atinkichejchu, kutipakojkunapis kachunku, chayri iskayman palqasqa phapatusniyojpis kachunku: camellosta, castilla qowista, qowista. Chaykunajta phapatusninkoqa mana iskayman palqasqachu. Chaykunata qankunaqa ch'ichi animalesta jina qhawankichej.
DEU.14.8	Khuchistapis ama mikhunkichejchu. Chaykunaj phapatusninkoqa mana palqasqachu, manataj kutipakunchu. Qankunaqa kay tukuy animalesmanta ama mikhunkichejchu aychasninta, ni wañojtimpis aychasninta llanqhankichejchu.
DEU.14.9	Yakupi kajkunamanta mikhuyta atinkichej, aletasniyojkunata, escamasniyojkunatawan. 
DEU.14.10	Mana aletasniyojkunata, mana escamasniyojkunata imaqa ama mikhunkichejchu. Chaykunataqa ch'ichispaj qhawankichej.
DEU.14.11	Tukuy llimphu p'isqosmanta mikhuyta atinkichej. 
DEU.14.12+DEU.14.13+DEU.14.14+DEU.14.15+DEU.14.16+DEU.14.17+DEU.14.18	Kaykunallata ama mikhunkichejchu: Ancasta, tullu p'akej ankasta, yaku ankasta, suwintusta, imaymana laya mamanista, imaymana laya q'arqañasta, surista, ch'useqasta, gaviotasta, imaymana laya gavilanesta, jukusta, ibiskunata, jatun kunkayoj pilista, jatun chhuruyoj yaku pilista, suweq'arasta, cormorán nisqasta, cigüeñasta, imaymana laya jak'ajllusta, ch'iñista ima.
DEU.14.19	Tukuy phawaj khurusta ch'ichispaj qhawankichej. Chaykunata ama mikhunkichejchu. 
DEU.14.20	Lijrasniyoj llimphupaj qhawasqa p'isqosta mikhuyta atinkichej. 
DEU.14.21	Wañupoj animalesta amapuni mikhunkichejchu, imaraykuchus qankunaqa Señor Diosniykichejpa ajllakusqan kankichej. Qankunaj llajtaykichejpi tiyakoj karu llajtayojkunaman chay aychasta qoyta atinkichej, paykunaqa atillanku mikhuyta. Atillankichejtaj vendeyta karumanta jamojkunaman. Ñuñushaj cabra uñastaqa ama mamampa lechempi chayachinkichejchu.
DEU.14.22	Sapa watapuni granosta oqharisqaykichejmanta sapa chunkamanta ujninta Señorman qonkichej. 
DEU.14.23	Chayqa kanqa trigomanta, vinomanta, aceitemanta, kuraj kaj waka uñasmanta, kuraj kaj oveja uñasmanta ima. Chaykunata qankunaqa mikhunkichej Señor Diosniykichejpa ñaupaqempi, may cheqatachus sutin kanampaj ajllakorqa chay cheqapi, Señor Diosniykichejta tuta p'unchay yupaychayta yachanaykichejpaj. 
DEU.14.24+DEU.14.25	Sichus chay cheqaqa wasiykichejmanta ancha karu, chay chunkamanta ujninta apanaykichejpaj Señor Diosniykichejpa bendicionninta jap'iytawankama chayqa, chay chunkamanta ujninta t'aqapusqaykichejta vendespa waqaychankichej. Chay qolqetataj, maypichus Señora ajllakusqan chay cheqaman apaychej. 
DEU.14.26	Imaschus chaynejpi tiyan chayta rantikunkichej munasqaykichejman jina: Wakasta, ovejasta, vinota, chayri ima poqosqa ujyanatapis. Chaytaqa qankuna Señor Diosniykichejpa ñaupaqempi mikhunkichej munasqaykichejman jina, sumajta kusikuspa tukuy aylluykichejwan khuska.
DEU.14.27	Qankunaj llajtaykichejpi tiyakoj levitastaqa amapuni jayk'ajpis mana imayojtaqa saqerpayankichejchu, imaraykuchus paykunaqa mana jallp'ayojchu kanku.
DEU.14.28	Sapa kinsa wata, chay qhepan watapi poqochisqaykichejmanta, sapa chunkamanta ujninta t'aqankichej. Chaykunatataj llajtasniykichejpi jallch'ankichej. 
DEU.14.29	Chaykunata levitasman qopunkichej llajtasniykichejman jamojtinku, mana jallp'asniyoj kasqankurayku. Chantapis qollankichejtaj llajtasniykichejpi tiyakoj karu llajtayojkunaman, wajchasman, warmi sapasman ima. Paykuna atenqanku mikhuyta mashkhatachá atisqankuta sajsakunankukama. Ajinata ruwajtiykichej Señor Diosniykichejqa bendicisonqachej tukuy ima ruwasqaykichejpi.
DEU.15.1+DEU.15.2	Sapa qanchis watamanta manusqaykita perdonankichej. Kay jinata perdonankichej: Runa masisninkuman manojkunaqa, manusqasninkuta perdonanqanku. Chaymantaqa ama mañanqankuñachu qopunankuta imatachus runa masisninkuman, chayri llajta masisninkuman manusqankuta. Chay wataqa Señorpa sutinrayku manu qonqapuna wata nisqa kanqa. 
DEU.15.3	Karu llajtayojmantaqa mañakapuyta atinki imatachus manusqaykita qopusunanta. Llajta masiykitaqa perdonankipuni imatachus manusqaykimanta. 
DEU.15.4	Jinamanta qankunaj chaupiykichejpi mana wajchas kanqachu, Señor Diosniykichejtaj sumajta bendicisonqachej, ima jallp'atachus jap'ikapunaykichejpaj qosunkichej chaypi. 
DEU.15.5	Ajina kanqa sichus qankuna Señor Diosniykichejpa palabrasninta uyarinkichej, junt'ankichejtaj kay kamachiykunata kunan qoshaykichej chaykunata chayqa. 
DEU.15.6	Arí, Señor Diosniykichej bendicisonqachej nisusqaykichejman jina. Ashkha nacionesman manunkichej; qankunarí mana manukunkichejchu. Ashkha naciones patapi kamachinkichej, qankunatataj ni mayqen naciompis kamachisonqachejchu.
DEU.15.7	Sichus mayqen llajta masiykichej wajcha runaman tukupunman chayqa, mayqen llajtasnillaykichejpipis Señor Diosniykichej qosonqachej chay jallp'api ama sonqoykichejta rumiyachinkichejchu, amallataj mich'as kankichejchu, chay llajta masisniykichej pisichikoj runaswan. 
DEU.15.8	Paykunamanqa imachus tiyapususqaykichejta qollankichej, imatachus pisichikunku chaytapis manurinkichej. 
DEU.15.9	Ama sajra yuyayniykichejwan atipachikunkichejchu, kay jinata: Qanchis kaj wataqa chayamushanña, manus perdonana wata, nispa. Pajtataj sajra ñawiwan qhawawajchej wajcha llajta masiykichejta. Mana manojtiykichejqa Señorman qankunaj contraykichejta qhaparenqa. Qankunarí juchachasqas kankichej. 
DEU.15.10	Chay llajta masiykichejta yanapariychejpuni, ama sonqoykichejta nanachikuspa. Kay jinata ruwasqaykichejmanta Señor Diosniykichejqa tukuy ima ruwasqaykichejpi aswan ashkhata qopusonqachej. 
DEU.15.11	Kay pachapeqa wajchasqa kallanqapuni. Chayrayku noqaqa kamachiykichej kay jinata: Qankunaqa tukuy sonqo llajta masisniykichejmanta pisichikojkunata, wajchastawan yanapaychej, nispa.
DEU.15.12	Sichus chay hebreo llajta masiykichejmanta, qharipis, chayri warmipis qankunawan rantichikuspa wata kamachiykichejpaj yaykupunman chayqa, sojta watallata kamachiykichejmanta kanqa, qanchis watapeqa kacharipunkichej. 
DEU.15.13	Chay kacharipushaspataj ama mana imayojtaqa kacharipunkichejchu. 
DEU.15.14	Manachayqa ovejasniykichejmanta qorinkichej. Chantaqa qollankichejtaj trigota, vinota ima. Chayqa niyta munan, imastachá Señor Diosniykichej qorisunkichej, chaykunamanta qankunapis payman qorillankichejtaj. 
DEU.15.15	Ama qonqankichejchu qankunapis Egiptopi kamachis kasqaykichejmanta, maynejmantachus Señor Diosniykichej kacharichimusunkichej. Chayrayku kunanqa noqa kay kamachiyta qoykichej.
DEU.15.16+DEU.15.17	Sichus chay kamachiykichej mana ripuyta munanchu allinta kamachisqaykichejrayku, familiaykichejmanta qankunawan yachasqa kasqanraykutaj chayqa, uj lesnawan ningrinta wasiykichej punku kurkupi takaspa, jusk'unkichej; jinamanta chay runaqa wiñaypaj kamachiykichej kanqa. 
DEU.15.18	Kikillantataj warmi kamachiykichejwampis ruwankichej. Kamachiykichejta kacharipunaykichejmanta ama pesachikuychejchu. Paykunaqa peonman paganaykichejpa khuskannillanmanta llank'apusunkichej sojta watasta; chaynejtataj Señor Diosniykichejqa bendicisonqachej tukuy ima ruwasqaykichejpi ashkhata.
DEU.15.19	Tukuy kuraj orqo uñasta, wakasmanta, ovejasmanta ima, Señor Diosniykichejman qopunkichej. Ama llank'achinkichejchu chay kuraj uña torillosta. Amallataj kuraj uña corderoj millmasninta ruthunkichejchu. 
DEU.15.20	Chaykunatataj tukuy familiaykichejwan khuska sapa wata Señor Diosniykichejpa ñaupaqempi mikhunkichej, maypichus Pay ajllakun uj cheqata chaypi. 
DEU.15.21	Sichus chay uywaqa wist'u kanqa, chayri ciego, chayri imallampis imanasqa kanman chayqa, ama chayta Señorman rikuchikupaj jaywankichejchu. 
DEU.15.22	Chaykunataqa may llajtapichus tiyakunkichej chayllapi mikhuyta atinkichej, llimphu sonqoyoj, mana llimphu sonqoyojpis kashajtiykichej, tarukaspis kankuman jina. 
DEU.15.23	Yawarniyojtaqa amapuni mikhunkichejchu, manachayqa jallp'aman yakuta jina jich'ankichej.
DEU.16.1	Abib killata sumajta waqaychankichej, Señor Diosniykichejman Pascuata ruwaspa, imaraykuchus chay killapi Señor Diosniykichej Egiptomanta ch'isita orqhomusorqachej.
DEU.16.2	Chay Pascuapeqa Señor Diosniykichejpaj ñak'ankichej wakasta, ovejasta ima; maypichus Señor ajllakorqa uj cheqata, sutin jatunchasqa kanampaj, chaypi.
DEU.16.3	Chay rikuchiku kankasqa uywataqa mana levadurayoj t'antatawan mikhunkichej. Chay t'antataqa qanchis p'unchay junt'ata mikhunkichej, imaraykuchus chayqa llakiy t'anta. Qankunaqa ajinata may apurasqata Egiptomanta llojsimorqankichej. Chayrayku qankunaqa kausanaykichejkama yuyarikunkichejpuni ima p'unchaypichus Egiptomanta llojsimusqaykichejta. 
DEU.16.4	Chay qanchis p'unchaykunapeqa ama wasisniykichejpi kanqachu levaduraqa tukuy jallp'aykichejpi. Señorman rikuchikuta jaywankichej chay kankasmantaqa q'ayantimpaj mana ima puchonqachu. 
DEU.16.5	Ama may llajtallapipis, Señor Diosniykichej qosorqachej chaykunapi Pascua rikuchikuta jaywankichejchu. 
DEU.16.6	Manachayqa jaywankichej maypichá Señorqa Diosniykichej sutin jatunchasqa kanampaj ajllakorqa chayllapi. Chaytaqa jaywankichej ch'isiyaykuyta inti chinkaykushajtin, imaraykuchus qankunaqa ajina ch'isiyaykuyta Egiptomanta llojsimorqankichej. 
DEU.16.7	Chay rikuchiku aychasta apasqaykichejta kankaspa mikhunkichej, maypichus Señorqa ajllakorqa sutin jatunchasqa kanampaj chaypi. Q'ayantintaj wasiykichejman ripunkichej. 
DEU.16.8	Sojta p'unchayta mikhunkichej chay mana levadurayoj t'antata, qanchis kaj p'unchaypitaj jatun tantakuyta ruwankichej Señor Diosniykichejta jatunchanaykichejpaj; chay p'unchaypitaj amapuni ima ruwanallatapis ruwankichejchu.
DEU.16.9+DEU.16.10	Qanchis semanaña kajtin, trigo ruthuy qallarikusqanmantapacha, semanas nisqa fiestata Señor Diosniykichejpaj ruwankichej. Señor Diosniykichej qosusqaykichejman jina, chaykunamanta ofrendasta, munasqaykichejman jina qonkichej. 
DEU.16.11	Chay kusikuykunataqa Señor Diosniykichejpa ñaupaqempi ruwankichej, maypichus Pay uj cheqata ajllakorqa, chaypi. Chaytataj ruwankichej wawasniykichejwan, kamachisniykichejwan khuska, chantapis llajtaykichejpi tiyakoj levitaswan, karu llajtayojkunawan, wajcha wawaswan, warmisapaswan ima. 
DEU.16.12	Yuyarikuychej qankunapis Egiptopi kamachis kasqaykichejta; chayrayku kay kamachiykunataqa junt'aychejpuni.
DEU.16.13	Trigosniykichejta oqhariyta tukuytawan, uvasniykichejta ch'irwaytapis, qanchis p'unchaykunata ramadas nisqa fiestata ruwakunkichej. 
DEU.16.14	Chaypeqa wawasniykichejwan kusikunkichej, kamachisniykichejwan khuska, chantapis llajtaykichejpi tiyakoj levitaswan, karu llajtayojkunawan, wajcha wawaswan, warmi sapaswan ima. 
DEU.16.15	Chay jinata qanchis p'unchayta Señor Diosniykichejta yupaychaspa kusikunkichej, maypichus Pay uj cheqata ajllakorqa, chaypi. Ajinamanta kusikuychejpuni Señor Diosniykichej bendicisusqaykichejrayku tukuy cosechasniykichejpi tukuy llank'ayniykichejpi ima.
DEU.16.16	Señor Diosniykichejpa ñaupaqenman tukuy qharisqa watapi kinsa kutita qayllanqanku, may cheqatachus Señorqa ajllakorqa chaypi, kay fiestaspi: Mana levadurayoj t'anta, nisqa qhochukupi, semanas nisqa fiestapi, ramadas nisqa fiestapipis, mana ni mayqellampis mana imayojqa Señorman qayllaykonqachu. 
DEU.16.17	Manachayqa sapa ujninku ofrendasninkuta apakonqanku ima kapuykunatachus Señor Diosniykichej qosunkichej chayman jina.
DEU.16.18	Sapa ayllupi juezkunata, kurajkunatawan ajllaychej, maykunapichus Señor Diosniykichej llajtasta qosonqachej chaypi. Ajinamanta paykunaqa runasta sumajta cheqanchanqanku. 
DEU.16.19	Ama justiciataqa cheqan kajmanta karunchachinkichejchu, amataj wakillanman kutikunkichejchu. Ama qolqetapis lluk'ichikunkichejchu. Chay lluk'iykunaqa aswan yachayniyoj runastapis pantaykuchin, cheqan runaspa nisqasnintapis waj jinaman tukuchin. 
DEU.16.20	Cheqan kajllatapuni ruwanaykichej tiyan, Señor Diosniykichej qosunkichej chay jallp'api tiyakunaykichejpaj.
DEU.16.21	Señor Diosniykichejpaj altarta ruwaspalla, chaypa ñaupaqempi ama ima yupaychana k'ullutapis, chayri sach'atapis ruwakunkichejchu. 
DEU.16.22	Yupaychana rumistaqa ama oqharinkichejchu, chaykunata Señor Diosniykichejqa chejnimpuni.
DEU.17.1	Señor Diosniykichejmanqa rikuchikupaj ama apankichejchu imanasqa torosta, chayri ovejasta. Chayqa millay paypajqa kanman.
DEU.17.2	Ichapis mayqen llajtallapipis Señor Diosniykichej qosonqachej, chaypi kanman qhari, chayri warmi, Señor Diosniykichejpa ñaupaqempi mana allin kajta ruwaspa, tratontapis mana junt'aspa. 
DEU.17.3	Ichapis waj dioskunata yupaychaj rinman, chaykunaman qonqorikuspa, chayri intiman, killaman, tukuy estrellasmampis, Señorpa kamachisqanta p'akispa. 
DEU.17.4	Chaymanta imallatapis uyariwajchej chayqa, allinta tapurispa yacharqoychej. Ichapis chay jina millaytapuni israelitas ruwarqanku. 
DEU.17.5	Jina kajtenqa, chay juchachakojta, qharichus, chayri warmichus, llajtamanta jawaman orqhonkichej. Chaypitaj rumiwan ch'anqaspa wañuchinkichej.
DEU.17.6	Iskay, chayri kinsa rikojkuna kajtin, chay runata wañuchinkichej. Sichus uj runalla rikoj tiyan chayqa, ama chay runata wañuchinkichejchu. 
DEU.17.7	Chay rikojkunaraj ñaupajta ch'anqananku tiyan, chaymantaraj tukuy runas ch'anqanqanku chay runata wañuchispa. Ajinamanta qankuna ukhumanta kay jina sajrata chinkachinkichej.
DEU.17.8	Sichus uj juiciopi manaraj atinkichejchu cheqan kajta sut'inchayta chayqa, wañuchiymanta kajtin, chayri jallp'amanta jap'inakuymantachus, maqanakuymantachus, chayri llajtaykichejpi ima ch'ajwa pasasqanmantapis, Señor Diosniykichej ajllakorqa chay cheqaman wicharinkichej. 
DEU.17.9	Chaypi kaj sacerdote levitaman ninkichej, chaypi pichus juez kashan chaymanwan. Paykunatataj maychus kajta tapukunkichej, paykunataj imatachus ruwanaykichejta nisonqachej. 
DEU.17.10	Qankunataj ruwankichej imatachus juezkuna nisonqachej Señor ajllakorqa chay cheqamantapacha, allintataj ruwankichej paykuna nisusqaykichejman jina. 
DEU.17.11	Qankunaqa kikintapuni ruwankichej chay juezkuna nisusqaykichejman jina mana pantaspa ni pañaman, nitaj lloq'eman. 
DEU.17.12	Sichus pipis machu machuykachaspa mana ruwanmanchu Señorpa kamachimpi kashaj sacerdotempa nisqanman jina, chayri juezpa nisqanman jina chayqa, wañuchisqa kachun. Ajinamanta qankunaqa israelitas ukhumanta kay jina sajrata chinkachinkichej. 
DEU.17.13	Chayta runas yachanqanku chayqa, manchachikuyniyoj kanqanku, manaña jinata machu machuykachaspapis ruwanqankuchu.
DEU.17.14	Señor Diosniykichej ima jallp'atachus qosonqachej chayman jap'ikapoj yaykojtiykichej, chaypitaj tiyakuspa niwajchej: Reyniyoj kayta munanchej kamachinawanchejpaj, imaynatachus qayllanchejpi kaj naciones reyniyoj kanku ajinata, nispa. 
DEU.17.15	Ajina kajtenqa qankuna ukhumanta reyta churakunkichej. Señor Diosniykichej qankuna ukhumanta ajllanqa chaytapuni churankichej. Ama karu llajtayojtaqa reyniykichejpaj churankichejchu, mana qankunaj llajta masiykichejchu kajtaqa. 
DEU.17.16	Chay reyqa ama ashkha caballosta rantichunchu, nitaj Egiptomampis runasta kachachunchu astawan caballosta rantejta. Señorqa nisorqachejña: Amaña jayk'ajpis Egiptoman kutirinkichejchu, nispa. 
DEU.17.17	Amallataj ashkha warmisniyoj kachunchu, ama sonqompi Señormanta t'aqakunampaj, nitaj ancha ashkha qolqeyoj, qoriyoj kachunchu.
DEU.17.18	Maypachachus rey kamachiytaña qallarejtin, nenqa Diospa kamachiykunasninta papelpi churanankuta, orqhospa sacerdote levitas jallch'ashanku chay libromanta. 
DEU.17.19	Chay librotaqa jap'enqapuni. Mayk'ajkamachus kausanankama sapa kuti chaytaqa leenqapuni. Chay jinamanta Señor Diosniykita jatumpi qhawayta yachanampaj, imastachus nisqasninta kasunampaj, ruwanampajtaj. 
DEU.17.20	Ajinamanta mana yuyakonqachu llajta masisninmanta aswan yachayniyoj kasqanta, nitaj pañaman, nitaj lloq'eman Diospa kamachisqanmantapis t'aqakonqachu. Ajinamanta chay rey, chanta wawasnimpis unayta Israel ukhupi kamachenqanku.
DEU.18.1	Leví aylloqa sacerdote ayllu nisqa mana jallp'asniyojchu, nitaj chayaqeyojchu kanqa israelita masisninku ukhupi. Manachayqa paykunaqa kausanqanku Señorman apasqa rikuchikusmanta, Señorpa chayaqenmanta ima. 
DEU.18.2	Paykunaqa mana chayaqeyojchu kanqanku israelita masisninku ukhupi. Paykunaj chayaqenkoqa Señorllamin, imaynatachus nisqanman jina.
DEU.18.3	Israelitas rikuchikusta Señorman, torosta, ovejasta ima apasqankumanta, kaykuna sacerdotespaj kanqa: Wasa aychas, uya aycha, wijsa aycha ima. 
DEU.18.4	Jinallataj sacerdotespaj kanqa, ñaupaj poqoykunata apasqankumanta: Trigota, vinota, aceiteta, ñaupaj ruthuy millmasta ima. 
DEU.18.5	Paykunataqa Señor Diosniykichej ajllakun ayllus chaupimanta, Señorta yupaychachinankupaj. Paykuna mirayninkupis wiñaypaj. 
DEU.18.6+DEU.18.7	Levitasqa mayqen Israel llajtallamantapis jamojtinku tukuy sonqo Señorpa ajllakusqan cheqaman, Señor Diosnimpa sutimpi atenqanku ruwayta imaynatachus tukuy levita masisninku Señorpa ñaupaqempi ruwanku ajinata. 
DEU.18.8	Mikhunankupajqa imatachus tukuy levitas mikhunku, chayllatataj jap'enqanku. Chanta jap'illanqankutaj tatasninkoj chayaqentapis.
DEU.18.9	Maypachachus yaykunkichej Señor Diosniykichej qosonqachej chay jallp'aman, ama chaypi kaj runas jina millaykunata ruwayta yachakunkichejchu. 
DEU.18.10+DEU.18.11	Amapuni ni mayqenniykichej wawasniykichejta rikuchikuta jina qonkichejchu ninapi ruphachispa. Amapuni ni mayqenniykichej suerte watunata ruwankichejchu, ni qhepaman imachus kananmantapis yachaj tukunkichejchu, layqakuytapis ama yachankichejchu, ama mayqentapis t'ukuchinkichejchu, ama suerteta watojkunata tapukunkichejchu, ama almasta wajyachinkichejchu. Amallataj wañusqastapis tapuchinkichejchu. 
DEU.18.12	Señorqa millachikun chaykunata ruwaykunamantaqa. Señor Diosniykichejqa chay nacionesta ñaupaqeykichejmanta wijch'orqa chay millaykunata ruwayta yachasqankumanta. 
DEU.18.13	Qankunaqa Diospa ñaupaqempi cheqan sonqoyojpuni kanaykichej tiyan. 
DEU.18.14	Chay nacionesqa mayqenkunajtachus jallp'asninkuta jap'ikapunkichej chaykuna, layqasta, suerte watojkunata ima uyarinku. Señor Diosniykichejqa mana munanchu qankunaqa chaykunata ruwanaykichejta.
DEU.18.15	Señor Diosniykichejqa qankuna ukhumanta uj sut'inchajta noqata jina sayarichipusonqachej, qankunataj payta kasunkichej. 
DEU.18.16	Qankunaqa chaytapuni Señor Diosniykichejmanta Horeb orqopi mañakorqankichej, maypachachus chaypi ujllapi tantakorqankichej, kay jinata nispa: Mana ujtawan uyariyta munaykuchu Señor Diosniykoj parlamusqanta, nitaj kay jina jatun ninata rikuyta munaykuchu ama wañunaykupaj. 
DEU.18.17	Chaypacha Señorqa niwarqa: Nisqankoqa walejpacha. 
DEU.18.18	Noqa paykunapaj uj sut'inchajta ayllu masinku ukhumanta rikhurichimusaj qan kikinta, paykunaman noqaj nisqayta ninampaj, imatachus paykunaman kamachisqayta. 
DEU.18.19	Pi runallapis mana uyarinmanchu imatachus chay sut'inchaj noqaj sutiypi parlanqa chayqa, chay runamanta noqa cuentata mañasaj. 
DEU.18.20	Sichus mayqen sut'inchaj runa wapuykachaspa noqaj sutiypi parlayta munanman, noqa mana kamacherqanichu chayta; chayri waj dioskunaj sutimpi parlanqa chayqa, chay runa wañuchisqa kanqa. 
DEU.18.21	Ichapis sonqoykichejpi niwajchej, imaynapitaj yachasqayku chay palabraqa mana Señorpa palabran kasqantari?, nispa. 
DEU.18.22	Sichus chay sut'inchaj Señorpa sutimpi parlasonqachej, nisqanta manataj junt'anchu chayqa, ajinamanta yachankichej chay palabrataqa mana Señorchu nisqanta. Manachayqa chay sut'inchaj jinata parlan wapuykachaspalla. Chay sut'inchajmanta ama manchachikuychejchu.
DEU.19.1+DEU.19.2	Maypachachus Señor Diosniykichej chay nacionesta chinkachenqa, jallp'asninkutataj qopusonqachej, tiyakunkichejtaj llajtasninkupi, wasisninkupipis, chaypacha Señor Diosniykichej qopusonqachej chay jallp'api kinsa llajtasta ajllankichej. 
DEU.19.3	Chay llajtasman rej ñantapis sumajta pichankichej. Chantapis, Señor Diosniykichej qopusonqachej chay jallp'astaqa kinsaman t'aqankichej. Ajinamantaqa mayqen runa wañuchillapis chay llajtaman ayqeyta atenqa pakakunampaj. 
DEU.19.4	Sichus mana wañuchiyta munaspalla uj runata wañuchin chayqa, mana paywan phiñanasqa kaspa, chay runaqa chay llajtaman ayqeyta atenqa. 
DEU.19.5	Ajinaqa iskay runas monteman llant'aj rejtinku, sichus ujninku ch'ejtashajtin, chaypacha hachaqa cabonmanta ch'utaspa t'akaykunman, hachayojpa wauqenta payta wañuchispa chayqa, chay runaqa atin chay kinsa llajtasmanta mayqen llajtallamampis ayqekuyta, jinamanta ama wañunampaj. 
DEU.19.6	Sichus uj pakakuna llajtalla kanman chayqa, ancha karu ñan kasqanrayku, chay wañoj runaj ayllun, manchay phiñasqa kaspa chay runa wañuchita tariytawankama ñampi wañurparichillanmantaj, chay mana juchayoj runataqa. Payqa manapuni ñaupajmanta wauqenwan chejnichikojchu. 
DEU.19.7	Chayrayku kamachiykichej kinsa llajtasta t'aqakunaykichejta. 
DEU.19.8+DEU.19.9	Señor Diosniykichej jallp'aykichejta jatunyachejtin, tukuynin jallp'asta qopusojtiykichej, ñaupa tatasniykichejman nisqanman jina, chaypacha kinsa pakakuna llajtastawan yapankichej chay kinsa llajtasman, ñaupajta karqaña chaykunaman. Chayqa kanqa sichus junt'ankichejpuni, kay qosqaykichej kamachiykunasta Señor Diosniykichejta munakuspa, ñannintapuni purispataj. 
DEU.19.10	Chay jinata ama jich'akonqachu mana juchayojpa yawarnin, Señor Diosniykichej jap'ikapunaykichejpaj qosonqachej chay jallp'aspi. Jinamanta runa wañuchisqamantaqa mana juchachasqaschu kankichej.
DEU.19.11+DEU.19.12+DEU.19.13	Ichapis mayqellampis runa masinta chejnispa wateqaytawan jap'ispa maqanman wañunankama, ayqekuspataj rinman ujnin kaj pakakuna llajtaman; chaypacha llajtanmanta kaj kuraj runasqa kamachenqanku chay ayqekojta presochaspa, wañojpa qayllan kaj ayllunman jaywanankuta, jinamanta wañuchinampaj chayqa, chay runataqa ama khuyankichejchu. Jinamanta mana jich'akonqachu israelitas ukhupi mana juchayoj runaj yawarnin. Chayta ruwankichej chayqa, tukuy imapi allin risonqachej.
DEU.19.14	Maypichus Señor Diosniykichej qosonqachej chay jallp'aspi, qayllaykichejpi kaj runaspa jallp'ankoj lindesninkuta ama pasankichejchu, imaynachus ñaupajmantapacha karqa jinallapuni kanan tiyan.
DEU.19.15	Mayqen juchasapaj contrampi, ima laya jucharaykullapis mana uj runallachu testigo jina sayayta atin. Chay juchallikojta juchachanapajqa kanankupuni tiyan iskay, chayri kinsa rikojkuna.
DEU.19.16+DEU.19.17	Sichus uj sajra sonqo runa llullakuspa sayarinman sut'inchanampaj, imastapis runa masimpa contrampi chayqa, iskaynin runas ch'atanakojkuna renqanku Señorpa ñaupaqenman, sacerdotespaman, chantaqa juezpaman ima, pikunachus chaypi kashanqanku runasta uyarinankupaj chay p'unchaypi, chaykunaman. 
DEU.19.18+DEU.19.19	Chay kurajkunaqa allintapuni chay imasta qhawanqanku yachanankukama imaynapunichus kasqanta. Sichus chay runaqa runa masimpa contranta llullakun chayqa, kikillantataj payta ruwaychej, imaynatachus payqa runa masinta ruwayta munasharqa, ajinata. Ajinamanta chay jina mana allin kajkunata qankuna ukhumanta chinkachinkichej. 
DEU.19.20	Wajkunapis chayta yachaytawan manchachikonqanku, manañataj chay jina sajrata ruwanqankuchu. 
DEU.19.21	Chay jina runasmantaqa amapuni khuyakunkichejchu. Manachayqa kay jinata kutichiychej: Runamanta runata, ñawimanta ñawita, kirumanta kiruta, makimanta makita, chakimantataj chakita.
DEU.20.1	Sichus maqanakoj llojsinkichej, enemigosniykichejtaj rikhurisonqachej ashkha caballosniyoj, carretasniyoj ima, qankunamanta aswan ashkha soldadosniyoj ima chayqa, ama paykunamanta manchachikunkichejchu. Egiptomanta orqhomusorqachej chay Señor Diosniykichejqa qankunawan kashan. 
DEU.20.2	Maypachachus maqanakunaykichejña kashajtintaj, sacerdoteqa soldadosman rispa, nenqa: 
DEU.20.3+DEU.20.4	Uyariychej israelitas; kunanqa enemigosniykichejwan maqanakamunkichej. Ama iskayrayankichejchu, ama manchachikunkichejchu, ama kharkatitinkichejchu, amataj mancharikunkichejchu; imaraykuchus Señor Diosniykichejqa qankunawan kashan. Pay qankunarayku enemigosniykichejwan maqanakonqa, atipanaykichejpajtaj yanapasonqachej.
DEU.20.5	Chaymantaqa kurajkuna soldadoswan parlanqanku, nispa: Mayqenniykichejchus mosoj wasita ruwarkorqankichej, nirajtaj chaypi tiyakunkichejchu chayqa, kunampacha chay wasinman tiyakapoj richun. Pajtataj maqanakupi chay mosoj wasiyoj wañunman, ujtaj chay wasinta ch'allanman. 
DEU.20.6	Sichus mayqenniykichej uvasta tarporqankichej, manarajtaj imatapis mikhurerqankichejchu chayqa, kutipuchun wasinman, chay tarpusqanta mikhumuchun. Pajtataj maqanakupi wañunman, wajñataj rinman chay uvasta pallakamoj. 
DEU.20.7	Sichus mayqenniykichej casarakunampaj tratota ruwarqs chayqa, wasinman kutipuchun, casaramuchuntaj. Pajtataj maqanakupi wañunman, wajñataj chay warmiwan casarakunman.
DEU.20.8	Chaymanta kurajkunaqa soldadosman ujtawan nenqanku: Sichus mayqenniykichej manchachikun, manataj kallpan kanchu, wasinman kutipuchun, maqanakojkunata ama iskayrayachinampaj, nispa. 
DEU.20.9	Kurajkuna parlayta tukojtinkutaj, soldasdosta kamachejkuna, paykunaj ñaupaqenkuta maqanakuman renqanku.
DEU.20.10	Maypachachus uj llajtaman maqanakunaykichejpaj chayankichej chayqa, ñaupajta ninkichej chay llajtayojkuna allinyakunankuta. 
DEU.20.11	Sichus chay llajtayojkuna nisqaykichejta uyarinkuman, saqespa llajtaman yaykunaykichejta chayqa, kamachisniykichej kanqanku, sinch'i ruwaykunata ruwaspa. 
DEU.20.12	Sichus nisqaykichejta mana uyarinkuchu, astawanqa maqanakuytapuni munanku chayqa, maqanakuyta qallarinkichej. 
DEU.20.13	Señor Diosniykichej chay llajtasta makisniykichejman jaywasonqachej. Qankunataj tukuy qharista mana ujniyojta tukuchinkichej. 
DEU.20.14	Chaymantaqa jap'ikapunkichej: Warmisninkuta, wawasninkuta, uywasninkuta, imaschá chay llajtaspi tiyan chaykunata ima. Mikhunkichejtaj enemigosniykichejpa kapuyninkumanta, Señor Diosniykichej qopusunkichej chaymanta. 
DEU.20.15	Ajinallatataj ruwankichej qankunamanta karupi kaj llajtasmampis, mayqenkunachus mana chay qayllaykichejpi kaj llajtasmantachu kanku. 
DEU.20.16	Señor Diosniykichej qosonqachej chay jallp'aspeqa tukuy kausayniyojkunata tukuchinkichej. 
DEU.20.17	Kaykunata mana ujniyojta tukuchinkichej: Hititasta, amorreosta, cananeosta, fereseosta, heveosta, jebuseosta ima, imaynatachus Señor Diosniykichej kamachisusqaykichejman jina. 
DEU.20.18	Ajinata chinkachinkichej, chay millay ruwaykunasninkuta dioskunasninkuman ruwarqanku chaykunata ama yachachinasuykichejpaj; jinamanta ama Señor Diosniykichejpa contranta juchallikunaykichejpaj.
DEU.20.19	Maypachachus unaytaña uj llajtata muyuykunkichej maqanakuspa chay llajtata jap'ikapunaykichejpaj, ama ima sach'asnintapis hachawan k'utunkichejchu. Chaykunaqa kanqa chay poqoykunasninta mikhunaykichejpaj. Chantapis chay sach'asqa runaschu kanku contraykichejta oqharikunankupaj? 
DEU.20.20	Manachayqa mana poqoyniyoj sach'asllata urmachiyta atinkichej. Chay jark'achinasta ruwakunkichej, ima llajtawanchus maqanakushankichej chaymanwan qayllanaykichejpaj, chay llajtata jap'ikapunaykichejkama.
DEU.21.1+DEU.21.2	Señor Diosniykichej jallp'ata qosunkichej, chaypi uj wañusqa runa rikhurinman, manataj yachakunmanchu pichus wañuchimpis chayqa, kurajkunawan juezkunawan jamuspa qhawanqanku, mashkha karuchus kasqanta chay ayamantapacha, chay qayllapi llajtaskama. 
DEU.21.3	Chay aswan qayllapi kaj llajtaj kurajkunasnin apamonqanku uj china waka uñata manaraj llank'ayta yachajta, mayqenmanchus manaraj yugota churankuchu. 
DEU.21.4	Chaywantaj uj yakuyojpuni mayu pampaman uraykonqanku, mayqen jallp'aspichus mana llank'ajchu kanku, nitaj tarpojchu kanku. Chaypitaj chay waka uñaj kunkanta p'akenqanku.
DEU.21.5	Chaymantaj qayllaykonqanku sacerdote levitas, imaraykuchus paykunaqa ajllasqas karqanku Señorqa yupaychanankupaj, Señorpa sutimpi bendicinankupajtaj. Chantapis paykunapuni quejanakus kajtin maychus kajta nenqanku. 
DEU.21.6	Chay aswan qayllapi kaj llajtamanta kurajkunataj mankisninkuta mayllakonqanku mayupi chay uma p'akisqa waka uñaj patampi. 
DEU.21.7	Chanta nenqanku: Chay runataqa mana noqaykuchu wañucherqayku, ni rikullarqaykupischu imaynatachus wañuchisqankuta. 
DEU.21.8	Señor, Egiptomanta orqhomusqayki Israel llajtaykita perdonay ari. Ama juchachayku qhasimanta kay runaj wañuyninmanta, nispa. Ajinamanta Señorqa chay runaj wañuyninmantaqa mana juchachasqaschu kankichej. 
DEU.21.9	Qankunaqa imachus Señorpa ñaupaqempi cheqan kajta ruwaspa qankuna ukhumanta chay runaj wañuyninmanta juchata chinkachinkichej.
DEU.21.10	Ichapis enemigosniykichejwan maqanakushajtiykichej, Señor Diosniykichej presosta makisniykichejman urmachimunman. 
DEU.21.11	Ichapis chay presos ukhupi mayqellampis rikunman uj k'acha warmita munanmantaj warmimpaj jap'ikapuyta. 
DEU.21.12	Chaypacha chay warmita wasinman pusachun. Chaypitaj chay warmeqa chujchasninta ruthukuchun, sillusnintataj k'utukonqa. 
DEU.21.13	Chaymantaqa ima p'achanwanchus presochasqa urmarqa chaytapis lluch'ukonqa. Qharej wasimpitaj tiyakaponqa. Chaypitaj tatanmanta, mamanmantawan uj killa junt'ata waqanqa. Chaymantaraj chay israelitaqa chay warmita jap'ikapuyta atenqa warmimpaj. 
DEU.21.14	Sichus qhareqa chay warminta manaña munakunmanchu chayqa, kachariponqa. Amataj vendenqachu, nitaj mit'aninta jinachu jap'enqa, imaraykuchus honranta t'akarqa.
DEU.21.15	Uj runaqa iskay warmisniyoj kaspa ichapis ujninta munakunman ujnintataj mana. Qhari wawasniyoj kajtenqa, chay kuraj wawanqa mana munasqa warmejtachu kanman. 
DEU.21.16	Mayk'ajpis imasninchus kajta wawasninman rak'inan kashajtenqa, mana atenqachu kuraj kajman chayaqeta munasqa warmej wawanman qoyta, mana munasqa warmej wawanta qhesachaspa pay kuraj wawa kashajtin. 
DEU.21.17	Chaytapuni qhawanan tiyan kuraj wawanta jina. Tukuy kapuyninmantataj payman iskay t'aqata qonan tiyan. Paypuni ñaupaj kaj yumasqa wawan kasqanrayku, kuraj kaj chayaqeta jap'inan tiyan.
DEU.21.18+DEU.21.19	Sichus mayqempata wawan mana uyarikunmanchu, nitaj kasukunmanchu tatan maman jasut'ejtinkupis chayqa, tatasnin payta pusachunku llajtapi kaj kurajkunajpaman. 
DEU.21.20	Nichunkutaj: Wawaykoqa ancha k'ullu uma, mana kasuwaykuchu, nitaj nisqaykutapis uyarikunchu, ancha viciosman, machaykunamampis qosqa, nispa. 
DEU.21.21	Chay llajtamanta tukuy runas rumiswan ch'anqaspa payta wañuchenqanku. Ajinamanta qankuna ukhumanta sajra kajta chinkachinkichej. Chayta uyarispataj israelitasqa manchachikonqanku.
DEU.21.22+DEU.21.23	Sichus pipis wañuywan jasut'isqa kanampaj jina juchata ruwanman, wañuchiwajchejtaj sach'aman warkhuspa chayqa, chay ayantaqa ama tutantinta warkhurayasqata saqenkichejchu. Manachayqa chay diapacha p'ampankichej, imaraykuchus warkhusqa runaqa Diosmanta maldicisqa karqa, amataj Señor Diosniykichej qosusqaykichej jallp'aykichejta ch'ichichankichejchu.
DEU.22.1	Sichus mayqenniykichej rikunkichej wauqeykichejpa wakanta, chayri ovejanta chinkashajta chayqa, chay uywata qhatispa wauqeykichejman apapunkichej. 
DEU.22.2	Sichus chay uywa mana qayllaykichejpi tiyakojpatachu, nitaj pejpatachus kasqantapis yachankichejchu chayqa, chay uywata wasiykichejman qhatikapuychej dueñon rikhurimunankama. Rikhurimojtintaj qopunkichej. 
DEU.22.3	Chaymantaqa runa wasiykichejpa burron chinkajtin, p'achan chinkajtin, iman chinkajtimpis, chaykunata tarispaqa, ajinallatataj ruwankichej. Chaykunata rikuspa amapuni mana rikojman tukunkichejchu.
DEU.22.4	Sichus mayqenniykichej rikunkichej llajta masiykichejpa wakanta, chayri burronta ñampi urmasqata chayqa, ama qhawallankichejchu, manachayqa qayllaykuspa runa masiykichejta aysaysinkichej.
DEU.22.5	Warmeqa mana qhari p'achata churakunanchu tiyan, nitaj qharipis warmi p'achata churakunanchu tiyan; kaykunata ruwajkunataqa Señor Diosniykichej millachikun.
DEU.22.6	Sichus pipis p'isqo thapata tarin ñanta rishaspa sach'api, chayri pampapi irpasniyojta, chayri runtusniyojta, mamantaj ojllashajta chayqa, ama mamantinta irpasnintinta apachunchu. 
DEU.22.7	Manachayqa irpasllata apakuchun, mamantataj phawachichun. Ajinamanta chayta ruwajqa may kusisqa kanqa, unaytataj kausanqa.
DEU.22.8	Mosoj wasita mayqenniykichejpis ruwaspaqa, alto pata kajta imawampis perqata jark'achiychej, Ajinamanta qankunaqa mana juchayojchu kankichej, pipis chay patamanta urmaykuspa wañojtin.
DEU.22.9	Uvas chajraykichejmanqa ama waj mujustawan tarpunkichejchu. Jinata ruwankichej chayqa, ni uvasniykichejta, nitaj waj mujustapis mikhuyta atinkichejchu, Diospa t'aqasqan kasqanrayku.
DEU.22.10	Ama ujllapi wakata, burrotawan llank'achinkichejchu.
DEU.22.11	Ama churakunkichejchu millmamanta, linomantawan ruwasqa p'achata.
DEU.22.12	Pata p'achaykichejpa tawantin cantosninman flecosta churakuychej.
DEU.22.13	Ichapis uj runa casarasqanmantaña warminta chejniyta qallarinman. 
DEU.22.14	Chanta, ichapis qhasillata tumpaspa paypaj parlayta qallarinman kay jinata: Casarakusqaymanta ñaupajtaña mana doncellachu kasqa, nispa. 
DEU.22.15	Chayta uyarispaqa chay warmej tatasnin apanqanku wawanqa doncella kasqa señalninta llajtamanta kurajkunaman. 
DEU.22.16	Chay warmej tatanqa kurajkunaman kay jinata nenqa: Noqa ususiyta kay runawan casaracherqani. Kunantaj kay runaqa payta chejnipun. 
DEU.22.17	Wawaypajtaj qhasillata tumpaspa parlashan, kay jinatataj niwashan: Wawaykeqa mana doncellachu kasqa, nispa. Jinapis qhawaychej, kaypi kashan wawaypa señalesnin doncella kasqanmanta. Chaymanta tatasqa wawankoj casamiento p'achanta kurajkunaj ñaupaqenman mast'anqanku. 
DEU.22.18	Chaymantataj, kurajkunaqa chay qharita presochaspa jasut'enqanku. 
DEU.22.19	Pagachenqankutaj pachaj qolqeta, chaytataj sipaspa tatanman qonqanku, chay jinata uj israelita doncellata qhasillata tumpasqanrayku. Chay tukuywampis chay sipasqa warmillampuni kanqa, manataj chay sipasmanta t'aqakuyta atenqachu tukuy kausaynimpi.
DEU.22.20+DEU.22.21	Sichus uj warmi cheqamantapuni mana doncellachu karqa chayqa, tatampa wasinmanta jawaman orqhospa llajtamanta runas rumiwan ch'anqaspa wañuchenqanku, chay jina millayta Israel ukhupi ruwasqanrayku, tatampa wasinta p'enqaypi rikuchisqanraykutaj. Ajinamanta qankuna ukhupi chay jina millay juchata chinkachinkichej.
DEU.22.22	Sichus uj qhareqa casada warmiwan puñushaspa taripachikunman chayqa, iskayninku wañuchisqas kanqanku. Ajinamanta Israel ukhupi chay jina millay juchata chinkachinkichej.
DEU.22.23+DEU.22.24	Sichus uj doncella casarakunampaj uj qhariwan parlapayasqaña kashajtin, waj qharitaj llajtapi taripaspa paywan puñuykunman chayqa, iskayninkuta llajtamanta jawaman orqhonkichej. Chaypitaj rumiwan ch'anqaspa iskayninkuta wañuchinkichej. Chay sipasqa wañuchisqa kanqa llajta ukhupi kashaspa mana qhaparikusqanrayku. Qharitaj wañuchisqa kanqa qhari masimpa warminta honranta t'akasqanrayku. Ajinamanta qankuna ukhupi chay jina millay juchata chinkachinkichej.
DEU.22.25	Sichus uj doncella casarakunampaj uj qhariwan parlasqaña kashajtin, waj qharitaj campopi taripaspa paywan puñuykunman chay doncella mana munashajtin chayqa, chay qharilla wañuchisqa kanqa, chay warmej honranta t'akasqanrayku. 
DEU.22.26	Sipastaqa ama imanankichejchu. Payqa mana juchayojchu wañunampaj jina. Imaynachus uj runa qhari masinta taripaspa, wañuchin, ajina kayqa. 
DEU.22.27	Chay qhareqa sipasta sapallanta campopi taripan. Pay qhaparikushajtimpis ni pi uyarinmanchu karqa payta jark'arakunampaj.
DEU.22.28+DEU.22.29	Sichus uj qhareqa kallpanwan atipaspa kallpata ruwaspa mana parlapayasqa doncellawan puñunman, jap'ichikunmantaj chayqa, chay qhari, sipaspa tatanman phishqa chunka qolqeta qonqa honranta t'akasqanrayku. Chay sipaswampuni casarakunan tiyan. Payantataj mana t'aqakuyta atenqachu tukuy kausaynimpi.
DEU.22.30	Ni pi qharipis tatampa warminwan puñuykonqachu, jinamanta tatanta p'enqaypi rikhurichinman.
DEU.23.1	Señorpa tantakuyninmanqa mana yaykuyta atenqankuchu kapasqas kajkuna, chayri phichilusnin khuchusqas kajkuna.
DEU.23.2	Señorpa tantakuyninmanqa mana yaykuyta atenqankuchu mana casamientopi nacesqa wawas, ni chunka mitakamapis.
DEU.23.3	Chay Señorpa tantakuyninmanqa mana jayk'ajpis yaykonqankuchu amonitas, moabitaspis, ni chunka mitamanta qhepamampis. 
DEU.23.4	Paykunaqa mana yakullatapis qorisorqachejchu, nitaj t'antallatapis, maypachachus qankuna paykunaj jallp'ankuta Egiptomanta llojsimuspa pasarqankichej chaypacha. Chantapis paykunaqa Mesopotamiapi Petormanta Beorpa wawan Balaamman pagarqanku, qankunata maldicichiyta munaspa. 
DEU.23.5	Señor Diosniykichejtaj Balaamta mana uyarerqachu, manachayqa chay maldicionninta bendicionman tukucherqa qankunapaj, Pay munakususqaykichejrayku. 
DEU.23.6	Chaynejta ama paykunata yanapaychejchu, nitaj allin kayninkuta ni jayk'ajpis mask'aychejchu.
DEU.23.7	Edomitastaqa ama chejnikunkichejchu, imaraykuchus paykunaqa qankunaj ayllullaykichejtaj. Nitaj egipciostapís chejninkichejchu, imaraykuchus paykunaj llajtankupi karu llajtayoj runas jina tiyakorqankichej. 
DEU.23.8	Chaykunamantaqa kinsa mitamanta qhepaman kajkuna Señorpa tantakuyninman yaykuyta atenqanku.
DEU.23.9	Mayk'ajchus enemigosniykichejwan maqanakoj rinkichej chayqa, amapuni ima sajratapis ruwankichejchu. 
DEU.23.10	Sichus tuta puñuypi qharej mujun llojsinman, jaramanta jawaman llojsichun. Ama yaykumuchunchu. 
DEU.23.11	Ch'isiyaykuytataj yakuwan mayllakuchun, inti chinkaykuytataj jaraman yaykupuchun.
DEU.23.12	Jisp'anaykichejpajqa jaramanta jawapi uj cheqata ruwakunkichej. 
DEU.23.13	Chanta chumpiykichejpi warkhusqata uj k'aspita apaykachankichejpuni, jawaman llojsispataj chay k'aspiwan t'oqota ruwankichej. Chaymantaj jatun jisp'ayniykichejta jallp'awan p'ampankichej. 
DEU.23.14	Señor Diosniykichejqa qankunaj chaupiykichejpi kashan, chay jaraykichejpi ima kajtimpis yanapanasuykichejpaj, enemigosniykichejtapis atipachinasuykichejpaj. Chay jaraykichejqa llimphupuni kanan tiyan, Dios ama chaynejpi ima ch'ichitapis rikunampaj. Mana jina kanqa chayqa Dios qankunamanta karunchakonqa.
DEU.23.15	Pi kamachipis patronninmanta qankunaman ayqekamusojtiykichej, ama payta ñaupa patronninman kutichinkichejchu. 
DEU.23.16	Chay kamachitaqa saqeychej qankunawan kakojta may llajtapichá tiyakuyta munan chaypi. Amataj pipis payta llakichichunchu.
DEU.23.17	Israel ukhupi mana kanqachu qhenchachakoj warmis, chayri qharispis. Imaynatachus mana cheqan Diospi creejkunaqa templosninkupi ruwanku ajinata. 
DEU.23.18	Ama saqenkichejchu runas apanankuta Señor Diosniykichejpa wasinman qhenchachakuspa qharis, warmispis ganasqanku qolqeta, ni rikuchikusninkutapis. Chay jina ruwaykunataqa Señor mana rikuyllatapis munanchu.
DEU.23.19	Llajta masiykichejman qolqeta manusqaykichejmanta ama qolqe reditota mañankichejchu, nitaj mikhunamantapis, chayri waj imasta mañarisqaykichejmantapis. 
DEU.23.20	Karu llajtayojman qolqeta mañankichej manusqaykichejmanta qolqe reditonta, llajta masiykichejmantari amapuni mañankichejchu. Ajinamanta imatapis ruwajtiykichej Señor Diosniykichej bendicisonqachej, maypichus tiyakunkichej chaypi.
DEU.23.21	Imatapis Señor Diosniykichejman qosaj ninkichej chaytaqa, usqhayllata qopunaykichejpuni tiyan. Chaymantaqa allinta yachakuychej, Señor Diosniykichejqa cuentaqa mañasonqachejpuni chay qosaj nisqaykichejmanta. Mana jinata ruwankichej chayqa, juchayoj rikhurinkichej. 
DEU.23.22	Sichus imatapis mana qosaj ninkichejchu chayqa, mana juchayojchu kankichej. 
DEU.23.23	Sichus imatapis qankunallamanta qosaj nerqankichej Señor Diosniykichejman chayqa, chay nisqaykichejta junt'anaykichejpuni tiyan.
DEU.23.24	Runa masiykichejpa uvas chajranman yaykunkichej chayqa, mashkhatachus atisqaykichejta uvasta mikhuyta atinkichej, jinapis canastaykichejmanqa ama churankichejchu. 
DEU.23.25	Runa masiykichejpa trigo chajranman yaykunkichej chayqa, trigo umasta makillaykichejwan p'itinkichej. Ama josewanqa ruthunkichejchu.
DEU.24.1	Sichus uj qhari uj warmiwan casarakun, chay qhepamantataj warminta qhesachan, mana allinta kausasqankurayku chayqa, uj t'aqakuy papelta warminman jaywachun, wasinmantataj kachapuchun. 
DEU.24.2	Jinamanta chay warmeqa ripuytawan waj qhariwanñataj casarakuyta atinman. 
DEU.24.3+DEU.24.4	Sichus qhepan kaj qhariñataj payta chejninman chayqa, uj t'aqakuy papelta payman jaywanqa, jinaspataj wasinmanta kachaponqa. Chayri sichus chay qhepa kaj qhari wañupun chayqa, chaypacha ñaupaj kaj qosanqa manaña atenqachu paywan ujtawan casarakuyta, chay warmi mana llimphuman tukusqanrayku, imaraykuchus chay jina ruwayqa millay Señorpa ñaupaqempi. Ama ch'ichichankichejchu Señor Diosniykichej qosunkichej chay jallp'ata.
DEU.24.5	Uj qhari chaypachallaraj casarakun chayqa, amaraj maqanakoj renqachu, nitaj imallapipis llank'achenqankuchu. Mana ni ima ruwanayoj kanqa uj wata junt'ata, wasimpi warminwan kusisqas kanankupaj.
DEU.24.6	Ama pejpatapis molino ruminta prendata jina mañankichejchu, ni patan kajta nitaj uran kajta. Jinata ruwankichej chayqa, chay runaj kausayninta prendata jap'ishawajchej jina kanman.
DEU.24.7	Sichus mayqellampis israelita masinta suwaspa apashan kamachimpaj, chayri vendemunampaj, chayta ruwashaspa jap'ichikun chayqa, chay runa wañuchisqa kanqa. Ajinamanta chay sajrata qankuna ukhumanta chinkachinkichej. 
DEU.24.8	Lepra onqoymantaqa ruwaychej imaynatachus sacerdote levitas kamachisusqaykichejman jina. Chaytaqa kikintapuni ruwaychej, imaynatachus noqa paykunaman kamachisqayman jina. 
DEU.24.9	Imaynatachus Señor Diosniykichej Egiptomanta llojsimuspa ñampi Mariata leprawan onqoykuchisqanta qankunaqa allinta yuyarikuychej.
DEU.24.10	Sichus imallatapis runa masiykichejman manurinkichej chayqa, ama wasinman yaykuspa imantapis prendata apamunkichejchu. 
DEU.24.11	Qankunaqa jawallapi suyankichej imatapis orqhomuspa prendata qosunaykichejpaj. 
DEU.24.12	Sichus chay runa wajchalla chayqa, ama tutantinta chay prendata jap'ikunkichejchu. 
DEU.24.13	Inti chinkaykuyta prendanta qopunkichejpacha, p'achanwan qhataykukuspa allinta puñukunampaj. Paytaj bendicisonqachej. Chay ruwasqaykichejtaj Señor Diosniykichejpa ñaupaqempi allimpaj qhawasqa kanqa.
DEU.24.14	Llank'apusojniykichej wajcha mana kapuyniyoj runataqa ama llakichinkichejchu. Qankunaj llajta masiykichejpis kachun, chayri llajtaykichejpi tiyakoj karu llajtayojpis kachun. 
DEU.24.15	Chay kikin diapacha, manaraj inti chinkaykushajtin llank'achisqaykichejmanta pagonta qopuychej. Payqa wajchamin, chay qolqeta suyashan kausakunampaj. Chayta ruwankichej chayqa, mana Señor qankunaj contraykichejta qheparenqachu, qankunarí mana juchachasqaschu kankichej.
DEU.24.16	Mana ni pipis wañonqachu wawampa juchanrayku, mana ni pipis wañonqachu tatampa juchanrayku. Manachayqa sapa uj wañonqa juchasninrayku.
DEU.24.17	Ama karu llajtayojpajqa imachus mana cheqan kajtaqa ruwapunkichejchu, ni wajcha wawaspajpis, nitaj warmi sapasmantapis p'achasninkuta prendapaj jap'ikapunkichejchu. 
DEU.24.18	Qankunaqa ama qonqaychejchu Egiptopi kamachis kasqaykichejta, Señor Diosniykichej chaymanta orqhomususqaykichejta. Chayrayku noqaqa kamachiykichej kay tukuy imasta junt'anaykichejta.
DEU.24.19	Sichus ruthuytawan apashaspa uj marq'ata qonqaspa saqerparisqankichej chayqa, amaña chayta oqharej kutinkichejchu. Saqeychej mayqen karu llajtayojpis oqharikunanta, chayri uj wajcha runa, chayri uj warmi sapa, Señor Diosniykichej bendicisunaykichejpaj tukuy ruwasqasniykichejpi.
DEU.24.20	Aceitunasta pallaspañaqa amaña ujtawan pallankichejchu, saqeychej karu llajtayojkuna, wajcha wawas, warmi sapas ima chajmakunankuta.
DEU.24.21	Uvasta pallaspañaqa amaña ujtawan pallankichejchu, saqenkichej karu llajtayojkuna, wajcha wawas, warmi sapas ima chajmakunankuta. 
DEU.24.22	Qankunaqa ama qonqaychejchu Egipto jallp'api kamachis kasqaykichejta. Chayrayku kay tukuy imasta kamachiykichej junt'anaykichejta.
DEU.25.1	Sichus mayqenkuna imamantapis ch'atanakusqanku chayqa, richunku maypichus kurajkuna tantakunku chayman, cheqanchasqa kanankupaj. Ajinamanta mana juchayoj kajqa llojsiponqa, juchayoj kajtaj juchachasqa kanqa. 
DEU.25.2	Sichus chay juchachasqa runaqa jasut'inapaj jina kanman chayqa, pichus cheqanchashan chay runa pampaman winkuchenqa, kamachenqataj ñaupaqempi jasut'inankuta juchanman jina. 
DEU.25.3	Tawa chunkakamalla jasut'iyta atinkichej, chaymanta astawanqa amaña; ama chay llajta masiykichejta chaymanta astawanqa jasut'inkichejchu. Pajtataj qankunaj ñaupaqeykichejpi p'enqachiwajchej.
DEU.25.4	Waka trigota trillashajtenqa ama siminman ñukuta churankichejchu.
DEU.25.5	Sichus uj runa wauqe masintin tiyakun, ujnin kajta mana wawasta saqespa wañupun chayqa, chay warmi sapa mana pillawampis casarayta atinchu. Qosampa wauqellanwantaj casarayta atin, ajinamanta wauqenman mirayta qonqa. 
DEU.25.6	Chay warmejpata kuraj wawanqa ñaupaj qosampa wawan jina qhawasqa kanqa. Ajinamanta chay warmej ñaupaj rejsisqampa sutin Israel ukhumanta mana chinkanqachu. 
DEU.25.7	Sichus chay qhareqa wauqempa warminwan casarayta mana munanmanchu chayqa, chay warmeqa llajtamanta kurajkunaman kay jinata nimonqa: Wañoj qosaypa wauqenqa mana munanchu wauqempa sutin Israel ukhupi kananta, mana noqawan casarakuyta munanchu, nispa. 
DEU.25.8	Chanta llajtamanta kurajkuna chay qharita wajyaspa paywan parlanqanku. Chay qharitaj kurajkunaman ninman, manapuni chay warmiwan casarakuymanchu, nispa. 
DEU.25.9	Chaypacha wañoj wauqempa warmin chimpaytawan, tukuy kurajkuna qhawashajtinku, chay qharej ujnin ujut'anta lluch'onqa chakinmanta, uyampitaj thoqaykuspa, nenqa: Ajinata ruwana wauqempa mirayninta chinachiyta munaj qhariwanqa, nispa. 
DEU.25.10	Jinamanta chay runaj ayllusnin Israel ukhupi sutichasqa kanqa, ujut'as lluch'usqas, nisqa.
DEU.25.11+DEU.25.12	Sichus iskay qharis maqanakusqanqanku, ujnin kaj qharej warmintaj paykunaman qayllaykunman qosanta jark'arakunampaj chayqa, chantapis chay qosanta maqaj kajpa khapanmanta jap'iykunman chayqa, chay warmej makinta mana khuyaspa khuchunkichej.
DEU.25.13	Wayaqaykichejpeqa ama iskay pesasta waqaychankichejchu ujta jatunta, ujtataj juch'uyta. 
DEU.25.14	Nillataj wasisniykichejpi iskay tupus kachunchu ujnin jatun, ujnintaj juch'uy. 
DEU.25.15	Manachayqa uj rejlla kanan tiyan imatapis cabalta pesanaykichejpaj, jinallataj tupunaykichejpajpis. Jinamanta unayta kausakunkichej, Señor Diosniykichej jallp'asta qosonqachej chaypi. 
DEU.25.16	Kay jinata ruwajkunataqa, ch'aukiyajkunatapis Señor Diosniykichej chejnin.
DEU.25.17	Qankunaqa yuyarikuychej imatachus amalecitas ruwasusqaykichejta Egiptomanta llojsimushajtiykichej. 
DEU.25.18	Paykunaqa, chay ñanta sayk'usqas jamushajtiykichej qankunata maqaj sayaykamusorqachej mana Diosta manchachikuspa, qhaparikojkunatapis munasqanman jina maqasqanta. 
DEU.25.19	Chayrayku, Señor Diosniykichej qayllaykichejpi kaj tukuy enemigosniykichejmanta librasojtiykichej, ima jallp'apichus chayaqeykichejta qopusonqachej chaypi, chaymanta amalecitata chinkachinkichej. Amapuni qonqankichejchu.
DEU.26.1+DEU.26.2	Mayk'ajchus yaykunkichej Señor Diosniykichej chayaqeykichejpaj jallp'ata qopusonqachej chayman, chaypitaj tiyakapunkichej, chaypacha chay jallp'aj ñaupaj poqoyninta sapa cosechamanta rikuchikusta t'aqankichej. Chaytataj apankichej kanastapi may cheqapichus Señor Diosniykichej ajllakun sutin jatunchasqa kanampaj, chayman. 
DEU.26.3	Chaypitaj sacerdote mit'ampi kashajman qayllankichej, ninkichejtaj: Noqaqa kunan nini Señor Diosniypa ñaupaqempi chay jallp'aman yaykusqayta Señor Diosninchej ñaupa tatasninchejman nisqanta qonawanchejta, chayman. 
DEU.26.4	Sacerdotetaj chay apasqaykichej canastata jap'enqa, churanqataj Señor Diosniykichejpa altarninman. 
DEU.26.5	Qankunataj Señor Diosniykichejpa ñaupaqempi kay jinata ninkichej: Ñaupa tatayqa arameo purej karqa. Egiptoman riporqa, chaypitaj tiyakorqa ayllun pisilla kashajtin. Chantaqa miraynin jatun nacionman tukorqa. Chay aylloqa atiyniyoj, ashkha runasniyojtaj karqa. 
DEU.26.6	Chaypitaj Egipciosqa mayta ñak'arichiwarqanchej, llakichiwarqanchej, sinch'itataj llakichiwarqanchej. 
DEU.26.7	Chaypacha mañakorqanchej ñaupa tatasninchejta Señor Diosninmanta yanapanawanchejta. Paytaj uyariwarqanchej mañakusqanchejta, rikorqataj llakiyninchejta, ñak'ariyninchejtapis. 
DEU.26.8	Jinata Señorqa Egiptomasta orqhomuwarqanchej jatun atiyninta rikuchispa, sinch'i manchachiywan, señaleswn, milagroswan ima. 
DEU.26.9	Chaymanta kayman pusamuwarqanchej, qowarqanchejtaj lechewan misk'iwan corrishaj jallp'ata. Chayrayku kunan apamuni Señorpa qowasqan jallp'aj ñaupaj poqoyninta, nispa ninkichej.
DEU.26.10	Jinata niytawanqa chay canastata Señor Diosniykichejpa ñaupaqenman churankichej, chaymantataj qonqorikunkichej. 
DEU.26.11	Chaymantaqa Señor Diosniykichej tukuy imasta qosusqaykichejmanta mayta kusikunkichej, tukuy familiaykichejwan, qanwan tiyakoj levitaswan, jinallataj llajtaykichejpi tiyakoj karu llajtayojkunawan ima.
DEU.26.12	Kinsa wata kajpi, chay chunkamanta ujninta qona watapi tukuy poqochisqaykichejmanta sapa chunkamanta ujninta t'aqankichej. Chay t'aqasqaykichejtaqa qonkichej levitasman, llajtaykichejpi tiyakoj karu llajtayojkunaman, wajcha wawasman, warmi sapasman ima, paykuna llajtaykichejpi sajsakunankukama mikhunankupaj.
DEU.26.13	Chaymantataj Señor Diosniykichejpa ñaupaqempi ninkichej: Imatachus Señor Diosniykipaj t'aqasqaykuta wasiykumanta orqhomuspa qoykuña, levitasman, karu llajtayojkuna kaypi tiyakojkunaman, wajcha wawasman, warmi sapasman ima, tukuyta niwasqaykuman jina kamachiwasqasniykuta kasukuspa; mana qonqaspataj, tukuyninta junt'ani. 
DEU.26.14	Chay t'aqasqaykumantaqa mana mikhuykuchu wañusqayoj llakisqa kashajtiykupis, nitaj mana llimphupaj qhawasqa kashajtiykupis, nitaj wañusqasmampis apaykuchu. Señor Diosniyku imatachá niwasqaykuta kasuyku tukuy imata ruwaspa kamachiwasqasniykuman jina. 
DEU.26.15	Kunanqa qhaway janaj pachamantapacha, tiyakunki chaymantapacha, bendiciytaj kay Israel aylluykita, kay qowasqayku jallp'aykuta; lechewan, misk'iwan yaku jina corrishan chayta, ñaupa tatasniykuman nisqaykiman jina.
DEU.26.16	Señor Diosniykichej kunan kamachisunkichej, kay leyesta, kay kamachisqasnintataj junt'anaykichejta. Chaykunataqa tukuy sonqoykichejwan, tukuy almaykichejwan ima kasunkichej. 
DEU.26.17	Kunanqa niykichejña Señorqa Diosniykichej kasqanta, ninkichejtaj ñankunasninta purinaykichejta, ninkichejtaj kasunaykichejtapuni leyesninta, kamachisqasninta ima, nisqasninta junt'aspa. 
DEU.26.18	Señorpis kunanqa nillantaj, qankunalla paypa ayllun kasqaykichejta nisusqaykichejman jina, nisqasninta junt'anaykichejta. 
DEU.26.19	Tukuy ruwasqan nacionesmanta qankunata aswan pataman churasonqachej, Pay yupaychasqa, rejsisqa, jatunchasqataj kanampaj. Ajinaqa qankunalla Señor Diosniykichejpa ajllasqa ayllun kankichej nisqanman jina.
DEU.27.1	Chaymantaqa Moiseswan tukuy kurajkunawan israelitasta kay jinata kamacherqanku: Kasuychej tukuy kamachiykunata, kunan qoshaykichej chaykunata. 
DEU.27.2	Maypachachus Jordán mayuta chimpankichej, chayankichejtaj Señor Diosniykichej qosonqachej chay jallp'aman, chaypacha jatuchaj rumista oqharinkichej, calwantaj lluch'aykunkichej. 
DEU.27.3	Chay rumispitaj kay tukuy kamachisqasniyta qelqankichej chay jallp'aman chayaytawankama, lechewan misk'iwan yaku jina corrishan chayman. Chay jallp'ata Señor Diosniykichej qosonqachej ñaupa tatasniykichejman nisqanman jina. 
DEU.27.4	Ajina Jordán mayuta chimpaytawankama kunan kamachisqasuykichejman jina rumista oqharinkichej Ebal orqo patapi calwantaj lluch'ankichej. 
DEU.27.5	Chaypitaj Señor Diosniykichejpaj uj rumi altarta ruwankichej mana fierromanta ch'eqospalla. 
DEU.27.6	Ajinamanta altartaqa mana ch'eqosqa rumismanta Señor Diosniykichejpaj ruwankichej. Chay patapitaj ruphachina rikuchikusta Señor Diosniykichejman jaywankichej. 
DEU.27.7	Chanta jaywallankichejtaj allinyakuy rikuchikusta. Chaypitaj Señor Diosniykichejpa ñaupaqempi mikhunkichej, kusikunkichejtaj. 
DEU.27.8	Kunan qankunaman kamachisqastaqa chay rumispi sumaj sut'ita qelqankichej, nispa nerqanku.
DEU.27.9	Chaymanta Moisesqa sacerdote levitaswan khuska, israelitasman kay jinata nerqa: Ch'inyakuychej, israelitas, uyariychejtaj kayta: Kunan qankunaqa Señor Diosniykichejpa ayllunman tukunkichej. 
DEU.27.10	Chayrayku qankunaqa payta uyarinaykichej tiyan, kamachisqasninta, leyesnintawan junt'anaykichej tiyan, kunan kamachishaykichej chaykunata.
DEU.27.11	Chay kikin diapacha Moisesqa israelitasman kay jinata kamacherqa: 
DEU.27.12	Jordán mayuta chimpajtiykichejkama israelitasta bendicinankupajqa Gerizim orqoman wicharenqanku, kay ayllus: Simeón ayllu, Leví ayllu, Judá ayllu, Isacar ayllu, José ayllu, Benjamín ayllu ima. 
DEU.27.13	Israelitasta maldicinankupajtaj Ebal orqoman wicharenqanku kay ayllus: Rubén ayllu, Gad ayllu, Aser ayllu, Zabulón ayllu, Dan ayllu, Neftalí ayllu ima. 
DEU.27.14	Levitasqa sinch'ita parlaspa, tukuy israelitasman kay jinata nenqanku: 
DEU.27.15	Maldicisqa kachun imallamantapis lantita ruwajqa, pakayllamanta yupaychanampaj. Chay runaj makinwan ruwasqanqa Señorpa ñaupaqempi millay, nispa. Chayta uyarispa israelitas nenqanku: Ajina kachun, nispa.
DEU.27.16	Tatanta, mamanta qhesachajqa maldicisqa kachun. Tukuy israelitastaj nenqanku: Ajina kachun, nispa.
DEU.27.17	Maldicisqa kachun qayllampi kaj runa masimpa jallp'anman lindenta suchuchejqa. Tukuy israelitastaj nenqanku: Ajina kachun, nispa.
DEU.27.18	Maldicisqa kachun uj diegota ñanninmanta pantachejqa. Tukuy israelitastaj nenqanku: Ajina kachun, nispa.
DEU.27.19	Maldicisqa kachun juiciopi runaspaj mana cheqanta ruwajqa, karu llajtayojpaj, chayri warmi sapapaj, chayri wajcha wawaspaj ima. Tukuy israelitastaj nenqanku: Ajina kachun, nispa.
DEU.27.20	Maldicisqa kachun tatampa warminwan puñuykojqa, p'enqaypi tatanta rikhurichisqanrayku. Tukuy israelitastaj nenqanku: Ajina kachun, nispa.
DEU.27.21	Maldicisqa kachun ima animalwampis qhenchachakojqa. Tukuy israelitastaj nenqanku: Ajina kachun, nispa.
DEU.27.22	Maldicisqa kachun tatanmanta pananwan, chayri mamanmanta pananwan puñuykojqa. Tukuy israelitastaj nenqanku: Ajina kachun, nispa.
DEU.27.23	Maldicisqa kachun warmimpa mamanwan puñuykojqa. Tukuy israelitastaj nenqkanku: Ajina kachun, nispa.
DEU.27.24	Maldicisqa kachun runa masinta pakayllamanta maqaspa wañuchejqa. Tukuy israelitastaj nenqanku: Ajina kachun, nispa.
DEU.27.25	Maldicisqa kachun mana juchayoj runata wañuchinampaj qolqeta jap'ejqa. Tukuy israelitastaj nenqanku: Ajina kachun, nispa.
DEU.27.26	Maldicisqa kachun kay tukuy Diospa nisqasninta mana kasojqa, manataj ruwajqa. Tukuy israelitastaj nenqanku: Ajina kachun, nispa.
DEU.28.1	Moisesqa nillarqataj: Sichus Señor Diosniykichejpa tukuy nisqasninta uyarispa junt'ankichej chayqa, pay tukuy nacionesmanta aswan pataman churasonqachej. Chay kamachiykunataqa kunan qoshaykichej. 
DEU.28.2	Sichus qankuna Señor Diosniykichejpa nisqasninta uyarinkichej chayqa, tukuy kay bendiciones jamusonqachej qankunaman. 
DEU.28.3	Bendicisqas kankichej llajtapipis, campopipis. 
DEU.28.4	Bendicisqasllataj kankichej wawasniyoj kaspa, cosechasniyoj, waka uñasniyoj, oveja uñasniyoj, tukuy uywasniyoj ima kaspa. 
DEU.28.5	Bendicisqas kankichej jak'uwan, t'antawampis. 
DEU.28.6	Jinallataj bendicisqas kankichej tukuy ruwasqasniykichejpi.
DEU.28.7	Señor atipachisonqachej tukuy enemigosniykichejta. Paykunaqa uj ñannejllata maqanakoj jamusonqachej, waj wajmantaj ch'eqerasqas ayqenqanku.
DEU.28.8	Señorqa bendicisonqachej pirwasniykichejman junt'achispa; tukuy ruwasqaykichejpipis bendicisonqachej. Chantapis bendicisonqachej qosonqachej chay jallp'api tiyakojtiykichej.
DEU.28.9	Sichus kamachisqasninta sumajta waqaychankichej, ñannintataj allinta purinkichej chayqa, Señor Diosniykichej ajllasqa ayllunta jina tukuy imapi sumajta qhawasonqachej, nisusqaykichejman jina. 
DEU.28.10	Kay pachapi kaj tukuy naciones rikonqanku cheqamanta Señorpa ayllun kasqaykichejta, qankunamantataj manchachikonqanku. 
DEU.28.11	Señorqa khuyakuyninta rikuchisonqachej, ashkha wawasta qankunaman qospa, uywasniykichejta ashkhata mirachispa, chajrasniykichejta sumajta poqochispa ima, ñaupa tatasniykichejman qonanta nisqanman jina. 
DEU.28.12	Señorqa qhapaj kaynin janaj pachata kicharipusonqachej, tiempompitaj jallp'aykichejman parachimonqa, tukuy ruwasqasniykichejtataj ñaupajman pusanqa. Qankunaqa ashkha nacionesman manuyta atinkichej, qankunataj ni pimanta manunkichejchu. 
DEU.28.13	Señorqa ñaupajmampuni churasonqachej, mana qhepamanchu. Qankunaqa patapipuni kankichej, mana urapichu. Sichus Señor Diosniykichejpa kamachisqasninta junt'ankichej chayqa, chay kamachiykunataqa kunan qoshaykichej. 
DEU.28.14	Ajina kanqa chay kamachiykunamanta mana t'aqakojtiykichej, ni pañaman, ni lloq'eman waj dioskunata qhatispa yupaychanaykichejpaj.
DEU.28.15	Sichus Señor Diosniykichej qankunaman parlasusqanta mana kasunkichejchu chayqa, nitaj junt'ankichejchu tukuy nisqasninta, leyesnintapis, qankunaman kamachishaykichej chaykunata qankunaj pataykichejman kay tukuy maldiciones jamusonqachej. 
DEU.28.16	Maldicisqas kankichej llajtapipis campopipis. 
DEU.28.17	Maldicisqas kankichej mana jak'uyoj, mana t'antayoj kaspapis. 
DEU.28.18	Maldicisqasllataj kankichej pisi wawasniyoj kaspa, pisi cosechasniyoj, pisi waka uñasniyoj, pisi oveja uñasniyoj, pisi uywasniyoj ima kaspa. 
DEU.28.19	Jinallataj maldicisqas kankichej tukuy ruwasqasniykichejpi. 
DEU.28.20+DEU.28.21	Señor maldicionta apachimusonqachej, iskayrayayta, imaymana sajratapis tukuy ima ruwasqaykichejpi. Ajinamanta pisi tiempollapi qankuna chay llakiykunaswan tukuchisqas kankichej. Sichus Señorta millay ruwasqasniykichejwan saqerparinkichej chayqa, Señorqa apachimusonqachej onqoykunata, maypichus tiyakoj rerqankichej, chay jallp'amanta chinkachisqas kanaykichejkama. 
DEU.28.22	Chantaqa apachimullasonqachejtaj wañuchej ch'ojo onqoykunata, q'oñi onqoykunata, punkiy onqoykunata, mana muchuy atina k'arajta, ch'aki watasta, imaymana onqoykunatataj trigo chajrasniykichejman. Chay onqoykunaqa qhatiykachasonqachej wañuchisunaykichejkama. 
DEU.28.23	Janaj pachaqa mana parata qosonqachejchu, kay pachapi jallp'aykichejtaj sinch'i, fierro jina kanqa. 
DEU.28.24	Señorqa pataykichejman parachimusonqachej ñut'u jallp'ata, t'iyuta ima, qankuna chinkachisqas kanaykichejkama. 
DEU.28.25	Chanta Señorqa qankunata enemigosniykichejwan atipachisonqachej. Qankuna uj ñannejllata enemigosniykichejwan maqanakoj rinkichej, waj ñannejtataj ch'eqerasqas kayman jaqayman ayqenkichej. Kay pachamanta tukuy nacionestaj t'ukuspa manchachikuywan qhawasonqachej. 
DEU.28.26	Tukuy phawaj p'isqos, tukuy kay pachapi kaj k'ita animalespis ayasniykichejta mikhonqanku, ni pipis paykunataqa manchachenqachu.
DEU.28.27	Señorqa egipciosta jina llijti onqoywan llakichisonqachej, ch'upuwan, sarnawan, qhasqa onqoywan ima, nitaj imawampis jampikuyta atinkichejchu chaykunamanta. 
DEU.28.28	Señorqa locoyachisonqachej, ciegoyachisonqachej, yuyayniykichejtapis chinkachenqa. 
DEU.28.29	Qankunaqa ciego jina khuskan p'unchayta thamaykachaspa purinkichej tutayajpi jina. Ni ima ruwasqaykichejpi allinchu risonqachej. Qankunaqa tukuy imapi sarusqas kankichej, suwasqastaj, nitaj pipis yanapasonqachejchu. 
DEU.28.30	Sapa ujniykichejpa casaranampaj parlasqan chay warmeqa, ujwantaj riponqa. Sapa ujniykichej wasita ruwakunkichej, nitaj chaypi tiyakunkichejchu. Uvas sach'asta churankichej, nitaj poqoyninta mikhunkichejchu. 
DEU.28.31	Ñaupaqeykichejpi wakasniykichej qhawashajtiykichej ñak'asqas kanqanku, nitaj aychankuta mikhunkichejchu. Burrosniykichejta ñaupaqeykichejmanta qhawashajtiykichej ujkunataj apanqanku, nitaj kutichimpusonqachejchu. Ovejasniykichejta enemigosniykichej jap'ikaponqanku, nitaj pipis qhechuysisoj kanqachu. 
DEU.28.32	Qankunaj ñaupaqeykichejmanta wawasniykichej karu llajtayojkunaman qosqas kanqanku. Qankunaqa onqonkichej wawasniykichejta rikuyta munaspa, nitaj ni imata ruwayta atinkichejchu. 
DEU.28.33	Jallp'asniykichejpi llank'aspa poqochikusqaykichejta mana rejsisqaykichej runas mikhonqanku. Sapa kuti sarusqas, k'umuykuchisqas kankichej. 
DEU.28.34	Chay imasta rikuspataj locoyankichej. 
DEU.28.35	Señorqa millay llejti onqoyta qosonqachej, moqosniykichejpi, chakisniykichejpipis chay onqoyqa chaki t'ajlluykichejmantapacha umaykichej puntakama jap'isonqachej, manataj thañiyta atinkichejchu.
DEU.28.36	Señorqa qankunata, ajllakusqaykichej reyniykichejtawan waj nacionesman apachisonqachej, chay naciontaqa ni qankuna, nitaj tatasniykichejpis rejserqankichejchu. Chaypitaj, k'aspimanta, rumimanta ima ruwasqa waj dioskunata yupaychamunkichej. 
DEU.28.37	Chantaqa maymanchá Señorqa apachisonqachej chay llajtaspi, millaypaj qhawasqas kankichej, imaymanatataj kajta mana kajta parlakusonqachej, asipayasonqachejtaj. 
DEU.28.38	Jallp'asniykichejpi ashkhasta tarpunkichej, pisistataj cosechasta oqharinkichej, imaraykuchus langostaslla mikhukaponqanku. 
DEU.28.39	Uvas sach'asta churankichej, sumajtataj qhawankichej, manataj vinonta ujyankichejchu, ni poqoynintapis pallankichejchu, imaraykuchus khuruslla tukuyninta tukukaponqanku. 
DEU.28.40	Olivo sach'asta tukuy jallp'aykichejman tarpunkichej, aceitenwantaj mana jawikunkichejchu, imaraykuchus aceitunasqa urmaraponqa. 
DEU.28.41	Qhari wawasniyoj, warmi wawasniyoj ima kankichej, manataj qankunawanchu paykunaqa kanqanku, imaraykuchus waj nacionesman apachisqas kanqanku. 
DEU.28.42	Tukuy sach'asniykichejta, jallp'asniykichejpa poqoynintapis onqoy chinkachenqa. 
DEU.28.43	Llajtasniykichejpi tiyanku karu llajtayojkuna, astawan astawan atiyniyojman tukonqanku, qankunataj astawan astawan mana atiyniyojman tukunkichej. 
DEU.28.44	Paykuna manusonqachej, qankunataj mana imatapis manuyta atinkichejchu. Paykunaqa patapi kanqanku, qankunataj urapipuni kankichej.
DEU.28.45	Kay tukuy maldiciones qankunaman jamusonqachej, qhatiykachasonqachejtaj taripaspa tukuchinasuykichejkama, Señor Diosniykichejpa nisqasninta mana uyarisqaykichejrayku, nitaj kamachisqasninta, leyesnintapis junt'asqaykichejrayku Pay kamachisorqachej chayta. 
DEU.28.46	Kaykuna uj t'ukuna señal qankunapaj kanqa, jinallataj mirayniykichejpajpis wiñaypaj. 
DEU.28.47	Señor Diosniykichejta mana kusiywanchu, nitaj tukuy sonqochu, yupaychasqaykichejrayku chay chhika imasta qoshasojtiykichej. 
DEU.28.48	Señorpa kachamusqan enemigosniykichejpa kamachisqasninta ruwankichej. Chantapis yarqhayniyoj, ch'akiyniyoj, pisi p'achayoj ima kankichej, tukuy imataj pisisonqachej. Señor sinch'ita llakichisonqachej chinkanaykichejkama. 
DEU.28.49	Qankunaj contraykichejta karumanta mundoj cantosninmantapacha Señorqa waj llajtayojkuna runasta kachamusonqachej. Chay runaspa parlayninkutataj mana entiendeyta atinkichejchu, paykunaqa anka jina usqhayllata chayamusonqachej. 
DEU.28.50	Chay sajra runasqa machu runasta, wawastapis mana khuyakonqankuchu. 
DEU.28.51	Paykunaqa uywasniykichejpa umasninta mikhonqanku, jinallataj chajrasniykichejpa poqoynintapis, mana imayoj kanaykichejkama. Jinamanta paykunaqa mana saqepusonqachejchu trigota, vinota, aceiteta, wakasniykichejpa uñasninta, nitaj ovejasniykichejpa uñasnintapis. Qankunataj yarqhaywan wañunkichej.
DEU.28.52	Llajtasniykichejta muyuykonqanku qankunawan maqanakuspa, aswan sumaj alto perqasta urmachinankukama mana jayk'ajpis urmajchu chaykunata. Jallp'asniykichejpi kaj tukuy llajtasniykichejman yaykonqanku, nacionesta muyuykuspa tukuy llajtasta urmachenqanku Señor Diosniykichej qosorqachej chaykunaman. 
DEU.28.53	Enemigosniykichejqa chay jinata llajtaykichejman yaykuyta munashajtinku, qankunaqa sinch'i yarqhayniykichejpi mana imata mikhuyta atispa, kikin wawasniykichejta mikhunkichej, Señor Diosniykichej qosorqachej chaykunata. 
DEU.28.54	Qankuna ukhupi aswan k'acha khuyakoj sonqoyoj runapis, millay asjra ñawiwan qhawanqa wauqenta, munasqa warminta, chay kausashankuraj chay wawasninta ima. 
DEU.28.55	Ajinata qhawanqa mana paykunaman qoyta munaspa, wañusqa wawasnimpa aychanmanta, pay mikhushanqa chaymanta, sinch'i llakiypi mana ni ima puchupusqanrayku, enemigosniykichej llajtasniykichejman yaykuyta munashajtinku. 
DEU.28.56	Qankuna ukhupi aswan k'acha sonqo khuyakoj warmipis, mayqenchus ni jayk'aj chakisninta pampaman churanayanqachu ancha wawachasqa kasqanrayku. Chay warmi millay sajra ñawiwan qhawanqa munasqa qosanta, wawasninta ima. 
DEU.28.57	Ajinaqa pakayllamanta tukuyninta mikhukaponqanku ukhunmanta llojsimoj placentanta, nacej wawasnintapis sinch'i llakiypi mana ni ima kapusqanrayku, enemigosniykichej llajtasniykichejman yaykuyta munashajtinku.
DEU.28.58+DEU.28.59	Sichus kay libropi sumaj kamachiykuna qelqasqa kashan chaykunata mana junt'ankichejchu, nitaj Señor Diosniykichejpa, manchachikunapaj jina sumaj k'acha sutintapis yupaychankichejchu chayqa, Señorqa apachimusonqachej qankunaman, mirayniykichejmampis unaypaj manchay nanaykunata, millay onqoykunatapis mana thañiy atejta. 
DEU.28.60	Qankunamampis apachimusonqachej Egiptopi tukuy sajra nanaykunata, qankuna manchachikorqankichej chaykunata. Chay onqoykuna unaypaj k'askaykukusonqachej. 
DEU.28.61	Chantapis apachimullasonqachejtaj waj onqoykunata, nanaykunatawan, kay libropi mana qelqasqa kajkunamanta qankuna tukukunaykichejkama. 
DEU.28.62	Qankunaqa, israelitas, mana yupay atina estrellas jina kasqaykichejmantaqa pisiman tukunkichej Señor Diosniykichejta mana kasusqaykichejrayku. 
DEU.28.63	Imaynatachus ñaupajta Señor kusikorqa yanapasuspa, mirachisuspataj, ajinallatataj kunanqa tukuchisuspa chinkachisuspa ima kusikonqa. Ujllata orqhosqas kankichej chay jallp'aman tiyakoj yaykunkichej chaymanta. 
DEU.28.64	Señorqa tukuynej nacionesman ch'eqerachisonqachej, kay mundoj cantosninkama; chaypitaj waj dioskunata yupaychankichej, k'aspimanta, rumismanta ima ruwasqasta. Chaykunata qankunaqa, ñaupa tatasniykichejpis ni jayk'aj rejserqankichejchu. 
DEU.28.65	Chay nacionespi mana sonqo tiyasqa kayta atinkichejchu, nitaj uj cheqallapi kakuytapis. Señorqa sustullichisonqachej, tukuchisonqachejtaj waqay ñawisniyojman, llakisqa sonqosniyojman ima. 
DEU.28.66	Wañuy patapi jinalla kausankichej tutapis p'unchaypis manchachikuspa. Mayk'ajpis atillankichej wañuyta. 
DEU.28.67	Sut'iyayta ninkichej: Ch'isiyallanmanña, nispa. Ch'isintaj ninkichej: Sut'iyallanmanña, nispa. Chay jinatapuni sonqoykichejpi manchachikusqaykichejrayku, chaykunatataj rikusqaykichejrayku ima. 
DEU.28.68	Señorqa Egiptoman barcospi kutirichimusonqachej nishasojtiykichejpis mana ni jayk'aj chay jallp'aman kutirinkichejchu, nispa. Qankuna kikiykichej enemigosniykichejman vendekuyta munankichej wata runas kanaykichejpaj. Chaypitaj ni pipis rantiyta munasonqachejchu.
DEU.29.1	Kay jinata Señorqa ruwasqanmantaña israelitas Horeb orqopi uj tratota watejmanta Moisesman kamacherqa, israelitaswan chay llajtapi uj tratota ruwananta. 
DEU.29.2	Moisesqa israelitasta tantachispa nerqa: Qankunaqa rikorqankichej imaynatachus Señorqa Egiptopi faraonta ruwasqanta, tukuy kamachisninta jallp'asninta ima. 
DEU.29.3	Qankunaqa chay imasta rikorqankichej, jatuchaj rikuchiykunasta, señalesta, milagrosta ima. 
DEU.29.4	Kunankama Señorqa entiendej sonqota manaraj qosunkichejchu, ni ñawista chay imasta rikunaykichejpaj, nitaj ningristapis uyarinaykichejpaj. 
DEU.29.5	Noqaqa tawa chunka watas junt'ata ch'in pampaspi pusaykacharqaykichej. Chay purisqaykichejpitaj p'achasniykichej, ni ujut'asniykichejpis mana thantakorqachu. 
DEU.29.6	Chaypacha qankunaqa t'antata mana mikhorqankichejchu, manataj vinota, ni ima machachikoj ujyanatapis ujyarqankichejchu, jinamanta yachanaykichejpaj Señorqa qankunaj Diosniykichej kasqanta.
DEU.29.7	Kay jallp'aman chayamojtinchejkamataj, noqanchejwan maqanakoj llojsimorqanku Hesbonmanta Sehón rey, Basanmanta Og rey ima; paykunatataj atiparqanchej. 
DEU.29.8	Chaymantataj jallp'asninkuta jap'ikaporqanchej, qoporqanchejtaj Rubén aylluman, Gad aylluman, Manasés khuskan ayllunmanwan. 
DEU.29.9	Chayrayku qankunaqa waqaychaychej, junt'aychejtaj kay tratota, tukuy ima ruwasqasniykichejpi allin risunaykichejpaj.
DEU.29.10+DEU.29.11	Kunanqa tantasqas kashankichej tukuyniykichej Señor Diosniykichejpa ñaupaqempi: Sapa ayllumanta kamachejkuna, kurajkuna, yachayniyojkuna, tukuy qharis, wawas, warmis, qankunawan tiyakoj karu llajtayojkuna, llant'eros, yakuta aysajkunapiwan. 
DEU.29.12	Ajinaqa qankuna juraspa ninkichej, kunan kay tratota Señor Diosniykichej qankunawan ruwashan chayta. 
DEU.29.13	Chantaqa kunanmantapacha qankuna Señorpa ayllun kankichej, paytaj qankunaj Diosniykichej kanqa, qankunaman nisusqaykichejman jina, imaynatachus ñaupa tatasniykichej Abrahamman, Isaacman, Jacobman ima juraspa nisqanman jina. 
DEU.29.14+DEU.29.15	Señorqa nin mana qankunallawanchu kay tratota juraspa ruwasqanta, manachayqa ruwashallantaj pikunachus manaraj kunan noqanchejwanchu Señorpa ñaupaqempi kashanku, chaykunawampis kashallantaj. 
DEU.29.16	Qankunaqa sumajta yachankichej, imaynatachus Egiptopi tiyakusqanchejta, imaynatachus waj nacionespa jallp'asninkunejta pusamusqanchejtataj. 
DEU.29.17	Chaypitaj rikorqanchej millay ruwasqasninkuta, lantisninkutapis k'aspimanta, rumismanta, qorimanta ima ruwasqasta chay runas yupaychanku, chaykunata. 
DEU.29.18	Kunanqa qankuna ukhupi ama kachunchu Señor Diosninchejta qhesachaj qhari, chayri warmi, chayri familia, chayri ima ayllupis chay nacionespa dioskunasninkuta yupaychajqa. Ama qankuna ukhupi kachunchu sach'aman rijch'akojkuna saphinmantapacha jayaq'eyoj wañuchina venenoyoj ima.
DEU.29.19	Sichus mayqellampis kay juramentota uyarisqanmanta qhepata sumaj runa kasqanta yuyakuspa ninman: Allillampuni riwanqa tukuy imata munasqayman jina ruwajtiypis, nispa, chayqa, chay runanejta tukuyniykichej chinkachisqas kankichej. 
DEU.29.20	Señorqa mana munanqachu chay runata perdonayta, manachayqa sinch'i phiñakuyninta payman apachimonqa. Kay libropi qelqasqa kaj tukuy maldicionestaj payman urmamonqa. Jinamanta, Señor chay runaj sutinta kay jallp'a patamanta chinkachenqa. 
DEU.29.21	Señorqa chay runata tukuy Israel ayllumanta llakiypaj t'aqanqa, chay tukuy maldicionesqa payman urmanqa, kay trato ruwasqa ley libropi qelqasqa kasqanman jina. 
DEU.29.22	Qhepaman kajkuna mirayniykichej, karu llajtayojkuna ima rikonqanku chay imaymana nanaykunata, onqoykunata ima, Señorqa kay jallp'aman kachamonqa, chaykunata. 
DEU.29.23	Tukuy kay jallp'apeqa rikonqanku azufrellata, kachillata, ruphasqa jallp'ata imalla. Chaypi mana imatapis tarponqankuchu, nitaj imapis poqoyta atenqachu, manapuni ima qhorallapis wiñayta atenqachu, imaynachus karqa Sodoma, Gomorra, Adma, Zaboim llajtaspi. Chaykunataqa sinch'i phiñakuyninwan chinkacherqa.
DEU.29.24	Chayrayku tukuy naciones tapukonqanku: Imaraykutaj Señorqa chay jinata ruwan kay jallp'awanri? Imatataj niyta munan kay jina sinch'i phiñakuyninri?, nispa. 
DEU.29.25	Kutichenqankutaj: Paykunaqa qonqapunku ñaupa tatasninkoj Señor Diosninkuwan tratota ruwasqankuta, Pay paykunata Egiptomanta orqhomushajtin. 
DEU.29.26	Paykunaqa waj dioskunata qonqorikuspa yupaychamunku. Chaykunataqa ni jayk'ajpis rejsejchu kanku, nitaj yupaychankuchu karqa. 
DEU.29.27	Chayrayku Señorqa phiñakun kay naciompaj; jallp'ampa patanmantaj urmachimun tukuy maldicionesta kay libropi qelqasqa kashan chaykunata. 
DEU.29.28	Kay runastaqa Señor may sinch'i phiñakuyninwan qharqon jallp'asninkumanta, wijch'umuntaj waj jallp'asman, kunampis kashankuraj.
DEU.29.29	Mana yachasqanchej imasqa Señor Diosninchejpallata. Diosninchej sut'inchawasqanchej imasqa noqanchejpajta, wawasninchejpata ima, wiñaypaj junt'ananchejpaj kay leypi ima kamachiykunachus kashan chaykunata.
DEU.30.1+DEU.30.2	Kay tukuy nisqasniy qankunaman jamojtin, bendicionchus, chayri maldicionchus, ñaupaqeykichejpi churasqay chaykuna chay nacionespi, maymanchus Señor Diosniykichej wijch'usorqachej, chaypi sichus kaykunapi umachakuwajchej chayqa, sichus qankuna wawasniykichej ima Señorman kutirinkichej kasuspa tukuy sonqoykichejwan, tukuy almaykichejwampis kunan noqa kamachishaykichej chayman jina. 
DEU.30.3+DEU.30.4	Chaypacha Señor Diosniykichejqa kutichimonqa karu llajtasman apasqasta, khuyakusonqachejtaj. Ujtawantaj tantamusonqachej chay tukuy nacionesmanta, maykunamanchus wijch'usorqachej chaykunamanta, kay mundoj cantonkamapis ch'eqerasqa kashajtiykichej. Chaykunamantapacha Señor Diosniykichejqa kutirichimusonqachej. 
DEU.30.5	Jinamanta Señorqa ujtawan kutichimusonqachej tatasniykichej jap'ikorqanku chay jallp'aman, qankunarí ujtawan chay jallp'asta jap'ikapunkichej. Chaypi Señorqa qhapajyachisonqachej, mirachisonqachejtaj ñaupa tatasniykichejmanta astawan. 
DEU.30.6	Señor Diosniykichejqa llimphuchanqa sonqoykichejta, mirayniykichejpa sonqosninkutapis, payta munakunaykichejpaj tukuy sonqoykichejwan, tukuy almaykichejwampis, ajinamanta kausanaykichejpaj. 
DEU.30.7	Señor Diosniykichejqa kay tukuy maldicionesta enemigosniykichejman apachimonqa, pikunachá chejnikuspa qhatiykachasojkunaman ima. 
DEU.30.8	Qankunaqa Señorman kutirinkichej, kasuspataj tukuy kamachisqasninta allinta ruwankichej, kunan kamachishaykichej chaykunata. 
DEU.30.9	Chaymantataj Señorqa qhapajyachisonqachej tukuy ruwasqasniykichejpi, wawasniyoj kankichej, jinallataj uywasniyoj ima. Cosechasniykichejta Señorqa sumajta poqochenqa. Ajinapuni kanqa, Señor Diosniykichej ujtawan kusikonqa qankunapaj allinta ruwaspa, imaynatachus ñaupa tatasniykichejpaj ruwarqa ajinata. 
DEU.30.10	Chaykunaqa kanqa maypachachus Señor Diosniykichejta kasojtiykichej, chanta kamachiykunasninta, kay leyesninta ima junt'ajtiykichej, chayqa kay libropi qelqasqa kashan, chantá paymantaj kutirejtiykichej tukuy sonqoykichejwan, tukuy almaykichejwan ima.
DEU.30.11	Kay kamachiyta kunan qoshaykichej chayqa, ruwanapaj jinalla, nitaj qankunamantaqa karupichu kashan. 
DEU.30.12	Manamin chay kamacheyqa janaj pachapichu kashan, runas ninankupaj: Pitaj kunanqa janaj pachaman wicharipuwasun uraykuchimunampaj, rejsichinawanchejpaj, chayman jina ruwananchejpajtaj?, nispa. 
DEU.30.13	Manataj mar qhochaj wasampichu kashan runas ninankupaj: Pitaj mar qochata chimpapuwasun apampunawanchejpaj, rejsichinawanchejpaj, chayman jina ruwananchejpajtaj?, nispa. 
DEU.30.14	Manachayqa kay kamachiykuna qayllaykichejpipuni kashan, simiykichejpi sonqoykichejpi ima kashan, chayman jina junt'ayta atinaykichejpaj.
DEU.30.15	Kunan noqaqa ñaupaqeykichejpi churani kausayta, allin kajtawan; chaymantataj wañuyta, mana allin kajtawan. 
DEU.30.16	Sichus kunan kasunkichej kamachishaykichej chaykunata Señor Diosniykichejta munakuspa, ñankunasninta purispa, junt'aspa kamachiykunasninta, leyesninta, nisqasnintawan chayqa, chaypacha kausankichej, ashkha wawasniyojtaj kankichej. Señor Diosniykichejqa bendicisonqachej ima jallp'apichus tiyakunkichej chaypi. 
DEU.30.17+DEU.30.18	Chanta sichus kaykunamanta sonqoykichejta karunchachinkichej, amichikunkichejtaj waj dioskunaman qonqorikuspa yupaychanaykichejpaj chayqa; kunan noqaqa niykichej: Wañunkichejpuni. Jinamanta manataj unaytachu tiyakunkichej, chay jap'ikusqaykichej jallp'api Jordán mayuta chimpasqaykichejmanta. 
DEU.30.19	Kunanqa noqa janaj pachaj ñaupaqempi, kay pachaj ñaupaqempipis chayta niykichej: Qoykichej kausayta wañuytawan bendicionta, maldiciontawan, chaykunamanta ajllakunaykichejpaj. Kausayta ajllakuychej ari, jinamanta qankuna, chanta wawasniykichej ima kausakunaykichejpaj. 
DEU.30.20	Señor Diosniykichejta munakuychej, kasuychej, Payllata qhatiychej. Ajinamanta kausayniyoj kankichej, unayta tiyakunkichej, chay jallp'api Señor Diosniykichej juraspa qonanta nerqa tatasniykichej Abrahamman, Isaacman, Jacobman ima, chaypi.
DEU.31.1+DEU.31.2	Moisesqa tukuynin israelitasman ujtawan parlarqa kay jinata: Noqaqa pachaj iskay chunka watasniyojña kani. Manaña kallpay kanchu kayman jaqayman purinaypaj. Chantapis Señorqa niwarqa manaña Jordán mayuta chimpanayta. 
DEU.31.3	Chaywampis Señor Diosniykichejqa ñaupaqeykichejta renqa. Risqaykichejman jinataj chay nacionesta chinkachenqa, jallp'asninkuta jap'ikapunaykichejpaj. Josué ñaupaqeykichejta rispa pusasonqachej kurajniykichej jina, Señor nisqanman jina. 
DEU.31.4	Imaynatachus Señorqa ruwarqa amorreospa reyesninkuwan, Sehonwan, Ogwan ima, ajinallatataj chay nacioneswan ruwanqa chinkachinankama. 
DEU.31.5	Señorqa chay nacionesta makisniykichejman urmachimojtin, qankunaqa paykunawan ruwanaykichej tiyan kamachishaykichej chayman jina. 
DEU.31.6	Qankunaqa sumajta kallpachakuychej, sinch'itataj sayaychej. Qankunaqa ama manchachikunkichejchu chay runaswan tinkuytawan. Señor Diosniykichejqa qankunawan kashan. Payqa qhawasonqachejpuni, manataj saqerpayasonqachejchu.
DEU.31.7	Chaymanta Moisesqa Josueta wajyaspa tukuy israelitaspa ñaupaqempi kay jinata nerqa: Kunanqa sumajta kallpachakuy, sinch'itataj sayay. Qanqa pusanayki tiyan kay runasta chay jallp'aman, Señorqa juraspa nerqa qonanta ñaupa tatasninkuman, chayman. Qampuni chay jallp'asta paykunaman rak'inki. 
DEU.31.8	Señorqa ñaupaqeykita renqa, qanwantaj kanqa. Payqa qhawasonqapuni, manataj saqerpayasonqachejchu. Qanqa ama manchachikuychu, nitaj kharkatitiychu.
DEU.31.9	Moisesqa kay leyta qelqarqa, jaywarqataj sacerdote levitakunaman, Diospa tratompa cajoninta, israelitaspa tukuy kurajkunasninkumanwan. 
DEU.31.10+DEU.31.11	Kay jinatataj kamacherqa: Sapa qanchis watapi, manusmanta perdonana watapi, ramada nisqa fiesta tiempopi, tukuy israelitas Señor Diosniykichejpa ñaupaqempi, Señor ajllakorqa chay cheqapi tantakojtinku, kay leyta leenkichej tukuy israelitas uyarishajtinku. 
DEU.31.12	Chaymantaqa, tukuy runas tantakamunanku tiyan, qharis, warmis, wawas, llajtasniykichejpi tiyakoj karu llajtasniyoj ima, kay leymanta leejta uyarinankupaj, Señor Diosniykichejta jatunchayta yachanankupaj; chay leypi tukuy nisqanman jina ruwanankupaj. 
DEU.31.13	Ajinata mirayniykichejpis, chay imasta mana rejsejkunaqa uyarispa chayta yachanankupaj, Señor Diosniykichejta jatunchanankupajtaj tukuy kausayninkupi, ima jallp'apichus tiyakonqanku chaypi, Jordán mayuta chimpasqankumantaña.
DEU.31.14	Chaymanta Señorqa Moisesman nerqa: Wañupunayki hora qayllaykamushanña. Josueta wajyamuy, iskayniykichejtaj Dioswan tinkukuna wasiman rinkichej. Noqa payman kamachisaj imatachus ruwananta. Jinamanta Moiseswan Josuewanqa Dioswan tinkukuna toldoman rerqanku. 
DEU.31.15	Chaypitaj Señorqa jatun chhoqo phuyu ukhupi paykunaman rikhurerqa. Chay phuyutaj sayaykorqa Dioswan tinkukuna wasi punkupi. 
DEU.31.16	Chaymanta Señorqa Moisesman nerqa: Qanqa wañupunkiña, kay israelita runastaj waj nacionespa dioskunasninkuwan juchallikonqanku kunan yaykonqanku chay jallp'api. Jinamanta paykunaqa qonqapuwanqanku, paykunawan ruwasqay tratotataj p'akenqanku. 
DEU.31.17	Chayrayku sinch'i phiñakuyneyqa paykunaj contranta k'ajarenqa. Paykunataqa saqerparisaj, mana qhawarisajchu ni ima kashajtimpis. Chay chhika nanaykuna, llakiykuna ima patankuman jamojtintaj, paykuna nenqanku: Manachu kay llakiykunaqa jamuwanchej manaña Diosninchej kasqanrayku? 
DEU.31.18	Chaypachataj noqaqa astawan paykunamanta karunchakusaj, chay tukuy ima millay sajrata ruwasqankumanta, waj dioskunata yupaychasqankumantataj.
DEU.31.19	Kunanqa kay takiyta qelqaychej, chaytataj yachachiychej israelitasman, chayta takirikunankupaj. Chay takiytaj paykunaj juchasninkumanta yachachenqa. 
DEU.31.20	Paykunataqa ima jallp'atachus ñaupa tatasniykichejman juraspa qonayta nerqani chayman pusaykusaj. Chay jallp'apeqa lechewan, misk'iwan yaku jina corrishan. Chaypi sumajta sajsaykuytawan, wirayaykuytawantaj, waj dioskunaj qhepanta rispa, chaykunata yupaychanqanku. Noqatataj qhesachawanqanku, ruwasqay tratotataj p'akenqanku. 
DEU.31.21	Chay chhika nanaykuna, llakiykuna ima patankuman jamojtintaj, kay takeyqa paykunaj juchasninkumanta yuyarichenqa. Qhepaman mirayninkupis yuyarikuspa takenqanku. Noqaqa rejsiniña paykunaj yuyaykunasninkuta, qosqaykichej nerqani chay jallp'aman manaraj pusaykushaspa.
DEU.31.22	Chay kikimpacha Moisesqa chay takiyta qelqarqa, israelitasmantaj yachacherqa.
DEU.31.23	Numpa wawan Josuemanta Señorqa kay jinata kamacherqa: Qanqa sumajta kallpachakuy, sinch'itataj sayay. Qan israelitastaqa pusaykunki, paykunaman qonayta nerqani chay jallp'aman, noqataj qanwampuni kasaj.
DEU.31.24+DEU.31.25	Moisestaj chay leykunata uj libroman qelqayta tukuytawan, Diospa tratompa cajonninta apajkuna levitasman nerqa: 
DEU.31.26	Kay librota jap'iychej, churaychejtaj Señor Diosniykichejpa tratompa cajonnimpa qayllanman, qankunaj juchasniykichejta yuyarichinampaj. 
DEU.31.27	Noqa yachaykichej qankunaqa mana kasukoj rumi sonqo runas kasqaykichejta. Noqa qankunawan kashajtiyraj Señorpa contranman tukuykichej. Q'aya minchha wañupojteyqa, imaynachus kankichejpis ari? 
DEU.31.28	Kayman pusamuwaychej sapa ayllumanta kuraj kamachejkunata, kurajkunasniykichejtawan kay imasmanta paykunaman parlanaypaj, paykunaj contrankutataj janaj ñaupaqempi, kay jallp'aj ñaupaqempipis ninaypaj. 
DEU.31.29	Noqaqa yachani wañupusqaymanta qhepamanqa juchallikunaykichejta, saqenaykichej chay ñanta qhatinaykichejta nerqaykichej chayta. Chantaqa yachallanitaj qhepamanqa llakiykuna jamusunaykichejta, Señorpa munasqanta mana allinta ruwasqaykichejmanta, chay imaswan phiñachisqaykichejmantataj.
DEU.31.30	Chaymanta Moisesqa takiyta israelitaspa ñaupaqempi qallariyninmanta tukukuyninmanta leerqa.
DEU.32.1	Janaj pacha, uyariwan imatachus parlasaj chayta.
DEU.32.1	Jallp'apis, uyarichun kikin simiypa parlasqasninta.
DEU.32.2	Yachachisqayqa para jina jich'akamonqa,
DEU.32.2	yuyasqayqa chhulla jina kanqa,
DEU.32.2	qhora patapi chhillchi jina,
DEU.32.2	ch'iki patapi yaku sut'ushaj jina.
DEU.32.3	Noqa Señorpa sutintaqa yupaychasaj,
DEU.32.3	qankunarí ninkichej Diosninchej may jatun kasqanta.
DEU.32.4	Payqa jark'akuwajninchej,
DEU.32.4	ruwasqasnenqa may sumajpuni.
DEU.32.4	Tukuy ñankunasnenqa cheqampuni.
DEU.32.4	Payqa mana llullakoj Dioschu.
DEU.32.4	Payqa mana jayk'ajpis pantanchu.
DEU.32.4	Payqa cheqanmin, cheqa kajta ruwajtaj.
DEU.32.5	Machu machu sajra runas,
DEU.32.5	Diosta phiñachejkuna,
DEU.32.5	qankunaqa mana wawasnin ninapaj jinachu kankichej.
DEU.32.6	Wampu runas, mana yachayniyojkuna,
DEU.32.6	ajinatachu Señormanqa kutichinkichej?
DEU.32.6	Manachu payqa tataykichej, ruwasojniykichejtaj?
DEU.32.6	Paymin qankunataqa ruwasorqachej, uj ayllullamantaj tukuchisorqachej.
DEU.32.7	Unay tiemposmanta yuyarikuychej,
DEU.32.7	ñaupa wata miraykunapi unanchaychej.
DEU.32.7	Tatasniykichejta, ñaupa kurajkunasniykichejtapis,
DEU.32.7	tapukuychej, paykunataj willasonqachej.
DEU.32.8	Janaj pachapi kaj Diosqa nacionesman chayaqenkuta qoporqa.
DEU.32.8	Tukuy runasta ch'eqeracherqa.
DEU.32.8	Paykunamantaj jallp'asninkuta rak'erqa,
DEU.32.8	mashkhachus Diospa wawasnin kasqankuman jina.
DEU.32.9	Señorqa chayaqenta kikin ayllullantataj ajllakorqa,
DEU.32.9	Jacobpa miraynin kajkunata.
DEU.32.10	Paykunata ch'in pampaspi tarerqa,
DEU.32.10	wayraj jasut'isqan ch'aki jallp'aspi.
DEU.32.10	Makisninwan ojllaykorqa, yachacherqataj.
DEU.32.10	Paykunata waqaycharqa Pay kikinta jina.
DEU.32.11	Imaynatachus ankaqa thapan patanta phawaykachaspa,
DEU.32.11	irpasninta phawayta yachachin,
DEU.32.11	ajinallatataj Señorqa wawasninta,
DEU.32.11	waqaychan tukuy imamanta jark'aspa.
DEU.32.12	Ajinata Señorqa sapallan paykunata pusaykacharqa,
DEU.32.12	ni ima diospis paywan khuska karqachu.
DEU.32.13	Paykunata pata jallp'asnejta pusarqa,
DEU.32.13	campo poqoykunatapis mikhucherqa.
DEU.32.13	Chhankamanta llojsimoj misk'ita ujyacherqa,
DEU.32.13	sinch'i rumimanta llojsimoj aceiteta ujyacherqa.
DEU.32.14	Uywasninkoqa qorqanku llujlluta, lechetawan.
DEU.32.14	Wiran kaj ovejasta mikhorqanku,
DEU.32.14	Basanmanta wiran kaj ovejasta, cabrastawan.
DEU.32.14	Sumajnin kaj poqosqa trigota mikhorqanku.
DEU.32.14	Sumaj uvasmanta vinota ujyarqanku.
DEU.32.15	Israelitasqa manchayta qhapajyarqanku,
DEU.32.15	kayman jaqaymantaj jayt'arakorqanku,
DEU.32.15	Diospa contrantataj oqharikorqanku.
DEU.32.15	Jinamanta wirayarqanku llusk'apacha kanankukama.
DEU.32.15	Ruwajninku Diostataj qonqaporqanku,
DEU.32.15	qhesacharqankutaj jark'akoj Salvadorninkuta.
DEU.32.16	Waj dioskunata yupaychaspa Diosta mayta phiñacherqanku.
DEU.32.16	Millay lantisninkuwan phiñakuyninta k'ajaricherqanku.
DEU.32.17	Diosman jaywanankutaqa supayllaman rikuchikusta jaywarqanku,
DEU.32.17	mana jayk'aj rejsisqanku dioskunaman,
DEU.32.17	chaypachalla ruwasqa dioskunaman.
DEU.32.17	Chaykunataqa tatasniykichej mana yupaycharqankuchu.
DEU.32.18	Israel qanqa qonqapunki jark'akusoj tataykimanta.
DEU.32.18	Kausayta qosoj Diosniykimanta.
DEU.32.19	Chayta rikuspa Señorqa mayta phiñarikorqa,
DEU.32.19	qhesacharqataj qhari wawasninta, warmi wawasninta ima.
DEU.32.20	Nerqataj: Paykunata mana qhawasajchu,
DEU.32.20	yachasajtaj imapichus tukukunankuta.
DEU.32.20	Cheqamanta paykunaqa sajra runas kanku;
DEU.32.20	paykunaqa tatankuta saqerpayaj wawas kanku.
DEU.32.21	Mana dios kajta yupaychaspaqa, sonqoyta nanachiwanku.
DEU.32.21	Lantista ruwakuspa phiñachiwanku.
DEU.32.21	Noqapis paykunaj sonqonkuta nanachisaj,
DEU.32.21	uj manakaj aylluta munakuspa,
DEU.32.21	uj manakaj runaswan paykunata phiñachisaj.
DEU.32.22	Phiñakuyneyqa nina jina k'ajarin,
DEU.32.22	chay ninaqa ukhu pachakama laurarillanqa.
DEU.32.22	Q'olaykonqa jallp'ata, tukuy imasnintinta.
DEU.32.22	Orqosta k'uchunmantapacha q'olaykonqa.
DEU.32.23	Tukuy mana allinkunata paykunaj patankuman qotuykusaj.
DEU.32.23	Paykunaj contrankuta tukuy wach'inasta kacharisaj.
DEU.32.24	Yarqhaywan, q'oñi onqoywantaj wañonqanku.
DEU.32.24	Uj millay onqoy paykunata tukuchenqa.
DEU.32.24	Paykunaman khanikoj sajra animalesta venenoso kataristawan kachamusaj.
DEU.32.25	Guerra chayamojtin callespi wawasninkoqa wañonqanku, wasi ukhuspitaj manchay manchachikuy kanqa.
DEU.32.25	Jinata wañonqanku waynas, sipaskuna, machu runas, ñuñoj wawas ima.
DEU.32.26	Noqa yuyarqani tukuynejman paykunata ch'eqerachiyta,
DEU.32.26	kay jallp'a patamantataj sutinkuta chinkachiyta.
DEU.32.27	Chaytari mana ruwayta atinichu,
DEU.32.27	enemigosniy wapuykachaspa ama ninankupaj:
DEU.32.27	Mana Señorchu kaytaqa ruwashan, manachayqa
DEU.32.27	noqanchej kaytaqa atiyninchejwan ruwashanchej, nispa.
DEU.32.28	Israelitasqa yuyayninkuta chinkachinku.
DEU.32.28	Mana umachakuyta atinkuchu.
DEU.32.29	Sichus paykuna yachayniyoj kankuman chayqa,
DEU.32.29	umachakunkuman, imamanchus tukunankuta.
DEU.32.30	Imaynamantataj uj runalla waranqa runasta qhatiykachayta atinmanri? Imaynamantataj iskay runaslla chunka waranqa runasta ayqechiyta atinkumanri?
DEU.32.30	Ajina kanqa jark'akojtinku paykunata saqerpayasqanrayku,
DEU.32.30	Señorninku enemigosninkuman entregasqanrayku.
DEU.32.31	Jark'ajninku chhankaqa, mana jark'awajninchej chhanka jinachu.
DEU.32.31	Chaytaqa enemigosninchej yachanku.
DEU.32.32	Uvasninkoqa Sodomamanta, Gomorramantawan uvas jina.
DEU.32.32	Chaykunaqa jaya k'allku wañuchikoj uvas.
DEU.32.33	Vinonkoqa katarej venenon jina wañuchin.
DEU.32.34	Kay tukuy imastaqa yuyarikushani,
DEU.32.34	sonqoypi sumajta waqaychaspa.
DEU.32.35	Ayniyta kutichina diapaj, chaypi ruwasqankuman jina qopunayaj urmanqanku chaypacha.
DEU.32.35	Chinkananku diaqa chayamushanña.
DEU.32.35	Ñapis qayllamushanña.
DEU.32.36	Chaypacha Señorqa ayllunta yanapanqa pisi kallpayojta rikuspa. Señorqa kamachisninta khuyapayanqa,
DEU.32.36	manaña pipis kasqanta rikuspa,
DEU.32.36	kallpayoj kaj, mana kallpayoj kajpis.
DEU.32.37	Chaypitaj paykunaman nenqa: Maypitaj kunan dioskunasniykichejri?
DEU.32.37	Maypitaj kunan jark'asojniykichej chhanka pakakunaykichejpajri?
DEU.32.38	Maypitaj kunan rikuchikusta jaywasqaykichejmanta wirasta mikhojkunari? Vino ofrendasta jaywasqaykichejmanta vinota ujyajkunari?
DEU.32.38	Kunanqa sayarimuchunku qankunata yanapaj!
DEU.32.38	Jamuchunku qankunata jark'akoj!
DEU.32.39	Yachaychej noqalla Dios kasqayta.
DEU.32.39	Yachallaychejtaj mana waj dios kasqanta.
DEU.32.39	Noqalla kausayta qoni, qhechunitaj.
DEU.32.39	Noqalla nanachini, thañichinitaj.
DEU.32.39	Ni pipis noqaj makiymanta kacharikuyta atinchu.
DEU.32.40	Noqaqa makiyta janaj pachaman oqharisaj,
DEU.32.40	nisajtaj wiñaypaj kausasqayta.
DEU.32.41	Sumaj lliphipishaj espadayta filoyachejtiytaj,
DEU.32.41	cheqanchaytataj qallarejtiy,
DEU.32.41	chaypacha enemigosniyman aynita kutichipusaj.
DEU.32.41	Chejniwajkunaman ruwasqankuman jina qopusaj.
DEU.32.42	T'ojsinasniyta yawarman chhapusaj.
DEU.32.42	Espadayqa aychawan sajsakonqa.
DEU.32.42	Wañusqaspa yawarninman, presochasqaspa yawarninman ima chhapusaj.
DEU.32.42	Espadayqa enemigosniypa umasninkuwan sajsakonqa.
DEU.32.43	Naciones kusikuychej Diospa ayllunwan.
DEU.32.43	Diosqa aynita kutichenqa kamachisninta wañuchisqankumanta.
DEU.32.43	Enemigosninman aynita kutichenqa.
DEU.32.43	Payqa jallp'anta, aylluntawan llimphuchanqa.
DEU.32.44	Moisesqa jamuytawan, Numpa wawan Josuepiwan, kay takiyta israelitaspa ñaupaqempi qallariyninmanta tukukuyninkama leerqanku. 
DEU.32.45	Ajinata Moisesqa israelitaspaj leeporqa. 
DEU.32.46	Chaymantataj Moisesqa israelitasman nerqa: Kay tukuy nisqasniyta allinta sonqoykichejpi unanchaychej, kunan nishaykichej chaymanta. Ajinamanta mirayniykichejta kamachinaykichejpaj, tukuy kay leyta waqaychanankuta, junt'anankuta ima. 
DEU.32.47	Chay nisqayqa mana yanqha mana kajchu, kay leyqa qankunapaj, qankunaj kausayniykichej. Chaynejqa qankunaqa unayta kausankichej Jordán mayu chimpa jallp'api, chayaqeykichejpaj jap'ikunkichej chaypi.
DEU.32.48+DEU.32.49	Chay kikin diapacha Señorqa Moisesman parlarqa kay jinata: Abarim orqosman rispa, Nebo orqoman wichariy; chay orqoqa Moab jallp'api kashan, Jericó llajtaj chimpampi. Chay orqomanta rikunki Canaán jallp'ata, chaytaqa israelitasman qosaj, paykunajta kanampaj. 
DEU.32.50	Qanqa wañupunki mayqen orqomanchus wicharinki chaypi. Jinamanta ripunki ñaupajta wañoj ayllusniykiwan tantakamoj. Imaynatachus wauqeyki Aarompis Hor nisqa orqopi wañuporqa, rerqataj wañoj ayllusninwan tinkukamoj, ajinata. 
DEU.32.51	Chayqa kanqa qankuna noqaj contrayta juchallikusqaykichejrayku israelitaspa ñaupaqempi, Sin nisqa ch'in pampapi yaku llojsimushajtin Cades Meribapi. 
DEU.32.52	Qankunaqa israelitaspa ñaupaqempi mana yupaychawarqankichejchu. Qanqa karullamanta rikunki israelitasman qosaj chay jallp'ata. Jinamanta qanqa manaña chay jallp'aman yaykunkichu.
DEU.33.1	Manaraj wañupushaspa Diospa ajllasqan runa Moisesqa, israelitasta bendicerqa kay jinata:
DEU.33.2	Señorqa Sinaimanta jamorqa.
DEU.33.2	Seirmantapacha k'anchamorqa.
DEU.33.2	Parán orqomantapacha lliphipimorqa.
DEU.33.2	Cades Meribamantapacha jamorqa.
DEU.33.2	Pañampi nina ley kashan.
DEU.33.3	Señorqa ayllunta munakun.
DEU.33.3	Payta qhatejkunata jark'akun tukuy sajramanta.
DEU.33.3	Paykunaqa Payman k'umuykunku,
DEU.33.3	Paypa nisqasnintataj jap'inku.
DEU.33.4	Moisesqa leyta qowarqanchej Jacobpa ayllumpaj chayaqenta jina.
DEU.33.5	Señorqa Jesurumpi rey karqa, maypachachus llajtamanta kurajkuna Israel ayllunwan tantakojtinku.
DEU.33.6	Moisesqa Rubenmanta nerqa:
DEU.33.6	Rubén ayllu kausachun, ama wañuchunchu,
DEU.33.6	runasnin pisilla kashajtinkupis.
DEU.33.7	Judamantataj nerqa; Señor, uyariy Judá parlasusqanta;
DEU.33.7	waj Israel aylluswan tantachichiy.
DEU.33.7	Atiyniykiwan tukuy sajramanta jark'ay.
DEU.33.7	Enemigosninwan maqanakushajtin yanapay.
DEU.33.8	Levimantataj nerqa: Señor, qampata kanku Tumimwan, Urimwan;
DEU.33.8	chaykunawan ajllasqa runasniykinejta,
DEU.33.8	munayniykita rikuchinaykipaj.
DEU.33.8	Paykunataqa Masah sutiyoj cheqapi pruebaman churarqanki.
DEU.33.8	Paykunawan Meriba yaku cantopi phiñanakorqanki.
DEU.33.9	Paykunaqa tatasninkuta nerqanku:
DEU.33.9	Mana jayk'ajpis rikorqaykuchu.
DEU.33.9	Jinallataj wauqesninkuman nerqanku:
DEU.33.9	Qankunata mana rejsiykuchu. Jinallataj wawasninkutapis
DEU.33.9	nillanqankutaj: Mana yachaykuchu pikunachus kankichej, nispa.
DEU.33.9	Paykuna nisqasniykita junt'anku. Israel aylluwan trato ruwasqaykita sumajta waqaychanku.
DEU.33.10	Paykuna yachachenqanku Israel aylluykiman imatachus kamachisqaykita.
DEU.33.10	Ñaupaqeykiman inciensota apamonqanku,
DEU.33.10	altarniykimantaj uywasmanta ofrendata.
DEU.33.11	Paykunata, Señor, bendiciy kallpayoj kanankupaj.
DEU.33.11	May munakuywan jap'iy imastachus ruwasqankuta.
DEU.33.11	Enemigosninkoj wasasninta sinch'ita nanachiy,
DEU.33.11	amaña ujtawan jatarimunankupaj.
DEU.33.12	Benjaminmantataj nerqa:
DEU.33.12	Señorpaj may munasqa kajqa sumaj sonqo tiyasqa kausakuchun;
DEU.33.12	patapi kaj Dios payta wiñaypajpuni jark'achun.
DEU.33.12	Señorpa waqaychaynimpi tiyakonqa.
DEU.33.13	Benjaminmantataj nerqa:
DEU.33.13	Señorqa jallp'anta bendicichun,
DEU.33.13	cielomanta sumaj paraswan,
DEU.33.13	jallp'a ukhumanta yakus llojsimojkunapiwan.
DEU.33.14	Sapa wata chajrasninta astawan sumajta poqochipuchun.
DEU.33.14	Sapa sach'api aswan sumajta poqoykunata oqharichun.
DEU.33.15	Chay ñaupa orqosmanta sumajta poqojkunawan bendicisqa kachun,
DEU.33.15	unay lomasmanta aswan sumaj poqoykunaswan.
DEU.33.16	Jallp'anqa aswan sumaj kajwan junt'a kashan.
DEU.33.16	Laurashaj zarza ukhumanta parlaj Diosqa payta bendicichun.
DEU.33.16	Kay tukuy imas jamuchun Josej ayllunman.
DEU.33.16	Joseqa wauqesnin chaupimanta ajllasqa karqa.
DEU.33.17	Jatun kaynenqa uj toroj kuraj uñampaj jatun kaynin jina.
DEU.33.17	Payqa sinch'i kallpayoj búfalo waka jina.
DEU.33.17	Payqa tukuy jallp'asta wajraspa qhatiykachanqa kay jallp'aj tukukuyninkama. Ajina kanqanku Efraimpa ashkha miraykunasnin.
DEU.33.17	Ajina kanqanku waranqa waranqas Manasespa miraykunasnimpis.
DEU.33.18	Zabulonmantaj nerqa:
DEU.33.18	Zabulonqa qhatukoj rispa kusikuchun.
DEU.33.18	Isacarmantataj nerqa: Isacarqa puriykunasnimpi jarakuspa kusikuchun.
DEU.33.19	Paykunaqa nacionesta orqonkuman wajyanqanku.
DEU.33.19	Chaypi maychus kaj rikuchikusta jaywanqanku.
DEU.33.19	Ima qhapajyaykunachus mar qochapi tiyan chaykunawan kusikonqanku.
DEU.33.19	Mar qocha cantospi qhapajyaykunasta tarispa kusikonqanku.
DEU.33.20	Gadmantataj nerqa:
DEU.33.20	Bendicisqa kachun Gadpa jallp'anta jatunyachejqa.
DEU.33.20	Gadqa león jina winkuykun, wateqaspa runaj makinta umantawan orqhorparerqa.
DEU.33.21	Aswan sumaj kaj jallp'ataqa paypaj ajllakorqa.
DEU.33.21	Kurajman jina payman jallp'ata qonqanku.
DEU.33.21	Israel ayllu masisnimpa ñaupaqenta jallp'aman yaykorqa.
DEU.33.21	Señorpa kamachisqasninta junt'arqa.
DEU.33.21	Tukuy imatapis Israel ayllu ukhupi cheqanta ruwarqa.
DEU.33.22	Danmantataj nerqa:
DEU.33.22	Danqa uj león uña jina.
DEU.33.22	Basanmantapacha phinkimorqa.
DEU.33.23	Neftalimantataj nerqa:
DEU.33.23	Neftalitaqa Señor allinta qhawan.
DEU.33.23	Señormanta ashkha bendicionesta jap'in.
DEU.33.23	Paypa jallp'anqa qochamanta uranejman.
DEU.33.24	Asermantataj nerqa:
DEU.33.24	Aserqa bendicisqa kachun Jacobpa wawasnimpa chaupimpi,
DEU.33.24	wauqesnimpajpis sumaj munasqa kachun.
DEU.33.24	Aceitewan chakisninta joq'ochakuchun.
DEU.33.25	Wasi punku aldabasnin fierromanta, broncemantawan kachun.
DEU.33.25	Wañupunankama jallp'asniyoj kachun.
DEU.33.26	Jesurumpa Diosninmanqa ni ima diospis rijch'akuchunchu.
DEU.33.26	Chay Diosqa janaj pachamanta phuyus patapi rikhurimun,
DEU.33.26	Israel ayllunta yanapanampaj.
DEU.33.27	Israel ayllu, wiñaypaj kausaj Diosqa qampaj pakakuyniyki.
DEU.33.27	Qanta jap'isunki wiñay atiyninwan.
DEU.33.27	Enemigosniykita ñaupaqeykimanta ayqechenqa,
DEU.33.27	qantataj kamachisonqa paykunata tukuchinaykita.
DEU.33.28	Israelpa miraynin sonqo tiyasqa kausakonqa.
DEU.33.28	Chay jallp'asninkupeqa sumajta trigo, uvas ima poqonqa.
DEU.33.28	Paraqa ni jayk'aj pisenqachu.
DEU.33.29	Qanqa, Israel, sumaj kusikuyniyoj kanki.
DEU.33.29	Pitaj qan jinari?
DEU.33.29	Qantaqa Señorpuni librasonqa.
DEU.33.29	Pay imamantapis jark'akusunki, yanapasunkitaj.
DEU.33.29	Paymin atipanayki espadaykeqa.
DEU.33.29	Enemigosniykeqa qanman k'umuykamusonqanku.
DEU.33.29	Qantaj wapuykachasqankuta tukuchinki.
DEU.34.1	Moisesqa Moab ch'in pampamanta Nebo orqoman wicharerqa, Pisga orqo puntaman. Chaytaj kashan Jericó chimpapi. Chaymantapacha Señorqa rikucherqa, tukuynin Galaad jallp'asta, Dan jallp'askama. 
DEU.34.2	Chaymantataj rikucherqa Neftalí jallp'asta, Efraín jallp'asta, Manasés jallp'asta ima. Chaymantataj tukuy Judá jallp'astapis Mediterráneo nisqa mar qochakama. 
DEU.34.3	Chaymantaqa rikuchillarqataj Neguevta, Jordán valleta, palmeras llajtatawan, Jericó pampasta ima Zoarkama.
DEU.34.4	Chaypitaj Señorqa payman nerqa: Kay ari, chay jallp'aqa, Abrahamman, Isaacman, Jacobman juraspa, mirayninman ima qonayta nerqani, chay. Noqa munarqanipuni chay jallp'ata kikin ñawisniykiwan rikunaykita. Manataj chaymanqa yaykunkichu.
DEU.34.5	Ajinata Diospa kamachin Moisesqa Moab jallp'api wañuporqa, Señorpa nisqanman jina. 
DEU.34.6	P'ampasqataj karqa Moab valle jallp'api. Bet-peorpa chimpampi. Chay cheqataqa ni pipis kunankama rejsinchu. 
DEU.34.7	Payqa wañuporqa pachaj iskay chunka watayoj. Chaypacha payqa sumaj ñawisniyojraj, sumaj kallpayoj ima karqa.
DEU.34.8	Israelitasqa Moab ch'in pampapi maytapuni Moisesmanta waqarikorqanku kinsa chunka días junt'ata. 
DEU.34.9	Numpa wawan Josueqa sumaj yachaywan junt'a karqa, Moisés paypa patanman makisninta churasqanrayku. Israelitasqa payta kasorqanku, ruwarqankutaj imaynatachus Señorqa Moisesman kamachisqanman jina.
DEU.34.10	Chaymantaqa manaña ujtawan Israelpeqa Moisés jina waj sut'inchaj karqachu; Señorqa paywan uyapura parlaj. 
DEU.34.11	Chaymantaqa manaña karqachu Señor kamachejtin pipis pay jina Egiptopi milagrosta ruwaj, may jina t'ukunasta ima faraompa contranta, tukuy jallp'ampa contranta ima. 
DEU.34.12	Manañapuni pipis Moisés jinaqa karqachu israelitas ukhupi, pay jina may atiywan milagrosta, t'ukuna imasta, jatuchaj imastapis ruwajqa.
JOS.1.1+JOS.1.2	Señorpa kamachin Moisés wañupusqanmantaña, Señorqa Numpa wawan Moisespa yanapajnin Josueman parlarqa, kay jinata: Moisés kamacheyqa wañupunña. Kunanqa qanñataj sayariy. Jordán mayuta chimpay tukuynin israelitasta pusariykukuspa, maypichus noqa qankunaman jallp'ata qosqaykichej chayman rinaykichejpaj. 
JOS.1.3	Imaynatachus Moisesman nisqayman jina, noga qosqaykichej, maymanchá chakisniykichej saruykonqa chay tukuy jallp'asta. 
JOS.1.4	Chay jallp'astaj kanqa ch'innejmantapacha Líbano orqokama, Eufrates jatun mayumantapacha Mediterráneo mar qochakama. Chantá tukuynin heteospa jallp'asnintin qankunajta kanqa. 
JOS.1.5	Tukuy kausayniykipi mana pipis atipasonqachu. Noqa qanwan kasaj, imaynatachus Moiseswan karqani ajinata, manataj ni jayk'ajpis sapaykita saqesqaykichu. 
JOS.1.6	Sumajta kallpachakuy, waputaj kay. Qanmanmin chayasunki kay aylluman jallp'ata rak'inaykeqa. Kay jallp'ataqa tatasninkuman nerqani chayaqenkupaj kanampaj qonayta. 
JOS.1.7	Chaypajqa sumaj kallpachasqa wapu kanayki tiyan, kamachiy Moisés tukuy leyta kamachisusqanman jina ruwanaykipaj. Chaytaqa junt'aypuni ari, ama ni uj chhikanta karunchakuspa imatachus nisqanta kikinta ruwaspa, tukuy ima ruwasqaykipi allin risunampaj. 
JOS.1.8	Kay libropi Diospa leyninmanta kajtaqa willaypuni imatachus nisqanta. Tuta p'unchay unanchakuy kay libropi imatachus nisqanta ruwanaykipaj, ajinamanta tukuy ima ruwasqaykipi allin risunampaj. 
JOS.1.9	Noqa kayta kamachiyki, sumaj kallpasapa wapu kay. Ama manchachikuychu, amataj q'ewakuychu. Noqa Señorniyki, Diosniykeqa qanwampuni kasaj, maymanchá rinki chaypi.
JOS.1.10	Chaymanta Josueqa kamachiykunasta israelitaspa kurajkunasninman qon, jinata nispa: 
JOS.1.11	Tukuynin jaraman rispa kamachimuychej qoqawista wakichikunankuta, kaymanta kinsa p'unchayman Jordán mayuta chimpasunchej, Señorninchej Dios qowasunchej chay jallp'ata, nispa.
JOS.1.12	Chantá Josueqa nillarqataj Rubempa ayllunman, Gadpa ayllunman, Manasespa khuskan ayllunmanwan: 
JOS.1.13	Yuyarikuychej Señorpa kamachin Moisés imatachus nisorqachej chayta. Chaypacha nisorqachej: Señor, qankunaj Diosniykichej, qankunaman kay jallp'ata qosunkichej chaypi tiyakunaykichejpaj. 
JOS.1.14	Chayrayku saqeychej warmisniykichejta, wawasniykichejta, uywasniykichejtapis; Moisés qosorqachej chay jallp'api manaraj Jordán mayuta chimpashaspa. Tukuynin qharistaj maqanakupaj jina kajkuna, maqanakunasniykichejta oqharikuspa wauqesniykichejpa ñaupaqenta riychej, ajinamanta yanapanaykichejpaj. 
JOS.1.15	Paykunamampis Señorqa jallp'ata qonankama qankunaman jina chaypi tiyakunankupaj; paykunapis Señorniykichej Diospa jallp'a qosqanmanta dueño kanankupaj. Chaymanta qankunaqa atinkichej kutimpuyta jallp'asniykichejta jap'ikapoj, mayqentachus Diospa kamachin Moisés qosorqachej, manaraj Jordán mayu chimpapi inti llojsimuynejpi.
JOS.1.16	Chaymanta paykuna kuticherqanku: Tukuy qampa nisqaykita ruwasqayku, risqaykutaj maymanchá qan kachawasqayku chayman. 
JOS.1.17	Qantaqa kasusqaykupuni, ñaupajta imaynatachus Moisesta kasorqayku ajinata. Noqaykoqa munayku Señor Diosniyki qanwampuni kananta, imaynatachus Moiseswan karqa ajinata. 
JOS.1.18	Pillapis kamachisqaykita jark'ajqa, chayri imatachus kamachisqaykita mana kasukojqa, wañuchun. Noqaykoqa munayku qan sumaj kallpachasqa wapu kanallaykita.
JOS.2.1	Numpa wawan Josueqa Sitinmantapacha iskay wateqajkunata pakayllamanta kacharqa, paykunamantaj nerqa: Riychej, qhawamuychej jallp'ata, Jericó llajtatawan, nispa. Paykunataj rispa, Jericó llajtapi uj khuchi warmej wasinman chayakorqanku, chay ch'isitaj chaypi qhepakorqanku; chay warmej sutenqa karqa Rahab nisqa. 
JOS.2.2	Jericó llajtaj reyninmantaj pichus willarqamusqanku: Uj iskay israelitas kunan ch'isi jamunku jallp'anchejta wateqaspa qhawaraj, nispa.
JOS.2.3	Chaymanta reyqa kachaspa Rahabman nichimorqa: Orqhomuy qanta watukoj jamusunku chay runasta, paykuna wasiykipi kashanku, imaraykuchus chaykunaqa wateqajkuna kanku.
JOS.2.4	Chay warmitaj pakaykuspa nerqa: Arí, iskay runas chayakamuwarqanku, chaywampis mana yachanichu maymantachus kankupis. 
JOS.2.5	Laqhayaykushajtinña ripunku, llajta punku wisq'akunampaj kashajtin. Mana yachanichu maymanchus rinkupis. Chaywampis sichus qankuna usqhayta llojsispa qhatiriwajchej chayqa, taripamuwajchejraj.
JOS.2.6	Chaypaj payqa chay runasta techo pataman wicharichisqa, chaypitaj pakaykusqa lino marq'as ukhupi, chaykunataj ch'akinampaj churasqas karqanku.
JOS.2.7	Reypa runasnintaj chay runasta qhatiykorqanku Jordán mayu cheqannejta, maynejpichus yaku ch'ajchalla karqa chaykama. Soldados llojsisqankutawantaj llajta punkoqa wisq'akorqapacha. 
JOS.2.8	Manaraj chay wateqajkuna puñushajtinku Rahabqa techo pataman wicharerqa, paykunamantaj nerqa:
JOS.2.9	Noqa yachani, Señorqa qankunaman kay jallp'ata qosqasuykichejta, pay nerqa noqayku qankunata sinch'ita manchachikunaykuta. Tukuy kaypi tiyakojkunaqa qankunarayku manchachikuywan wañusqas jinaña kayku. 
JOS.2.10	Noqayku yacharqayku, mayk'ajchus Egiptomanta llojsimushajtiykichej. Diosqa Puka mar qochata iskayman khallaspa chay cheqata ch'akicherqa chayninta qankuna pasamunaykichejpaj. Yachallaykutaj qankuna atipasqaykichejta amorreospa iskayin reyesninkuta Sehonta, Ogtawan. Paykuna karqanku Jordán mayu chimpapi. 
JOS.2.11	Chayta yachaspa noqaykoqa maytapuni mancharikorqayku. Chayrayku mana pipis atinmanchu qankunawan maqanakuytaqa. Imaraykuchus Señorqa Diosniykichej, pay kikin janaj pachapi kashan, jinallataj kay pachapipis. 
JOS.2.12	Chayrayku kunan mañaykichej kunampacha kay kikimpi juranawaykichejta Diosrayku, aylluymanta khuyakunaykichejpaj, imaynatachus noqapis qankunata khuyakuykichej ajinata. Chaypajtaj qowaychej ari uj señata allin sonqoyoj kasqaykichejta yachanaypaj. 
JOS.2.13	Jinamanta ama wañuchipuwaychejchu ari tatayta, mamayta, turasniyta, ñañasniyta, imasniykuchá tiyan chaytawan, wañuymanta salvawayku ari.
JOS.2.14	Paykunataj kuticherqanku: Kausayniykuta qosqayku qankunaj kausayniykichejta salvanaykupaj, qantaj amapuni pimampis willaychu kay jamusqaykumanta. Maypachachus Señor kay jallp'ata qowasqayku chayqa, noqayku yachasqayku qanta allinta qhawayta, tukuy khuyakuyniykuwan.
JOS.2.15	Rahabqa tiyakorqa llajta kanchachasqa perqa patapi, chaypipuni paypa wasin karqa ventananta kachaykuspataj uj waskhapi paykunata uraykuchimorqa.
JOS.2.16	Chaymantataj paykunaman nerqa: Kaymantaqa ripuychej orqoman, mask'asojkuna ama taripasunaykichejpaj. Chaypi pakakuychej kinsa p'unchayta, paykuna llajtaman kutimunankukama, chaymanta qankunaqa ñanniykichejta ripullankichej.
JOS.2.17	Paykunataj warmiman nerqanku: Noqaykoqa qanman juramentota ruwasqaykuta junt'asqaykupuni. 
JOS.2.18	Maypachachus kay llajtaman chayamusqayku chayqa, kay puka wasqhata ventanaykimanta warkhuykamunki, imapichus noqayku uraykamusqaykuta. Wasiykimantaj tantaykamunki tataykita, mamaykita, turasniykita, chantá tataykej tukuy ayllusnintawan. 
JOS.2.19	Mayqellampis wasiykimanta llojsejqa, pay kikin juchayoj kanqa wañunampaj, noqaykoqa mana juchayojchu kasqayku wañunampaj. Pillapis llujchiykunman wasiykipi qanwan kashajtin chayqa, noqaykuña chaymanta juchayoj kasqayku. 
JOS.2.20	Sichus pimampis kay imasta willanki chayqa, manaña ima ruwanaykuchu kanqa chay juramentota qanwan ruwasqaykumantaqa.
JOS.2.21	Paytaj kuticherqa: Chay nisqaykichejqa ajinapuni kachun. Chaymantataj kacharpayarqa, paykunataj riporqanku. Chaymanta warmeqa puka waskhata ventananman warkhuykorqa.
JOS.2.22	Wateqaspa jamojkunataj orqoman riporqanku, chaypitaj kinsa p'unchayta pakakorqanku. Chaykamataj soldadosqa tukuynejta mask'aykorqanku. Mana maypipis tarispataj kutiporqanku Jericó llajtaman. 
JOS.2.23	Chaymantataj chay iskay runasqa orqomanta uraykamuspa mayuta chimparqanku, kutiporqankutaj maypichus Josué kasharqa chayman, paymantaj willarqanku imaynatachus purimusqankuta. 
JOS.2.24	Nerqanku: Señorqa chay tukuynin jallp'asta makisninchejmanña churan. Tukuy chaypi tiyakojkunaqa may mancharisqas kashanku.
JOS.3.1	Q'ayantin paqarin tutamanta jatarispa, Josueqa tukuynin israelitaswan Sitinmanta purirerqanku. Jordán mayu cantoman chayaspa chaypi jarakorqanku, manaraj mayuta chimpashaspa. 
JOS.3.2	Kinsa p'unchaymantaj, kurajkunas tukuynin jarasta muyorqanku. 
JOS.3.3	Kay kamachiytataj israelitasman qorqanku: Maypachachus Diosninchejpa cajonninta sacerdote levitas apashajta rikunkichej chayqa, llojsimuychej maypichá kashankichej chaymanta; qhepantataj puririychej. 
JOS.3.4	Ajinapi yachankichej maynintachus rinaykichejta; qankunaqa mana jayk'ajpis chay ñantaqa purerqankichejchu. Chaywampis ama chay cajonmanqa anchata qayllankichejchu, uj kilometrota jinalla qhepanta rinkichej, nispa.
JOS.3.5	Josuetaj israelitasman nerqa: Llimphuchakuychej, imaraykuchus q'aya rikunkichej, Señor milagrosta ruwashajta.
JOS.3.6	Sacerdotesmampis nerqa: Qankuna oqhariychej Diospa ruwasqan trato cajonta. Chaywantaj runaspa ñaupaqenta puririychej. Paykunataj Diospa trato ruwasqan cajonta oqharispa runaspa ñaupaqenta purirerqanku.
JOS.3.7	Señortaj Josueman nerqa: Kunan p'unchaymantapacha may sumaj runata ruwasqayki israelitaspa ñaupaqempi. Ajinapi paykuna yachanqanku noqa qanwampuni kasqayta, imaynatachus Moiseswan karqani jinata. 
JOS.3.8	Qan kamachiy ari sacerdotesta Diospa trato ruwasqan cajonta apanankuta; chanta Jordán mayuman chayaytawan yaku cantopi sayanankuta.
JOS.3.9	Chaymanta Josueqa israelitasman nerqa: Jamuychej, Señor Diosniykichejpa nisqanta uyariychej. 
JOS.3.10	Kaypimin yachakonqa kausashaj Señor Diosniykichej qankunaj chaupiykichejpi kasqanqa, risqaykichejman jina ñaupaqeykichejmanta pichasqampi, cananeosta, hititasta, heveosta, ferezeosta, gergeseosta, amorreosta, chantá jebuseosta ima. 
JOS.3.11	Qhawaychej, Señorpa trato ruwasqan cajón Jordán mayuta ñaupaqeykichejta chimpanqa. 
JOS.3.12	Chayrayku kunanqa ajllaychej ari chunka iskayniyoj qharista, sapa uj Israel ayllumanta ujtakama. 
JOS.3.13	Maypachachus sacerdotes tukuy jallp'amanta kaj Señorpa cajonninta apashajkuna yakuman saruykojtinkukamaqa, yaku iskayman t'aqarpayakonqa, patamanta jamoj yakoqa kikimpi sayaponqa qocha jina.
JOS.3.14	Chanta israelitasqa tukuyninku jarasninkuta oqharikorqanku Jordán mayuta chimpanankupaj. Ñaupaqenkutataj sacerdotes Señorpa trato ruwasqan cajón oqharisqa rerqanku. 
JOS.3.15	Sacerdotes mayuman yaykusqankutawan, yaku cantoman saruykusqankutawan chakisninku joq'ochakojtinkama. Cosecha tiempota Jordán mayoqa wasarejpuni. 
JOS.3.16	Pata mayumanta jamoj yakoqa kikimpi sayaykorqa qocha jina, Adán nisqa llajtapi, chayqa kashan jark'ana, Saretán llajtawan khuska. Ñaupajman p'itikoj yakutaj Wañusqa Qocha nisqaman uraykorqa tukukunankama. Ajinata yakoqa mayupi iskayman t'aqarpayakorqa. Israelitastaj chayninta chimparqanku Jericó llajta cheqaman. 
JOS.3.17	Tukuynin israelitas Jordán mayuta ch'akipi chimparqanku. Señorpa trato ruwasqan cajonta apaj sacerdotespis khuskan mayupi ch'aki jallp'api sayaykorqanku tukuynin israelitas chaynejta chimpanankukama.
JOS.4.1	Chaymanta tukuyña Jordán mayuta chimpajtinku Señorqa Josueman nerqa:
JOS.4.2	Chunka iskayniyoj qharista israelitasmanta ajllay, sapa ayllumanta ujta. 
JOS.4.3	Niytaj chunka iskayniyoj rumista oqharinankuta Jordán mayumanta, maypichá sacerdotespa chakisnin sayashanku chaymanta apaspataj, kunan ch'isi maypichá jarakunkichej chayman churankichej, nispa.
JOS.4.4+JOS.4.5	Chaymanta Josueqa chay chunka iskayniyoj ajllasqan runasta wajyaspa, nerqa: Yaykuychej mayu chaupikama, maypichá Señor Diosniykichejpa cajón kashan chaynejkama. Chaymanta sapa ujniykichej uj rumitakama lijrariykukuspa apamuychej, sapa uj Israel ayllupaj uj rumitakama, ajinamanta tukuynimpi chunka iskayniyoj rumis kanampaj. 
JOS.4.6	Chaykuna qhepaman uj señal kanampaj, mayk'ajchus wawasniykichej tapusojtiykichej: Ima niytataj munan kay rumisri?, nispa. 
JOS.4.7	Chaypacha qankuna ninkichej: Mayk'ajchus Señorpa trato ruwasqan cajón Jordán mayuta chimpamorqa. Yakutaj chay cajompa ñaupaqempi iskayman p'itikorqa. Kay tauqasqa rumisqa kashan kaypi imachus kasqanta yuyarikunankupajpuni.
JOS.4.8	Israelitasqa kikinta ruwarqanku Josuejpa kamachisqanman jina. Mayumanta chunka iskayniyoj rumista oqharerqanku Jordán mayumanta, ujtakama sapa uj Israel aylluman jina. Chayta aparqanku jarankukama; chaypitaj chay rumista churarqanku imaynatachus Señorqa Josueman kamachisqanman jina. 
JOS.4.9	Josuepis chunka iskayniyoj rumista oqharispa tauqallarqataj Jordán mayupi, maynejpichus sacerdotes sayarqanku Señorpa trato ruwasqan cajón oqharisqa chaypi. Chay rumisqa kunankama chaypi kashallanrajpuni.
JOS.4.10	Señorpa trato ruwasqan cajonta apaj sacerdotes Jordán mayu chaupipi sayarqanku, israelitas imatachus Josueman Señorpa kamachisqanta ruwayta tukunankukama. Tukuy ima ruwakorqa Moisés imaynatachus Josueman kamachisqanman jina. Israelitastaj usqhay usqhayta mayuta chimparqanku. 
JOS.4.11	Tukuy chimpapiña kajtinkutaj, Señorpa cajonninwan sayasharqanku chay sacerdotespis chimpaman chimpallarqankutaj, tukuy Israel aylluspa ñaupaqenman churakorqanku. 
JOS.4.12	Chaymanta paykunawan khuska chimpallarqankutaj maqanakunankupaj sumaj wakichisqas Rubempa ayllunmanta, Gadmanta, Manasespa khuskan ayllun ima. Paykuna israelitaspa ñaupaqenkuta rerqanku Moisespa kamachisqanman jina. 
JOS.4.13	Yaqha tawa chunka waranqa kuraj qharis karqanku, tinkunankupaj sumaj wakichisqas. Chantaqa sinrulla Señorpa ñaupaqenta rerqanku Jericó pampakama. 
JOS.4.14	Chay p'unchaypitaj Señorqa israelitasman rikucherqa Josueqa may sumaj runa kasqanta, jinamanta allin runapaj qhawanankupaj, imaynatachus Moisestapis kausashajtin allimpaj qhawarqanku, ajinata.
JOS.4.15	Chaymanta Señorqa Josueman nerqa:
JOS.4.16	Señorpa trato ruwasqan cajonta apashajkuna sacerdotesta kamachiy Jordán mayumanta llojsimunankuta, nispa.
JOS.4.17	Josuetaj sacerdotesta kamacherqa Jordanmanta llojsimunankuta. 
JOS.4.18	Sacerdotes Jordanmanta llojsimusqankutawan, ch'aki jallp'aman chakisninkuta churaykusqankutawankama, yakoqa maychus rinanta ririkaporqa ñaupajta jina, cantosninman phullchirishaj.
JOS.4.19	Israelitasqa Jordán mayuta chimpaspa llojserqanku ñaupaj killaj chunka p'unchaynimpi, rispataj Gilgalpi jarakorqanku, Jericój inti llojsimuyninnejpi. 
JOS.4.20	Chay Gilgalpi Josueqa tauqarqa Jordán mayumanta apamusqanku chunka iskayniyoj rumista. 
JOS.4.21+JOS.4.22+JOS.4.23	Israelitasmantaj nerqa: Kunanmanta qhepaman wawasniykichej tapusonqachej kay imasmanta: Ima niytataj munan kay rumisri?, nispa chayqa, paykunaman willankichej imaynatachus kay Jordán mayuta ch'akipi Israel llajta chimpamusqanta, imaynatachus Señorqa Jordán mayu yakuta ch'akichisqanta chayninta chimpanaykichejkama; jinallatataj Puka Mar qochatapis ch'akichisqanta chayninta chimpananchejta, chayta. 
JOS.4.24	Ajinapi kay mundopi tukuy llajtas yachanqanku Señorqa may jina atiyniyoj kasqanta; qankunapis Señor Diosniykichejtaqa manchachikuychejpuni.
JOS.5.1	Tukuynin amorreospa reyesninku Jordanmanta inti yaykuynejpi kasharqanku. Cananeospa tukuy reyesninkutaj mar qocha qayllapi kasharqanku; paykuna yacharqanku Señorqa imaynatachus Jordán mayu yakuta ch'akichisqanta israelitas chayninta chimpanankukama, maytataj mancharikorqanku, mana munarqankuchu israelitaswan maqanakuyta.
JOS.5.2	Chaypi Señorqa Josueman nillarqataj: Rumimanta cuchillosta ruwakuy, israelitasta watejmanta circuncidanaykipaj.
JOS.5.3	Josuetaj Señorta kasuspa cuchillosta ruwarakorqa, chaywantaj israelitasta circuncidarqa Aralot orqopi. 
JOS.5.4	Josué chayta ruwarqa, imaraykuchus tukuy qharis Egiptomanta llojsimorqanku chaykuna wañurarqankuña chay ch'in pampaspi. 
JOS.5.5	Chaywampis Egiptomanta llojsimojkunaqa tukuyninku circuncidasqa karqanku. Chaymantaqa chay purisqankupi nacejkunaqa mana circuncidasqachu karqanku. 
JOS.5.6	Chaykama israelitasqa tawa chunka watasta purisqanku ch'in pampaspi. Chaykunaspi wañupusqanku Egiptomanta llojsimoj tukuynin israelitas soldado mitayoj llojsimojkuna. Chay qharisqa Señorta mana kasusqankuchu, chayrayku Señorqa juraspa nerqa paykunaman, lechewan misk'iwan correshaj jallp'ata tatasninkuman qonanta nerqa, chayman ama chayanankuta. 
JOS.5.7	Chayrayku Josueqa chay wañoj runaspa wawasninta circuncidarqa, niyta munan paykunata churasqa tatasninkoj cuentanmanta. Paykunaqa manaraj circuncidasqaschu karqanku ñan puriypi kasqankurayku. 
JOS.5.8	Maypachachus tukuyninku circuncidachikuytawantaj jarasninkupi qhepakorqanku thañinankukama.
JOS.5.9	Chaymanta Señorqa Josueman nerqa: Kay circuncisión ruwakusqanwanqa egipciospa p'enqakuyninta qhechuykichej, nispa. Chayrayku chay cheqaqa kunankama Gilgal nisqa sutiyoj.
JOS.5.10	Israelitasqa Gilgalpi jarakorqanku; chay killapi chunka tawayoj p'unchay ch'isiyaytataj, Pascua mikhuyta mikhorqanku Jericó pampaspi. 
JOS.5.11	Chay kikin p'unchayllapitaj mana levadurayoj t'antata mikhorqanku; q'ayantintaj chay jallp'api poqojtaña mikhorqanku. 
JOS.5.12	Chaymantapacha Maná nisqa t'antaqa manaña karqachu. Israelitasqa, chay Canaán jallp'api poqojllataña chay watapi mikhorqanku.
JOS.5.13	Uj p'unchay, Josué Jericó qayllapi kashaspa ñaupaqempi rikorqa uj runata makimpi espadayojta. Josuetaj qayllaykuspa taporqa: Qanqa noqaykojmantachu kanki, chayrí enemigosniykojmantachu?, nispa. 
JOS.5.14	Chay espadayojtaj nerqa: Ni mayqenmanta; noqaqa jamuni Señorpa soldadosinta kamachejnin jina. Chaymanta Josueqa pampaman umanta chayachinankama k'umuykukorqa, taporqataj: Imatataj kunan Señorniy kamachishan kamachinmanri?, nispa.
JOS.5.15	Señorpa soldadosninta kamachejtaj nerqa: Zapatosniykita chakisniykimanta lluch'ukuy, maypichus kashanki chayqa llimphumin. Josuetaj kasuspa kikinta ruwarqa.
JOS.6.1	Chaypacha mana pipis Jericoman yaykuyta aterqachu, imaraykuchus llajta punkustaqa sumajta wisq'amusqanku israelitasmanta jark'akunankupaj. Chayrayku ni pipis yaykojchu, nitaj llojsejchu.
JOS.6.2	Señortaj Josueman nerqa: Noqa makiykiman jaywayki Jericó llajtata, reyninta, soldadosnintawan. 
JOS.6.3	Jericó llajtata tukuy Israel soldados uj kutita diapi muyuyninta muyurinkichej. Kaytaqa ruwankichej sojta p'unchayta. 
JOS.6.4	Qanchis sacerdotes renqanku, Señorpa trato ruwasqan cajompa ñaupaqenta, sapa ujninkutaj renqanku carnerospa wajrasninmanta pututusniyoj. Qanchis kaj p'unchaypitaj qanchis kutita llajtata muyurinkichej, sacerdotestaj chaykama pututusninkuta tocanqanku. 
JOS.6.5	Carnero wajrasta waqajta uyariytawan, tukuy kallpawan qhapariychej, llajtaj perqasnintaj ujllata pampaman urmanqanku. Chaymantataj sapa ujniykichej llajtaman phinkikuychej, nispa.
JOS.6.6	Josuetaj sacerdotesta wajyaspa nerqa: Señorpa trato ruwasqan cajonta apaychej, chaypa ñaupaqentataj qanchis sacerdotes richunku carnero wajrasmanta pututusniyoj.
JOS.6.7	Chaymantaqa israelitasmanñataj nerqa: Rispa Jericó llajtata muyumuychej. Tukuy maqanakunankupaj wakichisqas kajkuna, Señorpa trato ruwasqan cajompa ñaupaqenta richunku, nispa.
JOS.6.8	Josué ajinata kamachejtinkama, qanchis sacerdotes pututusninkuta waqarichispa, Señorpa trato ruwasqan cajompa ñaupaqenta purirerqankupacha, qhepankutataj Señorpa cajonnin rerqa.
JOS.6.9	Maqanakupaj wakichisqa qharistaj pututusniyoj sacerdotespa ñaupaqenta rerqanku, wakin soldadostaj Señorpa cajonnimpa qhepanta rerqanku, chaykamataj sacerdotesqa pututusninkuta mana ch'inyayta waqacherqanku. 
JOS.6.10	Soldadosmantaj Josueqa kamacherqa mana ch'ajwaspa ch'inllamanta rinankuta, mayk'ajchus qhapariychej nejtillan sinch'ita qhaparinankuta.
JOS.6.11	Josueqa Señorpa trato ruwasqan leyniyoj cajonta, Jericó llajtaj muyuyninta ujta muyurinanta diapi. Chaymantaqa jarankuman kutimporqanku, chay ch'isitaj chaypi puñorqanku. 
JOS.6.12	Q'ayantin paqarenqa Josué tutamanta jatarerqa, sacerdotespis Señorpa trato ruwasqan cajonta oqharikorqankupacha. 
JOS.6.13	Señorpa cajonnimpa ñaupaqentataj qanchis sacerdotes rerqanku mana sayarispa, carnerospa wajrasninmanta pututusninkuta waqarichispa. Maqanakupaj sumaj wakichisqa runastaj risharqanku wakin ñaupajta, wakintaj Señorpa trato ruwasqan cajonnimpa qhepanta. Chaykamataj pututustaqa mana samarispa waqachillarqankupuni. 
JOS.6.14	Q'ayantin kikinta muyurimullarqankutaj Jericó llajtaj muyuyninta, chaymantataj jarasninkuman kutimporqanku. Chay jinata sojta p'unchayta kikillantapuni ruwarqanku. 
JOS.6.15	Qanchis kaj p'unchaynimpitaj tutamanta jatariytawan, kikillantataj llajtaj muyuyninta muyurimorqanku ñaupaj kutispi jina. Chay p'unchaypeqa qanchis kutita muyurimorqanku. 
JOS.6.16	Qanchis kuti sacerdotes pututusninkuta waqachejtinku, chaypacha Josueqa israelitasman nerqa: Qhapariychej! Señormin llajtataqa makisniykichejman jaywasunkichej. 
JOS.6.17	Llajta, chaypi imaschá tiyan chaykunasnintin phirikonqa, tukuynintaj Señorman rikuchiku jina jaywasqa kanqa. Chay mana allin puriyniyoj warmi Rahabpa kausaynillanta perdonankichej, pininchus wasimpi pakakojkunatawan, imaraykuchus payqa kachamorqanchej chay wateqajkunata wasimpi pakaykorqa. 
JOS.6.18	Qankunaqa llajtapi imaschus kashan chaykunata, ama pakankichejchu, ni llujchirillankichejpischu, chay tukuy imasqa chinkachisqas kananku tiyan, Señorman rikuchiku jina jaywasqa, manachus jinata ruwankichej chayqa, Israel jaraman maldicionta apamunkichej, mana allin kaylla pejtu kanqa. 
JOS.6.19	Chantaqa, qori, qolqe, imaschus broncemanta kajkuna, fierromantawan imasqa, Señorman qosqa kanqa. Chaykunaqa maypichus qolqes churakun chayman yaykonqa, nispa.
JOS.6.20	Runasqa jatunmanta qhaparerqanku, sacerdotespis pututusninkuta waqacherqanku, Israelitastaj chay pututus waqamusqanta uyariytawan, kunkankoj atisqanta qhapariyta qallarerqanku. Llajtaj kancha perqasnintaj pampaman loqhekorqanku. Chaymantataj llajta cheqanta phinkiykorqankupacha, chanta jap'irarqankutaj. 
JOS.6.21	Chaymantaqa espadawan wañuracherqanku qharista, warmista, waynasta, machu runasta, chaymantá wakasta, ovejasta, burrosta ima. Tukuy ima kajta phirerqanku.
JOS.6.22	Josuetaj pichus ñaupajta chay jallp'ata qhawaj rerqanku chaykunaman nerqa: Kunanqa riychej mana allin puriyniyoj Rahabpa wasinman, orqhomuychejtaj, payta, pininchus wasimpi kashan chaykunatawan, imatachus payman nisqaykichejman jina.
JOS.6.23	Paykunataj rispa orqhomorqanku Rahabta, tatanta, mamanta, turasninta, pi ayllusninchus paywan kasharqanku chaykunatawan; pusarqankutaj allin waqaychasqata, israelitaspa jarasninkumanta jawaman. 
JOS.6.24	Chaypachetaj israelitasqa chay llajtata ruphaykucherqanku, tukuy chaypi kaj imastawan. Kay imasllata orqhomorqanku: Qolqeta, qorita, imaschá broncemanta, fierromanta ima kajtawan, chaytataj Señorpaj qolqe jallch'anaman churarqanku. 
JOS.6.25	Josueqa Rahabpa kausayninta, tukuy ayllumpatawan perdonarqa, imaraykuchus pay pakaykusqa Jericota wateqajkunata Josué kacharqa chaykunata. Chaymantapacha Rahabpa miraynenqa israelitas ukhupi kausanku. 
JOS.6.26	Chaypacha Josueqa uj juramentota ruwarqa: Maldicisqa kanqa Señorpa ñaupaqempi, pichus watejmanta Jericó llajtata sayarichiyta munajqa. Pichus sayarichiyta munajqa kuraj wawampa patampi sayarichichun, punkustataj sullk'a wawampa patampi, nispa.
JOS.6.27	Josuetaqa Señor maytapuni yanaparqa. Josué may mentasqa kasqantataj tukuy chay jallp'api uyarerqanku.
JOS.7.1	Judáj ayllunmanta ujnintaj Acán sutiyoj, Carmej wawan Zabdej allchhin, Zaraj allchhimpa wawan, wakin imasta pakaykorqa Señorman jaywasqa phirikuman kasharqa chay imasmanta. Chaynejta tukuynin israelitas juchayoj rikhurerqanku Señorpa ñaupaqempi, phirikunan imasta oqharisqankumanta. Chayrayku Diospa phiñakuynenqa paykunaj contrankuta k'ajarerqa.
JOS.7.2	Josueqa Jericomantapacha runasta kacharqa Hai llajtata qhawamunankupaj; Chay llajtataj kashan Betelpa inti llojsimuynimpi, Bet-aven qayllapi. Paykunaman nerqa imaynatachus chay jallp'asta qhawaramunankuta. Paykunataj rispa sumajta Haita qhawaramorqanku. 
JOS.7.3	Kutimuspataj Josueman nerqanku: Hai llajtata atipanapajqa mana tukuy aylluschu rinanchej tiyan, iskay waranqa, chayri kinsa waranqa runaslla rinanku tiyan, paykunaqa pisislla kasqanku, nispa.
JOS.7.4	Jinataj kinsa waranqa runas jinalla wicharerqanku Hai llajtata jap'imunankupaj. Haimanta kajkunataj israelitastaqa atipaykorqanku, imata jina ayqecherqanku. 
JOS.7.5	Chaypacha wañucherqanku kinsa chunka sojtayoj israelitasta. Wakintataj qhatiykorqanku llajta punkumanta canteraskama, wakintataj chay tukuy uraypi mayta waqacherqanku. Chayrayku israelitasqa maytapuni q'ewakorqanku, manaña maqanakuyta munarqankuchu.
JOS.7.6	Josuewan, israelitaspa kurajkunasninkuwantaj llakiywan p'achasninkuta llik'ikorqanku, umankumantaj ñut'u jallp'awan jich'akorqanku llakisqa kasqankuta rikuchinankupaj. Chaymantataj qonqoriykukorqanku Señorpa trato ruwasqan cajonnimpa ñaupaqenman, pampaman umankuta chayachinankukama, ch'isiyaykunankamataj.
JOS.7.7	Josueqa nerqa: Ay, Señorníy! Imapajtaj kay runasta Jordán mayuta chimpachichimorqanki, amorreosman jaywanawaykupajchu, paykuna tukuchinawaykupajchu? Walej kanman karqa Jordán mayu chimpallapi qhepakunayku. 
JOS.7.8	Ay, Señorníy! Ima nisajtaj kunanri? Israelitasqa enemigosninkumanta ayqekamunku nisajchu? 
JOS.7.9	Kunanqa kay imasmanta yachanqanku cananeos, tukuy kaynejpi tiyaj runas ima; ujllaman tantaykukuspataj jamuwasqayku, chinkachiwasqaykutaj mana ujniyojta, mana kanqachu yuyarikunallapajpis. Chantá imataj kanqa chay jatun sutiykimantari?
JOS.7.10	Señortaj Josueman katicherqa: Sayariy. Sayariy, imatataj qan ruwashanki pampaman umaykita chayachispari? 
JOS.7.11	Israelitasqa juchallikunku, paykuna trato ruwasqayta p'akinku. Pakaykunku imaschus phirikunan chaymanta, suwanku, chayqa mana allin ruwana kasqanta yachashaspa, maypichus imasninkupis kashan chayman pakaykunku. 
JOS.7.12	Chayrayku israelitasqa enemigosninkuta mana atipayta atenqankuchu, paykunaqa ayqechimullanqankupuni, imachus ruphachisqa kanan karqa chayta jap'isqankumanta. Manachus usqhayta phirinkichej chayqa, mana noqapis qankunawanñachu kasaj. 
JOS.7.13	Sayarispa israelitasta tantachimuy, llimphuchachimuytaj. Niy, q'aya ñaupaqeyman chimpamunankupaj wakichikunankuta; imaraykuchus noqa Señor, Israelpa Diosnin ajinata nini: Qankuna israelitas imachus phirikunan kajta mana phirichinkichejchu. Manachus tukuyninta phirinkichej, manatajchus qanmanta jawaman wijch'unki chayqa, manapuni enemigosniykichejta atipayta atinkichejchu. 
JOS.7.14	Q'aya ayllumanta ayllu chimpamunkichej, ima ayllutachá noqa nisaj, chay ayllutaj sapa familiata chimpachenqa. Ima familiatachá noqa nisaj chaytaj sapa uj jarayojta chimpachenqa; ima jaratachá noqa nisaj chaytaj sapa qharita chimpachenqa, sapa ujta sutinmantakama. 
JOS.7.15	Pejpa makimpichá rikhurenqa, imaschus phirisqa kanan karqa chay imas chayqa, chay runa ruphachisqa kanqa tukuy famlianwan, imasninchá tiyapun chaykunasninwan ima, Señorpa trato ruwasqanta p'akisqanrayku Israel ukhupi sajrata ruwasqanraykutaj.
JOS.7.16	Josueqa q'ayaynitin paqarin tutamanta jatarispa sapa ayllumanta ayllu chimpacherqa. Chaypitaj Señorqa Judá aylluta rikucherqa. 
JOS.7.17	Judá aylluta qayllachispataj Josueqa Zeraj familianta ajllarqa; Zeraj ayllunmantataj ajllarqa Zabdej familianta. 
JOS.7.18	Zabdej familianmanta ujmanta uj chimpajtinkutaj, Acán juchayoj rikhurerqa. Payqa karqa Carmej wawan, Zabdej allchhin, Zaraj wawampa allchhin, Judá ayllumanta.
JOS.7.19	Chaymanta Josueqa Acanman nerqa: Wawáy, Israelpa Señornin Diosta jatunchaspa yupaychay ari. Willaway imatachus ruwasqaykita, ama pakaspa sut'inta.
JOS.7.20	Acantaj payman nerqa: Arí, cheqamanta noqa juchallikuni Israelpa Señornimpa contranta. Kay jinata ruwarqani: 
JOS.7.21	Jericopi chay tukuy imas ukhupi, uj k'achitu babilonia mantata rikorqani, iskay pachaj qolqeta, khuskan kilo kuraj jina sayt'u p'alta qoritawan. Chaykunata anchata munasqayrayku pakaykorqani, apaspataj jaray uraman p'ampaykorqani, qolqetataj aswan uraman churaykuspa.
JOS.7.22	Josueqa kikimpacha runasta kacharqa Acampa jaranman, paykunataj correspa tarimorqanku imaschus pakasqa kasharqa chayta, qolqetapis aswan ukhupi. 
JOS.7.23	Chay imasta orqhoytawantaj Josueman, israelitasmanwan rikuchimorqanku, chaymantataj Señorman jaywaporqanku. 
JOS.7.24	Kikimpachataj Acantaqa Acor valleman pusarqanku, mantata, sayt'u p'alta qorita, qolqe pakasqantawan khuska, chanta qhari wawasnintawan, warmi wawasnintawan, wakasnintawan, burrosnintawan, ovejasnintawan, jarantawan, imasninchá tiyaporqa chaytawan khuska.
JOS.7.25	Chaypitaj Josueqa taporqa: Ima nispataj qanqa kay tukuy llakiykunastaqa apamuwaykuri? Kunanqa qampa pataykimanñataj urmachimuchun Señor kay tukuy llakiykunasta. Chayta nisqantawan tukuynin israelitas Acantaqa rumiwan ch'anqaspa wañorparicherqanku, tukuy imasnintawan khuska; jinaytawantaj ninawan ruphaykucherqanku. 
JOS.7.26	Chaymantataj patanman ashkha rumiswan qontuykorqanku, chay rumi qontoqa kunankama kashan. Chayrayku chay cheqataqa Acor valle nispallapuni sutichashanku. Ajinamanta Israelpa contrampi Señorpa k'ajaj phiñakuynenqa thasnukorqa.
JOS.8.1	Señorqa Josueman nerqa: Ama manchachikuychu, nitaj iskayrayaychu. Tukuy soldadosniykita pusariykukuspa Hai llajtaman wichariy, noqa Hai llajtaj reyninta, runasnintawan makisniykiman jaywasqayki. Chaymantaqa jallp'asninku, llajtanku imataj qampata kanqa. 
JOS.8.2	Qanqa Hai llajtata, reynintawan chinkachinki, imaynatachus Jericó llajtata ruwarqanki ajinata. Chaywampis kay kutipeqa qankunapaj kanqa atipachikojkunanta imasninkuchus tiyan chaykuna, uywasninku ima. Ujllata atipanaykichejpajqa sumajta wakichikuychej, llajtaj wasanman soldadosqa lip'iykuspa pakaykukuchunku.
JOS.8.3+JOS.8.4	Josueqa wakichikorqapacha tukuy soldadosninta pusarikuspa Hai llajtaman wicharinampaj. Ajllarqa kinsa chunka waranqa soldadosta, paykunatataj tutallan kacharqa, kay jinata kamachispa: Allinta uyariychej. Qankunaqa llajtaj wasanman riychej, chaypitaj pakaykukuychej, phinkimunaykichejpaj pachataj wakichisqalla suyaychej. 
JOS.8.5	Wakin soldadoswantaj llajtaj ñaupajninmanta qayllamusqayku. Maypachachus llajtamanta llojsiykamonqanku noqaykuwan maqanakoj chayqa, noqayku ñaupaqenkuta ayqekusqayku ñaupaj kutipi jina. 
JOS.8.6	Ajinata llajtamanta ayqekojtiykoqa qhepaykuta qhatiykamuwasqayku, ayqechishawasqaykuta yuyaspa. 
JOS.8.7	Chaykamataj qankunaqa pakakusqaykichejmanta llojsimuytawan llajtata jap'inkichej, imaraykuchus Señor Diosniykichej makisniykichejman jaywasonqachej. 
JOS.8.8	Llajtaman phinkikuytawantaj ninawan ruphaykuchiychej Señorpa nisqanman, jina. Kayqa uj kamachiymin.
JOS.8.9	Chaymanta Josueqa kacharqa, paykunataj wicharispa pakaykukorqanku Betelwan, Haiwan kashan chay chaupinejpi, Haimanta inti yaykuynejpi; chaykamataj Josueqa jarallankupiraj chay ch'isi qhepakorqa. 
JOS.8.10	Q'ayantintaj Josueqa tutamanta jatarispa soldadosninta watorqa wakisqañachus kashanku manachus chayta, jinaytawantaj soldadosnimpa ñaupaqenta puririn, israelitaspa kurajkunasninwan khuska Hai llajtayojkunawan tinkumunankupaj. 
JOS.8.11	Wicharispataj Josueqa tukuy soldadosninwan llajtaj ñaupaqenmanta qayllaykorqanku, jarakorqankutaj Hai llajtamanta patanejpi. Paykuna kasharqanku chay cheqawan, Hai llajtawan tinkuypitaj valle karqa. 
JOS.8.12	Josueqa phishqa waranqa qharista pakaykorqa Betelwan Haiwan kashan chay chaupipi, llajtamanta inti yaykuynejpi. 
JOS.8.13	Ajinaqa, soldados iskayman t'aqasqas karqanku; uj t'aqaqa pakasqa karqa llajtamanta inti yaykuynejpi, ujtaj jarasqa karqa llajtamanta patanejpi. Chay tuta Josueqa qayllaykorqa khuskan vallekama.
JOS.8.14	Hai llajtamanta reyqa ajina kasqanta rikuytawan usqhay usqhayta soldadosninwan tutamanta llojserqa Jordán valleman israelitaswan maqanakamoj, mana yachaspa llajta wasapi wakin israelitas pakasqa kashasqankuta. 
JOS.8.15	Josueqa tukuy soldadosninwan ayqej ayqejlla tukorqanku, ch'in pampaman rishan chay ñannejta. 
JOS.8.16	Tukuy Haimanta kaj soldadostaj kamachisqas karqanku israelitasta qhatiykunankupaj. Josueta qhatiykuspataj llajtamanta karunchakorqanku. 
JOS.8.17	Mana uj qharillapis qhepakorqachu Haipi, nitaj Betelpi mana llojsimuspeqa israelitasta qhatiykunankupaj. Tukuyninku israelitasta wañurachimuyta munasqankurayku llajta punkuta kichasqata saqerparerqanku. 
JOS.8.18	Señortaj Josueman nerqa: Makiykipi kashan chay espadata Hai llajta cheqaman oqhariy, noqa chay llajtata makiykiman jaywasqayki nispa. Jinata nejtintaj Josueqa makimpi kasharqa chay espadata oqharerqa Hai llajtaman yaykunankupaj. 
JOS.8.19	Oqharejta rikuytawantaj pakasqa kasharqanku chay soldadosqa llajtaman yaykorqanku, llajtaman yaykuytawantaj ninawan jap'iykucherqankupacha.
JOS.8.20	Haimanta runastaj qhepankuta qhawarimuspa rikorqanku q'osñi manchayta cielokama wicharishajta. Manaña ni mayman ayqeyta aterqankuchu, imaraykuchus ñaupaqenkuta ch'innejman ayqesharqanku chay israelitasqa ujllata kutirimunku paykunawan tinkoj. 
JOS.8.21	Josuetaj tukuy israelitaswan, chay pakasqa kaj israelitas llajtaman yaykuspa ninawan kanaykusqankuta rikuspa, paykunapis Haimanta kaj soldadoswan maqanakorqanku. 
JOS.8.22	Chaymantataj llajtaman yaykojkuna llojsimorqanku. Jinamanta Haimanta kajkunaqa chaupipi rikhurerqanku, israelitastaj purajmanta tukuyninkuta wañuracherqanku mana ujniyojta. 
JOS.8.23	Reyllata mana wañucherqankuchu, kausashajta jap'ispa Josueman apamorqanku. 
JOS.8.24	Chaymantaqa Haimanta soldados israelitasta qhatiykorqanku chaykunata tukuyninta espadawan wañuracherqanku, chaymantataj Hai llajtaman kutiykuspa puchojkunata wañuracherqanku. 
JOS.8.25	Chay p'unchaypi Haimanta kajkuna chunka iskayniyoj waranqa qharis wañorqanku warmis ima. 
JOS.8.26	Josueqa kamachillarqapuni chay llajtayojkunata tukuyninta wañurachinankukama. 
JOS.8.27	Israelitasqa jap'ikorqanku uywasta, imaschus llajtapi karqa chaykunata, imaynatachus Señorqa Josueman kamachisqanman jina. 
JOS.8.28	Josuetaj Hai llajtata ruphaykucherqa, wiñaypaj laqayapachata saqerparerqa, kunankama jina kashan. 
JOS.8.29	Chaymantaqa Hai reyta uj sach'aman warkhuykorqa ch'isiyanankama. Inti yaykuytataj kamacherqa chay ayanta uraykuchinankuta uraykuchispa llajta yaykuyman wijch'umunankuta, patanmantaj rumiswan qontuykunankuta. Chay rumi qontutaj kunankama kashan.
JOS.8.30	Chaymanta Josueqa Israelpa Señor Diosnimpaj Ebal orqopi uj altarta ruwaporqa. 
JOS.8.31	Chayta ruwarqa, imaynatachus Señorpa kamachin Moisés israelitasman kamachisqanman jina, imaynachus Moisespa ley librompi qelqasqa kashan chayman jinataj. Chanta uj altarta ruwarqanku mana ch'eqosqa rumismanta. Chay altar patapi israelitasqa ruphachinasta Señorman jaywarqanku, chayllapitaj jaywarqanku uj rikuchikuta Señorwan allinyakunankupaj. 
JOS.8.32	Chaymantaqa israelitas qhawashajtinku Josueqa chay altar rumisman qelqarqa Moisespa qosqan leyta. 
JOS.8.33	Chaymantaqa tukuy israelitas, Israelmanta mirajkuna, chantá karu llajtayojkuna, kurajkuna, soldadosta kamachejkuna, cheqanchajkuna ima, muyuykorqanku Señorpa trato ruwasqan cajompa ladosninman, sacerdote levitas chay cajonta lijrasninkupi wantusharqanku chaykunaj ñaupaqenkupi. Chay karqa Israel ayllu bendicisqa kanampaj, khuskanqa sayamorqanku Gerizim orqo ladomanta, khuskantaj qhawamusharqanku Ebal orqo ladomanta, unaymantapuni Señorpa kamachin Moisés ajinata kamachisqanman jina.
JOS.8.34	Chaymanta Josueqa leymanta qelqasqa libromanta sapa uj palabrata leerqa, bendicionesmanta, jinallataj maldicionesmantapis. 
JOS.8.35	Moisespa kamachisqasninmanta tukuy palabrasta Josueqa tukuy tantasqa israelitasman warmisman, wawasman, chanta karu llajtayojkuna paykunawan tiyakorqanku chaykunamanwan.
JOS.9.1	Chay tukuy imas kasqanta yacharqanku kay reyes heteosmanta, amorreosmanta, cananeosmanta, ferezeosmanta, heveosmanta, jebuseosmanta ima. Kay reyesqa tiyakusqanku Jordán mayu cantospi inti yaykunannejpi, chanta chay orqospi, pampasnimpi, Mediterráneo mar qochej cantosnimpi, Líbano jallp'aspi ima. 
JOS.9.2	Chay tukuynin reyes uj yuyayllaman yaykorqanku, Josuewan, israelitaswan ima maqanakunankupaj. 
JOS.9.3	Chaywampis heveos Gabaompi tiyakojkuna yacharqanku Josué imatachus ruwasqanta Jericota, Hai llajtatawan. 
JOS.9.4+JOS.9.5	Paykunataj nerqanku ch'aukiyaspa rinankuta. Chaymanta purirerqanku, burrosninkuman thanta costalesta, thanta vino qara botasta chajnariykukuspa, llik'isqasta, t'irisqastataj; chanta churakorqanku thanta ujut'asta, llik'isqa t'irisqa p'achasta ima. Qoqawitataj churakorqanku ñanta rinankupaj chojru mojoseasqa t'antata.
JOS.9.6	Gilgalman chayamuspataj jarampi kashajtin Josueman israelitasmanwan nerqanku: Karu llajtamanta jamuyku, munaykutaj qankunawan uj tratota ruwayta, nispa.
JOS.9.7	Israelitastaj heveosman kuticherqanku: Ichapis qankunaqa kay noqayku qayllallamanta kankichej. Imaynatataj qankunawan uj tratota ruwasunmanri?
JOS.9.8	Paykunataj Josueman nerqanku: Noqaykoqa qampa kamachisniyki kasqayku. Paytaj taporqa: Pistaj qankuna kankichejri? Maymantataj jamunkichejri?, nispa.
JOS.9.9	Paykunataj kuticherqanku: Noqaykoqa karumanta jamuyku, Señor Diosniyki may mentasqa kasqanta uyarispa, yachaykutaj Egiptopi tukuy imata ruwasqanta. 
JOS.9.10	Imaynatatajchus Jordán mayu chimpapi amorreospa iskay reyesninta ruwasqanta, Hesbón rey Sehonta, Basán rey Ogtawan, pischus Astarotpi tiyarqanku. 
JOS.9.11	Chayrayku kamachiwajniyku, llajta masisniyku ima niwarqayku: oqharikuychej ñampaj imastachus apakunaykichejta, maypichus paykuna kashanku chaymantaj riychej. Chaypitaj nimuychej, noqayku qankunaj kamachisniykichej kasqayku, qankunawantaj munayku uj tratota ruwayta, nispa. 
JOS.9.12	Maypachachus qankunata mask'aj llojsimorqayku chaypacha, kay t'antapis q'oñillaraj karqa, kunantaj qorwariyasqaña, chojrutaj. 
JOS.9.13	Kay qara botaspis mosojpacha karqa vinota junt'achishajtiyku, kunantaj kay jina llik'isqasña. Kikillantaj p'achasniyku, ujut'asniykupis kay jina thantasña, karu ñanta unaypi chayamusqaykurayku.
JOS.9.14	Israelitastaj chay runaspa mikhunasninkuta llamirerqanku, Señorta mana tapurispalla. 
JOS.9.15	Chaymanta Josueqa uj allin yanakuy tratota paykunawan ruwarqa, jinamanta ama wañuchinankupaj, chanta israelita kurajkunapis kikillantataj juraspa nerqanku ama wañuchinankuta.
JOS.9.16	Kinsa p'unchaymantataj israelitasqa yacharqanku gabonitasqa paykunaj qayllallankumanta kasqankuta, chay qayllallapi tiyakusqankuta. 
JOS.9.17	Chanta israelitasqa gabaonitasta mask'aj llojserqankupacha, kinsa p'unchayninmantaj chaykunaj llajtasninkuman chayarqanku. Chay llajtasqa karqanku Gabaón, Cafira, Beerot, Quiriat-jearim ima. 
JOS.9.18	Israelitasqa mana wañucherqankuñachu, kurajkunasninku Israelpa Diosnin Señorpa sutinrayku jurasqankurayku. Chayrayku israelitasqa kamachejkunasninkoj contranta mayta rimarqanku. 
JOS.9.19	Kurajkunasninkutaj nerqanku: Noqayku jurarqayku Israelpa Diosnin Señorpa sutinrayku, paykunata ama wañuchinanchejpaj. Chayrayku kunanqa mana imanaytapis atisunmanchu paykunataqa. 
JOS.9.20	Chayrayku kunanqa mana wañuchisunchu, juramentota ruwasqanchejtachus p'akisunman chayqa, Diosninchej phiñakuwasunman.
JOS.9.21	Ajinata israelitaspa kurajkunasninkoqa kamacherqanku: Saqeychej kausajta, paykunaqa kanqanku llant'eros, yakeros ima tukuy israelitaspaj apamunankupaj, nispa. Ajinata kamachejkunaqa junt'arqanku imatachus jurasqankuta.
JOS.9.22	Josuetaj gabaonitasta wajyaspa nerqa: Imaraykutaj karumanta jamuyku nispa ch'aukiyawaykuri, chaypaj qankunaqa kayllamanta kasqankichejpis? 
JOS.9.23	Chayrayku kunan qankunaqa pisipi qhawasqas kankichej, wiñaypaj kamachisllapuni kankichej. Llant'ata ch'ejtankichej, yakuta ima aysamunkichej Diosniypa wasimpaj. 
JOS.9.24	Paykunataj Josueman kuticherqanku: Noqayku kayta ruwarqayku qankuna wañuchinawaykuta manchachikuspa, imaraykuchus yachayku Señor Diosniykichej kamachin Moisesman kamachisqanta, kaykunapi tiyakojkunata wañurachispa, qankunaman kay jallp'asta qonasuykichejta. 
JOS.9.25	Chaywampis kunanqa makisniykipi kayku; qan noqaykuwan ruwan imachá allin, cheqantaj rijch'asunki chayta.
JOS.9.26	Jinamanta Josueqa mana saqerqachu israelitas gabaonitasta wañuchinankuta. 
JOS.9.27	Chay pachamantapacha kunankama Josueqa paykunata churarqa llant'ata apamunankupaj, yakuta aysamunankupaj, israelitaspaj, Señorpa altarnimpaj ima, may cheqatachá Señor ajllakonqa chayman.
JOS.10.1	Jerusalenmanta rey Adonisedecqa Josuemanta yachaspa mayta mancharikorqa; imaynatachus Hai llajtata, reynintawan jap'ispa wañuchisqanta, imaynatachus ñaupajta Jericó llajtata reynintawan chinkachisqanta. Chantaqa Gabaón llajtasniyojpis israelitaswan allinyanaykukusqankuta, paykuna ukhupiñataj tiyashasqankuta. 
JOS.10.2	Chayrayku maytapuni mancharikorqa. Imaraykuchus Gabaón llajtaqa jatun llajta karqa, Hai llajtamantapis aswan jatun; chantaqa runasnimpis sinch'i kallpasapas karqanku. 
JOS.10.3	Chayrayku Jerusalenmanta rey Adonisedecqa willarachimorqa, Hebrón rey Hohanman, Jarmut rey Pireamman, Laquis rey Jafiaman, Eglón rey Debirman ima, kay jinata: 
JOS.10.4	Jamuychej kayman, Gabaompa contrampi maqanakuyta yanapawaychej, paykunaqa Josuewan, israelitaswan ima allinyaykukunku. 
JOS.10.5	Ajinamanta phishqantin amorreo reyes tantaykukorqanku, Jerusalenmanta, Hebronmanta, Jarmutmanta, Laquismanta, Eglonmanta ima. Chaymanta paykunaqa tukuy soldadosninkuwan wicharerqanku;, Gabaompa chimpampitaj jaraykukorqanku, chaymantataj llajtawan maqanakorqankupacha.
JOS.10.6	Gabaón llajtayojkunataj Josueman willachimorqankupacha, Gilgalpi jarasqa kasharqanku chayman: Ama kamachisniykitaqa sapaykuta saqerpariwaykuchu; usqhayllata wicharimuychej jark'akunawaykupaj, yanapanawaykupajtaj, imaraykuchus tukuy amorreospa reyesnin ujllaman tantaykukuspa jamunku noqaykuta maqanawaykupaj, nispa. 
JOS.10.7	Josuetaj Gilgalmanta wicharerqapacha tukuy soldadosninwan, mayqenkunachus wapus kajkunawan. 
JOS.10.8	Señortaj Josueman nerqa: Ama paykunamantaqa manchachikuychu, noqa makisniykiman jaywasqayki, ni mayqenninku ñaupaqeykipi sayayta atenqankuchu.
JOS.10.9	Josuetaj Gilgalmanta tukuy tutantin wicharispa chayarparerqa amorreoswan ujllata maqanakojpacha. 
JOS.10.10	Señortaj amorreostaqa maytapuni manchariykucherqa israelitaspa ñaupaqempi. Ajinamanta Josueqa ashkha runasta Gabaompi wañuracherqa. Chaymantaqa qhatiykorqa Bet-horonman wicharej ñannejta, chaymanta rillarqapuni amorreosta wañuchispa Azecakama, Macedakama ima. 
JOS.10.11	Bet-horon urayta amorreos israelitasmanta ayqekushajtinku, Señorqa kachaykamorqa janaj pachamanta jatuchaj rumi chhikachaj granizosta; chay astawan amorreostaqa wañuracherqa, israelitas espadawan wañuchisqankumanta nisqaqa.
JOS.10.12	Maypachachus Señorqa amorreosta israelitaspa makisninman churarqa, chaypacha Josueqa israelitas rikushajtinku Señorta parlapayarqa kay jinata: Inti Gabaompi sayay; qampis killa, Ajalón valle patapi sayay, nispa.
JOS.10.13	Intiwan killawantaj sayaykorqankupa cha, israelitas enemigosninkuman aynita kutichinankukama. Manachu kayqa Jeserpa librompi qelqasqa kashan? Inteqa janaj pacha chaupipi sayaykorqa, uj p'unchayta jina. 
JOS.10.14	Ni ñaupajta, nitaj qhepatapis chay jina jatun p'unchayqa karqachu, mayk'ajchus Señorqa uj runaj parlasqanta uyarerqa chay p'unchay jinaqa. Imaraykuchus Señorqa chaypacha israelitasman kutikuspa maqanakorqa.
JOS.10.15	Chaymanta Josueqa, tukuy israelitas ima Gilgalpi kasharqa chay jarankuman kutiriporqanku. 
JOS.10.16	Chay phishqa amorreo reyestaj ayqekuspa Macedapi chhanka jusk'uman pakaykukorqanku. 
JOS.10.17	Chay qhepata Josueman willarqanku, chay phishqa reyesqa Maceda chhanka jusk'upi pakasqa kashasqankuta. 
JOS.10.18+JOS.10.19	Chantá Josueqa kamacherqa jatuchaj rumista tanqaykuspa chay chhanka jusk'uta wisq'aykunankuta, punku yaykunamantaj qhawajkunata churanankuta. Qankunapis ama kayllapi kaychejchu, enemigosniykichejta qhatiriychej, qhepataraj wakin yapakamojkunata wañurachimuychej. Ama saqeychejchu llajtankuman kutejta, imaraykuchus Señor Diosniykichejmin makisniykichejman jaywasunkichej, nispa.
JOS.10.20	Chay qhepata Josuewan israelitaswanqa amorreosta mana ujniyojta wañuracherqanku. Chaymanta wakin qhepakoj amorreostaj sumaj jark'achisqa llajtasninkuman pakaykukorqanku. 
JOS.10.21	Israelitastaj tukuyninku walejpacha kutimporqanku Macedapi jarankuman, maypichus Josué kasharqa chayman. Chaymantaqa ni pi, ni mayqen israelitaspa contranta parlarej karqachu.
JOS.10.22	Chaymanta Josueqa nerqa: Kunanqa chay cueva punkuta kicharispa, chay phishqa reyesta orqhomuychej, nispa. 
JOS.10.23	Ajinata israelitasqa chay phishqa reyesta jusk'umanta orqhomorqanku. Paykunaqa karqanku Jerusalenmanta, Hebronmanta, Jarmutmanta, Laquismanta, Eglonmanta ima. 
JOS.10.24	Josuejpa ñaupaqenman pusamojtinkutaj, Josueqa israelitasmanta tukuy qharista wajyarqa; paywan jamorqanku chay kurajkunamantaj nerqa: Qayllamuychej, kay reyespa kunkanman chakisniykichejta churaychej, nispa. Paykunataj qayllaykuytawan chay reyespa kunkasninman chakisninkuta churarqanku. 
JOS.10.25	Chaymanta Josueqa nillarqataj: Ama manchariychejchu, nitaj kharkaychejchu, astawanqa sinch'is, wapustaj kaychej. Imaraykuchus Señorqa ajinatapuni ruwanqa qankunawan maqanakoj enemigosniykichejtaqa, nispa.
JOS.10.26	Chaymanta Josueqa chay reyesta wajtaspa wañuracherqa, jinaspataj sapa ujninta uj sach'amankama warkhuracherqa. Chaypitaj kacherqanku ch'isiyaykunankama. 
JOS.10.27	Inti chinkaykushajtintaj Josueqa chay warkhusqasmanta uraykuchichimorqa, chaymantataj kamacherqa may jusk'u pichus pakakorqanku chayllamantaj wijch'uykamunankuta. Paykunataj jusk'uman wijch'uykamuytawan jatuchaj rumiswan sumajta wisq'aykamorqanku. Chay ruwasqataj kunankama kashan.
JOS.10.28	Chay kikin p'unchayllataj Josueqa Maceda llajtata jap'erqa, runasninta, chantá reynintapis espadawan wañuracherqa. Ajinata ruwaspa mana ujniyojta wañurachispa ch'impachata saqerparerqa. Maceda llajtaj reynintaqa ruwarqa, imaynatachus Jericó llajtaj reyninta ruwarqa kikinta.
JOS.10.29	Chaymantaqa israelitasta pusariykukuspa Josueqa Libna llajtamanñataj rispa muyuykorqanku, maqanakorqankupachataj. 
JOS.10.30	Chay llajtatapis Señorqa, reynintawan khuska israelitaspa makisninman jaywallarqataj. Chaymanta paykunaqa espadawan t'ojsispa tukuy kausajkunata wañuracherqanku ni ujta saqespa. Chay reytapis imaynatachus Jericó llajtaj reyninta ruwarqa kikillantataj ruwarqa Josueqa.
JOS.10.31	Chay Libna llajtamantaqa Josuewan israelitaswanqa Laquis llajtamanñataj rillarqankutaj. Chayman chayaspataj muyuykuytawan chay runasta maqarqankupacha. 
JOS.10.32	Señorqa q'ayantin Laquis llajtata israelitasman jaywarqa; paykunataj espadawan t'ojsispa chay llajtapi tukuy kausajkunata wañuracherqanku, imaynatachus Libna llajtapi ruwarqanku kikinta. 
JOS.10.33	Chaymantaqa Gezermanta Horam reyñataj Laquis llajtaman kutikuspa tukuy soldadosninwan llojserqa israelitaswan maqanakoj. Paytapis Josueqa, tukuy soldadosnintawan mana ujniyojta wañurachillarqataj.
JOS.10.34	Laquis llajtamanta Josueqa, tukuynin israelitaswan Eglón llajtamanñataj rillarqankutaj. Chay llajtaman chayaspataj muyuyninman jarakuytawan maqanakorqankupacha. 
JOS.10.35	Chay kikin diapacha llajtataqa jap'erqanku, espadawan t'ojsispataj chay llajtapi tukuy kausajkunata wañuracherqanku, imaynatachus Laquispi ruwarqanku kikinta.
JOS.10.36	Eglón llajtamanta, Hebrón llajtamanñataj Josuewan tukuynin israelitaswan wicharispa maqanakamorqanku. 
JOS.10.37	Chay llajtaman yaykuytawan espadawan t'ojsispa reyninta, tukuy kausajkunasnintinta wañuracherqanku, jinallataj chay qayllasnimpi llajtaspipis, imaynatachus Eglompi ruwarqanku kikinta.
JOS.10.38	Chaymanta Josueqa tukuy israelitaswan Debir llajtamanñataj kutirimorqanku, chay llajtawan maqanakorqankupacha. 
JOS.10.39	Chay llajtaman yaykuytawan espadawan t'ojsispa reyninta, chay ukhupi tukuy kausajkunatawan wañuracherqanku mana ujniyojta, kikillantataj chay qayllasnimpi llajtaspipis, imaynatachus ruwarqanku Hebronta, Libnata, reyesnintawan, ajinata.
JOS.10.40	Ajinata Josueqa chay tukuynin jallp'asta jap'ikaporqa; orqo kinraykunapi tiyakoj reyesta wañurachispa, Neguev orqospi, wichay pampaspi, wichaykunapi tiyakojkunata ima mana ujniyojta; imaynatachus Israelpa Señor Diosnin kamachisqanman jina. 
JOS.10.41	Chay reyesta wañurachispa Josueqa jallp'asninkuta jap'ikaporqa Cades-barneamantapacha Gazakama, chanta tukuy Gosén jallp'asta Gabaonkama. 
JOS.10.42	Ajinata Josueqa chay jallp'asta uj kutillapi jap'ikaporqa; imaraykuchus Israelpa Señor Diosnin paykunaman kutikuspa maqanakorqa. 
JOS.10.43	Chaymanta Josueqa tukuy israelitaswan khuska kutiporqa. Gilgalpi jarankuman.
JOS.11.1	Hazormanta rey Jabintaj chayta yachaspa, Madón rey Jobabman willachimorqa, jinallataj Simrón reyman, Acsaf reyman ima trato ruwanankupaj. 
JOS.11.2+JOS.11.3	Chanta willachimullarqataj wichaynej orqospi kasharqanku chay reykunaman, Cineret uraynejpi Arabapi kajkunaman, Ura pampaspi kajkunaman, Dormanta inti chinkaykuynin jallp'aspi tiyakojkunaman, inti llojsimuynejpi tiyaj cananeosman, inti yaykuynejpi kajkunaman, amorreosman, heteosman, fereseosman, orqo kinraykunapi tiyakoj jebuseosman, Mizpa jallp'api Hermón orqo k'uchupi tiyakoj heveosman ima ujllaman tantakuspa tratota ruwanankupaj. 
JOS.11.4	Tukuy kay reykunataj llojsiykamorqanku mar qocha t'iyu jina, may chhika soldadosninkuwan, may chhika caballosninkuwan, caballospa qhatatinan carrosninkuwan ima. 
JOS.11.5	Tukuy kay reyes ujllaman tantaykukuspa, Merom yaku chimpapi jarakorqanku, tukuyninku israelitaswan maqanakunankupaj.
JOS.11.6	Señortaj Josueman nerqa: Ama paykunamantaqa manchachikuychu, noqa ruwasaj q'aya kay horasta tukuyninku wañusqas urmanankuta ñaupaqeykichejman. Qantaj caballosninkoj chakisninta p'akiranki, chay maqanakunanku carrosninkutataj ninawan kanaykunki.
JOS.11.7	Chaymantá Josueqa tukuy soldadosninwan khuska, kaymanta jinalla ujllata juyñaykorqanku chay runaswan maqanakoj Merom yaku chimpapi kashajtinku. 
JOS.11.8	Señortaj Israelitaspa makisninman jaywarqa; israelitastaj wañuracherqanku, wakintataj qhatikorqanku Sidón jatun llajtakama, chaymanta Misrefot-maimkama, inti llojsimuypi Mispa pampakama, mana ujniyojta tukuchinankukama. 
JOS.11.9	Josueqa Señorpa kamachisqanman jina junt'arqa: Caballospa chakisninta p'akirarqa, jinallataj caballospa qhatatinan carrostapis ninawan kanaykorqa.
JOS.11.10	Chaymanta kutispataj Hazor llajtaman junt'aykorqanku, maypichus tratota ruwarqanku chayman; rey Jabintapis chaypi wañucherqanku. Ñaupajta chay llajtaqa kasqa tukuy reyesta yuyaychaj. 
JOS.11.11	Chay llajta ukhupi kajkunatataj mana ujniyojta wañuracherqanku, imaschus kajtapis tukuyninta t'unaykorqanku. Jinaytawantaj Hazor llajtataqa ninawan kanaykorqanku. 
JOS.11.12	Kikillantataj Josueqa ruwarqa chay tukuynejmanta tantakamoj reyespa llajtasnintapis, jinallatataj reyesnintapis espadawan t'ojsispa wañuracherqa, imasninkuchus karqa chaykunatapis t'unaykorqa, Señorpa kamachin Moisés kamachisqanman jina. 
JOS.11.13	Chaywampis israelitasqa tukuy loma puntaspi kaj llajtastaqa mana ruphacherqankuchu; Hazor llajtallata Josueqa ninawan kanaykorqa. 
JOS.11.14	Chay llajtaspi tiyakojkunataqa tukuyninta espadawan mana ujniyojta israelitasqa wañuracherqanku; imasninkuchus kajtawan, uywasnillankutawan paykunaqa jap'ikaporqanku.
JOS.11.15	Imaynatachus Señorqa kamachin Moisesman nerqa, kikillantataj Moisesqa Josueman kamacherqa. Ajinata Josueqa kikinta ruwarqa mana pantaspa imaynatachus Señorqa Moisesman kamachisqanman jina. 
JOS.11.16	Jinamanta Josueqa tukuy chay jallp'asta jap'erqa, orqo jallp'asta, tukuy Neguev jallp'asta, tukuy Gosén jallp'asta, pampa jallp'asninta, Jordán vallesta, tukuy Israel orqosta chay pampa jallp'asninta ima. 
JOS.11.17	Chaykunaqa karqa Halac orqomantapacha, Seirman wicharejmanta, Líbano pampapi Baal-gadmanta, Hermón orqo kinraymantapacha. Josueqa chay jallp'asmanta reyesta jap'ispa wañuracherqa. 
JOS.11.18	Josueqa unayta maqanakorqa chay reyeswan. 
JOS.11.19	Chay cheqasmanta kajkunaqa ni mayqen llajtas Israelitaswan uj tratota ruwarqankuchu. Gabaompi tiyakoj heveoslla chay jina tratota ruwarqanku; chaymanta kaj chhikataqa maqaspallapuni Josueqa qhechorqa. 
JOS.11.20	Imaraykuchus Señorpuni chay llaytayoj runaspa sonqosninta rumiyacherqa, israelitasman sumajta ch'ajwapi sayaykunankupaj, jinamanta atipaspa chinkachinankupaj mana khuyakuspa, imaynatachus Señorqa Moisesman kamachisqanman jina.
JOS.11.21	Chaypachallataj Josueqa jamuytawan Hebrón orqopi tiyakoj anaquitaspa llajtasninta t'unaykorqa, chaymantaqa Debir llajtata, Anab llajtata, Judá orqospi tiyajkunata, Israel orqospi kajkunata ima. Ajinata Josueqa runasnintinta, llajtasnintinta chinkaricherqa. 
JOS.11.22	Ajinamanta ni uj anaquitapis Israel jallp'aspi qhepakorqankuchu. Wakin anaquitaslla qhepakorqanku Gazapi, Gatpi, Asdodpi imalla.
JOS.11.23	Ajinata Josueqa chay tukuy jallp'asta jap'ikaporqa, imaynatachus Moisesman Señor kamachisqanman jina. Chaymantataj israelitasman, mashkha aylluschus kasqankuman jina chayaqenku kanampaj rak'irarqa. Chay jallp'apitaj manaña ima ch'ajwapis karqachu.
JOS.12.1	Kay reyesta israelitasqa atiparqanku Jordán mayoj chimpampi inti llojsimuynimpi. Chay qhechusqanku jallp'astaj karqa: Arnón mayumanta Hermón orqokama, Jordán mayoj inti llojsimuynin vallesnintin. 
JOS.12.2	Chaypacha amorreospa reynin Sehón tiyakorqa Hesbompi. Payqa kamacherqa Arnón mayoj canton Aroermanta, vallej khuskanninmanta, Galaadpa khuskanninmanta, Amompa wawasnimpa jallp'ankoj tinkuynimpi Jaboc mayukama; 
JOS.12.3	Arabamanta Cineret mar qochaj inti llojsimuyninkama; Arabá mar qochakama, k'ara qochaj inti llojsimuykama, Bet-jesimotman rej ñanmanta, Pisga orqoj ura k'uchunmantapacha.
JOS.12.4	Refaitasmanta ch'uli Basan rey Ogqa, Astarotpi, Edreipiwan tiyarqa. 
JOS.12.5	Chay kajtaj kamacherqa Hermón orqomanta, Salcata, tukuy Basan jallp'asta, Gesurwan Maacawan tinkuykama, Galaadpa khuskannintawan, chay jallp'asqa karqa Hesbón rey Sehonpata. 
JOS.12.6	Chay reykunata Señorpa kamachin Moiseswan, israelitaswanqa atiparqanku. Moisestaj chay jallp'astaqa rak'irarqa Rubén aylluman, Gad aylluman, Manasespa khuskan ayllunmanwan.
JOS.12.7	Kaykuna karqanku chay reykuna, pistachus Josuewan, israelitaswan atiparqanku Jordán mayuta chimpaspaña inti yaykuynejpi, chaykuna. Paykunata wañuracherqanku Baal-gadmapi Líbanoj vallempi, Seirman wicharej Halac orqospi ima. Chay jallp'asta Josueqa israelitasman chayaqenkupaj rak'irarqa, mashkha aylluschus kasqankuman jina. 
JOS.12.8	Kay jallp'asta qorqa: Monte jallp'asta, valle jallp'asta, Jordán vallesta, kinray jallp'asta, ch'in pampa jallp'asta, Neguevta. Kay jallp'aspi tiyarqanku heteos, amorreos, cananeos, ferezeos, heveos, jebuseos ima.
JOS.12.9+JOS.12.10+JOS.12.11+JOS.12.12+JOS.12.13+JOS.12.14+JOS.12.15+JOS.12.16+JOS.12.17+JOS.12.18+JOS.12.19+JOS.12.20+JOS.12.21+JOS.12.22+JOS.12.23+JOS.12.24	Josuejpa wañurachisqan reyesqa kaykuna karqanku: Jericomanta, Haimanta, chayqa Betel qayllallapi karqa; Jerusalenmanta, Hebronmanta; Jarmutmanta, Laquismanta, Eglonmanta, Gezermanta, Debirmanta, Gedermanta, Hormamanta, Aradmanta, Libnamanta, Adulanmanta, Macedamanta, Bet-elmanta, Tapuamanta, Hefermanta, Afecmanta, Saronmanta, Madonmanta, Hazormanta, Simron-meronmanta, Acsafmanta, Taacnacmanta, Meguidomanta, Cadesmanta, Carmelo cheqapi Jacneamanta, Dormanta, chayqa Dor provinciapi karqa, Gilgalpi Goimmanta, Tirsamanta, ima. Tukuynimpi chay reyesqa karqanku kinsa chunka ujniyoj.
JOS.13.1	Señorqa Josueman nerqa machuña kashajtin: Qanqa machuña kashanki, chaywampis jallp'aqa ashkharaj tiyan qhechunapaj. 
JOS.13.2+JOS.13.3	Chaykunataj kanku: Filisteospa tukuy jallp'asninku, tukuy gesureospata; chay jallp'asqa kanku Sihormanta, Egiptoj inti llojsimuynimpi, Ecronwan mojon tinkuyninkama. Inti llojsimuynejpeqa cananeospa jallp'an kashan; chay jallp'apitaj filisteospa phishqa kurajkunasninku kashanku, Gazamanta, Asdodmanta, Ascalonmanta, Gatmanta, Ecronmanta ima. Chayllapitaj aveospa kurajninku karqa. 
JOS.13.4	Uraynejmantaj kashan tukuy cananeospa jallp'anku, sidoneospa llajtanku Meharamantapacha Afeckama, amorreospa jallp'ankoj mojonninkama. 
JOS.13.5	Giblitaspa jallp'anku tukuy Líbano inti llojsimuykama, Baal-gamanta Hermón orqo k'uchukama, Hamatman yaykunakama. 
JOS.13.6	Israelitaspa ñaupaqempi noqa tukuchisaj sidoniosta, orqospi tiyakojkunata, Libanomanta Misrefot-maimkama. Qantaj chay jallp'asta israelitasman chayaqenkupaj rak'irapunki, imaynatachus kamachishayki chayman jina. 
JOS.13.7	Kay jallp'astaqa isq'on aylluman rak'irapunki, chantá Manasespa khuskan ayllunmanwan.
JOS.13.8	Imaraykuchus Rubén aylluwan, Gad aylluwan, chanta Manasés khuskan aylluwanqa jallp'asniyojña kanku, chaytataj Moisesña chayaqenkupaj rak'iporqa Jordán mayu chimpapiña inti llojsimuypi. 
JOS.13.9	Chay jallp'aspa mojonesnenqa kashan: Arnón mayu cantopi Aroermantapacha, valle chaupipi llajtantin, Meseba pampas, Dibonkama. 
JOS.13.10	Tukuy Sehón llajtas amorreospa reynin, payqa kamacherqa Hesbompi, chanta Amompa wawasnimpa jallp'asninwan mojonninkama. 
JOS.13.11	Paykunallapajtaj karqa Gaalad, gesureospa jallp'asnin, maacateospa jallp'asnin, Hermón orqos, tukuy Basán jallp'as ima Salcakama. 
JOS.13.12	Chanta jap'ikullarqankutaj Basán rey Ogpa jallp'asninta, payqa Astarotpi, Edreipi ima kacherqa, payqa karqa refaitasmanta ch'uli; paykunatamin Moisesqa atipaspa chinkacherqa. 
JOS.13.13	Gesureoswan, maacaswanqa mana chaynejmanta wijch'usqaschu karqanku, manachayqa paykuna kausashanku israelitaswan chajru kunan p'unchaykama.
JOS.13.14	Leví ayllumantaj Moisesqa jallp'ata mana qorqachu. Paykunapajqa kanan karqa Señor Diosman israelitaspa rikuchikuta apamusqallanku, imaynatachus Señorpa kamachisqanman jina.
JOS.13.15	Moisesqa jallp'ata rak'erqa Rubén aylluman mashkhachus kasqankuman jina. 
JOS.13.16	Chay jallp'ankutaj karqa Arnón mayu cantopi Aroermantapacha, valle chaupipi llajtantin, tukuy pampasnintin Medebakama. 
JOS.13.17+JOS.13.18+JOS.13.19+JOS.13.20+JOS.13.21	Chaymanta Hesbón, pampaspi kaj tukuy llajtasnintin: Dibón, Bamot-baal, Bet-Baal-Meón, Jahaza, Cademot, Mefaat, Quiriataim, Sibma, Zaret-sahar, valle lomapi, Bet-peor, Pizga kinraykuna, Betjesimot, tukuy pampa llajtas, amorreospa reynin. Sehompa kamachinasnin llajtas, payqa Hesbonmanta kamacherqa. Chaykunata Moisesqa atiparqa, Madianmanta kurajkunata, Evita, Requemta, Zurta, Hurta, Rebata, chay jallp'aspi Sehonmanta kurajkuna tiyakojkunata ima. 
JOS.13.22	Chaymanta israelitas wañucherqanku Beorpa adivino wawan Balaamta, wajkunatawan. 
JOS.13.23	Rubén aylluman qosqa karqa llajtasniyoj, ranchosniyoj jallp'a mashkhachus kasqankuman jina, chay jallp'aj mojonnintaj karqa Jordán mayukama.
JOS.13.24	Gad ayllumampis Moisesqa jallp'ata rak'irallarqataj mashkha familiachus kasqankuman jina. 
JOS.13.25	Paykunamantaj chayarqa Galaadmanta kaj tukuy llajtasniyoj Jazer jallp'as, chantá amonitaspa khuskan jallp'asninku ima, chaytaj karqa Rabá chimpampi Aroer llajtakama. 
JOS.13.26	Chantá Hesbonmanta, Ramat-mizpakama, chantá Betonim, chantá rillampuni Mahanaimninta Debirpa mojon tinkuyninkama. 
JOS.13.27	Vallenejpitaj chayarqa, Bet-aram, Bet-nimra, Sucot, Zafón, ima. Chay jallp'aqa puchorqa Hesbón rey Sehompata. Chay jallp'ataj karqa Jordán mayoj inti llojsimuyninmanta, Cineret qochej ura cantonkama. 
JOS.13.28	Chaymin chayaqenkoqa karqa Gadpa ayllumpaj mashkhachus kasqankuman jina, llajtasniyoj, ranchosniyojtaj kaj jallp'as.
JOS.13.29	Chaymanta Moisesqa Manasespa khuskan ayllunman chayaqenku jallp'ata qopullarqataj mashkha familiachus kasqankuman jina. 
JOS.13.30	Paykunaj jallp'ankoqa karqa Mahanaimmantapacha, tukuy Basán jallp'as, chay niyta munan Basán rey Ogpa kamachisqan jallp'as, Basampi Jairpa juch'uy ranchosnin ima; chaykunataj karqanku sojta chunka llajtas. 
JOS.13.31	Chaymantaqa Galaadpa khuskan, Astarot llajtas, Edrei llajta, Basampi rey Ogpa llajtasnin ima. Chay karqa Manasespa wawan Maquirpa wawasnimpaj, chay niyta munan Manasespa khuskan miraynimpaj, mashkhachus kasqankuman jina.
JOS.13.32	Chay jallp'asta Moisesqa rak'irarqa paykunaman Moab pampasta, inti llojsimuypi manaraj Jordán mayuta chimpashaspa. 
JOS.13.33	Leví ayllumanrí mana jallp'astaqa qorqachu Moisesqa, imaraykuchus paykunaj chayaqenkorqa Israelpa Señor Diosnillan, imaynatachus Señor nisqanman jina.
JOS.14.1	Kaymin karqa, israelitaspa Canaampi chayaqe jallp'a jap'isqankoqa. Chaytataj rak'erqanku sacerdote Eleazar, Numpa wawan Josué, israelitaspa kurajkunasninkuwan. 
JOS.14.2	Chay jallp'astaqa rak'inakorqanku sorteopi isq'on ayllus, chanta Manasespa khuskan ayllun ima, imaynatachus Señorqa Moisesman kamachisqanman jina. 
JOS.14.3	Imaraykuchus Moisesqa manaraj Jordán mayuta chimpashaspaña qopusqaña chayaqenku jallp'asta iskay ayllusman Manasespa khuskan ayllunmanwan. Chanta levitasmanqa manapuni jallp'ata qorqachu. 
JOS.14.4	Joséj wawasnimpa mirayninmanta kajkunaqa iskay ayllus karqanku, Manasesmanta, Efrainmantawan. Levitasmantaj mana uj chhikan jallp'allapis chayarqachu, paykunaqa llajtasllapi tiyakunanku karqa, chay llajtas cantospitaj jatun uywasninkuta, juch'uy uywasninkuta ima michikunanku karqa. 
JOS.14.5	Ajinaqa, imaynatachus Moisesman Señorpa kamachisqanman jina, israelitasqa jallp'ata rak'inakorqanku.
JOS.14.6	Judáj ayllunmanta kajkuna Gilgalman rerqanku Josuewan parlaj; chayaspataj cenezeo Jefonej wawan Calebqa Josueman nerqa: Qan yachanki allinta imatachus Señorqa kamachin Moisesman nisqanta Cades-barneapi qanmanta noqamantawan. 
JOS.14.7	Noqaqa tawa chunka watasniyoj kasharqani, maypachachus Moisés Cades-barneamanta jallp'ata qhawamojta kachawarqa chaypacha, kutimuspataj noqaqa maychus kajta imatachus rikusqayta cheqanta willarqani. 
JOS.14.8	Noqawan rejkuna wauqesniy israelitas runaspa sonqonkuta iskayrayacherqanku. Noqarí imatachus Señor Diosniy nisqanta junt'arqani. 
JOS.14.9	Chaypacha Moisesqa juraspa niwarqa may jallp'amanchá saruykunki chay wiñaypaj chayaqe jallp'ayki kanqa, Señor Diosniypa nisqasninta junt'asqaykirayku. 
JOS.14.10	Tawa chunka phishqayoj watastaña kausachiwan, mayk'ajchus Moisesman kay imasmanta parlasharqa chaymanta kaykama, israelitaspis ch'in pampapi purisharqanku chaypacha. Kunanqa pusaj chunka phishqayoj watayojña kani. 
JOS.14.11	Kunampis kallpayojraj kani, mayk'ajchus Moisés jallp'ata qhawajta kachawarqa, chaypacha jina. Kunampis atiniraj rispa maqanakamuyta ñaupajta maqanakoj kani ajinata. 
JOS.14.12	Chayrayku kunanqa qoway ari may orqotachus Señor qonawanta nerqa chayta. Chaymantapacha qanqa yachanki chaynejpi anaquitas tiyasqankuta, jatuchaj llajtas sumaj jark'achisqastaj kasqanta. Chaywampis noqaqa yuyani Señor yanapanawanta chay llajtasta chinkachiyta, imaynatachus Señorqa yanapanawanta nisqanman jina.
JOS.14.13	Chaymanta Josueqa Jefonej wawan Calebta bendicerqa; chaymantataj chayaqempaj Hebrón jallp'ata qoporqa. 
JOS.14.14	Ajinamanta Hebrón jallp'aqa Calebpa jallp'anman tukorqa kunan p'unchaykama, imaraykuchus Israelpa Señor Diosninta kasorqa. 
JOS.14.15	Hebrompa sutenqa ñaupajta karqa, Quiriat-arba, imaraykuchus uj anazeo Arba nisqa runa may mentasqa karqa. Chaymanta qhepamanqa chay jallp'aspi manaña ima ch'ajwaspis karqachu.
JOS.15.1	Judá aylluman mashkhachus kasqankuman jina sorteopi chayarqa chay jallp'aqa karqa Edomwan tinkuykama, uraynejmantaj karqa Zin ch'in pampakama. 
JOS.15.2	Chay uraynejmanta mojonnenqa karqa k'ara mar qocha cantomantapacha, qallu jina uray qhawareqa kashan chaynejmantapacha. 
JOS.15.3	Chaymantaqa rillarqapuni uraynejman Acrabimpa wichayninta, Zin ch'in pampakama; chaymanta wicharerqa Cades-barneakama, chaymanta rerqa Hezronman, Adarninta wicharispa muyuykamorqa Carcaman. 
JOS.15.4	Chaymanta rillarqapuni Asmonman, chaymanta llojserqa Egipto mayuman, chaymanta Mediterráneo mar qochapi tukukorqa. Kay karqa uranejman mojonqa. 
JOS.15.5	Inti llojsimuymanta mojonqa karqa k'ara qochamanta, Jordán mayuwan tinkuykama. Chaymanta qallarikorqa wichaynejpi mojones, Jordán mayuwan tinkuypi qallu jina kashan k'ara qocha chaynejmanta. 
JOS.15.6	Chay mojonqa wicharerqa Bet-hoglanejta, chaymanta rerqa patanejpi Bet-arabaman, chaymantataj wicharerqa Bohán chhankaman Rubempa wawan nisqaman. 
JOS.15.7	Chaymantá wicharerqa Debirman Acor vallemantapacha, wichaynejmanqa Gilgal qhawarisqa karqa, chaytaj karqa Adumimpa chimpan wichaypi. Chaymanta rillarqapuni En-semes nisqapi yakuskama, chaymanta llojserqa Rogelpi yaku juturiskama. 
JOS.15.8	Chaymanta rillarqapuni Ben-hinom vallenejta, Jebuspa uray cantonta, niyta munan Jerusalennejta. Chaymanta wicharerqa Hinom vallej inti chinkaykuynin chimpan orqo puntannejta, Refaim vallej patannejta.
JOS.15.9	Chay mojonqa muyuykamorqa monte orqo puntanta Neftoapi yaku juturikama, chaymantaqa Efrón orqospi llajtasninta, Baala nisqa chayninta, chaytaj kashan Quiria-jearim, nisqa. 
JOS.15.10	Baalamanta chay mojonqa kutirimorqa inti chinkaykuynejta Seir orqokama; chaymanta rillarqapuni Jearim orqoj patannejta, chaytaj kashan Quesalón nisqa, chaymanta uraykorqa Bet-semeskama, chaymantataj chayarqa Timnaman. 
JOS.15.11	Chanta rillarqataj Ecrompa pata wichaynin inti llojsimuyninta, chaymanta Sicrompa wasanta muyuykamorqa, Baala orqonejta rerqa, chaymantaqa llojserqa Jabneelman, tukukorqataj Mediterráneo mar qochapi. 
JOS.15.12	Inti yaykuyman mojonnenqa karqa Mediterráneo mar qochakama. Kaykunamin karqa Judá aylloj mojonesnenqa tukuy muyuynintimpi, mashkhatajchus kasqankuman jina.
JOS.15.13	Josueqa, payman Señor kamachisqanman jina, Jefonej wawan Calebman, Judá ayllu ukhupi jallp'ata qorqa. Chaypi Quiria-arba llajtata, chayqa Hebrón llajtata karqa, anaquitaspa jatun llajtan. 
JOS.15.14	Chay llajtamanta Calebqa Anacpa kinsantin wawasninta qharqorqa, Sesaita, Ahimanta, Talmaita ima. 
JOS.15.15	Chaymantataj wicharerqa Debir llajtapi tiyakojkunamanñataj; chay llajtaj sutin ñaupajta karqa Quiriat-sefer. 
JOS.15.16	Chaypacha Calebqa nerqa: Pichá kay llajtawan maqanakonqa, atipanqataj chayman Acsa warmi wawayta qosaj warmin kanampaj.
JOS.15.17	Chaymantaqa chay llajtata maqanakuspa atiparqa Cenazpa wawan Otoniel, paytaj karqa Calebpa wauqempa wawan. Calebtaj Acsa wawanta chay runaman qorqa warmin kanampaj. 
JOS.15.18	Otonieltaj warminta pusakapushaspa nerqa tatan Calebmanta jallp'ata llank'anampaj mañakunanta. Acsataj burromanta uraykuspa tatanman qayllaykorqa. Calebtaj nerqa: Imata ninki?, nispa.
JOS.15.19	Paytaj nerqa: Uj khuyakuyniykita mañakuyki. Ña qowankiña pataj Neguev jallp'asta, kunanqa qollawaytaj ari yaku juturistawan, nispa. Tatan Calebtaj patanejpitaj, uranejpitaj yaku juturita qorqa.
JOS.15.20	Kay jallp'as karqanku Judáj ayllumpa chayaqesninku mashkhachus kasqankuman jina. 
JOS.15.21+JOS.15.22+JOS.15.23+JOS.15.24+JOS.15.25+JOS.15.26+JOS.15.27+JOS.15.28+JOS.15.29+JOS.15.30+JOS.15.31+JOS.15.32	Judá ayllu uranejpi Edonwan tinkuypi jap'erqa chay llajtasqa karqanku kaykuna: Cabseel, Edar, Jagur, Cina, Dimosa, Adada, Cedes, Hazoe, Itnan, Xif, Telem, Bealot, Hazor-hadata, Queriot, Hezrón, uj sutintaj Hazor, Ama, Sema, Moloda, Hazar-gada, Hesmón, Bet-pelet, Haza-sual, Beerseba, Bizotía, Baala, Iim, Esem, Eltolad, Quesil, Horma, Diclag, Madmana, Sansana, Lebaot, Silhem, Ain, Rimón ima. Tukuynimpi karqanku iskay chunka isq'onniyoj llajtas, tukuy ranchosnintin.
JOS.15.33+JOS.15.34+JOS.15.35+JOS.15.36	Pampasnimpi kajkunataj karqanku kaykuna: Estaol, Zora, Asena, Zanoa, En-ganim, Tapúa, Enam, Jarmut, Adulam, Soco, Azeca, Saraim, Aditaim, Gedera, Gederotaim ima. Tukuynimpi karqanku chunka tawayoj llajtas tukuy ranchosnintin.
JOS.15.37+JOS.15.38+JOS.15.39+JOS.15.40+JOS.15.41	Chaymantá Zenán, Hadasa, Migdal-gad, Dileán, Mizpa, Jocteel, Laquis, Boskat, Eglón, Cabón, Lahmam, Quitlis, Gederot, Bet-dagón, Naama, Maceda ima. Chunka sojtayoj llajtas karqanku ranchosnintin.
JOS.15.42+JOS.15.43+JOS.15.44	Chaymanta Libna, Eter, Asán, Jifta, Asena, Nezib, Keila, Aczib, Maresa ima. Tukuynimpa isq'on llajtas ranchosnintin karqanku.
JOS.15.45+JOS.15.46	Chanta kallarqataj Ecrón llajta, juch'uy llajtasninwan, ranchosninwan ima. Chaymanta kallarqataj Ecronmanta mar qochakama, Asdod qayllapi kaj jallp'asnintin, ranchosnintin ima.
JOS.15.47	Chanta kallarqataj Asdod llajta, juch'uy llajtasnintin, ranchosnintin ima; chanta Gazapis, juch'uy llajtasnintin, ranchosnintin Egipto mayukama, chanta jatun mar qocha cantosnintin.
JOS.15.48+JOS.15.49+JOS.15.50+JOS.15.51	Lomasniyoj jallp'aspis Judaman chayallarqataj: Samir, Jatir, Soco, Dana, Quiriat-sana, chayqa karqa Debir; Anab, Estemoa, Anim, Gosén, Holón, Gilo ima. Tukuynimpi chunka ujniyoj llajtas ranchosnintin karqanku.
JOS.15.52+JOS.15.53+JOS.15.54	Chaymantaqa Arab, Duma, Asán, Janum, Bet-tapúa, Afeca, Humta, Quiriat-arba, chayqa karqa Hebrón, Sior ima. Chaykuna karqanku isq'on llajtas ranchosnintin.
JOS.15.55+JOS.15.56+JOS.15.57	Chanta Maón, Carmel, Zif, Juta, Jezreel, Jocdeam, Zanoa, Caín, Gabaa, Timna ima. Chaykuna karqanku chunka llajtas ranchosnintin.
JOS.15.58+JOS.15.59	Chaymanta Helhul, Bet-sur, Gedor, Maarat, Bet-anot, Eltecón ima. Sojta llajtas karqanku ranchosnintin.
JOS.15.60	Chaymanta Quiriat-baal, chay karqa Quiriat-jearim, Raba ima. Chaykuna karqanku iskay llajtas ranchosnintin.
JOS.15.61+JOS.15.62	Ch'in nisqapi chayarqa Bet-arabá, Midín, Secaca, Nibsán, Kachi llajta, Engadi ima. Chaykuna karqanku sojta llajtas ranchosnintin.
JOS.15.63	Judáj mirayninmanta kajkunaqa jebuseos nisqata, Jerusalempi tiyakojkunata mana qharqoyta aterqankuchu. Chaymanta jebuseosqa Jerusalempi qhepakorqanku, kunankamataj Judá aylluwan khuska tiyashanku.
JOS.16.1	Joséj wawasninman sorteopi chayarqa chay jallp'aqa karqa Jericó Jordanmanta, inti llojsimuypi Jordán yakusmanta, ch'in pampanejman Betel wichayninta Jericomanta llojsin chaynejmanta. 
JOS.16.2	Betelmanta llojserqa Luz nisqakama, chaymanta arquitaspa jallp'annejta Atarotman rerqa; 
JOS.16.3	chaymantataj rerqa inti chinkaykuyman jaflititaspa jallp'an ukhunejta, Bet-horompa uranej jallp'anwan mojon tinkuyninkama, Gezerkama, chaymantaqa mar qochakama.
JOS.16.4	Joséj wawasnin Manaseswan, Efrainwanqa ajinata jallp'asta chayaqenkupaj jap'ikorqanku.
JOS.16.5	Efraimpa jallp'anqa mashkhachus kasqankuman jina kay jina karqa: Inti llojsimuynejmanta Atarot-adarmanta pata Bet-horonkama karqa. 
JOS.16.6	Chaymanta rillarqataj Mediterráneo mar qochakama, chanta Micmetatkama wichaynejman, chaymantaqa muyuykamorqa inti llojsimuyninta Taanat-silokama, chaymantataj Janoanta ima. 
JOS.16.7	Janoamantaqa uraykorqa Atarotman, Naaratmanwan, chaymanta Jericoman, chaymantataj Jordán mayuman llojserqa. 
JOS.16.8	Tapuamanta mojonqa rillarqapuni inti chinkaykuynejman Caná mayukama, chaymantataj Mediterráneo mar qochaman llojserqa. Ajina karqa Efraimpa ayllumpa chayaqe jallp'an, mashkhachus kasqankuman jina. 
JOS.16.9	Chanta Efraimpa ayllumpaj kallarqataj llajtas, ranchos ima Manasespa chayaqe jallp'asninku ukhuspi. 
JOS.16.10	Chaywampis Efraimpa ayllunmanta kajkunaqa, Geserpi tiyakoj cananeosta mana qharqorqankuchu, saqellarqanku paykunawan khuska tiyajta kanankama, chaywampis nerqanku impuestota paganankuta.
JOS.17.1	Joséj kuraj kaj wawan Manasespa ayllumpajñataj jallp'ata jap'inampaj suerteta choqarqanku. Manasespa kuraj kaj wawanqa karqa Maquir, paytaj Galaadpa tatan karqa sumajta maqanakoj runa; paypajtaj Galaadwan, Basanwan jallp'a karqa.
JOS.17.2	Chaymanta Manasespa wakin wawasnimpajñataj suertesta choqarqanku mashkhachus kasqankuman jina, chaytaj kay jina karqa: Abiezerpa wawasnimpaj, Helecpa wawasnimpaj, Asrielpa wawasnimpaj, Siquempa wawasnimpaj, Heferpa wawasnimpaj, Semidaj wawasnimpaj ima. Kaykuna karqanku Manasespa qhari wawasnin, Joséj allchhisnin, sapa aylloj tatasnin.
JOS.17.3	Zelofehadqa karqa Heferpa wawan, Galaadpa allchhin, Galaadtaj Maquirpa wawan Manasespa allchhin; paypata mana qhari wawasnin karqachu, manchayqa warmi wawasnillan; sutisnintaj karqanku: Maala, Noa, Hogla, Milca, Tirsa ima. 
JOS.17.4	Paykuna rerqanku sacerdote Eleazarman, Numpa wawan Josuemanwan, kurajkunaj ñaupaqenmanwan; chaypitaj paykunaman nerqanku: Señorqa Moisesman kamacherqa chayaqeyku jallp'ata ayllusniykoj chaupimpi qonawaykuta, nispa. Josuetaj tatankoj ayllumpa chaypimpi chayaqenku jallp'ata paykunaman qoporqa Señorpa nisqanman jina.
JOS.17.5	Ajinata Manasespa ayllonqa chunka cheqasta jap'erqa, chantá jap'illarqataj Galaadpi, Basampi ima Jordán mayoj wasampi. 
JOS.17.6	Chantaqa Manasespa warmi wawasnimpis ayllusninwan khuska jallp'ata Galaadpi jap'illarqankutaj, chaywampis Galaad jallp'aqa Manasespa qhari wawasnimpata karqa. 
JOS.17.7	Manasespa jallp'anqa karqa Asermanta Micmetatkama, chaytaj karqa Siquem nisqa chimpampi. Uranejmantaj karqa Tapuapi tiyakojkunajkama. 
JOS.17.8	Tapua jallp'aqa Manasespata karqa, chay Tapuaqa Manasespa mojonninwan tinkuypi karqa, chay niyta munan chaynejqa Efraimpa ayllumpa jallp'an karqa. 
JOS.17.9	Chay mojonqa uraynejman karqa Caná wayq'okama. Efraimpa llajtasnenqa, Manasespa llajtasninwan khuskallataj karqa. Manasespa mojonnenqa janajnejman karqa chay wayq'oj janajninkama, mar qochaman llojsishan chaynintin. 
JOS.17.10	Efraimpata karqa uraynejman, Manasespatataj wichaynejman mojonninkutaj mar qochamanta karqa, wichaynejmanqa Aserpa jallp'asninwan tinkorqa, inti llojsimuynejmantaj Isacarpa jallp'anwan. 
JOS.17.11	Isacarpipis Manasespa jallp'anqa kallarqataj, chanta Aserpi ima. Chaykunataj karqanku: Bet-sean, ranchosnin ima, Ibleam ranchosnin ima, Dor, ranchosnintin, Endor, ranchosnintin, Taacnac ranchosnintin, Meguido, ranchosnintin, kinsantin provinciasnintin. 
JOS.17.12	Manasespa ayllonqa mana chaypi tiyakojkunata qharqoyta mana aterqachu, cananeotaqa manapuni chaynejmanta qharqoyta aterqachu. 
JOS.17.13	Israelitas sumaj wakichisqa rispa kamacherqanku cananeosqa impuestota paganankuta, chaywampis manapuni chay jallp'amanta wich'orqankuchu, kikimpi qhepakorqanku.
JOS.17.14	Joséj ayllunmanta kajkuna Josueman parlarqanku: Imajtintaj chayaqeykuta suerteta choqaspa uj cheqallapi jallp'ata qowaykurí, noqayku chay chhikan ayllu kashajtiykuri? Imaraykuchus Señorqa kunankama ashkha imasta qowanchej.
JOS.17.15	Josuetaj kuticherqa: Sichus qankuna ashkha kankichej chayqa, monteman wichariychej, chaypitaj sach'asta urmachiychej ferezeospa jallp'ampi, jinallataj refaitaspapipis.
JOS.17.16	Paykunataj nerqanku: Chay sach'a monteqa cheqamanta mana tukuyniykupaj jinachu. Chay pampasnimpi tiyaj cananeospataqa tiyapun fierromanta qhatatina carrosninku, jinallataj Bet-seampi kajkunajta, chaymantaqa Jezreel vallepi tiyajkunajtapis.
JOS.17.17	Josuetaj Joséj ayllun Efraín aylluman, Manasés ayllumanwan nerqa: Qankunaqa cheqamanta ashkha, atiyniyojtaj kankichej, chaynejta qankunapajqa mana uj chhikallanchu jallp'aqa kanan tiyan; 
JOS.17.18	chay sach'arara orqosnintin qankunajta kanan tiyan, chay sach'astaqa qankuna urmachillankichej, jap'ikuychejtaj maymantachus mojonesnin kashan chaymantapacha. Chaypi tiyaj cananeostaqa qankuna wijch'unkichej, mana imananchu fierro carrosniyoj kasqankoqa, nitaj may jina kallpayoj kasqankupis.
JOS.18.1	Tukuy israelitas Silo nisqapi tantakorqanku, tukuy jallp'asta jap'isqankumantaña, chaypi Dioswan tinkukuna toldota oqharinankupaj. 
JOS.18.2	Chaywampis qanchis ayllusraj israelitasmanta qhepakorqanku manaraj chayaqenku jallp'asta jap'ispa.
JOS.18.3	Chaypitaj Josueqa israelitasman nerqa: Imata suyankichej ñaupa tatasniykichejpa Señor Diosnin jallp'asta qosusqaykichejta mana usqhayta jap'inaykichejpajri? 
JOS.18.4	Sapa ayllumanta kinsa qharista ajllaychej, paykunata kachanaypaj, chay jallp'asta qhawamunankupaj, maykunaspichus chayaqesninku kasqanta, kutimuspataj willawachunku. 
JOS.18.5	Chay qharistaj chay jallp'asta qanchisman t'aqamonqanku; uranejpi Judáj jallp'allanta saqeponqanku, patanejpitaj Joséj ayllumpa kaj jallp'asta. 
JOS.18.6	Chanta chay jallp'asta qanchisman t'aqaspaña, jamuspa imaynachus kasqanta willawajtinku, noqa suerteta choqasaj Señor Diosninchejpa ñaupaqempi. 
JOS.18.7	Levitasmanrí qankunaj chaupiykichejpi mana jallp'aqa chayanchu, paykunaj chayaqenkoqa Diospaj sacerdotesnin kaylla. Chantá Gad aylluwan Rubén aylluwan, Manasespa khuskan ayllunwanqa ñapis chayaqenku jallp'asta jap'ikapunkuña, Jordán mayoj chimpan inti llojsimuynimpi, chaytataj Señorpa kamachin Moisesña rak'erqa.
JOS.18.8	Chay jallp'asta qhawamoj rej runastaj, wakichikorqankupacha, Josuetaj paykunata kacharqa: Kunanqa chay tukuynin jallp'asta rispa qhawamuychej mojonesta churaspa; chaymantataj kutimuspa willawankichej Silo nisqapi Señorpa ñaupaqempi noqa suerteta choqanaypaj.
JOS.18.9	Chay runastaj rispa chay jallp'asta qhawamuspa mojonesta churamorqanku, qelqaspa churarqanku llajtasta qanchisman t'aqasqankuta; chaymantataj kutimorqanku Silo nisqapi Josué kasharqa chayman. 
JOS.18.10	Josuetaj Silo nisqapi Señorpa ñaupaqempi suertesta choqaspa israelitasman chay jallp'asta rak'irarqa, imaynatachus t'aqamusqankuman jina.
JOS.18.11	Benjamimpa ayllunman mashkhachus kasqankuman jina suertepi jallp'aqa chayarqa, Judáj jallp'anwan, Joséj jallp'anwan chaupipi. 
JOS.18.12	Chay jallp'aj mojonnenqa patanejman Jordán mayumantapacha karqa, chaymanta wicharerqa Jericój janajninman; chaytaj wicharillarqapuni orqosnejta inti yaykuynejman, chaymantá rerqa Bet-aven ch'in pampanejman. 
JOS.18.13	Chaymanta rerqa Luz nisqa chaynejman, jinamanta Luz nisqa llajtaj urannejta rerqa, chayqa kashan Betel, chaymantaqa uraykorqa Atarot-adarman, Bet-horompa ura chimpampi kashan chay orqonnejta. 
JOS.18.14	Chaymanta muyurimorqa inti chinkaykuynejta, uraynejpi Bet-horón nisqa chimpampi kashan chay orqoj ñaupaqenta; chaymantaqa Quiriat-baalninta llojsimorqa, chayqa karqa Quiriat-jearim. Chay llajtaqa Judáj ayllumpata karqa. Chantapis chayqa inti chinkaykuypiña karqa.
JOS.18.15	Uranejman mojonnenqa qallarikorqa Quiriat-jearinmanta, inti yaykuy cheqamanta Neftoaj yaku juturisninkama. 
JOS.18.16	Chaymanta uraykorqa Ben-hinom vallej chimpampi kaj orqoj tukukuyninkama, chayqa kashan Refaim vallej patannejpi. Chaymantaqa uraykorqa Hinom valleman, chaymanta Jebus wichaypa urannejman, chayta rillarqapuni En-rogel yaku juturikama. 
JOS.18.17	Chaymantaqa kutirimorqa patanejta, En-semesmantaj llojserqa, jaqaymantataj rerqa Gelilotman, chaytaj kashan Adumín wichaypa chimpampi, chaymanta uraykorqa Bohán Ben-Rubén nisqa rumikama. 
JOS.18.18	Chaymantaqa Jordán mayoj chimpan pata wichaynejta rerqa, chaymantataj Jordankama uraykorqa. 
JOS.18.19	Chaymanta rerqa Bet-hoglaj patannejman, chaymantaqa tukukorqa K'ara Qochaj patannej bahiapi, maynejpichus Jordán mayu tinkushan, chaypi. Chay karqa uraman mojonqa.
JOS.18.20	Inti llojsimuymanta mojonqa Jordán mayu karqa. Kay karqa Benjamín aylloj chayaqe jallp'an mashkhachus kasqankuman jina, muyuynimpi mojonesnimpis.
JOS.18.21+JOS.18.22+JOS.18.23+JOS.18.24+JOS.18.25+JOS.18.26+JOS.18.27+JOS.18.28	Benjamín aylluman chayasqan llajtasqa, kaykuna karqanku: Jericó, Bet-hogla, Emec-casis, Bet-arabá, Zemaraím, Betel, Avin, Pará, Ofra, Quefar-haamoni, Ofni, Geba ima. Chay karqa chunka iskayniyoj llajtas ranchosnintin. Chanta kallarqataj, Gabaón, Ramá, Beerot, Mizpa, Cafira, Mozah, Requem, Irpeel, Tarala, Zela, Elef, Jebús, chayqa Jerusalén, Gabaa, Quiriat ima. Chay karqa chunka tawayoj llajtas ranchosnintin. Kaymin karqa Benjamimpa chayaqe jallp'anqa mashkhachus kasqankuman jina.
JOS.19.1+JOS.19.2+JOS.19.3+JOS.19.4+JOS.19.5+JOS.19.6	Iskay kaj sorteopeqa Simeón ayllumanñataj chayarqa mashkhachus kasqankuman jina. Chay jallp'aqa tarikorqa Judá aylloj chaupimpi. Chay jallp'api tarikorqa: Beerseba, Seba, Molada, Hazar-sual, Bala, Ezem, Eltolad, Betul, Horma, Siclag, Bet-marcabot, Hazar-susa, Bet-lebaot, Saruhén ima. Chay tukuynin llajtas ranchosnin ima chunka kinsayoj karqa. 
JOS.19.7+JOS.19.8	Chantapis paykunallamantaj chayarqa Aín, Rimón, Eter, Asán ima. Chay llajtasqa ranchosnintin tawa karqa. Chanta chay llajtaspa muyuynimpi kaj ranchosnintin karqa, Baalat-beerkama, chaytaj Ramat llajta Neguevpi. Kay jallp'asmin Simeompa ayllunmanqa chayarqa, mashkhachus kasqankuman jina. 
JOS.19.9	Simeón aylloj jallp'anqa karqa Judáj jallp'an chaupipi, imaraykuchus Judá ayllojtaqa jatun jallp'anqa karqa. Chaynejta Simeón aylloqa chaypi jallp'ata jap'erqa.
JOS.19.10+JOS.19.11+JOS.19.12+JOS.19.13+JOS.19.14+JOS.19.15+JOS.19.16	Kinsa kaj sorteopeqa chayarqa jallp'aqa Zabulompa ayllunmanñataj mashkhachus kasqankuman jina. Chay jallp'aj mojonnenqa karqa Saridkama. Chaymanta mojonnenqa rillarqapuni inti yaykuynejman Maralakama, chaymantataj Debesetkama, chaytaj tukukorqa Jocneampa chimpampi wayq'opi. Saridmanta chay mojonnenqa inti llojsimuynejman rerqa Quislot-taborkama, chaymanta rerqa Daberatman, chaymantataj wicharerqa Jafiaman. Chaymanta inti llojsimuynejman rerqa Gat-heferman, chaymanta Ita-casinman. Chaymantaqa llojserqa Rimonman Neaj muyuyninta.
JOS.19.10+JOS.19.11+JOS.19.12+JOS.19.13+JOS.19.14+JOS.19.15+JOS.19.16	Patanejta mojonqa muyuykamorqa Hanatonkama, chaymantataj Jefte-el valleman llojserqa. Chay jallp'apeqa chunka iskayniyoj llajtas ranchosnintin karqa, chaypitaj karqa Catat, Naalal, Simrón, Idala, Belén ima. Kaymin karqa Zabulón aylloj chayaqe jallp'anqa llajtasnintin ranchosnintin mashkhachus kasqankuman jina.
JOS.19.17+JOS.19.18+JOS.19.19+JOS.19.20+JOS.19.21+JOS.19.22+JOS.19.23	Tawa kaj suerteqa chayarqa Isacar aylluman mashkhachus kasqankuman jina. Chay jallp'antaj karqa Jezreel, Quesulot, Sunén, Hafaraim, Sihón, Anaharat, Rabit, Quisión, Abez, Remet, En-ganim, En-hada, Bet-pases ima. Chay jallp'aj mojonnenqa chayarqa Taborman, Sahaziman, Bet-semesman ima, tukukorqataj Jordán mayupi. Tukuynimpi chunka sojtayoj llajtas ranchosnintin karqa. Kaymin chay jallp'aqa karqa Isacarpa ayllunman chayasqanqa, llajtasnintin ranchosnintin.
JOS.19.24+JOS.19.25+JOS.19.26+JOS.19.27+JOS.19.28+JOS.19.29+JOS.19.30+JOS.19.31	Phishqa kaj suerteqa chayarqa Aser ayllumanñataj mashkhachus kasqankuman jina. Chaypa jallp'antaj karqa Helcat, Halí, Betén, Acsaf, Alamelec, Amad, Miseal; ajinaqa inti yaykuynejman chayarqa Carmelo orqokama, Sihor-libnatanwan. Chaymantaqa inti llojsimuynejta muyuykamorqa Bet-dagonman, chayarqataj Zabulompaman, patanejpi Jeft-el valleman, chantá Bet-emecman, Neielman, patanejmantaj Cabulman llojserqa. Chaymantaqa Hebronmanta kallarqataj, Rehobman, Hamonman, Canaman ima, Sidón jatun llajtaman chayanankama. Chaymanta mojonnenqa Ramaman muyuykamorqa, Tiropi sumaj jark'achisqa llajtakama, chaymantataj Josaman rerqa, chaymantataj mar Merditerraneoman llojserqa. Chaymantaqa karqa Mahaleb, Aczib Umamanta, Afecmanta, Rehobmanta. Tukuynimpi karqanku iskay chunka iskayniyoj llajtas, muyuynimpi kaj ranchosnintin. Kay jallp'amin karqa Aser aylloj jallp'anqa.
JOS.19.32+JOS.19.33+JOS.19.34+JOS.19.35+JOS.19.36+JOS.19.37+JOS.19.38+JOS.19.39	Sojta kaj suerteqa chayarqa Neftalí ayllumanñata mashkhachus kasqankuman jina. Chaykunaj jallp'ankoqa karqa Helefmantapacha, Alon-saananimanta, Adami-necebmanta, Jabneelmanta Lacumkama, Jordanman chayanankama. Inti chinkaykuynejmantataj muyuykamorqa Aznot-tabornejta, Hucocnejta; uranejtataj muyuykamorqa Zabulompa jallp'anwan tinkuynejta. Inti chinkaykuymantaj chay mojonqa karqa Aser aylloj mojonninkama. Inti llojsimuymantaj Neftalíj mojonnenqa Jordán mayukama chayarqa. Sumaj jark'achisqa llajtastaj chayarqa: Sidón, Ser, Hamat, Racat, Cineret, Adama, Rama, Hazor, Cedes, Edrei, En-hazor, Irón, Migdal-el Horem, Bet-anat, Bet-semes ima. Tukuynimpi chay llajtasqa muyuynimpi ranchosnintin chunka isq'onniyoj llajtas karqa. Kaymin karqa Neftalí aylloj jallp'anqa mashkhachus kasqankuman jina llajtasnintin ranchosnintin.
JOS.19.40+JOS.19.41+JOS.19.42+JOS.19.43+JOS.19.44+JOS.19.45+JOS.19.46+JOS.19.47+JOS.19.48	Qanchis kaj suerteqa Dan ayllumanñataj chayarqa mashkhachus kasqankuman jina. Chay jallp'api tarikorqa Zora, Estaol, Ir-semes, Saalabín, Alajón, Jetla, Elón Timnat, Ecrón, Elteque, Gibetón, Baalat, Jehud, Bene-berac, Gat-rimón, Mejarcón, Racón ima, Jope chimpapi. Chay jallp'a mana tukuyninkupaj jinachu kajtintaj, Dan aylloqa Lesem nisqa llajtawan maqanakamorqa, atipaspataj chay llajtata jap'ikaporqanku, chay llajtapi kajkunata wañurachispa. Ajinamanta paykunaqa chay jallp'api tiyakorqanku, jinaspataj chay llajtaj sutinta wajta suticharqanku ñaupa achachinku Dampa sutinwan. Kaymin karqa Dan aylloj jallp'anqa mashkhachus kasqankuman jina llajtasnintin ranchosnintin.
JOS.19.49	Tukuy israelita ayllusman chayaqe jallp'asninkuta rak'irasqankumantataj, kurajkuna israelitasqa Josuemanñataj jallp'anta qoporqanku chay wakin ayllusnimpa chaupimpi. 
JOS.19.50	Señorpa kamachisqanman jina Josuemanqa Timnat-sera nisqa llajtata qoporqanku Efraimpa sach'arara orqompi, Josué chayta mañakusqanman jina. Josuetaj chay llajtata watejmanta ruwaspa, chaypi tiyakorqa.
JOS.19.51	Tukuy kay jallp'asta sacerdote Eleazar, Josué, israelitaspa kurajkunasnin ima sapa ayllusman chayaqe jallp'asninkuta qoraporqanku suerteta choqaspa Señorpa ñaupaqempi, Dioswan tinkukuna toldoman yaykunapi. Ajinata jallp'a rak'iyta tukorqanku.
JOS.20.1+JOS.20.2	Señorqa Josueman nerqa: Israelitasman parlay, niytaj pakakuna llajtasta ajllachunku, imaynatachus Moisesnejta kamachisqayman jina. 
JOS.20.3	Sichus pipis mana yuyasqallamanta runata wañuchiman chayqa, chay llajtaman pakakoj ayqekuchun chay wañusqaj aswan qaylla kaj ayllun ama wañuchinampaj. Ajinamanta chay llajtapi pakakunaykichejpaj. 
JOS.20.4	Pillapis ayqenqa pakakoj mayqen llajtallamampis chayqa, chay llajtaj punkunman chayaspa willanqa chay llajtapi kaj kurajkunaman. Paykunataj kachaykonqanku, qonqankutaj maynejpichus tiyakunanta. 
JOS.20.5	Sichus chay wañusqaj aswan qaylla kaj ayllun chay runata chay llajtakama qhatiykun chayqa, chay llajta kurajkunaqa chay pakakoj runata mana jaywanqankuchu, imaraykuchus chay runataqa mana wañuchiytapuni munaspachu wañucherqa, nitaj ñaupajta enemigon kajtin chejnikuspachu. 
JOS.20.6	Chay ayqekoj runataj chay pakakuna llajtapi kanqa allinta cheqanchanakama, amaraj runaspa ñaupaqenman llojsimushaspa, kuraj kaj sacerdote mit'ampi chaypacha kashaj wañupunankama. Chaymanta chay pakakojqa atin ripuyta maymantachus ayqekamorqa chayman, wasinman, llajtanman.
JOS.20.7	Chaymanta israelitasqa pakakuna llajtasta ajllarqanku Sedes llajtata Galileapi, Neftaléj orqompi, Efraín orqopi Siquem nisqata, Quiriat-arba llajtata, ujnin sutintaj Hebrón, Judá orqopi ima. 
JOS.20.8	Jordán mayu chimpapi, Jericó llajtaj inti llojsimuynimpi ch'innejpi kaj Beser llajtata ajllarqanku, Rubén aylloj jallp'an ukhupi. Galaadpi Ramot llajtata ajllarqanku, Gadpa ayllumpa jallp'ampi. Basán jallp'api ajllarqanku Golanta, Manasés ayllu ukhupi. 
JOS.20.9	Kaykuna karqanku pakakunapaj ajllasqa llajtasqa israelitaspaj, jinallataj chaypi paykunawan tiyakoj karu llajtayojkunapajpis. Chaypi pakakunanku karqa pikunachus mana wañuchiytapuni munaspa wañuchejkuna; ajinamanta wañojpa ayllusnin ama wañuchinankupaj, manaraj runaspa ñaupaqempi cheqanchasqa kashajtin.
JOS.21.1	Levitaspa kurajkunasninku rerqanku sacerdote Eleazarman, Numpa wawan Josueman, israelitaspa tatasninku kurajkunasninman ima. 
JOS.21.2	Canaampi siloman chayaspataj parlayta qallarerqanku: Señorqa kamacherqa Moisesnejta llajtasta tiyakunaykupaj qonawaykuta, chay cantosnimpitaj uywasniykuta michikunaykupaj qonawaykuta, chay cantosnimpitaj uywasniykuta michikunaykupaj, nispa. 
JOS.21.3	Chaymanta israelitasqa wakin chayaqe llajtasninkuta qorqanku, muyuyninta ima Señorpa kamachisqanman jina.
JOS.21.4	Ñaupajtaqa suerteta choqaspa qorqanku Coatpa miraynin levitasmanraj. Chaykunaqa karqanku Aarompa miraynin, jap'erqankutaj chunka kinsayoj llajtasta, chay llajtastaj karqa Judá ayllupi, Simeompapi, Benjamimpapi ima. 
JOS.21.5	Coatpa wakin wawasninmantaj suertepi chunka llajtas chayarqa, chaykuna karqa Efraín ayllupi, Dan ayllupi, Manasespa khuskan ayllupi ima. 
JOS.21.6	Chaymantaqa Gersompa miraynin levitasmanñataj sorteopi qollarqankutaj chunka kinsayoj llajtasta. Chaykuna karqanku Isacar ayllupi, Aserpapi, Neftalejpi, Manasespa khuskan ayllumpapi ima, chaytaj kashan Basampi. 
JOS.21.7	Merarej miraynin levitasmantaj sorteopi chayarqa chunka iskayniyoj llajtas, chaykunataj karqa Rubén ayllupi, Gadpapi, Zabulompapi ima.
JOS.21.8	Ajinata israelitasqa levitasman llajtasta qorqanku, jinallataj chay cantospi uywasninkuta michikunankupaj, imaynatachus Moisesnejta Señorpa kamachisqanman jina. 
JOS.21.9	Kay qosqanku llajtasqa karqa Judá ayllojta, Simeompa ayllumpata ima. 
JOS.21.10	Chaykuna chayarqa Coatpa miraynin levitasman, paykuna karqanku Aarompa mirayninmanta, imaraykuchus paykunamanraj suerteqa chayarqa. 
JOS.21.11	Judá orqopi Anac tatampa llajtanta Quiriat-arba nisqa llajtata qorqanku, chay llajtaj uj sutenqa Hebrón, chay cantospi uywasninkuta michikunankupajwan qosqa karqa. 
JOS.21.12	Chay llajtaj aswan cantosninta, ranchosninta imaqa Jefonej wawan Calebman jap'ikunampaj qoporqanku.
JOS.21.13+JOS.21.14+JOS.21.15+JOS.21.16	Runata wañuchejkunaj pakakunanku Hebrón llajtata muyuynintinta sacerdote Aarompa mirayninman qorqanku; chanta waj llajtastapis kikillantataj muyuynintinta qorqanku: Libnata, Jatirta, Estemeata, Holonta, Debirta, Ainta, Jutata, Bet-semesta, ima. Chay isq'on llajtasmantaqa sapa ujpata tiyaporqa jallp'asninku michinankupaj. 
JOS.21.17+JOS.21.18+JOS.21.19	Benjamín aylloj jallp'an ukhupi qorqanku Gabaonta, Gebata, Anatotta, Almonta ima. Chay tawa llajtasta qorqanku chay muyuynimpi uywasninkuta michikunankupaj ima. Ajinamanta sacerdote Aarompa miraynimpaj llajtasqa tukuynimpi chunka kinsayoj llajtas karqanku, sapa ujnin cantosnimpi uywa michinasniyoj.
JOS.21.20+JOS.21.21+JOS.21.22+JOS.21.23+JOS.21.24+JOS.21.25+JOS.21.26	Ujkuna levitasmanta ayllus Coatpa mirayninmanta Efraín aylloj ukhupiñataj llajtasta qorqanku. Efraín orqopi Siquem nisqa llajtata muyuynintinta, pichus runata wañuchejkunaj pakakunanku kajta qorqanku. Chaymantaqa qollarqankutaj Kibsaimta, Bet-horonta ima. Chay tawa llajtasta cantosnimpi uywa michinasniyojta qorqanku. Dan ayllumanta jap'erqanku Eltequeta, Gibetonta, Ajalonta, Gat-rimonta ima. Chay tawa llajtasta qorqanku cantosnimpi uywa michinasniyojta. Manasespa khuskan ayllunmantataj qorqanku: Taanacta, Gat-remonta, chaykunapis karqanku cantosnimpi uywa michinasniyoj. Coatpa miraynimpaj llajtasqa, cantosnimpi uywa michinasniyoj tukuynimpi chunka karqanku.
JOS.21.27+JOS.21.28+JOS.21.29+JOS.21.30+JOS.21.31+JOS.21.32+JOS.21.33	Gersompa miraynin levitasman iskay llajtasta qorqanku. Chaykunataj Manasespa khuskan ayllun ukhupi karqa cantosnimpi uywa michinasniyoj: Golán, chayqa Basán jallp'api kashan, chantapis chayqa karqa pakakuna llajta, chanta Beesterata ima. Isacar ayllu ukhupitaj qorqanku Cisonta, Deberatta, Jarmutta, En-ganimta ima. Ajinaqa chay llajtas karqanku tawa, cantosnimpi uywa michinasniyoj. Aser ayllu ukhupitaj qorqanku Misaelta, Abdonta, Helcatta, Rehotta ima. Ajinaqa tawa llajtas karqanku cantosnimpi uywa michinasniyoj. Neftalejpa jallp'an ukhupi kinsa llajtasta cantosnimpi uywa michinasniyojta: Cedesta chayqa kashan Galileapi pakakuna llajta, Hamot-dorta, Cartanta ima. Ajinamanta Gersompa miraynimpa llajtasnenqa tukuynimpi karqanku chunka kinsayoj, sapa ujnintaj cantosnimpi uywa michinayojkama.
JOS.21.34+JOS.21.35+JOS.21.36+JOS.21.37+JOS.21.38+JOS.21.39+JOS.21.40	Merarej miraynin levitas puchorqankuraj chaykunaman qorqanku Zabulompa ayllumpa jallp'an ukhupi: Jocneamta, Cartata, Dimnata, Naalalta ima. Chay llajtasqa cantosnimpi uywa michinasniyojkama tawa karqanku. Rubén aylloj jallp'an ukhupi qorqanku Beserta, Jahazata, Cademotta, Mefaatta ima. Chaykuna karqanku tawa llajtas cantosnimpi uywa michinayojkama. Gad aylloj jallp'an ukhupi qorqanku Ramotta, chayqa kashan Galaadpi pakakuna llajta, Mahanaimta, Hesbonta, Jazerta ima. Chay llajtasqa tawantin uywa michinayojkama karqanku. Ajinata Merarej miraynin levitas qhepakorqankuraj chaykunaqa tukuynimpi chunka iskayniyoj llajtasta jap'erqanku.
JOS.21.41	Israelitaspa jallp'an ukhupi levitaspa llajtasnenqa tukuynimpi tawa chunka pusajniyoj karqanku, sapa ujninta cantosnimpi uywa michinasniyoj. 
JOS.21.42	Chaykunaqa karqanku llajtaj muyuynimpi. Kay llajtasqa sapan sapallan karqanku. Sapa ujnintaj cantosnimpi uywa michinasniyoj karqanku.
JOS.21.43	Ajinata Señorqa tukuynin israelitasman jallp'ata qoporqa imaynatachus tatasninkuman juraspa qosqaykichej nisqanman jina, paykunataj mojonakuytawan chaypi tiyakorqanku. 
JOS.21.44	Señorqa chay jallp'api allin tiyakuyta qorqa, imastachus juraspa tatasninkuman nisqanman jina. Enemigosninkupis mana ujtawan torearqankuñachu, imaraykuchus Señorman makisninkuman enemigosninkuta churarqa. 
JOS.21.45	Señorpa palabrasnenqa ni ujpis qhepakorqachu mana junt'akuspaqa, israelitasman Señorpa nisqasninmantaqa.
JOS.22.1+JOS.22.2	Chaymanta Josueqa wajyarqa Rubén aylluta, Gad aylluta, Manasespa khuskan aylluntawan, nerqataj: Qankunaqa junt'ankichej Señorpa kamachin Moisés imastachus kamachisorqachej chayta, noqa imatachus kamacherqaykichej chaytapis kasuwarqankichej. 
JOS.22.3	Kunan p'unchaykama, tukuy kay p'unchaykunapi wauqesniykichejta mana sapankuta saqerparinkichejchu, Señor Diosniykichejpa kamachisqasnintaqa allintapuni junt'ankichej. 
JOS.22.4	Kunanqa Paypis imatachus qosqaykichej nisqanta junt'an, wauqesniykichejpaj sonqo tiyakuy tiyanña. Chaynejta kunanqa toldosniykichejman kutipuychej, ima jallp'atachus jap'ikusqaykichejman, Jordán mayu chimpapi Señorpa kamachin Moisés qosorqachej chayman. 
JOS.22.5	Kunanqa kayllata mañakuykichej, kamachiykunata, Señorpa kamachin Moisés ima kamachiytachus qosorqachej chaykunata sumajtapuni junt'aychej. Niyta munani, Señor Diosniykichejta munakuychejpuni, ñankunasnintapuni puriychej, kamachisqasninta kasuychejpuni. Payta qhatiychejpuni, tukuy sonqowan, tukuy almawantaj kamachisusqaykichejta ruwaychej.
JOS.22.6	Chaymanta Josueqa allillanta ripuychej, nispa, kacharpayarqa, paykunataj chay toldosninkuman riporqanku.
JOS.22.7	Manasespa khuskan ayllunmantaj Moisesqa jallp'ata qosqa Basán nisqa chaynejpi. Manasespa wakin khuskan ayllumantaj Josué jallp'ata qorqa Jordán mayoj inti chinkaykuyninnejpi, israelita wauqesnimpa chaupimpi. Paykunatapis Josueqa, allillanta ripuychej, nispa, toldosninkuman kachapullarqataj. 
JOS.22.8	Chaypachataj paykunaman nerqa: Kunanqa qankuna jallp'aykichejman kutipuychej ashkha imasniyoj, ashkha uywasniyoj, qoriyoj, qolqeyoj, bronceyoj, fierroyoj, ashkha p'achasniyoj ima. Ajinata enemigosniykichejmanta qhechusqaykichejtaqa wauqesniykichejman qoriychej.
JOS.22.9	Ajinata Rubén ayllu, Gad ayllu, Manasespa khuskan ayllun ima t'aqakorqanku wakin israelitasmanta Silopi, Canaán jallp'api, Galaadpi jallp'ankuman kutipunankupaj, mayqen jallp'atachus Señorqa Moisesman kamacherqa paykunaman qonanta, chayman.
JOS.22.10	Chay kinsantin ayllus, Rubén ayllu, Gad ayllu, Manasespa khuskan ayllun ima Jordán mayu cantoman chayaspa, Canaán jallp'allapiraj, uj altarta perqarqanku chay mayu cantopi. 
JOS.22.11	Wakin israelitastaj yacharqanku Rubén ayllu, Gad ayllu, Manasespa khuskan ayllun imaqa Canaán jallp'aj mojonnimpi uj altarta ruwasqankuta, Jordán mayu cantopi israelitaspa jallp'ampi. 
JOS.22.12	Israelitastaj chayta yachaytawan Silopi tantakorqankupacha, paykunawan maqanakoj kachaykukunankupaj. 
JOS.22.13	Amaraj imapis kashajtintaj, Rubén aylluman, Gad aylluman, Manasespa khuskan ayllunman ima, sacerdote Eleazarpa wawan Fineesta kacharqanku. 
JOS.22.14	Paywantaj rerqanku chunka israelitaspa kurajkunasninku sapa uj ayllumanta ujkama. 
JOS.22.15	Tukuyninku rerqanku Galaadman, maypichus kasharqanku Rubén ayllu, Gad ayllu, Manasespa khuskan ayllun ima chayman, chayaspataj nerqanku:
JOS.22.16	Noqaykoqa Señorpa tukuy llajtampa sutimpi nishayku. Imatataj kayta israelitaspa Diosnimpa contranta ruwankichejrí? Imajtintaj Diosta saqenkichejri, uj altartataj ruwankichej Señorpa contrampi oqharikuspa? 
JOS.22.17	Manachu Peorpa juchanta rikuspapis wanankichej, pinejtachus kunankama mana allimpaj qhawasqa kasqanchejta, chaynejtataj ashkha Señorpa llajtan wañusqanta? 
JOS.22.18	Manachu chaywanqa wanankichej, imapajtaj kunan qankunapis Señormanta t'aqakunkichejrí? Kunanqa qankuna Señorpa contranta juchallikusqaykichejrayku, q'aya Señorqa israelitaspa contranta phiñarikonqa. 
JOS.22.19	Sichus kay jap'ikusqaykichej jallp'a mana allinchu rijch'asunkichej chayqa, Señorpa jallp'anman jampuychej ari, maypichus Señorpa ajllakusqan jallp'a kashan chayman. Noqaykoj chaupiykupi tiyakuychej. Señorpa contrantataj ama juchallikuychejchu, amataj noqaykoj contraykumampis tukuychejchu, Señorninchejpa altarnin jawa waj altarta ruwaspa. 
JOS.22.20	Yuyarikullaychejtaj Zaraj wawan Acán, Señorpaj rikuchiku jina ruphachisqa kanan kajta, chinkachisqataj kanan karqa chayta, pakaykusqanmanta Señorqa phiñarikorqa tukuy israelitaspa contranta. Jinamanta chaypacha mana Acanllachu juchasninrayku wañorqa.
JOS.22.21	Chaymanta Rubén ayllu, Gad ayllu, Manasespa khuskan ayllun ima, israelitaspa kurajkunasninman kuticherqanku:
JOS.22.22	Tukuy dioskunaj Diosnin Señor yachan, mana Señorpa contrampichu, nitaj paymanta t'aqakunaykuraykuchu kay altarta ruwasqaykuta. Pay yachan imaynachus kasqaykuta, qankunamampis yachachisunkichej. Sichus Señorpa contranta, paymanta t'aqakunaykurayku chay imasta ruwayku chayqa, kunampacha wañurachiwayku. 
JOS.22.23	Sichus kay altarta ruwayku Señorta wasanchaspa, paymantataj t'aqakunaykurayku chayqa, chayri ruphachinata chaypi jaywanaykurayku, ch'aki mikhuymanta rikuchikuta, chayrí allinyakuy rikuchikuta chayqa, kikin Señorpuni cuentata mañawachuyku. 
JOS.22.24	Noqaykoqa cheqamanta kayta ruwayku, yuyaspa, mayk'ajpis wawasniykichej wawasniykuman ama kay jinata ninankupaj: Ima ruwanaykichej tiyan qankuna Señorwan, israelitaspa Diosninwan? 
JOS.22.25	Señorqa Jordán mayumanta jaqayman churasunkichej Rubén aylluta, Gad aylluta, ima. Chayrayku qankunaqa mana imatapis ruwanaykichejchu tiyan Señorwanqa. Ajinamanta wawasniykichejqa wawasniykuta Señorman k'umuykuyta saqechinkuman. 
JOS.22.26	Chayrayku ninakorqayku: Ruwanachej uj altarta, mana q'apaj imasta chaypi jaywanaypajchu, nitaj rikuchikusta chaypi jaywanaykupajchu. 
JOS.22.27	Manachayqa, chay kanampaj uj señal, qankunawan noqaykuwanqa ujlla kasqanchejta, mirayniykichejwan, noqaykuwan khuska Señorninchejpa kamachisqanta ruwanaykupaj, qayllanaykupajtaj sumaj imasta oqharisqas, juchasniykumanta rikuchikusniykutapis payman jaywanaykupaj, jinallataj allinyakuy rikuchikutapis. Ajinamanta qankunaj mirayniykichejqa, mirayniykuman ama ninankupaj: Qankunaqa mana ima ruwanaykichejchu tiyan Señorwanqa, nispa. 
JOS.22.28	Noqaykoqa yuyayku, sichus pipis niwasqayku, chayri qhepaman mirayniykuman, chaypacha noqaykoqa nisqayku: Qhawariy, ñaupa tatasniyku kay waj altarta Señorpaj ruwasqanku, mana sumaj q'apashajkunata ruphachinankupajchu, nitaj rikuchikusta chaypi ruphachinankupajchu, manachayqa uj señal jina kanampaj qankunapajwan noqaykupajwan. 
JOS.22.29	Ama jayk'ajpis jinaqa kachunchu Señorpa contran kanaykoqa, chayri ama jayk'ajpis Señormantaqa t'aqakusqaykuchu, ajinata altarta ruwaspa chaypi q'apaj imasta ruphachinaykupaj, ofrendata apanaykupaj, chayri rikuchikuta chaypi ruphachinaykupaj. Chaypaj tiyanña Señor Diosniykoj altarnin Dioswan tinkukuna toldoj ñaupaqempi, nispa.
JOS.22.30	Chayta uyarispataj sacerdote Fineeswan, israelitaspa kurajkunasninwan, chay chhika israelitaspa miraykunasninmanta kurajkunaspiwan rejkuna ima, Rubén aylloj parlasqanta, Gad aylloj parlasqanta, Manasespa khuskan ayllumpa nisqantawan repararqanku allin kasqanta. 
JOS.22.31	Sacerdote Eleazarpa wawan Fineestaj paykunaman nerqa: Kunanqa allinta yachayku Señorqa noqaykuwan kashasqanta, imaraykuchus qankunaqa mana Señorpa contrantachu ruwayta munarqankichej, ajinamanta kunanqa Señor mana jasut'iwasqaykuchu.
JOS.22.32+JOS.22.33	Sacerdote Eleazarpa wawan Finees, paywan rejkuna ima tinkunakama kachun nispa riporqanku, kutiporqankutaj Galaadpi kashan chay Canaanman, maypichus israelitas kasharqanku chayman. Israelitastaj chay kinsa aylluspa parlasqanta uyarispa chay kachasnejta, nerqanku chay ruwasqankoqa sumajpacha kasqanta, Diostataj yupaycharqanku. Chaymantapacha manaña wichariyta yuyarqankuchu, maqaspa chinkachimuyta Rubén aylluta jinataj Gad ayllutapis. 
JOS.22.34	Rubén aylluwan, Gad aylluwantaj altarta señal nispa suticharqanku, nispa: Kay altarqa uj señal kanqa, noqanchej ukhupi Señorqa Dios kasqanta.
JOS.23.1+JOS.23.2	Israelitasman Señorqa sonqo tiyakuyta unay watastaña qosqanmanta, Josueqa machuña kashaspa, unay watasniyojñataj kashaspa, payqa israelitasta tantachimorqa, kurajkunasnintinta, kurajkunapaj churasqas karqanku chaykunata, juecesta, kamachinankupaj churasqas karqanku chaykunantinta, nerqataj: Noqaqa machu runaña kani, unay watasniyojñataj. 
JOS.23.3	Qankuna rikorqankichej Señor Diosniykichejqa qankunarayku kay waj nacionesta imaynatachus ruwasqanta. Imaraykuchus Señor Diosniykichej qankunarayku maqanakorqa. 
JOS.23.4	Noqaqa chayaqeykichej jallp'ata suerteta choqaspa ayllusniykichejman qoporqani. Noqaqa mana qhechusqaña kaj jallp'asllatachu qorqaykichej, manachayqa, manaraj qhechusqa kajkunatawan qorqaykichej, Jordán mayoj inti llojsimuyninmanta, mar Mediterráneo qochej inti chinkaykuyninkama. 
JOS.23.5	Señor Diosniykichej chay jallp'aspi tiyakojkunata wijch'ullanqa, qankuna qhawashajtiykichej, qankunataj chay jallp'asta jap'ikunkichej, imaynatachus Señor Diosniykichej nerqa chayman jina.
JOS.23.6	Kallpachakuychej ari, junt'aychejtaj imatachá Moisespa escribisqan libropi nishan chayta, ni uj chhikanta saqerispa. 
JOS.23.7	Ajinamanta chaupiykichejpi waj runas tiyashankuraj chaykunawan amapuni chajrukunaykichejpaj, dioskunasninkuta ama yupaychanaykichejpaj, ama kasunaykichejpaj, ni chaykunamanta parlarillankichejpischu, nitaj qonqorikunkichejchu, nitaj chaykunaj sutimpi jurankichejchu. 
JOS.23.8	Señor Diosniykichejtapuni qhatikunkichej, imaynatachus kunankama ruwashankichej ajinata. 
JOS.23.9	Señormin ñaupaqeykichejmanta wijch'un chay chhikachaj kallpasapa nacionesta. Qankuna rikushankichej kunankamaqa ni pipis ñaupaqeykichejpi kutichikuyta atinchu. 
JOS.23.10	Qankunaqa ujnillaykichej ayqechiwajchej waranqa runasta, imaraykuchus Señormin qankunaj allinniykichejpi maqanakushan, imaynachus pay kikin nisqanman jina. 
JOS.23.11	Chayrayku qankuna kikiykichejta allinta qhawakuychej, Señor Diosniykichejtataj munakuychejpuni. 
JOS.23.12+JOS.23.13	Sichus qankuna ukhupi qhepakunkuraj chay runaswan chajrukunkichej, chaykunawantaj casarankichej, paykunawan ujllaman tukuspa, paykunapis qankunawan chayqa, yachanaykichejpaj Señor Diosniykichejqa qankunawan kashan chay runasta mana qharqonqachu, manachayqa paykunata churanqa waskhata jina chaypi layk'ukuspa urmanaykichejpaj, chicoteta jina wasasniykichejpi jasut'isunaykichejpaj, khishkata jina ñawisniykichejpi t'ojsisunaykichejpaj ima, kay chhika sumaj jallp'ata Señor Diosniykichej qosusqaykichejmanta mana ujniyoj chinkanaykichejkama.
JOS.23.14	Noqaqa wañuy patapiña kani, amaraj wañupushaspataj yachanaykichejta munani tukuy sonqo, tukuy alma ima allin imastachus Señorqa nerqa qonasuykichejta, chaykuna junt'akusqanta. Ni ima palabrasnimpis qhepakunchu mana junt'akuspaqa. 
JOS.23.15+JOS.23.16	Kunanqa imaynatachus Señor Diosniykichejpa k'acha palabrasninta uyarerqankichej, ajinallatataj Señorqa tukuy ima mana allin kajta qankunaman apachimusonqachej mana ujniyoj tukukunaykichejkama, kay sumaj jallp'ata pay qosorqachej, chaypi, sichus Señorpa trato ruwasqanta p'akinkichej chayqa. Sichus qankuna waj dioskunata yupaychankichej, chaykunaj ñaupaqempitaj qonqorikunkichej chayqa, Señor qankunapaj phiñakonqa, manaraj imapitaj kay jallp'a patamanta chinkachisqas kankichejchu kay chhika sumaj jallp'ata Señorniykichej qosorqachej chaymanta.
JOS.24.1	Josueqa tukuy Israel ayllusta Siquem nisqapi tantacherqa, chaypitaj wajyarqa kuraj runasta, kurajkunata, cheqanchajkunata, soldadosta kamachejkunata ima, Señorpa ñaupaqempi. 
JOS.24.2	Josuetaj tukuynin israelitasman nerqa: Kay jinata israelitaspa Señor Diosnenqa nimuwanchej: Unayqa ñaupa tatasniykichej Taré, chanta wawasnin Abraham, Nacor imaqa, Eufrates mayu cantopi tiyakorqanku; chaypitaj waj dioskunata yupaycharqanku. 
JOS.24.3+JOS.24.4	Noqaqa ñaupa tataykichej Abrahamta chay mayu cantomanta pusamuspa kay tukuynin Canaán jallp'api puricherqani. Chaypacha payta miracherqani, ñaupajta Isaac wawanta qospa, Isaacmantaj iskaynin wawasnin Jacobta, Esautawan qospa. Esaumanqa qorqani Seir orqo jallp'asta, chaypi tiyakunampaj. Jacobtajrí wawasninwan Egiptoman riporqa. 
JOS.24.5	Chaymantaj chaypi kashajtinku Moisestawan Aarontawan kacharqani. Chaypachataj egipciostaqa wañuywan jasut'erqani, chay chaupinkumanta qankunata orqhomunaykama. 
JOS.24.6	Chay ñaupa tatasniykichejta Egiptomanta orqhomusqaytawan, mar qochamanña chayamusqankutawan, egipciosqa qhatiykamorqanku paykunata Puka mar qochakama, caballospa qhatatinan carrospi, caballospi ima. 
JOS.24.7	Ñaupa tatasniykichej Señormanta qhaparikojtinku, laqhayaykucherqani egipcioswan qankunawan kasharqankichej chay chaupita; patankumantaj mar qochata kachaykorqani, chaytaj ujllata paykunata p'ampaykorqa. Qankunataj rikorqankichej imastachus Egiptopi ruwasqayta. Chay qhepatataj qankunaqa unayta ch'in pampaspi purerqankichej. 
JOS.24.8	Chaymantataj noqaqa amorreospa jallp'anman pusamorqaykichej, pikunachus Jordán mayu chimpapi tiyakorqanku chayman. Paykunataj qankunawan maqanakorqanku, noqataj paykunata makisniykichejman churarqani, qankunataj paykunataqa atiparqankichej, jallp'asninkutataj jap'ikorqankichej. Ajinata qhawashajtiykichej noqaqa paykunata chinkacherqani. 
JOS.24.9	Chaymantaqa moabitaspa reynin Ziporpa wawan Balacñataj qankunawan maqanakoj llojsimorqa. Paytaj Beorpa wawan Balaamta wajyachimorqa, qankunata maldicichinampaj. 
JOS.24.10	Noqataj Balaamwanqa mana maldicicherqaykichejchu, manachayqa bendicisorqachej. Ajinata noqaqa qankunata waqaycharqaykichej. 
JOS.24.11	Chaymantataj qankunaqa Jordán mayuta chimpamorqankichej, jamorqankichejtaj Jericokama. Chay llajtayojkunataj qankunawan maqanakorqanku, chaykunataj karqanku: Amorreos, fereseos, cananeos, heteos, gergeseos, heveos, jebuseos ima. Chaykunata noqaqa makisniykichejman churarqani. 
JOS.24.12	Chay iskaynin reyesta qankunaqa mana wañucherqankichejchu espadawan, k'aspi flechaykichejwampis. Manachayqa noqa kachamorqani ñaupaqeykichejta uj manchariyta, chayrayku paykunaqa manaraj chayashajtiykichej ñapis ayqerqankuña. 
JOS.24.13	Noqa qankunaman, mana llank'arqankichejchu chay jallp'asta qorqaykichej, mana qankunaj ruwasqaykichej llajtasta ima, chaypi qankunaqa tiyakorqankichej. Kunanqa chaykunapi tiyakushankichej, mikhushankichejtaj uvasta, aceitunasta ima mana qankunaj tarpusqaykichejmanta.
JOS.24.14	Kunanqa Señorta manchachikuychejpuni, paypa nisqanta cheqamanta tukuy sonqo ruwaychej. Ñaupa tatasniykichej yupaycharqanku chay lantismanta t'aqakuychej, chaykunata paykunaqa yupaycharqanku Eufrates mayu cantopi, chanta Egiptopi ima. Qankunaqa Señortapuni yupaychaychej. 
JOS.24.15	Sichus Señorpa nisqanta mana ruwayta munankichejchu chayqa, kunampacha ajllakuychej pitachus yupaychanaykichejta; ñaupa tatasniykichej mayu chimpapi kashaspa yupaycharqanku chay dioskunatachu, chayri tiyakushankichej chaypi tiyarqanku chay amorreospa dioskunasninkutachu. Noqarí, tukuy aylluywampis Señortapuni yupaychasqayku.
JOS.24.16	Chanta israelitastaj kuticherqanku: Chay jinataqa amapuni jayk'ajpis Señorqa saqewachuykuchu ari waj dioskunata yupaychajtaqa! 
JOS.24.17	Imaraykuchus Señor Diosninchejqa Egiptomanta orqhomuwarqanchej, jinallataj ñaupa tatasninchejtapis, maypichus karqa kamachi mana ruway atina chaymanta. Pay ruwarqa jatuchaj t'ukuna imasta, pay waqaychawarqanchej tukuy ñankunapi maykunatachus purisqanchejpi. Jinallataj tukuy llajtaspipis maynintachus purerqanchej chaykunapi. 
JOS.24.18	Señorqa tukuy runasta qharkorqa ñaupaqeykumanta, jinallataj kaypi tiyarqanku chay amorreostapis. Chayrayku noqaykupis kunanqa Señortapuni kasusqayku, imaraykuchus paymin Diosniykoqa.
JOS.24.19	Josuetaj paykunaman nerqa: Qankunaqa manapuni Señortaqa kasuyta atiwajchejchu, imaraykuchus payqa llimphu Diosmin, manataj ima sajratapis ruwajta saqellanchu. Payqa mana saqellasonqachejchu paypa contrampi kajta, nitaj juchasniykichejtapis. 
JOS.24.20	Sichus qankuna Señorta saqenkichej, waj dioskunallata yupaychankichej chayqa, payqa qankunata mana allinta ruwasonqachej, jinamanta qankunataqa tukuchisonqachej, chay jina chhika allin imasta qankunapaj ruwashaspa.
JOS.24.21	Israelitastaj nerqanku: Chaytaqa mana ruwasqaykuchu, Señortapuni yupaychasqayku.
JOS.24.22	Chaymanta Josueqa ujtawan nillarqataj: Qankuna kikillaykichejtaj kay imastaqa ninkichej, Señortapuni kasunaykichejta. Paykuna kuticherqanku: Arí, testigos kayku, nispa. 
JOS.24.23	Jina kajtenqa chay waj dioskuna qankuna chaupipi kashan chaykunamanta wijch'uychej, tukuy sonqowan Israelpa Diosnin Señorman kutiriychej.
JOS.24.24	Israelitastaj Josueman nerqanku: Noqaykoqa Señor Diosniykoj kamachisqantapuni ruwasqayku, imatachus niwasqaykutataj ruwasqayku.
JOS.24.25	Chay kikimpacha Josueqa Siquem nisqapi israelitaswan uj tratota ruwarqa, chaypitaj qorqa kamachiykunata, leyesta ima. 
JOS.24.26	Chaykunatataj Josueqa qelqarqa Diospa leyninwan kasharqa chay libroman. Chaymantataj uj jatun rumita oqharispa Dioswan tinkukuna nisqapi, encina nisqa sach'a uraman churarqa. 
JOS.24.27	Chaymantataj israelitasman nerqa: Kay rumeqa uj señal kanqa, Señorninchej kay tukuy imasta niwasqanchejmanta. Chantapis testigo jina kanqa qankunaj contraykichejpi, ama Señor Diosniykichejta ch'aukiyanaykichejpaj. 
JOS.24.28	Chaymantataj Josueqa sapa ujninkuta kachaporqa maypichus tiyakusharqanku chayman.
JOS.24.29	Chay qhepata Numpa wawan Señorpa kamachin Josueqa wañuporqa pachaj chunkayoj watasniyoj. 
JOS.24.30	Ayantataj p'ampamorqanku Timnat-sera jallp'allampitaj, chayqa kashan Efraín orqopi, Gaas orqomanta patanejpi. 
JOS.24.31	Josué kausashajtin israelitasqa k'achata kausarqanku Señorpa kamachisqanta kasuspapuni, jinallataj tukuy kurajkunasninku kausanankukama; chay kurajkunaqa Señor imastachus paykunapaj ruwapusqanta allinta yacharqanku.
JOS.24.32	Israelitasqa Joséj tullusninta Egiptomantapacha apamusqankuta, Siquem nisqa jallp'api p'amparqanku. Chay jallp'ataqa tatan Jacob rantikorqa, Siquempa tatan Hamormanta pachaj qolqeswan. Chay qhepatataj Joséj miraynin chay jallp'ataqa jap'ikorqanku.
JOS.24.33	Aarompa wawan Eleazarpis wañupullarqataj, ayantataj p'amparqanku wawan Fineespa lomampi, chay jallp'ata qorqanku Efraimpa orqosnimpi.
JDG.1.1	Josué wañupusqanmanta qhepata, israelitasqa Señorta tapurerqanku, mayqen ayllurajchus ñaupajta cananeoswan maqanakoj rinanta. 
JDG.1.2	Señortaj paykunaman kuticherqa, Judá aylluraj ñaupajta maqanakoj rinanta, payllamantaj chay jallp'aqa qosqa kananta. 
JDG.1.3	Chaypacha Judá ayllumanta kajkunaqa wajyarikorqanku Simeón ayllumanta kaj hermanosninkuta, ujchakuspa maqanakoj rinankupaj, Judá aylluman qosqa karqa chay jallp'asman. Chaymantarí khuskallataj rinankupaj Simeón aylluman qosqa karqa chay jallp'astapis jap'ikapunankupaj. Simeón ayllumanta kajunaqa Judá ayllumanta kajkunawan khuska maqanakuman rerqanku. 
JDG.1.4+JDG.1.5	Ajinamanta Judá ayllumanta kajkunaqa maqanakoj yaykorqanku cananeospa jallp'asninman, jinataj ferezeospamanpis, paykunatataj Señorqa makisninkuman jaywarqa. Bezecpitaj cananeosmanta ferezeosmantawan chunka waranqa runasta atiparqanku, Adonisedectaj paykunawan kasharqa. 
JDG.1.6	Adonisedecqa ayqekorqa, paykunataj qhatiykuspa jap'erparerqanku, makisninmanta dedosninta chakisninmantapis mut'urparerqanku. 
JDG.1.7	Chaypacha Adonisedecqa nerqa: Ñaupajtaqa noqa mut'urarqani qanchis chunka reykunaspa makisninkoj machu dedosninkuta jinataj chakisninkojtapis, chay runastaj mesay urapi mikhuy puchusta pallaj kanku. Kunanrí imaynatachus noqa ruwarqani kikillantataj Dios ruwawan. Jerusalenman payta pusarqanku, chaypitaj wañuporqa.
JDG.1.8	Judá ayllumanta kajkuna maqanakuspa jap'ikaporqanku Jerusalenta, espadawan t'ojsiraspa runasninta wañurachispataj llajtata ruphaykucherqanku. 
JDG.1.9	Chaymantaqa orqosnejpi tiyakojkuna cananeoswanñataj maqanakorqanku, Neguev chaynejpi jinataj chay pampasnejpi tiyakojkunawampis. 
JDG.1.10	Ajinallatataj Hebrompi tiyakorqanku chay cananeoswampis maqanakullarqankutaj, chay llajtaj ñaupa sutenqa Quiriat-arba karqa, chaypitaj atiparqanku Sesaita, Ahimanta, Talmaitawan.
JDG.1.11	Chaymantaqa Debir llajtawan maqanakullarqankutaj, chay llajtaj ñaupa sutintaj Quiriat-sefer karqa. 
JDG.1.12	Calebtaj nerqa, pichus Debir llajtata maqanakuspa atipajman ususin Acsata qonanta warmin kanampaj. 
JDG.1.13	Chay llajtataj jap'ikapoj runataj karqa Otoniel, paytaj Calebpa sullk'a hermanon Cenazpa wawan karqa, Calebtaj payman qoporqa ususin Acsata warmin kanampaj. 
JDG.1.14	Maypachachus Acsa chayamojtinna, Otonielqa payta umacharqa tatanmanta jallp'ata qochikunanta. Calebtaj, wawan Acsata burromanta juraq'ashajta rikuspa, taporqa: Imanantajrí?, nispa.
JDG.1.15	Acsataj kuticherqa: Uj imatawan qonawaykita mañakuyki. Neguev chaypi jallp'asta qowankiña, kunanqa qorillawaytaj ari yaku juturistawan. Chantá Calebqa yaku juturista qorqa wichaynejpi jinataj uranejpipis.
JDG.1.16	Quenita nisqas karqanku Moisespa suegrompa mirayninmanta kajkuna, paykunaqa llojserqanku Judá aylluwan khuska Palmeras llajtamanta, rerqankutaj Judajpa ch'in pampannejman, Aradmanta aswan uranejman, chaypi tiyakojkuna runaswantaj qhepakorqanku tiyakapoj. 
JDG.1.17	Chaypacha Judá ayllumanta kajkunaqa rerqanku Simeompa ayllunmanta kajkunawan, imaynatachus parlanakusqankuman jina, Sefatpi tiyakojkuna chay cananeostataj maqanakupi atiparqanku. Chay llajtatataj chinkacherqanku. Chayraykumari Horma nispa suticharqanku. 
JDG.1.18	Chaywampis mana aterqankuchu jap'ikapuyta kay llajtasta; Gazata, Ascalonta, Ecronta, nitaj qayllampi kajkuna jallp'asninkutapis. 
JDG.1.19	Judá ayllumanta kajkunaqa Señorpa yanapayninwan qharqorqanku orqospi tiyakojkunata, chaywampis manapuni qharqoyta aterqankuchu chay pampasnejpi kajkunataqa, fierromanta carrosniyoj kasqankurayku. 
JDG.1.20	Moisés nisqanman jina, Hebronqa Calebman qosqa karqa, Calebtaj chaymanta wijch'orqa Anacpa kinsa wawasninta. 
JDG.1.21	Jinapis Benjamimpa ayllunmanta kajkunaqa Jerusalén llajtamanta mana qharqoyta aterqankuchu chaypi tiyakojkuna jebuseosta. Chayraykumari kunan p'unchaykama Jerusalempi khuska tiyakushanku jebuseoswan Benjamín ayllumanta kajkunawan.
JDG.1.22+JDG.1.23	Josejpa ayllusninmanta kajkunataj Betelta jap'kapoj rerqanku, kay llajtaj ñaupa sutenqa Luz nisqa karqa. Chaymantaj wateqajkunata kacharqanku, Señortaj paykunata yanaparqa. 
JDG.1.24	Chay wateqajkunataj, llajtamanta uj runata llojsishajta rikuspa nerqanku: Sichus qan rikuchiwasqayku maynintachus llajtaman yaykunata chayqa, noqaykupis qanta khuyasqayku. 
JDG.1.25	Chay runataj rikucherqa maynintachus llajtaman yaykunata, paykunataj chay llajtapi tiyakojkunata tukuyninkuta wañuracherqanku espadawan t'ojsispa; jinapis yaykuna ñanta pichus rikucherqa chay runataqa mana wañucherqankuchu nitaj paypa aylluntapis. 
JDG.1.26	Chaypacha chay runaqa hititaspa jallp'anman riporqa, chaypitaj mosoj llajtata jataricherqa, Luz sutitataj churarqa, chay suteqa kunankama kashallanraj.
JDG.1.27	Manasespa ayllunmanta kajkunaqa mana aterqankuchu wijch'uyta kay llajtasmanta: Bet-seanmanta, Taanacmanta, Dormanta, Ibleammanta, Meguidomanta ima, nillataj chay qayllasnimpi kajkuna ranchosninmantapis. 
JDG.1.28	Israelitas astawan kallpachakuspataj chay cananeostaqa sinch'i llank'aykunasman churarqanku, chaywampis manapuni qharqoyta aterqankuchu.
JDG.1.29	Efraín ayllumanta kajkunapis manallataj qharqoyta aterqankuchu Gezerpi tiyakojkuna cananeosta, jinamanta cananeosqa paykunallawampuni tiyakorqanku.
JDG.1.30	Zabulompa ayllunmanta kajkunapis manallataj wijch'uyta aterqankuchu Quitronmanta, jinataj Naabalmantapis, chaykunapi tiyakoj cananeosta, jinamanta cananeosqa chayllapipuni tiyakorqanku sinch'i llank'aykunasman churasqas kaspapis.
JDG.1.31+JDG.1.32	Aserpa ayllunmanta kajkunapis, chaypi tiyakojkuna cananeostaqa manallataj qharqoyta aterqankuchu: Acomanta, Sidonmanta, Ahlabmanta, Aczibmanta, Helbamanta, Afecmanta, Rehobmanta ima. Chay llajtasmanta mana qharqoyta atisqankuraykutaj paykunawan khuska tiyakaporqanku.
JDG.1.33	Neftaléj ayllunmanta kajkunapis manallataj qharqoyta aterqankuchu Bet-semesmanta, Bet-anatmantapis, chaypi tiyakojkuna cananeostaqa, chaywampis sinch'i llank'aykunasman churasqas karqanku, chaypitaj paykunawan khuska tiyakorqanku.
JDG.1.34	Amorreosqa, Dampa ayllunmanta kajkunata qharqorqanku orqosnejkama, manataj pampasnejman uraykamojta saqerqankuchu. 
JDG.1.35	Jinamanta amorreosqa Herespi, Ajalompi, jinataj Saalbimpi tiyakapoj qhepakaporqanku. Chaywampis Josejpa mirayninmanta kajkuna kallpachakuspañaqa, amorreosta sinch'i llank'aykunasman churarqanku. 
JDG.1.36	Amorreospa jallp'ankoj tinkuynenqa Acrabín wichaynejmantapacha Selakama karqa, aswan patakamapis rillarqapuni.
JDG.2.1+JDG.2.2	Señorpa angelnin rerqa Gilgalmanta Boquinman, israelitasmantaj nerqa: Noqa Egiptomanta orqhomorqaykichej qankunata, ñaupa tatasniykichejman qosqaykichej nerqani chay jallp'akama pusamorqaykichej, chaypacha paykunaman nerqani: Mana jayk'ajpis qankunawan tratoyta p'akisajchu, sichus qankuna chay llajtayojkunawan waj tratota mana ruwankichejchu chayqa, manachayqa altaresninkuta phirinkichej nerqani. Qankunataj mana kasuwarqankichejchu. Imaraykutaj jinata ruwarqankichejrí? 
JDG.2.3	Chayrayku kunan niykichej: Mana ñaupaqeykichejmanta chay llajtayojkunata wijch'usajchu, paykunaqa chantá chay lantisninkupis uj tojlla jina qankunapaj kanqanku.
JDG.2.4	Señorpa angelnin parlayta tukojtinkamataj tukuynin israelitas sinch'i qhapariywan waqayta qallarerqanku. 
JDG.2.5	Chayrayku chay lugarta suticharqanku Boquim nispa, chayllapitaj Señorman uywa ñak'asqasta jaywarqanku.
JDG.2.6	Josué israelitasta kacharapusqanmantaña, sapa ujninku rerqanku chay chayaqenku jallp'asninkuta jap'ikapoj. 
JDG.2.7	Josué kausanankama jinataj paywan kajkuna kurajkunas kausanankukamapis israelitasqa Señorta yupaychallarqankupuni, chay kurajkunaqa t'ukuna imasta israelitaspaj Señor ruwasqanta rikusqanku. 
JDG.2.8	Chanta Josueqa wañuporqa, pachaj chunkayoj watasnimpi. 
JDG.2.9	P'amparqanku paypa jallp'allampitaj Timnatsera nisqapi, chayqa kashan Efraimpa orqosnimpi, chay Gaas orqomanta patanejpi. 
JDG.2.10	Jinallatataj Josuejpa mit'anmanta kajkuna israelitaspis wañupullarqankutaj. Ajinamantari chay qhepamanña nacekojkunaqa mana yacharqankuchu Señormanta nitaj imastachus israelitasman kutisqata ruwasqasnintapis.
JDG.2.11	Israelitasqa ruwarqanku imaschari mana allinchu Señorman rijch'arqa chaykunata, Baalman rijch'akojkuna tukuy laya lantistataj yupaychayta qallarerqanku. 
JDG.2.12	Saqerparerqankutaj ñaupa tatasninkoj Señor Diosninkuta, pichus Egiptomanta paykunata orqhomojta, chay qayllapi tiyakojkunajpa dioskunasninkuta yupaychaymantaj qokaporqanku, Señorta sinch'ita phiñachispa. 
JDG.2.13	Señorta saqerparerqanku Baalta yupaychanankupaj, Astartej tukuy laya lantisninta ima. 
JDG.2.14	Chayrayku Señorqa israelpa contrampi sinch'ita phiñakorqa, tukuy kapuyninkuta suwaswan qhechurparicherqa, chay qayllasninmanta kaj enemigosnintaj maqanakupi atipaykorqanku, paykunataj mana kutichikuyta aterqankuchu. 
JDG.2.15	Sapa kuti maqanakuman purirejtinku Señorqa contrankupi sayaykorqa, manapunitaj allinchu paykunata qhatirerqa, imaynatachus Señor ñaupajmantaña nisqanman jina. Jinamanta Señorqa, israelitasta sinch'i llakiykunasman churarqa. 
JDG.2.16	Chaypachataj Señorqa, kuraj runasta jataricherqa, chay pischus suwajta munajkunamanta israelitasta kacharichinankupaj. 
JDG.2.17	Chaywampis israelitasqa mana kasorqankuchu chay kuraj runastaqa, manachayqa Señorta saqerparispa waj dioskunastataj yupaycharqanku. Ñaupa tatasninkoqa kasusqanku Señorpa kamachisqasninta, paykunataj mana tatasninku jinachu ruwasqanku. 
JDG.2.18	Señorqa sapa kuti jatarichej uj kuraj runata chantá yanapajtaj. Chay kuraj runa kausashajtintaj israelitasta kacharichejpuni enemigosnimpa makisninmanta, sinch'i ñak'ariypi waqasqasninkuta uyarispataj paykunata khuyakoj. 
JDG.2.19	Kuraj runanku wañupojtintaj, watejmanta paykunaqa juchaman urmallajtaj kanku, ñaupa tatasninkumanta astawanraj, sirvispa yupaychaspataj waj dioskunata. Manataj t'aqakorqankuchu millay ruwaykunasninkumanta nitaj wampu jina kausayninkumantapis. 
JDG.2.20	Chayraykumin Señorqa Israelpa contrampi sinch'ita phiñakorqa, nerqataj: Kay runasqa, ñaupa tatasninkuwan tratota ruwasqayta p'akinku, manataj kasuwayta munankuchu. 
JDG.2.21	Chayrayku mana ñaupaqenkumanta qharqosajchu ni mayqen llajtasta, mayqenkunachus Josué wañupusqanmanta qhepakorqankuraj chaykunata. 
JDG.2.22	Kay imaswan Señorqa rikuyta munasharqa, israelitasqa Señorpa ñanninta qhatinkumanchus manachus chayta, imaynatachus ñaupa tatasninku qhaterqanku ajinata. 
JDG.2.23	Chayrayku Señorqa mana qharqorqachu chay nacionesta, mayqenkunatachus Josué kausashaspa manaraj qharqorqachu chaykunata, mana chayqa saqellarqa qhepakunankuta.
JDG.3.1	Kay llajtasta Señor saqerqa israelitasta pruebaman churanampaj, pischus Canaampi maqanakusta mana rikorqankuchu tukuy chaykunata. 
JDG.3.2	Señorpuni saqerqa israelitas maqanakuyta yachanankupaj chay pischus ni jayk'aj maqanakuman chayarqankuchu chaykunapaj. 
JDG.3.3	Kaykuna qhepakorqanku: Filisteosmanta phishqa kurajkunasninku, tukuynin cananeos, sidonios, Líbano orqospi tiyakojkuna heveospis, Baal-hermonmanta Hamatman yaykunakama. 
JDG.3.4	Kay llajtaswan Señor llakiyman churayta munarqa israelitasta, jinamanta yachanampaj kasunkumanchus manachus ñaupa tatasninkuman kamachiykunasta Moisesnejta qorqa chaykunata. 
JDG.3.5	Jinamanta israelitasqa tiyakorqanku kaykunawan: hititaswan, amorreoswan, fereseoswan, heveoswan, jebuseoswan ima. 
JDG.3.6	Israelitaspa qhari wawasninku chantá warmi wawasninkupis chay llajtasniyojkunawan casarakorqanku, dioskunasninkutataj yupaycharqanku.
JDG.3.7	Israelitasqa qonqaporqanku Señor Diosninkuta, Paypa mana munasqantataj ruwarqanku, yupaycharqankutaj Baalman Astartemanwan tukuy laya rijch'aj lantista. 
JDG.3.8	Chayraykutaj Señorqa paykunaj contrampi sinch'ita phiñakorqa, Mesopotamiamanta rey Cusan-risataimwantaj saqerqa atipachikojta. Pusaj wata junt'a israelitasqa rey Cusan-risataimta sirverqanku. 
JDG.3.9	Chaypacha Señorta qhaparikorqanku. Señortaj jataricherqa uj kacharichejta. Kaytaj Cenazpa wawan Otoniel karqa, Cenaztaj Calebpa sullk'a hermanon karqa: 
JDG.3.10	Señorpa Espíritun Otonielman jamorqa, paytaj israelitasta kamacherqa, maqanakuman llojsejtintaj Señorqa rey Cusan-ristaimta atipacherqa. 
JDG.3.11+JDG.3.12	Chaymanta qhepaman tawa chunka watas junt'ata allin kausakuylla karqa chay jallp'api.
JDG.3.11+JDG.3.12	Otoniel wañupusqanmanta qhepamantaj, israelitasqa kutillarqankutaj Señorpa mana munasqan imasta ruwaj, chayrayku Señorqa Moabpa reynin Eglonman astawan atiyta qorqa israelitasmanta nisqaqa. 
JDG.3.13	Rey Eglonqa amonitaswan amalecitaswan ima ujchakuspa maqanakupi israelitasta atiparqa, palma sach'asniyoj llajtataj jap'ikaporqa. 
JDG.3.14	Chunka pusajniyoj watasta israelitasqa rey Eglonta sirverqanku. 
JDG.3.15	Chaypacha Señorta qhaparikorqanku, Paytaj jataricherqa uj kacharichejta. Chay kacharichejtaj karqa Benjamimpa ayllunmanta Geraj wawan Aod sutiyoj, payqa lloq'e runa nisqa karqa. Uj p'unchaytaj israelitasqa Aodwan apacherqanku uj t'inkata rey Eglonman. 
JDG.3.16	Aodtaj iskay puntayoj espadata ruwakorqa khuskan metroyoj jinata. Chaytataj paña kaj chakanejman p'achan uraman churakorqa. 
JDG.3.17	Chaymantataj Eglonman t'inkata apariykukuspa rerqa, Eglonqa rakhu runa karqa. 
JDG.3.18	Chay t'inkanta Eglonman jaywapuytawantaj, Aodqa kachaporqa piskunachus, paywan jamorqanku chaykunata. 
JDG.3.19	Gilgal qayllapi lantis kasharqa chayman chayamuspari, Aodqa kutirillarqataj maypichus rey Eglon kasharqa chayman, nerqataj: Reyníy, uj willay qampaj tiyan, kaytarí pakayllapi nisqayki. Reytaj, paywan kasharqanku chay kamachisninta kamacherqa, ama ch'ajwanankuta, chaynejmantataj llojsinankuta. 
JDG.3.20	Eglón chay q'oñi tiempopaj nisqa wasipi sapan qhepakusqantawantaj, Aodqa qayllaykuspa Eglonman nerqa: Reyníy, kay willay apamususqayqa Diosmantamin, kayta uyarispataj Eglonqa tiyasqa kasqanmanta jatarikorqa. 
JDG.3.21	Aodtaj, lloq'e makinwan paña ladonmanta espadanta orqhokamuytawan Eglompa wijsanta t'ojsirparerqa. 
JDG.3.22	May sinch'ita t'ojsirparisqanraykutaj tukuy espada jap'inantinkama yaykurparisqa, Eglón may rakhu kasqanraykutaj tukuynin espada chinkaykorqa, Aodtaj espadanta mana orqhokaporqachu. 
JDG.3.23	Chaymanta Aodqa pukusninta wisq'aykuytawankama ventanannejta llojsirikaporqa.
JDG.3.24	Aod ripusqanmantañataj reypa kamachisnenqa jamorqanku, chay wasej punkusnin wisq'asqasta rikuspataj yuyasqanku paypuni wisq'aykakamusqanta chay ukhupi imatapis ruwanampaj. 
JDG.3.25	Anchata suyasqankumantaña, manapuni llojsimojtintaj astawan llakikuyta qallarerqanku. Llaveta jap'ispataj kicharerqanku, chaypitaj reyninkutaqa pampapi wañusqata rikorqanku.
JDG.3.26	Reypa kamachisnin suyakunankukamaqa Aodqa ayqerikaporqaña, Gilgal chaypi lantista pasaytawanñaqa Seiratpi Aodqa pakakorqa. 
JDG.3.27	Israel jallp'aman chayaspañaqa, Efraín orqosnimpi putututa waqacherqa israelitasta wajyaspa. Tukuynin israelitastaj chay orqosmanta uraykamorqanku, Aodtaj ñaupaqenkuta rerqa. 
JDG.3.28	Aod nerqa payta qhatinankuta, Señortaj atipachinanta enemigosninku moabitasmanta. Chaypacha Aodta qhaterqanku Jordán mayoj ch'ajchasnintataj jap'ikaporqanku, manataj ni pita chayninta chimpajta saqerqankuchu. 
JDG.3.29	Chay kutipeqa chunka waranqa moabitasta wañucherqanku, tukuy chaykunaqa kallpasniyoj wapu soldados karqankupis, ni uj puchuyojta wañuracherqanku. 
JDG.3.30	Ajinamin karqa israelitasqa Moabta atipaykusqankoqa. Chaymanta qhepamanqa pusaj chunka watasta jina allin tiyasqallapi kausakorqanku chay jallp'apeqa.
JDG.3.31	Qhepan atipachej wapu runaqa karqa Anatpa wawan Samgarñataj. Payqa wañucherqa sojta pachaj filisteosta, bueyesta t'ojsina k'aspillawan. Samgar Israel aylluta kacharichillarqataj.
JDG.4.1	Aod wañupusqanmanta qhepata, israelitasqa ujtawan kutillarqankutaj Señorpa contranta sajra ruwaykunasman, 
JDG.4.2	Chantá, Señorqa Jabimpa atiyninmanñataj israelitasta churarqa, Jabinqa cananeo rey karqa, kamachisharqataj Hazor llajtapi. Soldadosnimpa kamachejnintaj Sísara karqa, payqa tiyakorqa Haroset-goimpi. 
JDG.4.3	Jabimpata isq'on pachaj fierromanta carrosnin karqa, iskay chunka watastaña israelitasta sinch'i llakiypi ñak'arichisqa, chayrayku paykunaqa Señormanta yanapayninta mañakuspa qhaparikorqanku.
JDG.4.4	Chay p'unchaykunapeqa israelitasta kamachisharqa uj profetisa, Débora sutiyoj, payqa Lapidotpa warmin karqa. 
JDG.4.5	Deboraqa uj palma sach'a urapi tiyakuyman yachasqa karqa, chay sach'aqa Efraimpa orqosnimpi karqa, Rama llajtaj jinataj Betel llajtaj khuskannimpi jina. Chay sach'atataj Déboraj palma sach'an nej kanku, israelitasqa payman rej kanku paykuna ukhupi phiñanakus kajtin.
JDG.4.6	Uj p'unchaytaj Deboraqa wajyacherqa Abinoampa wawan Baracta, payqa Neftalí ayllumanta karqa, Cedespitaj tiyakoj. Paymantaj nerqa: Israelpa Señor Diosnin kamachisunki kay jinata: Riy Tabor orqoman, chaypitaj tantamuy chunka waranqa runasta, Neftalí jinataj Zabulón ayllusmanta kajkunata. 
JDG.4.7	Jabimpa soldadosnin kamachej Sisarata noqa jamuchisaj soldadosninwan, carrosninwan ima, Cisón wayq'okama qankunawan maqanakunampaj. Noqataj makiykiman paykunata jaywasqayki!
JDG.4.8	Baracqa kuticherqa: Qan noqawan rejtiykeqa risaj, mana rejtiykitaj mana riymanchu.
JDG.4.9	Cheqamanta qanwan risaj, nispa, kuticherqa Deboraqa. Kay kutipeqa may uyarisqa kayqa mana qampajchu kanqa, imaraykuchus Señorqa uj warmej makinman Sisarata jaywanqa. Chaypacha Deboraqa Baracwan khuska Cedesman rerqa. 
JDG.4.10	Chaypitaj Baracqa wajyarqa Zabulón jinataj Neftalí ayllusmanta, tantaykorqataj chunka waranqa runasta paypa kamachiynimpi. Deborataj paywan rerqa.
JDG.4.11	Cedes qayllapitaj, Zaanaim encina sach'a chaynejpi quenita Heberpa toldosnin kasharqa. Payqa chay waj quenitasmanta t'aqakampusqa. Quenitasqa Moisespa suegron Hobabpa mirayninmanta karqanku. 
JDG.4.12+JDG.4.13	Tabor orqoman Barac wicharisqanta yachaytawankama, Sisaraqa tantaykorqa isq'on pachaj fierromanta carrosninta jinataj tukuy soldadosnintawan, paykunawantaj rerqa Haroset-goimmanta Cisón wayq'okama. 
JDG.4.14	Chaypacha Deboraqa Baracman nerqa: Kunanqa riy, Señorqa makisniykiman Sisarata kunan churanqa, Señorqa soldadosniykej ñaupaqenta rishan. Baracqa Tabor orqomanta chunka waranqa soldadosninwan uraykamorqa. 
JDG.4.15	Barac tinkuman yaykojtinkamataj, Señorqa musphacherqa Sisaraj carrosninta jinataj soldadosnintapis, Sisarapis carronmanta uraykuytawankama chakipi ayqerqa.
JDG.4.16	Chaykamataj Baracqa Sísaraj carrosninta jinataj soldadosnintawan qhatiykorqa Haroset-goimkama. Jaqay p'unchaypeqa Sisaraj soldadosninmantaqa ni uj soldadollapis kausarqachu, tukuyninku wañorqanku.
JDG.4.17+JDG.4.18	Hasormanta rey Jabín chaypachaqa quenita Heberpa ayllunwanqa k'achata kausakusharqanku, Sisarataj ayqekushaspa chakipi chayakorqa Heberpa warmin Jaelpa toldonman, paytaj taripamoj llojsispa nerqa: Kaynejman qayllamuy wiraqochíy, ama manchachikuychu. Sisarqa yaykorqa toldoman, Jaeltaj uj qhatanawan pakaykorqa. 
JDG.4.19	Chaymanta Sisaraqa yakuta mañarikorqa, mayta ch'akichikusqanrayku, Jaeltaj maypichus leche jallch'asqa kasharqa chay qarata kicharispa lecheta qorqa ujyanampaj. Chantá watejmanta payta qhataykullarqataj. 
JDG.4.20	Chaypacha pay nerqa: Sayaykukuy toldoman yaykumuna punkupi, pillapis jamuspa tapukojtenqa, pipis kayman jamorqachu nispa chayqa, mana nispa ninki.
JDG.4.21	Sisararqa allin sayk'usqa kaspa may sinch'ita puñurparerqa. Jaeltaj oqharikamuspa uj martillota, toldomanta uj estacata jap'iytawan, ch'insitullamanta Sisaraman chimpaykuspataj umanman chay estacata clavaykorqa pampaman jap'isqata. Ajinata wañorqa Sisaraqa. 
JDG.4.22	Baracqa Sisarata mask'aspa chayamojtintaj, Jaelqa taripamoj rerqa, chaypitaj nerqa: Jamuy, rikuchisqayki pitachus mask'ashanki chayta. Baractaj toldoman yaykuspa rikorqa Sisarata pampapi wañusqa wijch'urayajta, estacawan umampi clavasqata.
JDG.4.23	Ajinata jaqay p'unchaypi Señorqa cananeo rey Jabinta k'umuykucherqa tukuy israelitaspa ñaupaqempi. 
JDG.4.24	Chaymantapacha israelitasqa Jabinta astawan sinch'i makiwan kamacherqanku, payta wañuchinankukama.
JDG.5.1	Jaqay p'unchaypeqa Deborawan, Abinoampa wawan Baracwan takerqanku kay jinata:
JDG.5.2	Tukuyniykichej Señorta yupaychaychej,
JDG.5.2	imaraykuchus Israelpi runas kankuraj
JDG.5.2	maqanakuman yaykunankupaj jina;
JDG.5.2	imaraykuchus Israel ayllu ukhupi runas kankuraj
JDG.5.2	maqanakuman wajyachejtinku uyariytawankama rinankupaj jina.
JDG.5.3	Uyariwaychej, qankuna reyes,
JDG.5.3	Uyariwaychej, qankuna kamachejkuna,
JDG.5.3	Kunan takisaj Señorman,
JDG.5.3	Kunan takisaj Israelpa Diosninman.
JDG.5.4	Señor maypachachus Seirmanta qan llojserqanki;
JDG.5.4	Edompa camposmanta ripushajtiykitaj,
JDG.5.4	jallp'a ikhakorqa, cielopis qharkaterqa;
JDG.5.4	phuyuspis parankuta jich'amorqanku.
JDG.5.5	Señor, ñaupaqeykipeqa,
JDG.5.5	Israelpa Diosnin, ñaupaqeykipeqa,
JDG.5.5	qharkaterqanku orqokuna, Sinaipis qharkaterqa.
JDG.5.6	Anatpa wawan Samgarpa p'unchaykunasnimpi,
JDG.5.6	Jaelpa p'unchaykunasnimpipis,
JDG.5.6	ñan purejkunaqa ñankunasta saqerparerqanku,
JDG.5.6	purerqankutaj wist'u ñankunasninta.
JDG.5.7	Israelpa ranchosnenqa saqerparisqas qhepakorqanku mana runasniyoj.
JDG.5.7	Chaypacha noqa sayarikorqani;
JDG.5.7	noqa, Débora, Israelpa maman jina.
JDG.5.8	Waj dioskunata ajllakojtinkoqa,
JDG.5.8	llajtaj punkusnimpi maqanakus kallarqapuni,
JDG.5.8	chay tawa chunka waranqa israelitas ukhupeqa mana rikukorqachu
JDG.5.8	ni uj escudo nitaj uj lanzallapis.
JDG.5.9	Sonqoyqa kusisqa kashan Israelpa kuraj kamachejkunasninmanta,
JDG.5.9	Aylluypa runasnin maqanakuman rinapaj
JDG.5.9	k'uchis kasqankumantapis.
JDG.5.9	Señorta yupaychaychej.
JDG.5.10	Willaychej qankuna, yuraj china burrospi purejkuna;
JDG.5.10	qankunapis llamp'u mast'anaspi tiyakojkuna;
JDG.5.10	ñan puriypi kajkunapis.
JDG.5.11	Uyariychej maypichus uywasta yakuta ujyachinas chaypi,
JDG.5.11	platillospa ch'ajwaynimpi,
JDG.5.11	Señor atipachej kasqanta qhapariychej,
JDG.5.11	Israelpa ranchosnin atipasqasninmantapis.
JDG.5.12	Rijch'ariy, rijch'ariy Débora;
JDG.5.12	Rijch'ariy, takirikuytaj uj takiyta.
JDG.5.12	Abinoampa wawan Barac,
JDG.5.12	jatarikuy apakapuytaj presosniykita.
JDG.5.13	Chaypacha israelitasqa uraykamorqanku
JDG.5.13	kallpasapa runaspa contrampi maqanakoj.
JDG.5.13	Noqanejtamin Señorpa ayllonqa uraykamorqa
JDG.5.13	maqanakunankupaj chay wapu runaspa contrampi.
JDG.5.14	Efraimpa ayllunmanta wakin uraykamorqanku valleman,
JDG.5.14	paykunaj qhepankutataj Benjamimpa ayllunmanta kajkuna.
JDG.5.14	Makinmantaqa kurajkunasninku uraykamorqanku,
JDG.5.14	Zabulompamantataj kuraj kamachejkunasninku.
JDG.5.15+JDG.5.16	Isacarpa kurajkunasnenqa
JDG.5.15+JDG.5.16	Deborawan khuska jamorqanku.
JDG.5.15+JDG.5.16	Isacarqa Baracpa yanapajnin karqa.
JDG.5.15+JDG.5.16	Paypa qhepanta valleman kachaykukorqa.
JDG.5.15+JDG.5.16	Sichus Rubempa runasnin ukhupi
JDG.5.15+JDG.5.16	wapu runas kankuman chayqa,
JDG.5.15+JDG.5.16	imaraykutaj qhepakorqanki ovejas chaupipi,
JDG.5.15+JDG.5.16	chay michejkuna ovejasninkuta wajyajta uyarispa?
JDG.5.15+JDG.5.16	Rubempa runasnin chaupipi wapu runas kanku,
JDG.5.15+JDG.5.16	jinapis manchachikoj sonqosniyoj.
JDG.5.17	Galaadqa, Jordán mayu chimpapi
JDG.5.17	jarasqa qhepakorqa.
JDG.5.17	Dantaj qhepakorqa barcos qayllapi.
JDG.5.17	Asertaj qhepakorqa mar qocha cantopi,
JDG.5.17	manataj chaymanta kuyurikorqachu.
JDG.5.18	Chay campoj pata orqosnimpi Zabulonwan Neftaliwanqa maqanakupi casi wañuchichikorqanku.
JDG.5.19	Chaypacha reykunaqa jamorqanku Taanac llajtaman,
JDG.5.19	Meguido yakus qayllaman maqanakoj;
JDG.5.19	cananeospa reykunasnin jamorqanku maqanakuman,
JDG.5.19	manataj aterqankuchu qolqeta nitaj ima qhapaj
JDG.5.19	imastapis apayta.
JDG.5.20	Cielomantapacha, maypichus kashanku chaymantapacha,
JDG.5.20	ch'askakunaqa Sísaraj contrampi maqanakorqanku.
JDG.5.21	Wayq'o, ñaupa wayq'o, Gisón nisqa wayq'o,
JDG.5.21	tukuy paykunata picharparerqa.
JDG.5.21	Kallpayojkunajpa kunkanta qan q'allpirparinki.
JDG.5.22	Caballospa chaki zapatosnin jallp'ata sonarichinku.
JDG.5.22	Phinkirispa, phinkirispa rinku
JDG.5.22	chay chúcaro sinch'i correj caballosqa.
JDG.5.23	Señorpa angelnintaj willan:
JDG.5.23	Meroz llajtaman chaypi tiyakojkunamanwan
JDG.5.23	maldición urmachun.
JDG.5.23	Mana wapu runas jinachu jamorqanku,
JDG.5.23	Señorta yanapanankupaj.
JDG.5.24	Tukuy warmismanta aswan bendicisqa kachun
JDG.5.24	quenita Heberpa warmin Jaelqa.
JDG.5.24	Jarapi kaj tukuy warmismanta aswan bendicisqa kachun.
JDG.5.25	Sisaraqa yakuta mañarikorqa,
JDG.5.25	Jaeltaj lecheta jaywaykorqa.
JDG.5.25	Leche ñojñuta jaywaykorqa uj allin kaj tazompi.
JDG.5.26	Chaykamataj, uj estacata lloq'e makinwan jap'erqa,
JDG.5.26	k'ullu mazotataj paña makinwan oqharimorqa,
JDG.5.26	Sísaraj umampi wajtaspataj
JDG.5.26	umanta estacawan pasarparicherqa.
JDG.5.27	Sisaraqa q'ewiykachakorqa Jaelpa chakisnin chaypi,
JDG.5.27	nanaywan q'ewiykachakuspataj pampaman wijch'ukorqa,
JDG.5.27	maymanchus urmarqa chaypi wañuporqa.
JDG.5.28	Sísaraj mamanqa may llakisqa,
JDG.5.28	ventanaman qhawaj chimpaykuspa nin:
JDG.5.28	Imaraykutaj carron kunankama qhepakunri?
JDG.5.28	Imaraykutaj maqanakuman rina carronqa qhepakunrí? nispa.
JDG.5.29	Chay aswan yuyayniyoj kaj warmisqa nisharqanku,
JDG.5.29	mamampis sonqompi nikushallarqataj:
JDG.5.30	Maqanakupi ganasqasninkutachá rak'inakushanku,
JDG.5.30	sapa soldadochá apakamushan ujkama
JDG.5.30	chayri iskaykama sipas kamachista.
JDG.5.30	Sisarapajqa may k'acha kaj coloresniyoj telaschá kashan,
JDG.5.30	may k'acha coloreswan bordasqa
JDG.5.30	pichus atipajpa kunkanman churanapaj kanqa.
JDG.5.31	Señor, tukuy enemigosniyki phirisqas kachunku;
JDG.5.31	Qanta munakusojkunataj k'ancharichunku,
JDG.5.31	imaynatachus inti llojsimushaspa
JDG.5.31	may sinch'ita k'ancharin jinata.
JDG.5.31	Chaymanta qhepaman tawa chunka watasta chay jallp'api allin tiyayllapi kausakorqanku.
JDG.6.1	Israelitasqa juchallikullarqankutaj Diospa contrampi sajra ruwaykunaswan, qanchis wata junt'atataj Señorqa churaykorqa madianitaspa makisninman. 
JDG.6.2	Madianitas astawan astawan israelitasta ñak'arichisqankurayku, israelitasqa madianitasta manchachikuspa orqosnejpi pakakunasta ruwakamorqanku, chay chhanka jusk'usnejpi, runas mana purinasnimpi jinataj. 
JDG.6.3	Israelitaspata ima tarpusqallankupis kajtin, madianitasqa amalecitaspis chantá inti llojsimuynejmanta runaspis chajrasninkuman suwaj yaykuykullajpuni kanku. 
JDG.6.4	Israelitaspa jallp'asninkupi jaraykukoj kanku, chajrasinkutataj t'ustiykoj kanku Gaza llajta chaynejkama, israelitas mikhunankupajqa mana imatapis saqejchu kanku, uywasninkumantapis ni ovejasta, ni bueyesta, nitaj burrostapis saqejchu kanku. 
JDG.6.5	Chay carpa wasisninkuwan jinataj uywasninkuwan chay jallp'aman junt'aykorqanku tukuy imasta phiriraspa. Langostas jinapuni may chhika camellosninkuwan junt'aykorqanku. 
JDG.6.6	Madianitasnejta israelitasqa may llakiyta yarqhaykunasta ñak'arerqanku. Chantá Señorman qhaparikorqanku yanapayninta mañaspa.
JDG.6.7+JDG.6.8+JDG.6.9	Maypachachus israelitas mañakorqanku Señormanta chay madianitasmanta kacharichinanta, Señor kachamorqa uj profetata, paytaj nerqa: Ajinata nin Israelpa Señor Diosnin: Noqa qankunata orqhomorqaykichej Egiptomanta chaypi kamachis kashajtiykichej, manataj egipciosllamantachu qankunata kacharicherqaykichej, manachayqa tukuy ñak'arichisojkunamantapis. Paykunataqa ñaupaqeykichejmanta wijch'urarqani, qankunamantaj jallp'asninkuta qorqaykichej. 
JDG.6.10	Nerqaykichejtaj qankunaman, noqa kasqayta qankunaj Señor Diosniykichej, manataj manchachikunaykichejta amorreospa dioskunasninkumanta, kunampis paykunaj jallp'ankupi kashankichej, chaywampis qankunaqa mana kasuwarqankichejchu.
JDG.6.11	Chaypacha Señorpa angelnin jamorqa tiyaykukorqataj Ofra chaypi uj encina sach'a kasharqa chay urapi, Abiezerpa ayllunmanta Joaspata chay sach'a karqa. Joaspa wawan Gedeonrí pakayllamanta trigota ch'uwachasharqa, maypichus uvasta saroj kanku chaynejpi, madianitas mana rikunankupaj. 
JDG.6.12	Señorpa angelnintaj payman rikhurerqa, nerqantaj: Señor qanwan kashan, kallpayoj wapu runa.
JDG.6.13	Gedeontaj kuticherqa: Ay Señor, noqaykuwanchus Señor kanman chayqa, imaraykutaj kay tukuy imas qhatirishawaykuri? Maytaj chay t'ukuna imasta Egiptomanta orqhomushaspa Señor ruwasqasninmanta ñaupa tatasniyku willawasqasniykuri? Señorqa qonqarparipuwayku, madianitaspa kamachiyninmantaj jaywaykuwayku.
JDG.6.14	Señorqa payta qhawarispa nerqa: Chay kallpayki kajwan, riy israelitasta kacharichimuy madianitaspa kamachiyninmanta. Noqamin kachashayki.
JDG.6.15	Gedeonqa ujtawan kutichillarqataj: Señorníy, ujtawan nirikusqayki, imaynatataj israelitasta kacharichimuymanri?
JDG.6.15	Aylloyqa Manasés ukhupi kaj ayllusmanta aswan wajcha, noqarí, wasi aylluypi kajkunamanta aswan sullk'a kani.
JDG.6.16	Señortaj kuticherqa: Noqa qanwan kasqayrayku qanqa ruwayta atillanki. Madianitastaqa atipanki imaynatachus uj sapan runata atipanchej jinata.
JDG.6.17	Chaypacha Gedeonqa kutichillarqataj: Sichus khuyakuyniykita tarini chayqa, rikuchiway uj señalta qampuni noqawan parlashasqaykita. 
JDG.6.18	Mañarikuyki amaraj ripunaykita, uj ofrendata apamusunaykama. Señortaj cheqamanta nerqa: Kaypi suyashasaj kutimunaykita.
JDG.6.19	Gedeonqa rispa wakichimorqa uj cabritota, iskay chunka libras jak'umanta t'antasta ruwarqa mana levadurayojllata, aychantari uj canastaman churaykorqa, caldontataj uj mankaman, chay tukuytataj Señorpa angelninman aparqa chay encina sach'a uraman. 
JDG.6.20+JDG.6.21	Diospa angelnenqa kamacherqa churananta uj chhanka pataman chay aychata, mana levadurayoj t'antastapis, chay caldontataj chaykunaj patanman jich'aykunanta. Gedeón chay tukuy nisqanta ruwajtinkamataj, chay ángel tojnunwan chay aychata jinataj chay t'antasta llanqhajtinkama, chay chhankamanta nina llojsimorqa, aychata t'antastapis ruphaykorqa, chaymantataj Señorpa angelnenqa chinkariporqa rikuyninmanta. 
JDG.6.22	Gedeónqa, Señorpa angelnimpuni kasqanta reparaytawankama, nerqa: Ay Señorníy, kikin Señorpa angelninta rikuni uya pura, nispa.
JDG.6.23	Señortaj kuticherqa: Ama mancharikuychu, mana wañunkichu. Sonqo tiyasqa kay qanwan kachun.
JDG.6.24	Chaypacha Gedeonqa Señorpaj uj altarta jataricherqa, suticharqataj, Señormin sonqo tiyakoyqa, nispa. Chay altarqa kashallanraj Abiezerpa ayllun ukhupi, Ofra llajtapi.
JDG.6.25	Chay ch'isipacha Señorqa Gedeonman nerqa: Tataykej wakasninmanta uj torota apamuy, qanchis watayoj sullk'a kaj torota, tataykejpata kaj Baalpa altarninta phiriy. Ajinallatataj chay Baalpa altarnin qayllapi kashan Aserapaj t'aqasqa k'ullutapis llant'ay. 
JDG.6.26	Chay orqo puntapi uj altarta Señor Diosniykipaj jatarichiy. Chantá chay qanchis watayoj torota apamuy, chaytataj noqaman jaywaspa q'olachipuway, chay Aserapaj t'aqasqa k'ulluta llant'asqaykiwan.
JDG.6.27	Chaypacha Gedeonqa chunka kamachisninta pusariykukuspa ruwarqa Señor tukuy imastachus kamachisqanta, mana p'unchaychu ruwarqa manachayqa tutallan, tatampa ayllunta manchachikuspa jinataj chay llajtayoj runastapis. 
JDG.6.28	Q'ayantin tutamanta runas sayarinankupajqa, Baalpa altarnenqa phirisqa rikhurisqa, ajinallatataj chay yupaychananku k'ullupis, altar chaypi kasharqa chaypis urmachisqallataj rikhurerqa, astawampis rikusqanku uj toroto mosoj altarpi q'olachisqata. 
JDG.6.29	Ujkuna ujkuna tapunakorqanku: Pitaj kayta ruwanman karqari? nispa. Mayta tapukuspa mask'aspañatajqa yacharqanku kay tukuytaqa Joaspa wawan Gedeón ruwasqanta, chantá rerqanku Joasman nerqankutaj:
JDG.6.30	Chay wawaykita orqomuy, wañurpachinaykupaj. Baalpa altarninta jinataj altar qayllapi kasharqa chay yupaychana k'ullutapis phirisqanrayku.
JDG.6.31	Joastaj kuticherqa payman jamojkunaman: Qankunaqa Baalman kutikuspachu maqanakunkichej? Pillapis Baalman kutikun chayqa, manaraj sut'iyashajtin wañuchun. Baal diospuni kajtenqa, saqeychej pay kikinmanta jark'akojta, imaraykuchus paypatamin karqa chay urmachisqa altarqa.
JDG.6.32	Chaymantapacha Gedeontaqa Jerobaalta suticharqanku, nerqankutaj: Kikin Baal jark'akuchun Gedeonmanta, imaraykuchus Gedeompuni Baalpa altarnintaqa urmachisqa.
JDG.6.33	Chaypacha tukuy madianitas, jinataj amalecitaspis, chantá inti llojsimuynejmanta kaj runaspiwan, tantaykukorqanku chimparqankutaj Jordán mayuta, chay Jezreel vallepitaj jaraykukorqanku. 
JDG.6.34	Señorpa Espirituntaj Gedeonman jamorqa, paytaj wajyarqa chivo wajramanta pututuwan, Abiezerpa tukuy ayllunmanta kajkuna tantakamorqanku. 
JDG.6.35	Chantá Manasespa ayllunmanta kajkunata wajyarachimorqa tantakamunankupaj. Wajyarachimullarqataj Aserpa ayllunmanta, Zabulompamanta, Neftalejpamanta ima, paykunataj paywan tantakoj jamorqanku.
JDG.6.36+JDG.6.37	Gedeonqa Diosman nerqa: Sichus cheqamanta qan wajyawanki israelitasta salvamunaypaj, imaynatachus niwasqaykiman jina chayqa, churasaj uj ovejaj millmanta maypichus trigota oqharina chayman. Sichus tutamanta millma chhullawan joq'ochasqa kanman, tukuy pampataj ch'aki kanman chayqa, chaypi yachasaj cheqamanta qan ajllawasqaykita niwasqaykiman jina israelitasta salvanaypaj.
JDG.6.38	Ajinapunitaj ruwakorqa. Gedeón sut'iyayta jatarikuspataj chay joq'o millmata ch'irwarqa uj vaso junt'ata. 
JDG.6.39	Chaywampis Gedeonqa ujtawan nillarqataj: Ama phiñakuychu uj señaltawan mañarikusojteyqa. Kay kutipeqa millmañataj ch'aki kachun jallp'añataj joq'o kachun.
JDG.6.40	Chay ch'isipi Dios ajinata ruwarqa. Q'ayantin paqarintaj millmaqa ch'aki rikhurerqa, jallp'ataj chhullawan joq'ochasqa rikhurerqa.
JDG.7.1	Gedeontaj, pichus Jerobaal sutiyoj, tukuy paywan kajkunapiwan tuta tutamanta jatarikorqanku, Harod yakus chaypitaj jarakoj rerqanku. Madianitaspa jarankutaj vallepi kasharqa, paykunamanta astawan patanejpi, More orqo k'uchunejpi.
JDG.7.2	Señorqa Gedeonman nerqa: Ancha ashkha runasta apamushanki, israelitasqa madianitasta atipaykojtinkoqa, alabakonqanku paykunallamanta salvakusqankuta creespa. 
JDG.7.3	Chayrayku niy piskunachá manchachikunku chaykunata wasisninkuman ripunankuta. Jinamanta Gedeón pruebaman churajtinkama iskay chunka iskayniyoj waranqa runas wasisninkuman kutiporqanku, chunka waranqallaña qhepakorqanku. 
JDG.7.4	Señor nillarqataj: Chaywampis ashkharajpuni. Pusay yakuman ujyanankupaj, chaypi pruebaman churasaj, nisqaykitaj pischus rinankuta, pistajchus mana rinankuta, nispa.
JDG.7.5	Gedeonqa pusarqa yakuta ujyamunankupaj, Señortaj nerqa: Pischus makisninkuwan alqo jina lakhospa ujyajkunata wajmantaj t'aqanki, chay pischus qonqoriykukuspa ujyanqanku chaykunamanta.
JDG.7.6	Pischus makinkuwan yakuta apaspa ujyarqanku lakhospa alqos jina chaykunaqa kinsa pachaj karqanku. Tukuy puchojkunaqa qonqor chakiykuspa ujyarqanku. 
JDG.7.7	Chaypacha Señorqa Gedeonman nerqa: Kay kinsa pachaj runasllawan qankunata salvasqaykichej, atipachisqaykichejtaj madianitasta. Tukuy chaymanta puchojkunaqa atinku ripuyta.
JDG.7.8	Gedeón chaypacha kamacherqa chay puchojkuna wasisninkuman kutipunankuta; manaraj ripurashajtinkutaj tantacherqa wich'isninkuta, chivo wajrasmanta pututusninkutawan. Qhepakorqataj kinsa pachaj chijllasqas runasllawan, madianitas pampanejpi jarasqas kasharqanku chaynejmanta aswan patanejpitaj jarakorqanku.
JDG.7.9	Chay ch'isipitaj Gedeonman Señor kamacherqa: Jatarikuy, madianitaspa contrampi maqanakoj uraykuy, paykunataqa noqa makisniykiman churasaj. 
JDG.7.10+JDG.7.11	Sichus manchachikushanki paykunawan maqanakuyta chayqa, kamachiyki Furawan jarankuman uraykuychej, uyarimuytaj imastachus nisqasninkuta. Chaymantaqa astawan animasqa kanki paykunawan maqanakamunaykipaj. Chaypacha Gedeonwan chay kamachin Furawan uraykorqanku maynejkamachus enemigosninkoj wateqajkuna soldadosninku kasharqanku chaynejkama. 
JDG.7.12	Madianitaswan, amalecitaswan, chantá inti llojsimuynejmanta chay runaspis ch'eqerasqas langostas jina chay pampa junt'a kasharqanku. Camellosninkupis may chhika karqa mar qocha cantopi t'iya jinapuni. 
JDG.7.13	Gedeón, enemigoj campamentonman qayllaykushajtintaj, uyarerqa uj soldadota waj soldadoman willarishajta chay ch'isi mosqokusqanmanta, nisharqataj: Mosqokorqani uj cebada t'anta jaranchejman bolalaykamushasqanta, ujnin toldoman qomuspataj urmarparichisqa.
JDG.7.14	Chay ujnintaj kuticherqa: Kayqa, Israelmanta Joaspa wawan Gedeompa espadampuni. Madianitastaqa jarantinta ima Gedeonman Diosqa jaywaykonqa, nispa.
JDG.7.15	Chay mosqoymanta willajta chantá ima niytachus munasqantataj uyarispa Gedeonqa Señorta yupaycharqa. Chaymantaqa kuterqa israelitaspa jarankuman, chaypitaj kamacherqa: Jatariychej, Señor jaywaykuwasunchej madianitaspa jaranta.
JDG.7.16	Chay ratopacha, chay kinsa pachaj runasninta kinsaman t'aqarparerqa, tukuyninkumantaj pututusta jaywarqa, chantá ch'usaj wich'istawan, ukhusnimpitaj k'ancha jap'ichinasniyojta. 
JDG.7.17	Nerqataj: Maypachachus qhawajkuna soldados chayman chayajtiykama qhawawankichej imatachus noqa ruwasaj jinallatataj qankunapis ruwanaykichejpaj. 
JDG.7.18	Maypachachus noqa chantá noqawan rejkunapis pututusta waqachejtiykukama qankunapis tukuy jaraj muyuynimpi waqachillankichejtaj, qhaparinkichejtaj: Señornejta Gedeonnejtataj, nispa.
JDG.7.19	Ajinaqa, Gedeón chay pachaj runasninwan khuska chayarqanku madianitaspa jarankumanta waj ladoman chaupi tutanejpi, wateqajkuna soldados cambiakushajtinkuña. Chay rato waqacherqanku pututusninkuta, jap'isharqanku chay wich'isninkutapis p'akillarqankutaj. 
JDG.7.20	Kinsantin t'aqas kajkuna ujllapi pututusninkuta waqacherqanku, wich'isninkutapis p'akillarqankutaj. Lloq'e makisninkupi apasharqanku nina k'anchanasta, pututusninkutataj paña makisninkupi, qhaparerqankutaj: Señornejta Gedeonnejtataj kay maqanakoqa. 
JDG.7.21	Israelitasqa sapa ujninku mana ni mayman kuyuypa chay jaraj muyuynimpi qhepakorqanku, tukuynin madianitasqa qhaparispa ayqekorqanku. 
JDG.7.22	Chaykamataj chay kinsa pachajnintin israelitasqa chay pututusninkutaqa waqachishallarqankupuni, Señortaj madianitas purata maqanacherqa, llojsispataj ayqekorqanku Bet-sitakama, Zerera ñanninta rispa, Tabat qayllapi Abel-mehola tinkuykama.
JDG.7.23	Chaypacha tukuy israelitasqa wajyachisqas karqanku, Neftalí ayllumanta, Asermanta, Manasespa tukuynin kajkunapiwan, madianitasta qhatiykunankupaj. 
JDG.7.24	Gedeón willajkunata kacharqa Efraímpa orqosninman. Pay kamacherqa chay ayllumanta qharis kajkuna uraykamunankuta madianitaswan maqanakoj. Kamacherqataj Bet-baraman chimpana ñankunasta jinataj Jordán mayumpi ñankunastapis manaraj chayamushajtinku jark'aykunankuta. Efrainmanta kajkunataj junt'arqanku kay kamachiykunasta. 
JDG.7.25	Chantá madianitasmanta iskay kurajkunata Orebta, Zeebtawan jap'erqanku. Orebtaqa wañucherqanku uj chhankapi. Chayrayku kunan chay chhankajta sutin Orebpa chhankan nisqa kashan. Zeebtataj wañucherqanku, chay sutinwan kashan chay lugarllapitaj. Chayllapitaj uvasta ch'irwaj kanku vinota ruwanankupaj. Madianitasta maqanakupi qhatiykuytawankamataj, Orebpa jinataj Zeebpa umasninkuta qholuspa Gedeonman aparqanku. Payqa Jordán mayoj chimpampi kasharqa.
JDG.8.1	Efraimpa ayllunmanta kajkunaqa, phiñarikorqanku siminakorqankutaj Gedeonwan, paykunata mana wajyachisqanrayku madianitaswan maqanakunankupaj. 
JDG.8.2	Gedeontaj kuticherqa: Manachu reparakorqankichej, qankuna noqamanta astawan ruwasqaykichejta. Chay pisi ruwasqaykichejqa astawanraj valen noqaykoj ruwasqaykumanta nisqaqa. 
JDG.8.3	Diosqa jaywasorqachej Orebta Zeebtawan qankunaj makiykichejman, paykunaqa madianitaspa kurajkunasnin karqanku. Imatataj noqa ruwarqani qankunaj ruwasqaykichejmanta aswan allintari? Efrainmanta kajkunaqa, Gedeompa nisqanta uyariytawankama phiñakuyninkuta tiyaykucherqanku.
JDG.8.4	Gedeón kinsa pachaj runasninwan Jordán mayuman chayamuspa chimparqanku. Paykunaqa sinch'i sayk'usqas kasharqanku enemigosninkuta qhatiykusqankupi. 
JDG.8.5	Sucotpitaj, Gedeonqa chaypi tiyakojkunata nerqa: Mikhuyta qoriychej noqawan khuska jamojkunaman, paykunaqa may sayk'usqas kashanku. Purishayku chay madianitaspa reykunasninku Zebata Zalmunatawan qhatiykachaspa.
JDG.8.6	Sucotpa kurajkunasninkutaj kuticherqanku: Zebata, Zalmunatawan jap'inkichejñachu chay soldadosniykita mikhuchinaykupajri?, nispa.
JDG.8.7	Gedeontaj paykunata kuticherqa: Señor jaywawajtinkama Zebata Zalmunatawan, kutimusaj qankunatataj ch'in pampa khishkaswan ithapalloswantaj seq'osqaykichej.
JDG.8.8	Chaymanta jamorqa Penielman, chaypipis mañakorqa Sucotpi jinallataj. Penielpi kajkunataj kuticherqanku Sucotpi jinallataj. 
JDG.8.9	Gedeontaj paykunaman nerqa: Noqa atipaytawan kutimusaj chayqa chay torreta urmachisaj.
JDG.8.10	Zebawan Zalmunawan chunka phishqayoj waranqa runaswan kasharqanku Carcorpi. Paykunaqa puchorqanku chay pachaj iskay chunkayoj waranqa inti llojsimuynejmanta kaj soldados wañorqanku chaykunamanta. 
JDG.8.11	Gedeón ñaupajman rerqa chay ch'in pampanta muyuykoj ñanta, Nobamanta inti llojsimuynejninta chantá Jogbehannejta, uj mana yuyay ratopi jarankuman maqanakoj yaykunankupaj. 
JDG.8.12	Zebawan Zalmunawan ayqerqanku, Gedeontaj qhatiykuytawan jap'irparerqa. Tukuy soldadosninkutaj sinch'ita mancharikorqanku.
JDG.8.13+JDG.8.14	Gedeón maqanakusqanmanta Heresninta kutimpushajtin, Sucotmanta uj waynata jap'erqa, payta tapojtintaj chay waynaqa Sucotmanta qanchis chunka qanchisniyoj kamachejkunajpa jinataj kurajkunasnimpa sutisninta qelqasqata qorqa. 
JDG.8.15	Chaypacha Gedeonqa Sucotman rispa nimorqa chaypi tiyakojkunaman: Yuyarikunkichejchu imaynatachus asiykukuwarqankichej Zebarayku jinataj Zalmunanejta chayta? Yuyarikunkichejchu soldadosniyman t'antata mana qorisqaykichejta, paykuna may sayk'usqas kashajtinku, manaraj presosniykichejchu kanku, nispa? Qhawaychej, kunan kaypi kashanku.
JDG.8.16	Chaypacha Gedeonqa khiskasta ithapallustawan ch'in pampamanta apamuspa, chaykunawantaj jasut'iykorqa Sucotmanta chay kurajkunastaqa. 
JDG.8.17	Ajinallatataj Penielpi torreta urmacherqa, chay llajtayojkunatataj wañuracherqa. 
JDG.8.18	Chaymanta tapurerqa Zebata Zalmunatawan: Imaynataj karqanku chay Taborpi wañucherqankichej chay runasri? Paykunataj kuticherqanku: Qanman rijch'akorqanku. Sapa ujninkutaj uj reypa wawanman rijch'akorqa.
JDG.8.19	Chaypacha Gedeón qhaparerqa: Hermanosnillaytataj! Kikin hermanosnillaytataj qankuna wañucherqankichej! Cheqamanta Señorqa kausajmin. Manachus qankuna wañuchiwajchej karqa chayqa, manallataj noqapis wañuchiykichejmanchu kunanqa.
JDG.8.20	Chay kikin ratopacha kamacherqa kuraj kaj wawan Jeterta: Jatarikuy wañurachiytaj, nispa. Jinapis Jeterqa as waynallaraj kasqanrayku mana espadanta orqhokamorqachu. 
JDG.8.21	Chaypacha Zebawan Zalmunawan nerqanku Gedeonta: Qan wañuchiwayku, chaypi runataqa rejsinchej wapu kaynintaqa. Gedeontaj jatarikuytawankama wañurparicherqa, Zebajtawan Zalmunajtawan camellosninkoj kunkasninkupi kasharqa chay k'achanchasninta orqhokaporqa. 
JDG.8.22	Chaypacha israelitasqa nerqanku: Ña qan kay madianitaspa makisninmanta kacharichiwaykuña, kunanqa munayku ari qan chantá ayllusniyki kamachinawaykuta.
JDG.8.23	Gedeontaj paykunaman kuticherqa: Mana noqachu nitaj wawaychu kamachisonqachej, manachayqa Señor kamachisonqachej. 
JDG.8.24	Noqaqa munayman chay jap'erqankichej chay runaspa anillosninta qonawaykichejta. Chay anillostaqa chay enemigosninku ukhupi soldados apaykachaj kanku, chay ch'in pampasnejmanta runas kasqankurayku. 
JDG.8.25	Israelitasqa, uj qhatakunata pampaman mast'aykuytawankama, chayman churarqanku jap'isqasninku anillosta, nerqankutaj Gedeonman: Kayqa, jap'ikapuy nispa.
JDG.8.26	Tukuynimpi chay qori anillosqa chunka isq'onniyoj kilosta aysarqa, chaypis wajlla karqa; k'achanchakunas, qorimanta kaj k'achanchakunas, jinataj chay Madianmanta reykunas p'achallikunasninkumanta puka telas, chay camellospa kunkasnimpi kaj k'achanchaspis. 
JDG.8.27	Gedeonqa chay qoriswan ruwarqa uj lantita, chaytataj Ofra llajtaman churaykorqa. Jinapis chay lantita ruwachisqanrayku Señorman mana cheqatachu purerqanku chay llajtayojkuna jinataj Israel ayllupis. Gedeompaj ayllumpajpis chayqa pantaypaj karqa.
JDG.8.28	Ajina karqa israelitaspa kamachiyninkuman madianitas churakusqankoqa. Manañataj chaymantapacha madianitasqa israelitaspa contrampi oqharikorqankuchu. Tawa chunka watas junt'ata, Gedeón kausanankama allin tiyasqalla chay jallp'api kausakorqanku.
JDG.8.29	Jerobaalqa chayri Gedeonqa kikin wasinman tiyakapoj rerqa. 
JDG.8.30	Ashkha warmisniyoj kasqanrayku qanchis chunka qhari wawasniyoj karqa. 
JDG.8.31	Siquem llajtapitaj uj warmiwan tantakorqa, chay warmitaj uj qhari wawata paypaj nacechikorqa. Gedeontaj, Abimelecta suticharqa.
JDG.8.32	Ña ashkhaña watasnimpiña Gedeonqa wañuporqa. Paytataj p'ampaykorqanku tatan Joaspa covachampi. Chaytaj kasharqa Abiezerpa ayllumpa llajtampi.
JDG.8.33	Gedeompa wañupusqanmanta qhepamanqa, israelitasqa Diosmanta qonqapuyta qallarillarqankuñataj Baalpa tukuy laya lantisninman yupaychaj rinankupaj. Baal-berit lanti nisqatataj ajllakorqanku diosninku kanampaj. 
JDG.8.34	Señor Diosninkumantataj qonqakaporqanku, Paymá tukuy enemigosninkumantaqa kacharicherqapis. 
JDG.8.35	Manataj chhika khuyakorqankuchu Jerobaalpa chayri Gedeompa ayllunmanta kajkunamantaqa, payqa sumaj imasta Israelpaj ruwarqapis.
JDG.9.1+JDG.9.2	Jerobaalpa wawan Abimelecqa, mamanmanta kaj ayllusninwan Siquem llajtapi parlaj rerqa, nispa: Noqa mañarikuykichej, kay Siquempi tiyakoj runasta umachanaykichejta uj runallawan kamachisqas kanankuta, manataj chay Jerobaalpa qanchis chunka wawasninwanchu. Yachankichej jina noqaqa yawar masiykichej kani.
JDG.9.3	Abimelec paykunaj ayllunku kasqanrayku payman kutikorqanku. Siquem llajtapi tiyakojkunatataj umachamorqanku Abimelecta qhatinankuta. 
JDG.9.4+JDG.9.5	Chay jawaqa Baal-berit nisqa yupaychana wasinmanta orqhomuspataj qanchis chunka qolqesta Abimelecman qorqanku. Chay qolqeswantaj Abimelecqa qhella walaychu runasta mink'akorqa paywan rinankupaj. Chay runasqa paywan rispa, Ofra llajtaman maypichus tatan Jerobaal tiyakorqa chayman, chaypi uj rumillapitaj ch'anqaspa chay qanchis chunkantin hermanosninta wañucherqa. Jerobaalpa sullk'a wawallan Jotam sutiyoj ayqekusqanrayku mana wañuchisqachu karqa. 
JDG.9.6	Chay qhepantataj tukuyninku Siquemmanta kajkuna chantá Bet-milomanta kajkunapis encina sach'a chaynejpi tantaykukorqanku, chay yupaychana rumi kasharqa chaynejpipis, chaypitaj Abimelecta reyninkupaj ajllakorqanku.
JDG.9.7	Jotamtaj chay tukuyta yachaytawankama sinch'ita qhaparimorqa Gerizim orqomanta tukuy uyarinankupaj jina: Uyariwaychej allinta Siquemmanta runas, ajinallatataj Dios qankunata uyarichun.
JDG.9.8	Uj kutipi sach'as reyniyoj kayta munarqanku, olivo sach'atataj mañarqanku reyninku kananta. 
JDG.9.9	Chay sach'ataj mana munarqachu rey kayta, nerqataj: Sach'aspa reyninku kanaypajqa aceiteta poqoytaraj saqenay kanman. Chay aceiteqa kanan kashan Diosta jinataj runasta honranampaj.
JDG.9.10	Chaypacha chay sach'asqa mañarqanku higos sach'ata reyninku kananta. 
JDG.9.11	Chaypi higos sach'apis kutichillarqataj: Mana atiymanchu rey kayta. Rey kanaypajqa saqenay kanman misk'i q'aparishaj higosta poqoyta.
JDG.9.12	Chaymantaqa chay sach'asqa, uvas sach'atañataj mañarqanku reyninku kananta. 
JDG.9.13	Uvas sach'aqa manallataj munarqachu, nerqataj: Rey kanaypajqa saqenaychá kanman vinota poqoyta. Chaywan kusichini runasta jinataj Diostapis.
JDG.9.14	Chantá khiskamanñataj mañarqanku reyninku kanampaj. 
JDG.9.15	Khiskataj paykunata nerqa: Sichus cheqamanta reyniykichej kanayta munankichej chayqa, llanthuy uraman tukuyniykichej jamunaykichej tiyan. Manataj reyniykichej kanayta munankichej chayqa, noqamanta llojsispa larway tukuy Libanopi kaj cedrosta ruphaykunman.
JDG.9.16	Kunantaj tapurisqaykichej: Allintachu ruwarqankichej cheqan sonqowanchu Abimelecta reyniykichejpaj ajllankichej? Jerobaalpa wawasnintapis allinwanchu rikorqankichej imaynatachus paykuna qankunata allinwan rikusorqachej jinata? 
JDG.9.17	Tatayqa ñak'ayta wañuymanta ayqeqorqa, qankunata madianitaspa makisninmanta orqhosunaykichejrayku 
JDG.9.18	Jinapis qankunaqa tataypa ayllumpa contrampi oqharikorqankichej, qanchis chunka wawasnintataj uj rumillapi ch'anqaspa wañucherqankichej. Chaywampis Gedeompa tanta warmimpi wawan Abimelectarajtaj reyniykichejpaj churaykukunkichej, qankunaj aylluykichej kasqanraykulla. 
JDG.9.19	Kunanqa ujta nisqaykichej: Sichus qankuna Jerobaalta aylluntinta allinwan cheqan sonqowantaj rikorqankichej chayqa, allillan qankunataqa richun reyniykichej Abimelecwan jinataj qankunawampis. 
JDG.9.20	Mana jina chayri, Abimelecmanta nina llojsimuchun, ruphaykuchuntaj Siquempi tiyakojkunata jinataj Bet-milopi tiyakojkunatapis. Ajinallatataj Siquemmantawan Bet-milomantawan nina llojsillachuntaj Abimelectañataj ruphanampaj.
JDG.9.21	Kay imasta niytawantaj Jotamqa ayqerikaporqa, Beer llajtapitaj tiyakamorqa, hermanon Abimelecta manchachikuspa.
JDG.9.22	Abimelecqa, kinsa watata israelitasta kamacherqa. 
JDG.9.23	Jinataj Diosqa uj sajra espirituta kachamorqa Abimelecman jinataj Siquempi tiyakojkunamampis Abimelecpa contrampi oqharikunankupj. 
JDG.9.24	Jinamanta Abimelecqa juchachasqa rikhurerqa Jerobaalpa qanchis chunka wawasnimpa yawarninta jich'aspa wañuchichisqanmanta, chantá Siquemmanta runaspis yanapasqankurayku juchachasqasllataj karqanku. 
JDG.9.25	Siquemmanta runasqa orqospi pakaykunaspi kasharqanku, chay ñan qayllata purejkunaman phinkiykunankupaj, Abimelectaj kayta yacharqa.
JDG.9.26	Uj p'unchaypiri, Ebedpa wawan Gaal hermanosninwan Siquem llajtanta pasasharqa, chay llajtapi tiyakojkunamantaj allimpaj rijch'arqa. 
JDG.9.27	Chay runastaj llojserqanku campoman uvas poqoyta pallaj. Vinota ruwaspataj uj jatun fiestata ruwarqanku, mikhorqanku, ujyarqankutaj dioskunasninkoj yupaychana wasinkupi. Abimelectataj maldicerqanku. 
JDG.9.28	Gaaltaj nisharqa: Pi kasqantataj yuyakun kay Abimelecqa. Payqa Jerobaalpa wawallanqa, chantá manachu Zebulqa yanapajnillan? Noqanchej Siquemmanta kajkunataj, pistaj kasqanchej kamachisninku jina paykunaj ñaupaqempi purinapaj? Hamorpa kamachisnin kanachej, payqa Siquem llajtayojkunajpa ñaupa tatan karqa, amataj Abimelecpa kamachisnenqa. 
JDG.9.29	Ay! Noqachus qankunaj kamachejniykichej kayman chayqa, chay ratopacha Abimelecmantaqa t'aqakuyman. Chaywampis nillarqataj: Abimelec, riy soldadosniykita tantamuy, jamuwaytaj maqanakoj.
JDG.9.30+JDG.9.31	Llajtata kamachej Zebulqa Gaalpa parlasqasninta uyarispataj mayta phiñakorqa, kay willaytataj Abimelecman apacherqa, pay Arumapi kashajtin: Ebedpa wawan Gaal hermanosninwan ima jamun Siquemman, chay llajtayoj runastataj umanchashanku qampa contraykipi oqharikunankupaj. 
JDG.9.32	Chayrayku qanwan soldadosniykiwan ima tutallan llojsiychej campomantaj pakaykamuychej. 
JDG.9.33	Tutamanta inti llojsimuynejta jina llajtaman yaykuykuy maqanakoj, Gaal runasninwan qanwan maqanakoj jamusojtenqa, qan ruway imaynachus allin rijch'asusqanman jina, nispa.
JDG.9.34	Ajinaqa, Abimelecqa tukuy runasninwan tutan llojsispa pakaykakamorqanku chay llajta qayllaman tawaman t'aqakuspa. 
JDG.9.35	Maypachachus Gaal llojserqa llajta punkuman chaypacha Abimelecqa chay runasninwan llojsimorqa pakasqas kasharqanku chaymanta. 
JDG.9.36	Rikuytawantaj, Gaalqa Zebulman nerqa: Qhawariy, orqosmanta uraykamushanku ashkha soldados. Zebultaj kuticherqa: Qanqa orqospa llanthusnillanta runasta jina rikushanki. 
JDG.9.37	Jinapis Gaalqa nishallarqapuni: Qhaway, jallp'aj pupun nisqa orqomantapis uraykamullashankutaj ashkha soldados. Waj t'aqataj jamushallantaj jaqay yatirispa encina sach'anku ñannintapis.
JDG.9.38	Kunan parlariy áh simisapa, nispa, Zebulqa nerqa: Qan nerqanki Abimelecqa pitaj kasqa noqayku payta sirvinaykupajri?, nispa. Kunan rikuy chay pisipaj qhawasqayki soldadosta, nispa. Kunanqa llojsiy contrankupi maqanakamuy.
JDG.9.39	Gaaltaj llojserqa Siquem llajtamanta runaspa ñaupaqenta, Abimelecpa contrampi maqanakoj. 
JDG.9.40	Abimelectaj payta qhatiykorqa, Gaaltaj paymanta ayqekorqa. Kikin llajta punkupi ashkha wañusqas rikhurerqanku. 
JDG.9.41	Abimelecqa Arumapi qhepakorqa, Zebulrí, Siquemmanta Gaalta hermanosnintawan ima qharqorqa, manaña chaypi tiyakunankupaj.
JDG.9.42+JDG.9.43	Q'ayantintaj Siquem llajtamanta kajkuna llojserqanku campoman. Yachaytawankamataj Abimelecqa soldadosninta kinsaman t'aqarqa, chay camponejpitaj pakaykukorqa; maypachachus Siquem llajtamanta kajkuna llojsimusqankuta rikuspa, chaypacha pakakusqanmanta llojsiytawan paykunawan maqanakorqanku. 
JDG.9.44	Abimelecqa runasninwan ima llajta punkukama kachaykukorqanku, chaypitaj sayaykukorqanku, chay waj iskay t'aqastaj maqanakuspa wañurachisharqanku chay campopi tukuy kajkunata. 
JDG.9.45	Tukuy p'unchaynintinta Abimelecqa Siquem llajtayoj runaswan maqanakorqa atipanankama. Chaypacha chay llajtata phirerqa tukuy chaypi tiyakojkunatataj wañuracherqa, chay llajtamantaj kachita qhalliykorqa.
JDG.9.46	Migdal-siquemmanta kajkuna yachaytawan Abimelecpa ruwasqasninta, rispa pakarakamorqanku El-Berit nisqa yupaychana wasej pakakunampi. 
JDG.9.47	Abimelectaj yacharqa chay pakakuna wasipi tukuy tantasqas kashasqankuta. 
JDG.9.48	Chaypacha tukuy runasninwan ima chay Salmón nisqa orqoman rerqa, uj hachawantaj k'utorqa uj sach'aj ramanta, chayta lijrariykukuspataj tukuy runasninman nerqa, usqhayta pay jinallataj tukuyninku ruwanankuta. 
JDG.9.49	Tukuyninku ramasta k'uturakuspa lijrariykukuytawan qhaterqanku Abimelecta chay yupaychana wasej pakakunankama. Chaypitaj ramasninkuta qolluykuytawankama ninata jap'iykucherqanku. Jinamanta Migdal-siquempi tiyakojkunata wañucherqanku, paykuna karqanku qharispiwan warmispiwan uj waranqa jina.
JDG.9.50	Chay qhepantataj Abimelecqa Tebesmanñataj kachaykukorqa, chay llajtata runasninwan muyuykuytawan jap'irparerqa. 
JDG.9.51	Llajtaj chaupimpitaj uj torre karqa, chay llajtamanta kajkunataj chaypi pakasqas kasharqanku qharis chantá warmis, kurajkunasninku ima. Punkusta wisq'aykuytawan torrej patanman wicharerqanku. 
JDG.9.52	Abimelectaj torre chaynejkama maqanakuspa chayarqa, punkumantaj qayllaykorqa ninawan jap'iykuchinampaj. 
JDG.9.53	Uj warmitaj kutana rumiwan choqaykamuspa Abimelecpa umanta jusk'urparerqa. 
JDG.9.54	Abimelectaj usqhayta wajyarqa armasta apaykachaj yanapajninta, nerqataj: Espadaykita orqhoy wañuchipuwaytaj, mana munanichu warmillaraj wañuchisqa ninawankuta. Jinamanta chay yanapajnin runaqa uj espadawan t'ojsispa pasarparicherqa, wañorqataj. 
JDG.9.55	Israelitastaj Abimelec wañusqanta rikuytawan sapa ujninku wasisninkuman kutiporqanku.
JDG.9.56	Ajinamanta Diosqa pagachikorqa Abimelecwan, chay qanchis chunka hermanosninta wañuchispa tatampa contrampi ruwasqanmanta. 
JDG.9.57	Ajinallatataj Diosqa Siquem llajtapi kaj runaswan pagachikorqa tukuy sajrata ruwasqankumanta. Jinamanta junt'akorqa paykunapi Jerobaalpa wawan Jotampa maldicisqanqa.
JDG.10.1	Abimelecpa qhepantataj, Isacarpa ayllunmanta uj runa Tola sutiyoj sayarikorqa israelitasta salvanampaj. Tolaqa karqa Dodoj allchhin, Fúaj wawan. Payqa tiyakorqa Efraimpa orqosnimpi Samir llajtapi. 
JDG.10.2	Israelta kamacherqa iskay chunka kinsayoj watasta, wañupojtintaj Samir llajtapi p'amparqanku.
JDG.10.3	Chay qhepantataj Galaadmanta Jairñataj jatarikuspa, iskay chunka iskayniyoj watasta Israel ayllunta kamacherqa. 
JDG.10.4	Jairqa kinsa chunka qhari wawasniyoj karqa, paykunamanta sapa ujninku burropi purej kanku, sapa ujninkutaj Galaad chaynejpi uj llajtayojkama karqanku. Chay kinsa chunka llajtasqa kunankamapis Jairpa llajtasnin nisqa kashanku.
JDG.10.5	Jair wañupojtenqa Camompi p'amparqanku.
JDG.10.6	Israelitasqa watejmanta ruwallarqankutaj Señorpa contranta, yupaychaspa Baalman jinataj Astarteman rijch'akoj lantista, ajinallatataj Siriamanta dioskunasninkuta, Sidonmanta, Moabmanta, Amonmanta, jinataj Filisteojkunatawan. Señorta saqerparispa manaña yupaycharqankuchu. 
JDG.10.7	Chayraykumari Señorqa paykunapaj sinch'ita phiñarikorqa, chayrayku filisteosman, amonitasmanwan jaywaykorqa. 
JDG.10.8	Chaymantapacha chunka pusajniyoj watasta filisteosqa jinataj amonitaspis maytapuni ñak'aricherqanku Galaadpi tukuy tiyakojkunata, Jordán mayoj chimpampi amorreokunaj jallp'ampi kajkuna israelitasta. 
JDG.10.9	Amonitasqa Jordán mayuta chimparqanku maqanakamunankupaj Judá aylluwan, Benjamín aylluman jinataj Efraín aylluwampis. Ajinamanta israelitasqa may llakiypi rikhurerqanku. 
JDG.10.10	Chaypacha Señormanta mayta mañakorqanku: Diosniyku contraykipi juchalliyku, qanta saqerpariyku Baal lantista yupaychanaykurayku, nispa.
JDG.10.11+JDG.10.12	Señortaj kuticherqa: Qankunaqa ñak'arichisqas karqankichej egipciosnejta, amorreosnejta, amonitasnejta, jinataj filisteosnejta, sidoneosnejta, amalecitasnejta, chantá madianitasnejta, maypachachus qankuna qhaparikamuwarqankichej chaypacha noqa paykunamanta salvarqaykichej. 
JDG.10.13	Chaywampis qankunaqa, saqerpariwarqankichej waj dioskunata rispa yupaychamunaykichejpaj, chayrayku noqaqa mana salvaykichejmanñachu. 
JDG.10.14	Riychej, mañakamuychej chay ajllakusqaykichej dioskunamanta. Paykunawan kunanqa ñak'ariykunamanta salvachikuychej.
JDG.10.15	Chaypacha israelitasqa kuticherqanku Señorman: Juchallikorqayku, imatachá qan munanki chayta ruway noqaykuwan, jinapis kunanqa salvawayku ari. 
JDG.10.16	Israelitastaj t'aqakorqanku chay mana rejsisqa dioskunasninkumanta, Señortataj yupaycharqanku, Señorpis manaña munarqachu israelitas astawan ñak'arinallankutapuni.
JDG.10.17	Amonitasqa tantaykukuspa Galaadpi jaraykukorqanku. Israelitastatajri tantaykukuspa Mizpapi jarakorqanku. 
JDG.10.18	Galaadpi tiyakojkuna israelitasqa chay kurajkunasninkuwan parlanakorqanku: Pitaj amonitaswan maqanakuyta qhallarenqari? Pichus qhallarejqa chaymin Galaadpi tukuy tiyakojkunaj wapu kamachejninku kanqa.
JDG.11.1	Jefteqa, Galaad jallp'amanta wapu maqanakoj runa karqa. Payqa karqa uj qhencha warmej wawan, tatantaj Galaad karqa. 
JDG.11.2	Galaadpata kikin warmimpi aswanraj wawasnin karqa. Chay wawasnintaj runayaykuytawanña Jefteta wasinmanta wijch'orqanku, nerqankutaj: Mana ima chayaqetapis tataykumanta jap'inkichu, waj warmimpi wawan kasqaykirayku, nispa. 
JDG.11.3	Chaypacha Jefteqa ayqerikorqa chay hermanosninmanta, Tob jallp'amantaj tiyakamoj riporqa, chaypitaj mana kaj runasta tantaykorqa paywan purimunankupaj.
JDG.11.4+JDG.11.5+JDG.11.6	Qhepan p'unchaykunasmantaj amonitasqa israelitasman maqanakoj yaykorqanku, maqanakuta qhallarejtinkutaj Galaadmanta kurajkunasqa rerqanku Tob jallp'aman Jefteta pusamunankupaj, Jeftemantaj nerqanku: Jaku ari noqaykuwan, amonitaspa contrampi maqanakupi kamachejniyku kanaykipaj.
JDG.11.7	Jeftetaj kuticherqa: Manachu qankunaqa chejninakuwarqankichej tataypa wasinmantapis qharqowarqankichej? Imaraykutaj kunanqa llakiypi rikukuspallaña mask'aj jamuwankichejri?
JDG.11.8	Paykunataj kuticherqanku: Chayrayku llakiykunas jamuwajtiyku qanta mask'aj jamuyku. Mañayku noqaykuwan rinaykita amonitaspa contrampi maqanakoj, tukuy Galaadpi tiyakojkunajpa kuraj kamachejninku kanaykipaj.
JDG.11.9	Jeftetaj kuticherqa: Sichus qankuna munankichej amonitaspa contrampi maqanakoj kutinayta chayqa, Señortaj atipayta qowanman chayqa, noqa kamachejniykichej kasaj, nispa.
JDG.11.10	Chay kurajkunataj ajina kananta nerqanku: Señor rikumushan, ruwasqaykutaj imaynatachus munasqaykiman jina.
JDG.11.11	Jinamanta Jefteqa paykunawan rerqa, Israel ayllutaj wapu kamachejninkupaj jina churarqa. Jefteqa, ñaupajpi Mizpapi Señorpa ñaupaqempi nisqanta nillarqataj. 
JDG.11.12	Chaymantataj willajkunata kacharqa amonitaspa reyninkuman, tapurinankupaj kay jinata: Imataj tiyan noqaykoj contraykupi, kay jallp'aykuman kunan maqanakoj jamunaykipajri? nispa. 
JDG.11.13	Amonitaspa reyninkutaj chay kachasman kuticherqa: Qankuna israelitas Egiptomanta llojsimushaspa jallp'asniykuta qhechuwarqayku, Arnón mayumantapacha Jaboc mayukama jinataj Jordán mayukama. Kunanqa ama phiñakuspalla kutichipuwayku.
JDG.11.14+JDG.11.15	Chaypacha Jefteqa waj willajkunastañataj kacharqa amonitaspa reyninman, kay jinata willachispa: Jefteqa kay jinata nimun: Noqayku israelitasqa jallp'asta mana qhechuraykuchu moabitasmanta nitaj amonitasmantapis. 
JDG.11.16	Maypachachus Egiptomanta llojsimorqanku chaypacha, puka mar qochakama ch'in pampanta chimpamorqanku, Cadeskamataj chayamorqanku. 
JDG.11.17	Chaypacha kacharqanku willajkunata Edompa reyninman chay jallp'annejta pasajta saqenankuta, chaywampis payqa mana saqerqachu pasajta, Moabpa reyninmampis kachallarqankutaj, paypis manallataj munarqachu. Chayrayku Cadespi qhepakorqayku. 
JDG.11.18	Chay qhepantarí chay ch'in pampasnejta purispa Edompa jallp'asninta, jinataj Moabpa jallp'asnintapis muyuykorqanku. Chayamorqankutaj Moab jallp'aj inti llojsimuynejman, chaypitaj jarakorqanku chay Arnón mayoj ladon chimpapi. Manataj chimparqankuchu imaraykuchus Moabpa jallp'asninña kasqanrayku. 
JDG.11.19	Chaypacha willajkunata kacharqanku Hesbonman amorreokunaj reyninku Sehonman, mañachispa chay jallp'asninkunejta pasaytawan jallp'ankuman ripunankupaj. 
JDG.11.20	Jinataj Sehonqa mana saqerqachu chayninta pasanankuta; manachayqa soldadosninta tantaykorqa, Jahaza chaynejman jarakuspataj israelitaswan maqanakorqanku. 
JDG.11.21	Israelpa Señor Diosnenqa atipacherqa Sehonta jinataj soldadosnintapis, jinamanta jap'ikaporqanku chay cheqapi amorreokunaj jallp'asninkuta: 
JDG.11.22	Chay amorreospa jallp'asninkuta jap'isqankoqa karqa: Arnón mayumantapacha Jabockama, chay ch'in pampanmantapacha Jordán mayukama. 
JDG.11.23	Kunanqa Israelpa Señor Diosnin amorreosmanta ñaupaqeykupi qhechuspa noqaykumantaj qopuwarqayku chay jallp'atachu qhechuyta munawayku? 
JDG.11.24	Sichus diosniyki Quemos imatapis qosunkiman, chaytataj qampata kasqanta ninki. Manachu jina? Ajinallatataj noqaykupis imastachus Señorqa ñaupaqeykupi qhechuspa qowasqaykutaqa noqaykojta kasqanta qhawayku. 
JDG.11.25	Qanqa yuyankichu Moabmanta rey Siporpa wawan Balacmanta aswan allin kasqaykitachu. Jinapis payqa mana noqaykoj contraykupichu maqanakoj jamorqa. 
JDG.11.26	Kinsa pachaj watasña kanqa Hesbompi ranchosnintimpi noqaykoj tiyakusqaykoqa, chantá Aroerpi jinataj chay qaylla ranchosnimpi, ajinallatataj chay Arnón mayoj qaylla llajtaspipis. Imaraykutaj mana aswan ñaupajmanta chay jallp'asmanta mana parlarerqankichejchuri? 
JDG.11.27	Mana noqaqa ni ima sajra kajtapis ruwaykichu. Qanmá mana allintachu ruwashanki noqaykuwan maqanakoj jamuspa. Señormin Juezqa, paymin cheqanchanqa israelitasta jinataj amonitastapis.
JDG.11.28	Chaywampis amonitaspa reyninkoqa Jeftej willachisqanta mana kasorqachu.
JDG.11.29	Chaypacha Señorpa Espíritun Jefteman jamorqa, Jeftetaj pasarqa Galaadnejta, Manasesnejta, Galaadpi Mizpaman, Mizpamantataj amonitaspa jallp'asninkuman yaykorqa. 
JDG.11.30+JDG.11.31	Jeftetaj Señorman qosqayki nerqa kay jinata: Sichus amonitasta atipachiwanki chayqa, qampaj jaywanata q'olachipusqayki pichari ñaupajta wasiymanta taripamoj llojsimuwanqa chayta.
JDG.11.32	Chaypacha Jefteqa amonitaspa jallp'asninkuman yaykorqa paykunawan maqanakoj, Señortaj payta atipacherqa. 
JDG.11.33	Jefteqa ashkha runasta wañucherqa, atiparqataj iskay chunka llajtasta, Aroermanta Minitkama, jinataj Abel-keraminkama. Jinamanta israelitasqa amonitasta k'umuykachacherqanku.
JDG.11.34	Maypachachus Jefté Mizpapi wasinman kutiporqa chaypacha uj k'ata warmi wawan karqa chay llojsimorqa taripamoj pandereta tocana jap'irisqa phinkiykacharispa. Pay k'atalla wawanqa karqa. 
JDG.11.35	Ajinaqa payta rikuytawankama p'achanta llik'ikorqa may llakikuywantaj kay jinata nerqa: Ay, wawáy, may chhika llakiyta apamuwanki! Qannejta may llakiypi rikhurisaj! Uj promesata Señorman ruwarqani kunantaj junt'anay tiyan.
JDG.11.36	Chay warmi wawantaj kuticherqa: Tatáy, noqamanta Señorman imata nisqaykitaqa junt'allay. Payqa nisusqanta junt'asorqa jaqay enemigosniyki amonitasta atipachisuspa. 
JDG.11.37	Chaywampis mañarikuyki kachanawaykita iskay killapaj jaqay orqosnejta warmi kausaqesniywan khuska puririkamunaypaj, chaypitaj waqamusaj manaraj casarakushaspa wañunay kasqanmanta.
JDG.11.38	Jefté qorqa iskay killasta, chay tiempotataj orqosnejta waqaspa purerqa warmi kausaqesninwan khuska, manaraj piwan casarakushaspa wañunan kasqanmanta. 
JDG.11.39	Chay tiempo junt'akojtintaj tatampaman kutimporqa, paytaj junt'arqa Señorman imatachus qosaj nerqa chayta. Jeftéj sipas warmi wawanqa wañorqa mana ni pi qharita qosampaj rejsispa. 
JDG.11.40	Chayrayku uj costumbre karqa israelitas ukhupi, sapa wata sipaskuna Jeftéj ususinman waqaj rinanku tawan p'unchaykunasta jina.
JDG.12.1	Efraimpa ayllunmanta runasqa tantaykukuspa Jordán mayuta chimparqanku Zafón chaynejman, Jeftemantaj nerqanku: Imaraykutaj noqaykuman mana willaspalla amonitaswan maqanakoj rerqankiri? Noqaykoqa qanwan riykuman karqa. Kunanqa qanta wasiykitawan ruphaykuchisqayku.
JDG.12.2	Jeftetaj kuticherqa: Noqa, chantá runasniypiwan ima amonitaswan uj jatun phiñanakuypi karqayku, noqataj qankunata wajyakorqaykichej, qankunataj mana jamuwarqaykuchu jark'akoj. 
JDG.12.3	Qankuna yanapaj mana jamuwasqaykuta rikuspa, noqa kikiy maqanakupi ñak'ayta wañuymanta llusp'erqani amonitaswan maqanakuspa, Señortaj paykunata atipachiwarqa. Imaraykutaj qankunaqa noqawan maqanakoj jamuwankichejri?
JDG.12.4	Chaypacha Jefteqa Galaadmanta tukuy runasta tantaykorqa, Efraimpa ayllunwantaj maqanakorqa atipanankama. Efrainmanta kajkunaqa nerqanku: Efraín aylloj jinataj Manasés aylloj qayllampi tiyakojkuna galaaditasqa, Efrainmanta ayqekojkuna kankichej. 
JDG.12.5+JDG.12.6	Galaadmanta kajkunaqa Jordán mayoj ch'ajchasnimpi sayaykukorqanku, Efrainmanta kajkuna mayqellampis ayqekuspa pasachinankuta mañarikojtaqa, paykunaqa tapurej kanku Efrainmantachus manachus kasqanta. Mana kanichu nejtataj, kay jinata parlachej kanku: Shibolet, nispa. Pichari mana sut'ita nejchu, mana chayqa Sibolet nispalla parlaj chaytaqa jap'iytawankama kikimpi wañurparichej kanku chay Jordán mayu chimpanas chaynejpi. Chay kutipi Efraín ayllumanta tawa chunka iskayniyoj waranqapuni wañorqanku.
JDG.12.7	Jefteqa, israelitaspa sumaj atipachej runanku karqa sojta wata junt'ata. Wañupojtintaj Galaadmanta ujnin kaj llajtapi p'amparqanku.
JDG.12.8	Jeftéj qhepantaqa Belenmanta Ibzan, Israelpa atipachejnin karqa. 
JDG.12.9	Ibzampata kinsa chunka qhari wawasnin karqa, kinsa chunka warmi wawasnimpiwan, tukuyninkutataj casaracherqa mana ayllunkumanta kaj runastawan. Ibzanqa qanchis watata Israelpa atipachejnin karqa. 
JDG.12.10	Wañupojtintaj Belempi p'amparqanku.
JDG.12.11	Paypa qhepantataj, Zabulomps ayllunmanta Elonñataj chunka wata junt'ata Israelpa atipachejnin karqa. 
JDG.12.12	Wañupojtintaj Ajalón llajtapi p'amparqanku, paypa ayllunmanta kaj jallp'api.
JDG.12.13	Paypa qhepantataj Piratón llajtamanta Hielpa wawan Abdón Israelpi kamacherqa. 
JDG.12.14	Abdompata tawa chunka wawasnin karqa, kinsa chunka allchhisnintaj, tukuyninkutaj burrospi purej kanku. Abdonqa Israelpi pusaj watata kamacherqa. 
JDG.12.15	Pay wañupojtintaj Piratón llajtampi p'amparqanku, Efraín ayllu jallp'api, Amalec orqosnejpi.
JDG.13.1	Israelitasqa watejmanta ruwallarqankutaj Señorpa mana munasqan imasta, chayrayku Señor jaywaykorqa filisteospa makinman tawa chunka watata.
JDG.13.2	Sorapi Dampa ayllun ukhupi uj runa Manoa sutiyoj karqa. Warmenqa mana jayk'ajpis wawayojchu karqa, wawata mana rejsej warmi kasqanrayku. 
JDG.13.3	Señorpa angelnin payman rikhurispa nerqa: Qanqa mana jayk'ajpis wawayojchu karqanki, kunanrí wijsallisqa rikhurinki, qhari wawatataj nacechikunki. 
JDG.13.4	Ama vinota ujyankichu, nillataj waj poqosqa ujyanastapis, nitaj ni ima ch'ichipaj qhawasqa mikhunastapis. 
JDG.13.5	Uj qhari wawayki tiyapusonqa, chay wawaykej chujchantaqa ama k'utuchinkichu, imaraykuchus chay wawaqa Señorpaj t'aqasqa kanqa nazareo jina manaraj nacekusqanmantapacha. Paymin israelitasta filisteospa kamachiyninmanta kacharichiyta qhallarenqa, nispa.
JDG.13.6	Chay warmeqa qosanman willaspa kay jinata nerqa: Diospa uj runan noqaman jamuwarqa, payqa may mancharina karqa, imaraykuchus Señorpa kikin angelninman rijch'awarqa. Mana taporqanichu pichus kasqanta, nitaj paypis willawarqachu. 
JDG.13.7	Pay niwarqa uj qhari wawayoj kanayta, kunanmantapachataj mana ujyanayta vinota, ni ima poqosqa ujyanasta, nillataj mikhunayta ch'ichipaj qhawasqa mikhunasta, imaraykuchus wawaqa Señorpaj t'aqasqa kanqa nazareo jina manaraj nacekusqanmantapacha wañupunankama.
JDG.13.8	Chanta Manoaqa oraciompi Señorman nerqa: Mañarikuyki Señor ujtawan kachamunaykita chay runata ujtawan willarinawaykupaj imastachus ruwanaykuta nacenqa chay qhari wawawan, nispa.
JDG.13.9	Diosqa uyarerqa Manoaj mañakusqanta, campopi kashajtintaj Señorpa angelnin ujtawan rikhurillarqataj chay warmiman. Qosan Manoataj mana paywanchu kasharqa. 
JDG.13.10	Chaypacha chay warmeqa usqhayta qosanman rerqa, nerqataj: Uyariway! Qanimpa rikhuriwarqa chay runa watejmanta rikhurillawantaj!, nispa.
JDG.13.11	Manoaqa jatarikuytawan warmimpa qhepanta rerqa, maypichus chay runa kasharqa chayman, paymantaj kay jinata nerqa: Qanchu kanki qanimpa p'unchaypi warmiyman parlaj runa? Chay runataj kuticherqa: Arí, noqa kani, nispa.
JDG.13.12	Chaypacha Manoaqa nerqa: Qampa niwasqayku junt'akonqa chaypachaqa, imaynatataj chay wawata uywasqaykuri? Imatataj paywan ruwanayku kanqari?, nispa.
JDG.13.13+JDG.13.14	Señorpa angelnintaj payman kuticherqa: Warmiyki junt'achun chay tukuy nisqasniyta: Ama ujyachunchu vinota, nitaj vinomanta ruwasqa kaj waj imastapis, nillataj poqosqa ujyanastapis, amallataj mikhuchunchu ch'ichipaj qhawasqa mikhunastapis. Tukuy kamachisqayta junt'akuchun.
JDG.13.15+JDG.13.16	Manoaqa mana yacharqachu chay runaqa Señorpa angelnin kasqanta, paymantaj nerqa: Noqaykuwan qheparikuy mikhunaykipaj uj cabritomanta mikhuyta wakirqochisqayku chayta. Angeltaj kuticherqa: Qhepakuyman chaypis mana noqaqa qankunawan mikhuymanchu. Jinapis atiwaj chay cabritota q'olachispa Señorman jaywayta.
JDG.13.17	Manoataj angelman nerqa: Sutillaykitapis niwayku ari, kay niwasqasniyku junt'akojtin qanta honrasunaykupaj.
JDG.13.18	Señorpa angelnintaj kuticherqa: Imapajtaj sutiyta yachayta munankiri? Suteyqa may t'ukuna pakasqa sutimin.
JDG.13.19	Manoaqa cabritota chantá poqoykunasmanta ofrendatawan jap'ispa Señorman jaywarqa chhanqa patapi q'olachispa. Chaypacha Señorqa may t'ukuna imata ruwarqa Manoaj rikuynimpi warmimpa rikuynimpipis: 
JDG.13.20	Altarmanta nina pataman oqharikojtinkama, Manoawan warminwan ima, Señorpa angelninta rikorqanku chay ninaj larwaynin chaupita cieloman oqharikapojta. Chaypachataj umankuta pampaman k'umuykorqanku. 
JDG.13.21	Jinamanta Manoaqa yacharqa chay runaqa Señorpa angelnimpuni kasqanta, manañataj ujtawan jayk'ajpis rikhurerqañachu payman nitaj warminmampis. 
JDG.13.22	Manoataj warminman nerqa: Cheqamanta wañusumpunichá Diosta rikusqanchejrayku.
JDG.13.23	Warmintaj kuticherqa: Sichus Señor wañuchiyta munawasunman karqa chayqa, manachari q'olachisqanchejta nitaj ofrendanchejtapis jap'iwasunmanchu karqa, nillataj kay imasta rikuchiwasunmanchu karqa. Nillataj kay tukuyta willawasunmanchu karqa.
JDG.13.24	Chay warmeqa uj wawata nacechikorqa, sutintataj churarqa Sansonta. Wawataj wiñarqa, Señortaj bendicerqa. 
JDG.13.25	Señorpa Espirituntaj Sansonman jamuspa kallpachayta qallarerqa Dampa jarampi kashajtin, chaytaj kashan Zorawan Estaolwan chay chaupinejpi.
JDG.14.1	Sansón uj kutipi uraykorqa Timnat llajtaman, uj filistea warmitataj chaypi rikorqa. 
JDG.14.2	Wasinman kutipuspataj tatasninman willarqa kay jinata: Timnat llajtapi uj filistea warmita rikuni, kunantaj mañakuykichej rispa parlapayampunawaykichejta paywan casarakunaypaj.
JDG.14.3	Tatasnintaj Sansonman nerqanku: Imapajtaj qan mask'ashanki warmiykipaj chay filisteos Diosta mana rejsejkuna ukhumantari? Manañachu ayllunchej ukhupi warmis kanku imatajri, chayri tukuy Israel ayllu ukhupipis? Sansontaj kuticherqa: Chay warmipuni gustawan, paytapuni munani parlapayampunawaykichejta warmiy kanampaj.
JDG.14.4	Tatasnenqa mana yacharqankuchu, kay tukuy imasqa Señormanta jamusqanta, imaraykuchus payqa achaketa mask'asharqa filisteospa contrampi, chaypacha filisteosqa israelitasta kamachisharqanku. 
JDG.14.5	Sansontaj tatasninwan ima Timnatman rerqa. Ñapis Sansón chayashajtinña chay llajtaj uvas huertasnin chaynejman, uj maltón león payman jamuykorqa qhaparispa. 
JDG.14.6	Chaypacha Señorpa Espíritun Sansonman jamorqa. Chay ratotaj makisnillanwan uj cabritota jina leontaqa t'isarparerqa, chaytataj mana willarqachu tatasninmanqa. 
JDG.14.7	Chaymantaqa rerqa parlaj chay munasqan sipaswan.
JDG.14.8	Qhepan p'unchaykunaspitaj, Sansón kutillarqataj chay sipaswan casarakunampaj, chaypacha ñanmanta uj ladoman ithirerqa chay wañusqa leonta qhawamunampaj, chaypitaj rikorqa leompa wañusqa ayampi abejas qolluykukuspa uj panal misk'itaña ruwaykusqankuta. 
JDG.14.9	Chay panalmanta makinwan misk'ita orqhospataj mikhurispa riporqa. Tatasninwan tinkukuspataj misk'ita qorerqa, paykunataj mikhorqanku manataj paykunaman willarqachu wañusqa leonmanta orqhosqantaqa.
JDG.14.10	Sansompa tatanqa rerqa chay sipaswan tinkumoj. Sansontaj chaypi uj fiestata ruwarqa, imaynatachus chay waynakuna ukhupi ruwayta yachasqankuman jina. 
JDG.14.11	Filisteosqa Sansonta rikuytawan kacharqanku kinsa chunka wayna runasta paywan kanankupaj. 
JDG.14.12	Kay kinsa chunka runasmantaj Sansonqa nerqa: Uj watuchikuta ruwasqaykichej. Kay qanchis diata fiesta kanankama sichus cheqamanta kay watuchiku imatachus nisqanta niwankichej chayqa, noqa sapa ujniykichejman qosqaykichej chay allin kaj linomanta ruwasqa p'achata chantá fiestapaj nisqa p'achatawan. 
JDG.14.13	Manachus kay watuchikuta jap'inkichej chayqa, sapa ujniykichej allin kaj linomanta p'achata jinataj fiestaman rina p'achatawan noqaman qowankichej. Paykunataj kuticherqanku: Kunanqa niwayku ari, imataj chay watuchikuri, kunan sumajta uyarisqayku.
JDG.14.14	Sansontaj nerqa: “Uj oqoykojmanta mikhuna llojserqa; kallpayojmanta misk'i llojserqa”. Kinsa día junt'api paykunaqa manapuni chay watuchiyta jap'iyta aterqankuchu. 
JDG.14.15	Tawa diamantaj Sansompa warminman nerqanku: Mañariy qosaykimanta willasunanta chay watuchiynin imatachus nisqanta, mana chayqa qanta chantá tataykej aylluntawan ima ruphaykuchisqayku. Qankunaqa wajyawarqayku noqaykoj kapuyniykuta qhechunallawaykupajchus jina!
JDG.14.16	Chaypacha warmeqa Sansonman rerqa, waqaspataj nerqa: Qanqa mana munakuwankichu! Qanqa chejniwanki! Uj watuchiyta qonki llajta masisniyman, manataj sut'inchawankichu imatachus nisqanta. Sansontaj kuticherqa: Ni tatayman nitaj mamaymampis willashanichu, imaynatataj qanman willaykimanri.
JDG.14.17	Chay warmeqa waqallarqapuni Sansompa ñaupaqempi chay qanchis p'unchaykunas junt'ata fiesta kanankama, anchatapuni mañasqanraykutaj chay qanchis kaj p'unchaynimpa Sansonqa chay watuchiyta warminman sut'incharqa. Chaypacha payqa llajta masisninman rispa willamorqa. 
JDG.14.18	Chay qanchis p'unchaypi manaraj inti yaykushajtin, filisteosqa Sansonman nimorqanku: Mana imapis abeja misk'imanta aswan misk'eqa kanchu, nillataj imapis leonmanta aswan kallpayojqa kanchu, nispa. Sansontaj paykunaman kuticherqa: Manachus wakitaywan llank'awajchej karqa chayqa, mana watuchiyniyta willayta atiwajchejchu karqa.
JDG.14.19	Chay rato Señorpa Espíritun Sansonman jamorqa; chaypacha Sansonqa Ascalonman rispa chaypi kinsa chunka runasta wañucherqa, chaykunamanta p'achasta lluch'usqanwantaj pagarqa pischus watuchiyninta willajkunaman. Chaymanta may phiñasqa kutiporqa tatampa wasinman. 
JDG.14.20	Warmintaj Sansompa aswan munasqa kausaqenman qosqa karqa.
JDG.15.1	Uj mashkha p'unchaykunasmanta trigota oqharina tiempopi, Sansón rerqa warminta waturikoj uj cabritota apariykukuspa, nerqataj: Warmiypa wasinman yaykuyta munani paywan karikoj. Chaywampis suegronqa mana yaykojta saqerqachu. 
JDG.15.2	Warmej tatantaj nerqa: Noqaqa yuyarqani manaña munakusqaykita, chayrayku ujnin kaj kausaqeykiman qoporqani. Chaywampis paypa sullk'anqa aswan k'achitaraj, kurajnimpa cuentamanta warmiykipaj jap'ikapuy ari, nispa.
JDG.15.3	Sansón payman kuticherqa: Kunanqa mana juchayojchu kasaj ima llakiytachus filisteosta ruwasaj chaymantaqa.
JDG.15.4	Chaypacha rispa kinsa pachaj atojkunasta jap'imorqa, chupasninkuta t'inkiykuspataj iskaymanta iskay, chay chupasninku chaupiman uj nina k'anchayta wataykorqa. 
JDG.15.5	Chaymantaqa nina k'anchanasta jap'iykuchispataj filisteospa chajra tarpusqasninkuman kachaykorqa. Jinamanta ruphaykucherqa erapiña kaj trigosta jinataj ruthunapaj kasharqa chaykunatapis. Chanta ruphaykuchillarqataj uvas sach'asta, olivo sach'astapis. 
JDG.15.6	Filisteostaj nerqanku: Pitaj kayta ruwanri? Kuticherqankutaj: Timnateoj tolqan Sansón kaytaqa ruwan, warminta waj kausaqe masinman qopusqanrayku. Jinamanta filisteosqa rispa ruphaykuchimorqanku chay warmita tatantawan ima. 
JDG.15.7	Chaypacha Sansonqa nerqa: Qankuna chay jinata ruwasqaykichejrayku, juraykichej mana kayqa pasakunanta, mana chayqa qankunamanta vengakusajpuni.
JDG.15.8	Jinamanta paykunata may sinch'ita maqarqa, ashkhastataj wañucherqa. Chay qhepantataj rerqa tiyakoj Etam chhankapi uj jusk'u karqa chayman.
JDG.15.9	Filisteos jamorqanku Judáj jallp'ampitaj jarakorqanku, rerqankutaj Lehi nisqa chaynejkama. 
JDG.15.10	Judamanta runastaj tapurerqanku: Imaraykutaj noqaykuwan maqanakoj jamunkichejri?, nispa. Filisteostaj kuticherqanku: Sansonta jap'ej jamorqayku chay sajra ruwasqasninmanta pagachikunaykupaj.
JDG.15.11	Kayta uyarispataj Judá ayllumanta kinsa waranqa runas Etam chhanka jusk'uman rerqanku, chaypitaj Sansonman nerqanku: Manachu yachanki filisteospa kamachimpi kashasqanchejta? Imatataj kayta ruwawaykuri? Sansón paykunaman kuticherqa: Imaynatachus paykuna ruwawarqanku jinallatataj noqapis ruwani.
JDG.15.12	Chantá paykunaqa nerqanku: Noqaykoqa qanta jap'ej jamuyku filisteospa makisninman jaywasunaykupaj. Sansontaj paykunaman kuticherqa: Jurawaychej mana wañuchinawaykichejta.
JDG.15.13	Paykunataj nerqanku: Mana, mana wañuchisqaykuchu, manachayqa jap'ispa filisteosman jaywamuyta munayku. Chaypacha iskay mosoj waskhaswan watasqata chay pakakunamanta orqhomorqanku.
JDG.15.14	Lehiman chayamojtintaj filisteosqa kusiywan qhaparkachaspa payta taripaj llojserqanku. Señorpa Espirituntaj Sansonman jamorqa, paytaj makisnimpi chay watasqa waskhasta t'ipirarerqa uj ruphasqa linomantapis ruwasqas kankuman karqa jinata. 
JDG.15.15	Chantaqa manaraj allin ch'akisqa burro quijadata oqharikorqa, chaywantaj uj waranqa filisteosta wañuracherqa. 
JDG.15.16	Chaymantataj Sansón nerqa: Uj burro quijadawan uj qolluta, iskay qollustapis ruwarqani; uj burro quijadawan uj waranqa runasta wañucherqani.
JDG.15.17	Chayta niytawantaj chay burro quijadata wijch'urparerqa, chayrayku chay lugarpata sutin Ramat-lehi. 
JDG.15.18	Chaypacha Sansonqa sinch'ita ch'akichikusharqa, Señormantaj qhaparikorqa, nispa: Imaraykutaj kay jatun atipayta qowarqanki kunantaj qampi mana creejkunaj makimpi yaku ch'akiywan wañuchinawaykipaj?
JDG.15.19	Chaypacha Dios kicharerqa Lehipi yaku juturita, Sansontaj chay pujyumanta yaku llojsimojta ujyarqa, watejmanta kallpata jap'illarqataj. Chayrayku chay jutureqa sutichasqa karqa En-hacore nisqa, chayqa kunankama Lehipi kashan.
JDG.15.20	Sansonqa iskay chunka watasta Israelpa atipachejnin karqa, filisteos chay jallp'asta chay tiempospi kamachishajtinku.
JDG.16.1	Uj p'unchay Sansonqa Gaza llajtaman rerqa. Chaypitaj rikorqa uj qhenchachakoj warmita, wasinman yaykuspataj paywan chay ch'isi puñorqa. 
JDG.16.2	Maypachachus Gazamanta kajkuna yacharqanku Sansón chay llajtapi kasqanta, chaypacha soldadoswan muyuykucherqanku tukuy llajtata, punkusnintataj qhawarqanku tukuynin ch'isita. Chay ch'isintaj ch'inlla qhepakorqanku q'ayantin sut'iyayta wañuchiyta yuyaspa. 
JDG.16.3	Sansonqa chaupi tutakamalla chaypi puñorqa. Chay horasta jatarispataj llajtaj punkusninta sik'iparerqa pilaresnintinta trancanasnintinta ima, chantá lijrariykukuspa apakaporqa Hebrompa chimpampi kashan chay pata orqoman.
JDG.16.4	Chaymanta qhepata Sansonqa sonqonta suwachikorqa Sorec vallemanta Dalila nisqa warmiwan. 
JDG.16.5	Filisteosmanta kurajkuna rerqanku Dalilawan tinkoj, nerqankutaj: Sansonta wasanchay, tapuriy maymantachus chay jina t'ukuna kallpan jamusqanta, imaynatachus atipayta atiykuman; jinamanta wataykuspa sujetayta atinaykupaj, sapa ujniykutaj waranqa pachajniyoj qolqestakama qosqayku.
JDG.16.6	Chaypacha Dalilaqa Sansonman nerqa: Mañakuyki willanawaykita maymantataj chay chhika t'ukuna kallpayki jamusqanta. Imaynata wataspataj qanta sujetayta atiykumanri?
JDG.16.7	Sansontaj kuticherqa: Sichus wataykuwankuman mimbre sach'amanta qanchis watanaswan chayqa, kallpayta chinkachisaj mayqen runa jinallaman tukusaj.
JDG.16.8	Filisteospa kurajkunasnin aparqanku Dalilaman mimbre sach'amanta ruwasqa mosoj watanasta, chaykunawantaj Dalilaqa Sansonta wataykorqa. 
JDG.16.9	Ñaupajmantaña Dalila chay wasimpi runasta pakaykorqa, qhaparerqataj: Sansón! Filisteos jap'ej jamushasunku! Chaypacha Sansonqa chay watanasta t'ipirparerqa uj mullphasqa ch'ankullaspis kankuman karqa jinata. Filisteostaj mana yachayta aterqankuchu maymantachus kallpan jamusqanta. 
JDG.16.10	Dalilaqa Sansonman nerqa: Ch'aukiyawanki! Llullakushawarqanki! Kunanqa ari mañariyki willanawaykita imaynatachus watasqa kayta atiwaj chayta.
JDG.16.11	Sansontaj kuticherqa: Sichus wataykuwankichejman simp'asqa mosoj watanaswan, manaraj pejpa watasqanwan chayqa, kallpayta chinkachisaj qankunamanta mayqen runa jinallataj kasaj.
JDG.16.12	Chaypacha Dalilaqa simp'asqa mosoj watanasta oqharispa chaykunawan Sansonta wataykorqa, qhaparerqataj: Sansón! Filisteos jap'ej jamushasunku! nispa. Chaypacha Dalilaqa wasimpi runasta pakaykullasqataj. Sansontaj chay watanasta t'ipirparerqa uj ñañu q'aytusta jina. 
JDG.16.13	Dalilaqa Sansonman nerqa: Ch'auki yashallawankipuni! Llullakushallawankipunitaj! Nillawayña, imaynatachus watasqa kayta atiwaj chayta! Sansontaj kuticherqa: Sichus qan chujchasniymanta awana k'aytuwan qanchis simp'asta ruwawankiman chayqa, sumajtataj uj estacawan clavaykuwaj pampaman chayqa, kallpay chinkanman qankunamanta mayqen runa jinallaman tukuyman. Chaypacha Dalilaqa Sansonta puñucherqa, chay qanchis simp'asninmanta jap'ispataj awasqa telatawan khuska simp'aykorqa. 
JDG.16.14	Chaymantataj chay simp'asqasninmanta uj estacata pampaman jap'iykucherqa, chantá qhaparerqa: Sansón, filisteos jap'ej jamushasunku! nispa. Sansontaj sayariytawan, sik'irparerqa chay estacasta pampamanta, awana telatawan khuska. 
JDG.16.15	Dalilataj nerqa: Llulla runa! Imaraykutaj niwanki munakuwasqaykitari? Kaypiwanqa kinsa kutistaña llullakuwanki, manarajtaj sut'inchawankichu maymantachus jamusqanta chay kallpayki.
JDG.16.16	Dalilataj kutin kutinta chayllatapuni mañakusqanraykutaj Sansonqa maytaña umanta nanachikorqa wañupuytaña munasharqa. 
JDG.16.17	Chantaqa Dalilaman sut'incharqapuni chay pakasharqa chay imata: Mana ni pi jayk'ajpis chujchasniyta k'utuwanchu, imaraykuchus manaraj nacekusqaymantapacha Diospaj t'aqasqa kani nazareo nisqa runa jina. Sichus chujchasniyta k'utuwankuman chayqa, kallpayta chinkachiyman, uj mayqen runa jinalla mana kallpayojman tukuyman.
JDG.16.18	Kay kutipi Sansompa sonqonta yachaytawankama Dalilaqa filisteospa kurajkunasninman willacherqa kay jinata: Kunanqa jamuychej ari, Sansonqa sut'inchawanña sonqompi pakasharqa chayta! Chaypacha paykunaqa Dalilawan tinkoj rerqanku qolqeta apaspa.
JDG.16.19	Dalilaqa Sansonta puñucherqa umanta siriykuchispa arphisnin pataman, chaypachataj wajyarqa uj filisteo runata, chay qanchis simp'asninta k'utunampaj. Chaymantataj Dalilaqa ñak'arichiyta qallarerqa. 
JDG.16.20	Chaymantataj qhaparerqa: Sansón! Filisteos jap'ej jamushasunku! nispa. Sansontaj rijch'arerqa, yuyaspa ñaupaj kutispi jina kacharichikuspa ayqerikapunanta, jinapis mana yacharqachu Señorqa payta saqerparisqanta. 
JDG.16.21	Chaypacha filisteosqa Sansonta jap'iytawankama ñawisninta orqhorparerqanku, Gaza llajtamantaj aparqanku, chaypitaj broncemanta cadena watanaswan jap'iykucherqanku, carcelpitaj jak'uchina rumita muyuchispa llank'acherqanku. 
JDG.16.22	Chaywampis k'utuchikusqanmanta qhepaman Sansompa chujchasnenqa watejmanta wiñaykushallarqataj.
JDG.16.23	Filisteospa kurajkunasnin tantakorqanku kusikunankupaj atipasqankumanta jinataj Dagón diosninkuman uywa ñak'asqasta jaywanankupajwan. Takerqankutaj:
JDG.16.23	“Diosninchej jaywawarqanchej enemigonchej Sansonta”.
JDG.16.24	Rikuspataj chay llajtayoj runasqa takillarqankutaj, diosninkuta yupaychaspa kay jinata:
JDG.16.24	“Noqanchejpa diosninchej
JDG.16.24	enemigonchej Sansonta jaywawarqanchej,
JDG.16.24	payqa campospi chajrasninchejta tukucherqa,
JDG.16.24	ashkha llajta masisninchejtataj wañuracherqa”.
JDG.16.25	May kusisqas kasharqanku, chayrayku mañarqanku carcelmanta orqhomunankuta Sansonta paykunata asichinampaj. Jinataj carcelmanta orqhospa payta qhawaspa mayta kusikorqanku, chaymantataj wasej sayantasnin chaupiman sayaykucherqanku. 
JDG.16.26	Chaymantataj Sansonqa pichus makinmanta pusarqa chay waynaman nerqa: Sayaykuchiway llujchhiykunaypaj jina kay wasej sayantasninman. Chaykunasman atiykurikuspa samarikuyta munani.
JDG.16.27	Filisteospa tukuy kurajkunasninku chay wasipi kasharqanku, jinataj ashkha qharis, chantá warmispis kashallarqankutaj. Chay jawa kashallarqankutaj uj kinsa waranqa runas jina aswan pata kaj wasipi, paykunaqa qhawakusharqanku asikuspa imastachus Sansonwan ruwasharqanku chaymanta. 
JDG.16.28	Chaypacha Sansonqa Señorta qhaparikorqa nerqataj: Mañarikuyki, Señor Diosníy, noqamanta yuyarikunaykita uj kutillatawampis, jinataj kallpata qorinawaykita kay filisteosmanta pagachikapunaypaj iskaynin ñawisniymanta. 
JDG.16.29	Chay qhepantaqa makisninwan mask'arqa chay wasej iskay chaupi sayantasninta, chaykunalla tukuy wasitaqa sujetasharqanku, iskaynin sayantasmantaj churarqa makisninta, ujninman pañata ujninmantaj lloq'eta, chanta tukuy kallpanwan sinch'ita ñit'erqa. 
JDG.16.30	Sansontaj qhaparerqa: Noqawan khuska wañuychej filisteo runas!, nispa. Chaymantaqa ñit'erqa tukuy kaj kallpanwan, chay jatun wasitaj urmaykorqa filisteospa kurajkunasninkoj patanman, chaypi kasharqanku tukuy chaykunaspa patanmanwan. Sansón kausashaspa wañuchisqanmanta nisqaqa astawanraj chay kutipeqa wañucherqa.
JDG.16.31	Chay qhepantataj jamorqanku Sansompa hermanosnin, tukuy ayllusnimpis, ayanta oqharispataj p'ampamorqanku Manoa tatampa sepulturanman, chaytaj kasharqa Zorawan jinataj Estaolwan chay chaupinejpi. Iskay chunka watata Sansonqa israelitasta kamacherqa.
JDG.17.1	Efraimpa orqosnimpi tiyakorqa uj runa Micaía sutiyoj. 
JDG.17.2	Paytaj mamanman rimarerqa: Noqa suwarqayki chay waranqa pachajniyoj qolqeta. Noqa chayta jap'ishani, qantaj pichus jap'ejta maldicerqanki. Mamantaj kuticherqa: Dios tata bendicisuchun wawáy, nispa. 
JDG.17.3	Micaiataj chay waranqa pachajniyoj qolqeta mamanman kuticherqa. Mamantaj nerqa: Cheqamanta chay qolqetaqa Señorpaj t'aqarqani, chanta ruwachipunaypaj uj lantita sumajta qolqewan lluch'isqata. Qanqa qhepakuyta atinki chay qolqewan.
JDG.17.4	Chaywampis Micaiaqa kutichiporqapuni chay qolqeta mamanman, chantá mamanqa aparqa lanti ruwajman iskay pachaj qolqesta, chaykunamanta ruwanampaj uj lantita qolqewan lluch'isqata, chaytataj churarqa Micaíaj wasinman.
JDG.17.5	Micaiaqa t'aqarqa wasimpi uj lugarta lantista yupaychanapaj. Ruwakorqataj uj efod p'achata chantá wasi lantistawan ima, ujnin kaj wawantataj sacerdoteta jina t'aqarqa. 
JDG.17.6	Chay tiempospeqa Israelpi mana karqachu rey, sapa ujninku ruwaj kanku munayninkuman jina.
JDG.17.7	Judá jallp'api Belén llajtamanta uj wayna karqa, payqa Judá ayllumanta levita karqa, waj llajtayoj jinataj chaypi tiyakusharqa. 
JDG.17.8	Kay waynaqa Belén llajtamanta llojsimporqa mask'aspa sumaj kausayta waj lugarpi, purispataj chayarqa Efraimpi tarikun chay orqosman, Micaíaj wasinman.
JDG.17.9	Maymanta jamushankirí? nispa, tapurerqa Micaiaqa. Waynataj kuticherqa: Belenmanta jamuni, levita kani, un lugartataj mask'ashani chaypi tiyakunaypaj, nispa.
JDG.17.10	Micaiataj nerqa: Noqawan qhepakuy ari, sacerdotey kanaykipaj, uj tatay jinataj. Sapa wata pagasqayki chunka qolqesta, chay jawa qollasqaykitaj p'achatawan mikhunatawan ima.
JDG.17.11	Levitamanqa allin rijch'arqa Micaiawan tiyakunan, paypajtaj ujnin wawan jina karqa. 
JDG.17.12	Micaiaqa sacerdotempaj jina churarqa, paytaj chaypi tiyakapoj qhepakorqa. 
JDG.17.13	Chaypacha Micaiaqa yuyasharqa cheqamanta Diospa bendicionesnin jamunanta, uj sacerdoteta levitasmanta wajyakusqanrayku.
JDG.18.1	Chay tiempospeqa Israel ayllu ukhupi mana reyninku karqachu. Dan ayllojtapis manaraj jallp'an karqachu, ajinaqa mask'asharqanku maypichus tiyakunankuta. 
JDG.18.2	Chayrayku Danmanta kajkunaqa Zoramanta jinataj Estaolmanta kacharqanku phishqa aswan sumachaj runasninta, qhawaqamunankupaj jinataj sumajta rejsimunankupaj chay lugaresta. Chay phishqa kachasqa Efraimpa orqosninman rerqanku, chayarqankutaj Micaiajpa wasinman, chaypitaj chay ch'isita qhepakorqanku. 
JDG.18.3	Micaiajpa wasinman qayllashaspañaqa, chay wayna levitaj parlasqanta rejsiytawan rerqanku tapurej: Pitaj kaynejman pusamusorqari? Imaraykutaj qan kay lugarpi kashankiri? Imatataj kaypi mask'ashankiri? nispa.
JDG.18.4	Chay levitaqa kuticherqa: Micaiawan uj tratota ruwayku, payqa sacerdoten kanaypaj pagamanta mink'akuwan. 
JDG.18.5	Chaypacha paykunaqa nerqanku: Diosta tapuriy kay viajeykupi allinchus riwasqayku, chayta.
JDG.18.6	Levita sacerdotetaj kuticherqa: Rillaychej kusiywan, Señor qankunata waqaychasonqachej mayllamampis rejtiykichej.
JDG.18.7	Chaymantataj chay phishqa kachasqa Leisman rerqanku. Chay llajtapi runasqa mana imamanta dakuspa tiyakullaj kanku, imaynatachus chay sidonios kausayta yachasqankuman jina; ni ima ch'ajwawan, kusiyllapi, ni pejpa imanasqan, nitaj ni imapi pisichikuspa. Paykunaqa karupi kasharqanku sidoniosmantaqa manataj piwampis tratoyojchu karqanku. 
JDG.18.8	Chaypacha phishqa kachasqa kutimporqanku Zoraman jinataj Estaolman, maypichus chay wauqesninku kasharqanku chayman, paykunataj kay jinata tapurerqanku: Imaynataj risorqachejri? Paykunataj kuticherqanku:
JDG.18.9	Chay lugaresta purimorqayku, tarerqaykutaj sumachaj jallp'asta. Puririnachej! Jap'ikampusunchej! Ama chaypi qhellas jina t'allarayaychejchu! Rispa jap'ikampunachej chay jallp'ata! 
JDG.18.10	Chayman chayaspataj rikunkichej chay runasta mana imamanta dakojkunata, ashkha jallp'asniyojta, ni imamanta pisichikojkunata. Kay jallp'ata Dios qosonqachej qankunaman.
JDG.18.11	Sojta pachaj runas Dampa ayllunmanta kajkuna llojserqanku Zoramanta Estaolmanta ima, sumaj armasninkuwan wakisqas. 
JDG.18.12	Judaman chayaspataj Quiriat-jearimmanta inti yaykuynejpi jina jarakorqanku, chayrayku chay lugarpata kunankama sutin Dampa jarakunan nisqa. 
JDG.18.13	Chaymantataj rerqanku Efraimpa orqosninman, chayarqankutaj Micaiajpa wasinman. 
JDG.18.14	Chaypacha chay phishqantin pischus jallp'ata qhawaj ñaupajpi jamorqanku Lais cheqanejman chaykunaqa chay ujkunaman nerqanku: Yachankichejchu uj imata? Kay wasipi tiyan efod p'acha, chantá wasi dioskuna ima, jinataj k'aspi llajllasqamanta uj lanti qolqewan lluch'isqa. Imatataj chaykunawan yuyankichej ruwaytari?
JDG.18.15	Chaypacha chay kachasqa chay ujkunamanta t'aqakuspa, rerqanku levita waynaj wasinman, Micaiajpa wasimpi, chayaspataj napaykorqanku. 
JDG.18.16	Chaykamataj Dan ayllumanta sojta pachaj kaj soldadosqa armaswan sumaj wakisqas punkupi suyasharqanku. 
JDG.18.17	Chay phishqa kachasqa ñaupajta wasiman yaykorqanku, chaypitaj jap'ikaporqanku k'aspimanta llajllasqa qolqewan lluch'isqa lantita, efod p'achata, wasi ayllu lantistapis, chaykamataj sacerdoteqa chay sojta pachaj runaswan khuska punkupi kasharqa.
JDG.18.18	Sacerdotetaj rikuspa chay phishqa kachas Micaiajpa wasinman yaykusqankuta, chay lantita jap'isqankuta jinataj efod p'achata, chantá wasi lantista ima, nerqa: Imatataj ruwashankichej?, nispa.
JDG.18.19	Paykunataj kuticherqanku: Ch'inlla kakuy, jampuy noqaykuwan. Munayku sacerdoteyku kanaykita, jinataj uj tatayku jina kanaykita. Manachu walej rijch'asunki Israel ujnin kaj aylluntinmanta sacerdote kanayki uj runaj wasillanmanta nisqaqa?
JDG.18.20	Chay nisqankuwan sacerdoteqa kusikorqa, chay lantita, efod p'achata, wasi ayllu lantistapis jap'iytawan Dampa ayllunwan riporqa. 
JDG.18.21	Paykunataj watejmanta puririllarqankutaj, wawasninkuwan, uywasninkuwan jinataj tukuy kapuykunasninkuta ñaupajman churaspa. 
JDG.18.22	Micaiajpa wasinmanta karuta risqankumantaña, Micaiawan kausaqesninwan ima tantaykukuspa paykunata qhatiykoj llojserqanku. 
JDG.18.23	Chay qhatiykojkunaspa qhaparkachasqasninkuta uyarispataj Danmanta kajkunaqa qhepaman qhawarispa Micaiata taporqanku: Imataj pasasunki, imaraykutaj chay jinatapuni qhaparimuwayku?, nispa.
JDG.18.24	Micaiataj kuticherqa: Qankuna apakapushankichej ruwakorqani chay lantisniyta, sacerdoteytapis apakapushallankichejtaj, mana imayojtataj saqerparishawankichej, chantá tapuwashankichejrajtaj. Ima pasasunki?, nispa.
JDG.18.25	Danmanta kajkunataj kuticherqanku: Ama qhapariykamuwaykuchu, pajtataj wakin runasniyku paciencianku tukukojtin maqaj jamusunkuman, wañuchisunkumantaj qantawan aylluykitawan.
JDG.18.26	Ashkhas contrampi kasqankuta reparaspa Micaiaqa wasinman kutiriporqa, Danmanta kaj runastaj ñanninkuta riporqanku. 
JDG.18.27	Paykunaqa Micaiajpa ruwasqasninta apariykukuspa jinataj sacerdotentawan pusariykukuspa Laiskama chayarqanku. Chaypi runasqa mana imamanta dakuspa paykunallapi atienikuspataj kausakusharqanku, Danmanta kaj runastaj wañuracherqanku espadawan t'ojsiraspa, chay llajtatataj ruphaykucherqanku. 
JDG.18.28	Chay llajtaqa Sidonmanta karupiraj kasqanrayku, manataj waj llajtaswampis ni ima tratoyoj kasqanraykutaj, mana pipis jark'akoj karqachu. Chay llajtaqa Bet-rehob vallenejpi kasharqa. Chaymantataj Dan ayllumanta kajkunaqa chay llajtata watejmanta jataricherqanku, chaypitaj tiyakapoj qhepakaporqanku. 
JDG.18.29	Ñaupajta sutin karqa Lais nisqa, paykunataj suticharqanku Dan nispa, yuyarikuspa Israelpa wawan ñaupa tatanku Dan chay sutiyoj kasqanrayku. 
JDG.18.30	Chaypi Danmanta kaj runasqa llajllasqa lantinkuta yupaychanankupaj sayaykucherqanku, sacerdotenkutaj Jonatán karqa, paytaj Moisespa allchhin Gersompa wawan karqa. Chay qhepamantaj Jonatampa mirayninmanta kajkuna Dampi sacerdotes karqanku, chay waj nacionman wijch'usqas kanankukama.
JDG.18.31	Chaypi karqa Micaiajpa ruwasqan lanteqa paykunawan khuska, Señorpa yupaychana wasin Silopi kanankama.
JDG.19.1	Maypachachus Israel ukhupi manaraj rey kashajtin, uj levita runa tiyakorqa Efraimpa aswan karu orqosnejpi, paytaj oqharikorqa uj warmita Judá jallp'api Belén llajtamanta, mana casaraspallataj kausarqa chay warmiwan. 
JDG.19.2	Chay warmitaj qosanta wasanchaspa riporqa Belén llajtaman tatampa wasinman. Tawa killastataj chaypi qhepakorqa. 
JDG.19.3	Levitaqa warminta mask'amoj rerqa, paywan tiyakapoj kutipunanta parlanampaj. Payqa aparqa uj kamachita iskay burrostawan ima, warmintaj tatampa wasinman pusaykorqa. 
JDG.19.4	Ajinallatataj warmej tatampis recibillarqataj kusiywan, nerqataj paykunawan qhepakunanta. Chay levita runaqa kamachinwan ima, kinsa p'unchayta suegrompa wasimpi qhepakorqa, mikhuspa, ujyaspa, puñuspataj. 
JDG.19.5	Tawa kaj p'unchaypeqa tuta tutamanta jatarikorqanku ripunankupaj. Ripushajtinkuñataj warmej tatanqa chay tolqanman nerqa: Manaraj puririshaspa uj chhika t'antallatapis mikhuykuypuni chaywan kallpachakunaykipaj. 
JDG.19.6	Iskayninkutaj khuska tiyaykukorqanku mikhoj ujyaj, warmej tatantaj mañarqa chay ch'isitawan qheparikunanta astawan kusirikunankupaj. 
JDG.19.7	Levitaqa jatarikorqa ripunampaj, chaywampis qhepakorqapuni suegron kutin kutinta qhepakunanta mañasqanrayku.
JDG.19.8	Phishqa p'unchayninmantaj levitaqa tutamanta jatarikorqa ripunampaj, suegrontaj nerqa manaraj ripushaspa mikhurikunanta, astawan kallpata jap'inampaj; jinamanta khuska mikhorqanku chaykamataj tardeyaykorqa. 
JDG.19.9	Maypachachus levita runa ripunampaj jatarikorqa chay warmiwan chantá kamachinwan ima, chay suegronqa nerqa tardeña kasqanta, ch'isiyamushasqantañataj, watejmanta nillarqataj uj ch'isitawan kusiypi qhepakunanta, q'ayantintaj tutamanta ripunanta. 
JDG.19.10+JDG.19.11	Chaywampis levita runaqa manañapuni uj ch'isitawan qhepakuyta munarqachu, mana chayqa riporqapuni warminwan, kamachinwan chantá iskaynin sillasqa burrosninwan ima. Jebusman chayri Jerusalenmanña qayllaykushajtinkoqa ch'isiyaykusharqaña, chayrayku levita runaman chay kamachin nerqa: Imaynataj rijch'asunkiman kay jebuseospa llajtankupi kunan ch'isi qhepakunanchej?
JDG.19.12	Levitataj kuticherqa: Mana Israelmanta kaj llajtamanqa mana chimpaykusunchu. Rinanchej tiyan Gabaakama. 
JDG.19.13	Levitaqa nillarqataj: Jaku Gabaakama chayri Ramakamapis chaypi puñukamunapaj.
JDG.19.14	Ajinaqa rerqanku ñaupajman, inti yaykushajtinñataj chayarqanku Gabaaman chaytaj karqa Benjamín aylloj llajtan. 
JDG.19.15	Chaypacha ñanmanta t'aqakuspa yaykorqanku Gabaa llajtaman, chay ch'isitaj chaypi qhepakunankupaj. Levita runataj llajtaj plazanman rispa tiyaykukorqa, mana pipis wasinman wajyarikusqanrayku.
JDG.19.16	Jinapis ña allin tutañaqa uj machu runa campopi llank'asqanmanta kutimpusharqa chaynintataj pasarqa. Chay machu runaqa Efraimpa orqosninmanta karqa, chaypitaj tiyakorqa waj llajtayoj runa jinalla, chaywampis Gabaapi tiyakojkunaqa tukuyninku karqanku Benjamimpa ayllunmanta. 
JDG.19.17	Levitata plazapi tiyashajta rikuspa chay machu runaqa payta tapurerqa: Maymantataj jamushanki, maymantaj rishankiri?, nispa.
JDG.19.18	Levita runataj kuticherqa: Pasaj jinalla samarishayku. Judapi Belenmanta jamorqayku, rishaykutaj Efraimpa karu kaj orqosninman, maypichus tiyakuni chayman. Belempi karqani, kunantaj wasiyman kutipushani manataj ni pi kanchu kunan ch'isi wasinman wajyarikuwaj. 
JDG.19.19	Burrosniykupaj tiyapuwayku ajawan q'achuwan, noqaykupajtaj tiyapuwayku t'antawan vinowan ima, warmiypaj, kamachiypaj, noqapaj ima. Mana imapis pisiwaykuchu.
JDG.19.20	Chay machu runaqa kuticherqa: Walejta jamorqanki. Noqa tukuy necesitasqaykipi qhawarisqayki. Mana saqesqaykichu plazapi kay ch'isi puñunaykitaqa.
JDG.19.21	Chay machu runaqa paykunata wasinman pusarqa, chakisninkuta mayllakunankukama, mikhunankukama, ujyanankukamataj burrosninkuman mikhucherqa. 
JDG.19.22	Sinch'i kusiypi karishajtinkutaj, chay llajtamanta aswan sajra runas kajkuna wasita muyuykorqanku, punkutataj takayta qallarerqanku, nerqankutaj chay wasiyoj machu runata: Chay chayaqamoj runata orqhomuy! Paywan puñuyta munayku!, nispa.
JDG.19.23	Chay wasiyoj runataj llojsispa nerqa: Khuyawaychej ari, kausaqesníy, ama chay millay sajrataqa ruwaychejchu kay chayakamuwajniywan. 
JDG.19.24	Kaypi kashanku warmi waway, payqa manaraj qharita rejsinchu, kay runaj warmimpis, paykunawan imatachus munasqaykichejta ruwaychej. Jinapis kay runawanqa ama chay millaytaqa ruwaychejchu.
JDG.19.25	Chaywampis chay runasqa mana kasorqankuchu chay wasiyojtaqa, jinamanta chay levitaqa chay warmita jawaman orqorqa, chay sajra runastaj kallpankuman atienikuspa mana munashajta chay warmita qhechacherqanku chay tutantinta sut'iyamunankama, Chaymantaraj saqerqanku. 
JDG.19.26	Sut'iyaytañataj chay warmeqa machu runaj wasinman kutiporqa, qharin kasharqa chayman, chay punkunejpitaj wañusqa choqakorqa. 
JDG.19.27	Sut'iyaytataj qharenqa ñanninta ripunampaj punkuta khicharerqa, chaypitaj rikorqa punku chaypi warminta wijch'urayashajta punkoj k'aspisnin pataman makisnin churaykusqata. 
JDG.19.28	Chaypachataj nerqa: Sayarikuy, ripunachej. Warmintaj mana uyarerqachu. Chaymanta payqa chay ayata ujnin burroman chajnaykorqa, wasinmantaj riporqa. 
JDG.19.29	Wasinman chayaspañaqa, cuchillota oqharikorqa chay warmejpa ayantataj chunka iskayniyojman t'aqarqa, chay tukuy Israel jallp'amantaj apacherqa. 
JDG.19.30	Tukuy rikojkunaqa nerqanku: Egiptomanta israelitas llojsimusqankumantapacha, mana jayk'ajpis kayman rijch'akojqa karqarajchu. Sumajta umachakunanchej tiyan, kayman jina imatachus ruwananchejta.
JDG.20.1	Chaypacha tukuy israelitasqa Danmantapacha Beersebakama jinataj Galaadkama uj runa jinalla Señorpa ñaupaqempi tantaykukorqanku Mizpa llajtapi. 
JDG.20.2	Israel tukuy ayllusmanta kurajkunasninku chaypi kasharqanku, Diospa ayllunmanta kajkunataj tawa pachaj waranqa soldados chakipi purejkunamanta karqanku. 
JDG.20.3	Benjamimpa ayllunmanta kajkunaqa yacharqanku israelitasmanta waj ayllusqa Mizpapi tantasqas kashasqankuta. Israelitastaj chay levitata tapurerqanku imaynapichus chay warminta wañuchisqankuta. 
JDG.20.4	Wañojpa qharin levitataj nerqa: Warmiywan noqa chayarqani Benjamimpa ayllumpi Gabaa llajtaman, chay ch'isi chaypi qhepakunaykupaj. 
JDG.20.5	Chay ch'isipachataj chay llajtamanta runasqa puñusharqayku chay wasiman muyuykamorqanku wañuchiwayta munaspa, jinamantari mana munashajta warmiyta abusarqanku wañuchinankukama. 
JDG.20.6	Chantá warmiypa ayanta khuchuspa t'aqararqani, chay t'aqastataj tukuy Israel aylluman aparacherqani. Jinamanta tukuyniykichej yachanaykichejpaj kay p'enqay wañuchiymanta. 
JDG.20.7	Kunanqa qankuna israelitas jina parlarikuychej, niychejtaj imatachus ruwana kasqanta.
JDG.20.8	Uj runa jinalla tukuyninku sayarikuspa nerqanku: Ni mayqenninchej carpasninchejman chayri wasisninchejman kutiripusunchu. 
JDG.20.9	Kunanqa suerteta choqananchej kanqa yachanapaj piskunachus Gabaaman maqanakoj rinankuta. 
JDG.20.10	Tukuy ayllusmanta, sapa chunkamanta ujta t'aqaychej, paykunaqa mink'asqas kanqanku soldadosman mikhunata apanankupaj; chay ujkunataj Gabaapi kajkunawan maqanakamonqanku chay millay juchata Israelpi ruwasqankurayku.
JDG.20.11	Tukuy israelitas uj runa jinalla tantaykukorqanku chay llajtawan maqanaqamunankupaj. 
JDG.20.12	Benjamimpa ayllumpa tukuy jallp'amantaj willarachimorqanku nispa: Ima millay ruwaytataj qankunamanta wakinkuna ruwarqankichejri? 
JDG.20.13	Apamuwayku wañuchinaykupaj chay sajra ruwajkuna runasta, Gabaapi kashanku chaykunata, jinamanta Israelta chay juchamanta llimphuchanapaj. Jinapis Benjaminmanta kajkunaqa mana kasorqankuchu israelita ayllusninkutaqa. 
JDG.20.14	Benjaminmanta kajkunaqa tukuynejmanta Gabaapi tantakorqanku rispa maqanakamunankupaj chay ujkuna israelita masisninkuwan. 
JDG.20.15	Benjamín aylloj llajtasninmanta soldados wakichikojkunaqa iskay chunka sojtayoj waranqa karqanku, Gabaapi qanchis pachaj sumaj ajllasqasqa wajlla karqanku. 
JDG.20.16	Chay tukuyninku ukhupi wajpuni kallarqankutaj qanchis pachaj lloq'es nisqa, paykunaqa warak'awan lloq'e kaj makiwan rumita warak'aspa uj chujchamampis jap'ichejpuni kaj kanku, mana jayk'aj pantaspa. 
JDG.20.17	Chay jawa, chay ujkuna israelitaspis tantakorqanku tawa pachaj waranqa, guerrapi sumajta maqanakojkunas karqanku.
JDG.20.18	Israelitasqa Betelman rerqanku, chaypitaj Diosta tapurerqanku ima aylluchus Benjaminwan ñaupajta maqanakoj rinanta. Señortaj kutichispa nerqa Judaraj ñaupajta rinanta. 
JDG.20.19	Israelitasqa tutamanta jatarikorqanku, Gabaa chimpapitaj jarakorqanku. 
JDG.20.20	Benjaminmanta kajkunajpa contrampi rerqanku, Gabaa chimpanman maqanakunaman yaykunankupaj wakichisqas. 
JDG.20.21	Benjaminmanta kajkunaqa llojsispa llajtamanta chay p'unchaypi iskay chunka iskayniyoj waranqa israelitasta wañucherqanku. 
JDG.20.22+JDG.20.23+JDG.20.24	Chayrayku israelitasqa Betelman rerqanku Señorpa ñaupaqempi jik'un jik'unta waqarikoj inti yaykunankama. Tapullarqankutaj Benjaminmanta kajkuna ayllu masisninkuwan watejmanta maqanakunankuchus kanqa manachus chayta. Señortaj kamacherqa rinallankutataj, q'ayantintaj paykunaqa kallpachakullarqankutaj Benjaminmanta kajkunawan maqanakoj kutinankupaj, rerqankutaj maypichus chay ñaupaj p'unchaypi maqanakamorqanku chayman. 
JDG.20.25	Qhepan kutipiwan Benjaminmanta kajkunaqa llojserqanku Gabaamanta maqanakunankupaj, chaypitaj chunka pusajniyoj waranqa israelita soldadostawan wañucherqanku. 
JDG.20.26	Chaypacha Israelmanta tukuy soldados tukuy Israel ayllupis watejmanta Betelman rillarqankutaj Señorpa ñaupaqempi waqamunankupaj. Chaypitaj tukuy p'unchayta mana mikhusqas karqanku, chanta Señorman jaywarqanku q'olachinasta, chantá allinyakuna jaywanastawan. 
JDG.20.27+JDG.20.28	Jaqay tiempospeqa Diospa Trato Cajonnenqa Betelpi kasharqa, sacerdotenkutaj Finees karqa, payqa Eleazarpa wawan karqa Aarompa allchhintaj. Israelitastaj Señorta tapurerqanku: Watejmanta maqanakoj atiykumanchu riyta Benjamín ayllumanta masisniykuwan, chayri atipasqas jinachu qhepakusqayku, nispa. Señortaj paykunaman nerqa: Maqanakoj rillaychej, q'aya noqa atipachisqaykichej.
JDG.20.29	Chaypacha israelitasmanta wakin soldadosqa Gabaa qayllasnimpi pakaykukorqanku. 
JDG.20.30	Chaykamataj wakin israelitasqa rerqanku chay kinsa kaj p'unchaypi Benjaminmanta kajkunajpa contrampi maqanakunankupaj jina, churakorqankutaj qhepan qhepampi Gabaa llajtaj chimpampi, chay ñaupaj kutispi jina. 
JDG.20.31	Uj kutitawan Benjaminmanta kajkunaqa llajtamanta llojsimorqanku, chaymanta karunchakuspa israelitaswan maqanakunankupaj. Chay kutitaj kinsa chunka israelitasta jina wañucherqanku Betelman chantá Gabaaman rina ñankunaspi, chay camposnimpi ima. 
JDG.20.32	Benjaminmanta kajkunaqa creerqanku israelitasqa paykunamanta ayqeshasqankuta atipasqas kaspa ñaupaj kutispi jina. Israelitasrí, llajtamanta karunchakusharqanku chay llajtayojkuna enemigos qhatiykunankupaj ñankunaskama. 
JDG.20.33	Jinallamanta israelitasqa maypichus kasharqanku chaymanta llojsimorqanku, maqanakunankupaj jinataj churakorqanku Baal-tamarpi, jinallataj chay pastorara pampasnimpi pakasqas kasharqanku Gabaa llajtaj muyuynimpi chaykunapis llojsimullarqankutaj. 
JDG.20.34	Tukuynin israelitasmanta aswan allin maqanakojkuna soldadosnin Gabaa llajtata jap'ikapoj yaykorqanku. Maqanakoyqa sinch'i karqa, Benjaminmanta kajkunataj mana yachasharqankuchu atipachikusharqankutaña. 
JDG.20.35	Señor qorqa atipayta Israelitasman Benjaminmanta kajkunawan maqanakuypi. Chay p'unchaypi israelitasqa wañucherqanku iskay chunka phishqayoj waranqa pachajniyoj soldadosta Benjamín ayllumanta kajkunata. 
JDG.20.36	Chaypacha Benjaminmanta kajkunaqa reparakorqanku atipaykuchikusqankuta. Israelitasqa ayqerikorqanku Benjaminmanta kajkunawan maqanakusqankumanta, Gabaa qayllapi pakaykukorqanku chaykunaman atienikusqankurayku. 
JDG.20.37	Chay runasqa ujllata Gabaaman yaykuykorqanku, espadaswan t'ojsiraspataj wañuracherqanku tukuy llajtapi qhepakojkunata. 
JDG.20.38	Llajta qayllapi pakasqas kasharqanku chaykunawan karupi kasharqanku chay israelitaswanqa yachachinaykukusqanku; maypachachus llajtapi nina q'oshñita rikuspa yachanankupaj llajtata jap'ikapusqankutaña. 
JDG.20.39	Chaypacha ayqekojkuna israelitasqa, q'oshñita rikuytawan kutirikamuspa Benjaminmanta kajkunawan maqanakoj churakunankupaj. Benjaminmanta kajkunaqa kinsa chunka israelitasta jina wañuracherqanku, yuyarqankutaj tukuypi atipaykusqankuta chay ñaupaj kutipi jina. 
JDG.20.40	Jinallamanta rikorqanku llajtamanta q'oshñita llojsejta, Benjaminmanta kajkunapis qhepata qhawarispa rikorqanku nina larwayta q'oshñitawan pataman oqharikushajta. 
JDG.20.41	Chaypacha israelitasqa maqanakoj churakorqanku, Benjaminmanta kajkunataj q'ewayayta qallarerqanku llajtankuwan chay llakiy qhatirishasqanmanta. 
JDG.20.42	Israelitasmanta ayqeyta qallarerqanku ch'in pampaman rej ñanninta, manataj ayqeyta aterqankuchu imaraykuchus llajtamanta llojsimojkuna soldados paykunata wañuracherqanku. 
JDG.20.43	Benjaminmanta kajkunaqa israelitaswan muyuykusqas rikhurerqanku, paykunataj qhatiykuspa Menuhamantapacha Gabaaj inti llojsimuynejkama t'ustita ruwaykorqanku.
JDG.20.44	Ajinata wañorqanku chunka pusajniyoj waranqa Benjamimpa ayllunmanta kaj soldadosqa. 
JDG.20.45	Chay wakintaj kutirispa ch'in pampanejta ayqekorqanku, Rimón chhanka chaynejman. Phishqa waranqa jinataj kutipusqankupi jina ñankunaspi wañurachisqas karqanku. Israelitastaj qhatiykullarqankupuni wañurachispa iskay waranqatawan jina. 
JDG.20.46	Tukuyninkupi chay p'unchaypeqa wañorqanku iskay chunka phishqayoj waranqa Benjamimpa aswan sumachaj soldadosninmanta. 
JDG.20.47	Jinapis sojta pachaj jinaraj Benjaminmanta kajkunaqa ayqeqorqanku ch'in pampanejman, Rimón chhankapitaj tawa killasta qhepakorqanku. 
JDG.20.48	Israelitasqa oqharikullarqankutaj Benjaminmanta puchoj runaspa contrampi, tukuy llajtasman chayasqankupitaj cuchillowan t'ojsiraspa wañucherqanku, ajinallatataj tukuy uywas tarisqankutapis wañuchillarqankutaj, tukuy llajtastapis rupharacherqanku.
JDG.21.1	Mizpapi jurasqanku israelitasqa ni pi Benjaminmanta kajkunawan warmi wawasninkuta casarachinankuta. 
JDG.21.2+JDG.21.3	Chay qhepatataj tantakorqanku Betelpi Diospa ñaupaqempi ch'isiyanankama waqaspa willakuspataj kay jinata: Oh Señor, Israelpa Diosnin! Imaraykutaj kay imas qhatiriwaykuri? Imaynatataj atikonqa Israelmanta ujnin ayllu faltananri?, nispa.
JDG.21.4	Q'ayantintaj israelitasqa tutamanta jatarikorqanku, uj altarta ruwaspa jaywarqanku q'olachinasta, chantá allinyakuna jaywanastawan. 
JDG.21.5	Tapunakorqankutaj: Pistaj tukuy noqanchejmanta Señorpa ñaupaqempi tantakuyninchejman mana rerqachuri? Imaraykuchus jurasqanku wañuchinankuta pischus chay Mizpapi tantakuyninkuman mana rejkunata.
JDG.21.6	Israelitasqa sinch'i llakisqaspuni kasharqanku chay ayllu masisninku Benjaminmanta kajkunata chay imas qhatirisqanmanta, nerqankutaj: Kay p'unchaypi Israelpa ayllusninmanta ujnin kaj aylloqa chinkasqa kashan. 
JDG.21.7	Imaynapitaj Benjaminmanta chay puchojkunapaj warmista tarisunchejri? Noqaykoqa Señorman jurarqayku warmi wawasniykuta paykunawan casarakojta mana saqenaykupaj. 
JDG.21.8	Kaypi kanchu mayqen israelitaspis Mizpapi Señorpa ñaupaqempi tantakuyman mana jamojri? Chaypacha tarerqanku Galaapi Jabesmanta kajkuna ni mayqen chay tantakuyman jamusqankuta. 
JDG.21.9	Chaypacha lista qhaparikushajtin chay lugarmanta kajkunamanta ni pipis uyarikusqachu. 
JDG.21.10+JDG.21.11	Chaypacha tukuynin Israelmanta chunka iskayniyoj waranqa sumachaj soldadosninta ajllaspa, kacharqanku wañurachimunankupaj espadasninkuwan tukuy Jabes llajtamanta kajkunata, wawasninkuta, tukuy warmistapis mana doncella kajkunata. 
JDG.21.12	Jabespi tukuy tiyakojkunamantaqa tawa pachaj doncellas sipaskunalla kasqanku, paykunatataj pusamorqanku Canaampi kashan chay Silo jaraman. 
JDG.21.13	Chaypacha tukuynin Israel ayllu kacharqa mask'ajta Rimón chhankaspi kasharqanku chay benjaminitasta, wajyacherqankutaj allinyakunankupaj. 
JDG.21.14	Benjaminmanta kajkunaqa kutimporqanku, Israelmanta kajkunataj Jabesmanta apamusqanku chay warmista paykunaman qorqanku. Jinapis warmisqa mana wakerqankuchu tukuyninkupaj.
JDG.21.15	Israelitasqa mayta llakikorqanku Benjamimpa ayllunmanta, imaraykuchus Señorqa, Israelpa ayllusninmanta ujnin kaj aylluta chinkarichisqanmanta. 
JDG.21.16	Israel ayllumanta kurajkunataj tapurikorqanku: Imaynatataj chay wakin puchojkunapaj warmista tarisunmanri? Imaraykuchus Benjamimpa ayllunmanta warmisqa tukuyninku wañuchisqas karqanku. 
JDG.21.17	Benjamín aylloqa, tukuy Israel ayllu ukhupi, maychus kanampeqa kanallampuni tiyan chay wañuymanta puchojkunanejta, jinamanta Israel ayllusmanta ni mayqen ch'usanampaj. 
JDG.21.18	Jinapis noqanchejqa warmi wawasninchejta mana qoyta atinchejchu paykunawan casarakunankupajqa, imaraykuchus jurarqanchej warmi wawasninchejta benjaminitasman mana qonanchejta, mana junt'ajtinchejtaj maldicisqas kananchejpaj. 
JDG.21.19	Chaywampis, sapa wata Señorpaj nisqa Silopi uj fiesta tiyan, Betelmanta patanejpi, Betelmanta Siquemman rina ñanmanta inti llojsimuy cheqanejpi, Lebonamanta uranejpi.
JDG.21.20	Chaypacha Israelmanta kurajkuna apacherqanku kay willayta benjaminitasman: Riychej pakaykakamuychej Silo qayllapi kashan chay uvas huertas ukhupi. 
JDG.21.21	Sumajtataj qhawakunkichej. Silomanta sipaskuna pandillaspi llojsimojtinku, qankunapis llojsillaychejtaj chay pakaykunasmanta, sapa ujtaj uj sipasta jap'ispa llajtaykichejman apakapunkichej. 
JDG.21.22	Sichus tatasninku chayri hermanosninkupis quejakoj jamuwaykuman chayqa, noqaykoqa nisqayku: Qankunamanta mañarikuyku paykunata khuyaspa amaña juchachanaykichejta, noqaykoqa mana tukuyninkupajchu warmista tarerqayku maqanakupeqa, nispa. Chaywampis mana qankunachu chay warmista qorqankichej, chayrayku chay juramentomantaqa mana juchachasqaschu kankichej.
JDG.21.23	Benjaminmanta kajkunaqa chay tukuy nisqasninkuman jina ruwarqanku, jinamanta sapa ujninku uj sipasta suwakorqanku chay pandillaspi llojsimojkunamanta, chantá pusakaporqanku. Chaymantaqa jallp'asninkuman kutiporqanku, llajtastataj jataricherqanku, chaypitaj tiyakaporqanku. 
JDG.21.24	Chay ujkuna israelitaspis kutipullarqankutaj sapa ujninku ayllunkuman, wasi ayllunkuman, jallp'ankumantaj.
JDG.21.25	Chay tiempospeqa Israelpi manaraj rey karqachu, chayrayku sapa ujninku munasqankuman jinalla ruwaj kanku.
RUT.1.1+RUT.1.2	Maypachachus jueces Israelta kamachishajtinku, uj yarqhay jamorqa tukuynin jallp'aman. Chaypacha Judapi Belenmanta uj runa Elimelec sutiyoj pisi tiempopaj tiyakapoj rerqa chay Moab jallp'aman. Payman rillarqataj warmin Noemí chantá iskaynin qhari wawasnin Mahlón jinataj Quelión ima. Tukuyninku Efrata jallp'amanta karqanku, chayri Belén llajtamanta karqa. Moab jallp'aman chayaspa chaypi tiyakapoj qhepakorqanku.
RUT.1.3	Noeméj qosan Elimelectaj chaypi wañuporqa, chayllapitaj warmin iskaynin wawasnillanwan qhepakaporqanku. 
RUT.1.4+RUT.1.5	Aswan qhepamantaj wawasnin casarakaporqanku Moab jallp'amanta kaj warmiswan; ujnimpata Orfa sutin karqa, chay ujnimpatataj Rut. Chunka watanman jinataj wañupullarqankutaj Mahlón chantá Queliompis, Noemitaj mana piniyoj saqerpayasqa rikhurerqa, mana wawasniyoj nitaj qosayoj.
RUT.1.6	Uj p'unchaypirí Noemí Moabpi uyarisqa nejta Señorqa ayllunmanta khuyakusqanta, chanta chay yarqhay watasta tukuchisqantaña. 
RUT.1.7	Chaypacha Noemí qhachunisninwan khuska Judá jallp'aman riporqa, tiyakorqanku chaymanta llojsispa. 
RUT.1.8	Ñampitaj nerqa paykunata: Ripuychej, kutipuychej wasiykichejman mamaykichejpaman. Señor qankunamanta khuyakuchumpuni, imaynatachus qankunapis noqamanta wawasniymantapis khuyakorqankichej jinata. 
RUT.1.9+RUT.1.10	Jinataj Señor munachun watejmanta casarakuspa uj kusiy aylluta jatarichikunaykichejta.
RUT.1.9+RUT.1.10	Chantá Noemí much'aykuytawankama paykunamanta t'aqakaporqa. Paykunataj mayta waqarqanku nerqankutaj: Mana! Noqayku qanwan llajtaykiman riyta munayku! 
RUT.1.11	Noemí nillarqataj:
RUT.1.11	Kutipuychej wawasníy. Imapajñataj noqawan riwajchej? Manaña noqajtaqa wawasniy kanqañachu qankunawan casarakunankupaj jinaqa.
RUT.1.12+RUT.1.13	Ripuychej, kutipuychej wasiykichejman. Watejmanta casarakunaypajpis payaña kani. Jina kanman chaypis, kunan ch'isipacha casarakuspa wawasniyoj rikhurejtiypis, suyawajchejchu qankuna jatuchaj kanankukama paykunawan casarakunaykichejpaj? Mana, piwan kasarakuspa paykunata suyawajchejchu? Mana wawasníy, ni imaynamanta atikunchu. Señor apachimuwan ashqha llakiykunasta may jinatarajchus phutikuyman qankunata llakikojta rikuspaqa.
RUT.1.14	Paykunarí watejmanta sinch'ita waqallarqankutaj. Jinapis Orfaqa ujta much'aykuspa suegranmanta t'aqakaporqa, Ruttaj paywan qhepakaporqa. 
RUT.1.15	Chaypacha Noemí nerqa: Qhaway qhachuni masiyki llajtanman dioskunasninmantaj kutipun. Qampis ripuy, wawáy.
RUT.1.16	Ruttaj kuticherqa: Ama mañawaychu saqesunayta nitaj qanmanta t'aqakunayta! Noqa risaj maymanchá rinki chayman, kausamusajtaj maypichá kausamunki chaypi. Llajtaykeqa llajtay kanqa, Diosniykipis Diosnillaytaj kanqa. 
RUT.1.17	Wañusaj maypichá wañunki chaypi, chayllapitaj p'ampawachunku. Wañuyllamin t'aqawasun, mana jina kanman chayri, Señor sinch'ita jasut'iwachun.
RUT.1.18	Noemí rikorqa Rutta paywampuni riyta munasqanta, chayraykutaj manaña imatapis nerqachu. 
RUT.1.19	Ajinaqa iskayninku rerqanku ñannejta Belenman chayanankukama.
RUT.1.19	Belenman chayajtinkukamataj tukuynin llajtapi runas mayta qhollpikorqanku paykunata rikuspa. Warmis nerqanku: Manachu kayqa Noemí?, nispa.
RUT.1.20	Paytaj kuticherqa: Ama sutichawaychejchu Noemí nispa, manachayqa Mara niwaychej, imaraykuchus tukuy Atiyniyoj Dios imaymana llakiykunaswan junt'achiwan. 
RUT.1.21	Kaymantaqa makisniy junt'ayoj llojserqani, kunantaj Señor munarqa ch'usaj makisniyoj kutimpunayta. Imaraykutaj Noemí nispa wajyawankichejmanri, Tukuy Atiyniyoj Dios wijch'uwajtin llakichiwajtintaj?
RUT.1.22	Ajinamin karqa imaynatachus Noemí jinataj Moabmanta Rut qhachuninwan kutipusqankoqa. Belenmantaj chayarqanku cebada oqhariyña qallarikushajtin.
RUT.2.1	Noemejta karqa uj ayllun Elimelec qosanmanta Booz sutiyoj. Payqa uj atiyniyoj qhapaj runa karqa.
RUT.2.2	Uj p'unchaypirí Rut nerqa Noemiman nispa:
RUT.2.2	Saqeway chajra patasman rejta, ichachus mayqen ruthojllapis cebada umasta chajmakojta saqewanman.
RUT.2.2	Rillay waway, nispa suegranqa kuticherqa.
RUT.2.3	Jinataj Rutqa rerqapuni chajras pataman, chaypitaj cebada umasta chajmakoj churakorqa. Chay chajratajrí, Elimelecpa ayllunmanta Boozpata kasqa. 
RUT.2.4	Jinallamanta Boozqa Belenmanta chayaykamusqa, napaykorqataj ruthojkunasninta:
RUT.2.4	Señor qankunawan kachun!, nispa.
RUT.2.4	Señor qanta bendicisuchun, nispataj kuticherqanku.
RUT.2.5	Chantá Boozqa tapurerqa chay ruthojkunasnimpa kamachejninkuta: Ima pejpatataj chay sipasri?, nispa.
RUT.2.6	Chay kamachejtaj kuticherqa: Uj moabita, Moab jallp'amanta Noemiwan jamorqa chay.
RUT.2.7	Pay mañakuwarqa ruthojkunaspa qhepankuta rinanta cebada umasta chajmakuspa. Tukuy paqarintañataj llank'an, chaymanta kunampis samarikoj jamun.
RUT.2.8+RUT.2.9	Chaypacha Booz nerqa Rutman: Uyariy wawáy. Ama cebada umasta chajmakoj rinkichu ni pi wajkunaj chajrankuman. Kaypi qhepakuy kay sipas kamachisniywan, chantá qhatillanki maypichá ruthojkunata rikunki chayman. Ña kamachiniña uywaqesniyta ama imatapis ninasunkuta qanta, ch'akisojtinri jaqay wich'is chayman rillanki yakuta orqhoshanku chaymantapis ujyakullanki. 
RUT.2.10	Ruttaj pampakama k'umuykorqa respetonta rikuchispa, Booztataj taporqa nispa: Imaraykutaj noqata qhawakuwanki, may k'achataj qan noqapaj kanki mana kay llajtayoj kajtiypis?
RUT.2.11+RUT.2.12	Booz kuticherqa:
RUT.2.11+RUT.2.12	Qosayqej wañupusqanmantapacha suegraykiwan imatachus ruwasqaykita yachani, tatasniykita chantá llajtaykitapis saqesqaykita noqaykuwan kausakoj jamunaykirayku, mana rejsisqas kashajtiykupis.
RUT.2.11+RUT.2.12	Dios pagarapusuchun! Israelpa Señornin Diosnintaj pejpa makisnimpichus pakakorqanki chaymin qopusuchun tukuy ruwasqaykimanta!
RUT.2.13	Paytaj kuticherqa: Ancha khuyakuyniyoj noqapaj kanki, parlawasqaykitaj aswanta kallpachawan. Ima misk'ita parlawanki, noqaqa mana ujnin uywaqeyki jinallapischu kani.
RUT.2.14	Mikhunankupaj Booz wajyarqa Rutta, nerqataj:
RUT.2.14	Jamuy kayman, jap'irikuy uj chhikan t'antata, chay k'allku vinowan chhapuspataj mikhurikuy.
RUT.2.14	Rutqa tiyaykukorqa ruthojkunawan khuska, Booztaj jaywarerqa cebada jank'ata. Payrí mikhorqa sajsakunankama puchurerqarajtaj.
RUT.2.15	Chantá watejmanta cebada umasta chajmaj rillarqataj, Booz kamacherqa uywasqasninta:
RUT.2.15	Saqellaychej cebadata chajmakojta chay q'apis ukhumantapis ama jark'akunkichejchu. 
RUT.2.16	Maki q'apisniykichejmanta urmachikuychej pay oqharikunampaj chajmakoj jina. Ama pipis rimachunchu!
RUT.2.17	Boozpa chajrampi Rutqa ch'isiyamunankama chajmakorqa. Chay pallakusqan cebadataj iskay chunka kilos jinaman muchhakorqa. 
RUT.2.18	Ajinaqa kutiporqa llajtanman cebada q'epirisqa chayaspataj suegranman rikucherqa.
RUT.2.18	Qhepantataj orqhorqa q'epinmanta mikhuna puchusqanta, Noemimantaj qorqa.
RUT.2.19	Maypitaj kunan llank'amorqanki? nispa, Noemí taporqa. Maypitaj chay chhikata pallarqankiri? Allin qhatirichun pichus chay jinatapuni yanapasorqa chayta!
RUT.2.19	Rut willarqa suegranman pejpapichus llank'asqanta.
RUT.2.19	Piwanchus llank'arqani chay runaj sutenqa Booz, nerqa.
RUT.2.20	Noemitaj kuticherqa:
RUT.2.20	Señor payta khuyakuchun! Payqa may khuyakuyniyoj noqanchejpaj karqa, jinataj wañupunkuña chaykunawampis. Chay runaqa qaylla ayllunchej, chayrayku noqanchejta waqaychanawanchej tiyan.
RUT.2.21	Rut chaypi nillarqataj: Nillawarqataj chay warmi uywaqesninwan llank'anallaytapuni, ruthuy tukukunankama.
RUT.2.22	Chaypacha Noemí kuticherqa qhachuninman, nispa:
RUT.2.22	Wawáy, walejman rijch'awan uywaqesninwan qhepakunaykeqa, mana waj chajrasman rispa, jinamanta mana piwampis rimachikunaykipaj.
RUT.2.23	Jinataj Rutqa cebada jinataj trigo umasta pallakullarqapuni warmi uywaqesninwan khuska chay ruthuykunas tukukunankama. Chaykamari suegranwan khuskallapuni tiyakorqa.
RUT.3.1	Uj kutipi, Noemí nerqa Rutman nispa:
RUT.3.1	Wawáy, mask'apunasuy kanqa uj qosata qanta kusichisojta. 
RUT.3.2	Qhaway ayllunchej Booz kunan ch'isi renqa eraman pajamantataj cebadata ch'uwachanqa uywaqesninwan llank'amorqankichej chaypi. 
RUT.3.3	Kay nisqayta ruwanki: Sumajta mayllarqokuy, q'apaj jampiwantaj jawikuspa mosoj p'achaykita churaykukuy chantá riy payman. Ama Boozwan rejsichikunkichu mikhuyta ujyaytataj tukunankama. 
RUT.3.4	Sumajta qhawakunki maypichus puñusqanta. Chantaqa chakisninmanta q'alalaspa chayman siriykunki. Chaypacha pay kikinmanta nisonqa imatachus ruwanaykita.
RUT.3.5	Chaypacha Rut kuticherqa nispa: Tukuy niwasqaykita ruwasaj.
RUT.3.6	Rutqa riporqa chajraman, Noeméj tukuy nisqantataj ruwarqa.
RUT.3.7	Boozrí, mikhorqa ujyarqa maytataj kusikorqa sonqompi. Chaymantataj puñunampaj siriykakaporqa era qollu cantopi. Chay qhepantataj Rut ch'insitullamanta chayamuspa chakisninmanta q'alalaspa chaypi puñuykorqa. 
RUT.3.8	Chaupi tutata Boozqa jinallamanta puñuymanta rijch'arisqa, wasan ladoman kutirikoj jinataj chakisnin chaypi uj warmi sirisqata rikuspa mancharikorqa.
RUT.3.9	Pitaj kanki?, nispa Boozqa taporqa.
RUT.3.9	Paytaj kuticherqa: Kamachiyki Rut kaneqa, nispa.
RUT.3.9	Qan aswan qaylla aylluy kanki, chayrayku waqaychanawayki tiyan, munani noqawan casarakunaykita.
RUT.3.10	Señor bendicisuchun!, nispa nerqa Boozqa. Kunan qan rikuchiwarqanki wañoj qosaykita mana wasanchaj kasqaykita. Qan munaspaqa mask'akuwaj karqa qosaykipaj, noqamanta aswan joventa wajchata, chayri qhapajtapis, jinapis mana chayta ruwarqankichu. 
RUT.3.11	Ama manchachikuychu wawáy, kay llajtapi tukuyña yachanku qan cheqa maychus kaj warmi kasqaykita. Chayrayku kunan mañawasqaykita ruwasaj. 
RUT.3.12	Chaywampis, arí cheqan qaylla aylluyki kasqayqa, jinapis noqamanta aswan qaylla aylluyki kallantaj. 
RUT.3.13	Kaypi qhepakuy kunan tuta. Sichus pay q'aya munanqa ayllu jina ruwanasninwan junt'ayta chayqa, ruwachun; mana ruwanman chayri, Diospa ñaupaqempi niyki noqa ruwanayta. Kunanqa puñukapuy paqarimunankama. 
RUT.3.14	Rut chay tuta puñukaporqa Boozpa chakisnimpi. Q'ayantintaj allin tuta tuta manaraj sut'iyashajtin jatarikorqa, imaraykuchus Booz nisqa: Mana ni pi yachananchu kay warmi chajra pataman jamusqanta, nispa.
RUT.3.15	Chaypacha Booz nillarqataj: Orqhokuy mantaykita, sumajtataj jap'inki, nispa. Rut mantanta jap'ishajtin Boozqa cebadata jich'aykorqa tawa chunka kilosmanta aswan ashkhata. Chantá q'epiriykuchejtinkama riporqa llajtaman.
RUT.3.16	Rut suegrampaman chayajtinkama, kay jinata tapurerqa: Imaynataj risorqa wawáy?, nispa.
RUT.3.16	Ruttaj willakorqa Booz tukuy imasta paypaj ruwasqanta.
RUT.3.17	Chantá nillarqataj: Kay tukuynin cebadata qowarqa, mana ch'usaj maki suegraykiman kutipunaykipaj, nispa.
RUT.3.18	Chaypitaj Noemí kuticherqa, nispa: Kunanqa wawáy, suyariy imachus kananta. Kay runaqa mana samanqachu chay ruwasqasninta allinman sut'inchanankama.
RUT.4.1	Chay qhepatataj, Boozqa rerqa chukoj llajta yaykuna punkuman, maypichus runa tantakoj kanku, chayman. Chaypachapuni, mayqenmantachus Booz parlasharqa chay ayllun pasasharqa.
RUT.4.1	Booz nerqa, Yú! Jamuy kayman, kaypi tiyarikuy, nispa. Chay aylloqa chimpaspa tiyarikorqa. 
RUT.4.2+RUT.4.3	Chaypachallataj Boozqa wajyarqa chay llajtamanta chunka kuraj runasta, paykunatawan khuskatataj tiyaykucherqa. Ña tiyaykojtinkukama, Booz nerqa chay ayllunta:
RUT.4.2+RUT.4.3	Noemí, Moab jallp'amanta kutimporqa chay jallp'ata vendesaj nishan. Chay jallp'aqa wañoj ayllunchej Elimelecpata karqa. 
RUT.4.4	Yachanaykita munani rantiyta munanki chayqa kunan rantiy kay rikojkunajpa ñaupaqempi, chantá llajtamanta kuraj runaspa ñaupaqempi ima. Qan, Elimelecpa aswan qaylla ayllun kanki, chayrayku qan chay jallp'ata rantinayki atikun. Sichus mana rantinayanki chayqa, willapuway, qhepaykitaqa noqajta rantinay atikun.
RUT.4.4	Chay aylloqa kuticherqa: Rantisaj nispa.
RUT.4.5	Chaypacha Boozqa sut'incharqa, nispa:
RUT.4.5	Kayta yachanayki tiyan, sichus Noeméj jallp'anta rantinki chayqa, Rutwan casarakunaykipuni kanqa chay moabita warmi sapawan, jinamanta chay jallp'aqa wañojpa sutillampipuni kanampaj.
RUT.4.6	Kayta uyarispa chay ayllonqa kuticherqa nispa: Jina kajtenqa mana atiymanchu rantiyta, jinamanta ama alqachinaypaj chayaqeyta. Chaywampis, qan mana munajtiykeqa noqa rantinaytaqa, qanllaña rantikapuy.
RUT.4.7+RUT.4.8	Jaqay wataspeqa Israel ukhupi uj costumbre kaj: Maypachachus uj ayllu jina imatapis jap'inman chayri ruwananta wajman qopoj kanku chaypacha. Jinataj maypachachus ruwaj kanku uj parlanakuta vendenanmanta chayri rantinanmanta chaypacha; pichus qopoj chayri vendepojqa, juk'utanta orqhokuspa chay ujman qopoj. Kay costumbre ruwayman jina, Boozpa ayllonqa juk'utanta orqhokuspa Boozman jaywarqa, nerqataj: Qan rantikapuy, nispa.
RUT.4.9	Chantá Boozqa nerqa chaypi kajkunata:
RUT.4.9	Tukuy qankuna rikojkuna kankichej, Elimelecpa, Queliompa, jinataj Mahalompa jallp'asninkuta rantisqayta Noemimanta. 
RUT.4.10	Jinallataj rikojkuna kankichej Rutta warmiypaj jap'isqaymanta. Payqa Moabmanta jamoj warmi sapa, chaywanqa wañoj qosan Mahalompa sutillampipuni kanqa chay jallp'aqa. Ajinaqa Mahalón mana qonqasqachu kanqa kausaqesninmanta nitaj llajtanmanta. Kunan qankuna chayta rikojkuna kankichej.
RUT.4.11	Tukuy chaypi kajkuna kurajkuna ima kuticherqanku:
RUT.4.11	Arí, rikojkuna kayku, nispa. Señor munachun, wasiykiman yaykonqa chay warmeqa, Raquel chayri Lea jina kananta, pismantachus tukuy Israel ayllumanta kajkuna uraykamorqanchej! Qantaj uj sumaj rejsisqa runa jina kay Efrata llajtapi, jinataj allimpaj qhawasqa runa jina Belén llajtapipis. 
RUT.4.12	Señor qosuchun ashkha wawasta kay warminejta. Chantá may chhika ayllusniyojtaj kay, Tamarpa wawan Fares jina, Judajta jinataj. 
RUT.4.13	Ajina karqa Booz Rutwan casarakusqankoqa. Maypachachus khuskaña kajtinku, Señor munarqa Rut wijsallikunanta wawitayojtaj kananta.
RUT.4.14	Chaypacha warmis nerqanku Noemiman:
RUT.4.14	Señor yupaychasqa kachun, Pay qosunkiña uj allchhita qanta waqaychanasumpaj! Kachuntaj chay allchhiykeqa uj sumaj uyarisqa runa jina chay Israel llajtapi. 
RUT.4.15	Pay kallpachasonqa achachiña kajtiykipis yanapasonqa, imaraykuchus payqa qhachuniykej wawan, pichus mayta munakusunki; chayrayku qanchis wawasmanta astawan valen.
RUT.4.16	Noemí jap'erqa arphimpi chay wawitata chantá uywakaporqataj.
RUT.4.17	Kausaqesnintaj rikuspa nerqanku: Noemipaj uj wawita nacekusqa!
RUT.4.17	Obed sutitataj churarqanku. Paytaj Isaejpa tatan karqa, Davidpa jatun tatantaj.
RUT.4.18+RUT.4.19+RUT.4.20+RUT.4.21+RUT.4.22	Kaykuna karqanku Farespa mirayninkuna: Faresqa Hezrompa tatan karqa, Hezrontaj Rampa tatan karqa, Ramtaj Aminadabpa tatan karqa, Aminadabtaj Naasompa tatan karqa, Naasontaj Salmompa tatan karqa, Salmontaj Boozpa tatan karqa, Booztaj Obedpa tatan karqa, Obedtaj Isaejpa tatan karqa, Isaitaj Davidpa tatan karqa.
1SA.1.1	Efraimpa orqosnimpi Ramá nisqa cheqapi, tiyakorqa uj runa Elcana sutiyoj, Payqa Zufpa familianmanta karqa. Jerohampa wawan karqa, Eliojpa allchhintaj. Eliojpa tatantaj Tohu karqa, paytaj Zufpa wawan karqa. Payqa Efraimpa ayllunmanta karqa. 
1SA.1.2	Elcanaqa iskay warmisniyoj karqa. Ujnimpa sutin karqa Ana, ujnimpatataj Penina. Peninaqa wawasniyoj karqa, Anataj mana wawasniyojchu karqa. 
1SA.1.3	Sapa wata Elcanaqa llajtanmanta Siloman rejpuni, chaypi Tukuy Atiyniyoj Señorta yupaychamoj, rikuchikustawan jaywamoj. Silopeqa kasharqanku Elí sacerdotej iskay wawasnin, sutisninkutaj ujnimpataqa Ofni, ujnimpatataj Finees karqa. Paykunapis Señorpa sacerdotesnillantaj karqanku.
1SA.1.4	Maypachachus Elcana rikuchikuta jaywaj chaypachaqa, t'aqapoj maychus payman chayasqanta, Penina warmimpaj, jinataj qhari wawasnimpaj, warmi wawasnimpajpis. 
1SA.1.5	Señorqa Anaman wawasta mana qorqachus; chaywampis Elcanaqa payman aswan allinnin kajkunata qorqa astawan payta munakusqanrayku. 
1SA.1.6	Chayrayku Peninaqa Anawan chejninakoj, phiñachej, asipayaj, p'enqachejtaj, Señorqa payman wawasta mana qosqanrayku.
1SA.1.7	Sapa wata Señorta yupaychana wasinman rejtinku Peninaqa asipayaspa llakichillajpuni. Chayrayku Anaqa waqallajpuni, manataj mikhojchu. 
1SA.1.8	Qosan Elcanataj nerqa: Ana, imaraykutaj waqankiri? Imaraykutaj llakisqalla kashanki manataj mikhunkichuri? Manachu noqaqa chunka wawasmantapis aswan allinraj kani?
1SA.1.9	Uj kutipi Silopi kashaspa Anaqa mikhuykuytawankama jatarikaporqa. Sacerdote Elitaj uj jatun sillapi tiyasharqa, Señorpa wasin punku qayllanejpi. 
1SA.1.10	Anataj waqaspa, sonqon ukhupi may llakisqataj Señormanta mañakoj churakorqa. 
1SA.1.11	Señorman kayta nerqa: Tukuy Atiyniyoj Señor: Sichus qan qhawariwaj kay kamachiykej llakiyninta chayqa, noqamanta yuyarikuspa uj wawata qowankiman chayqa, noqa qopusqayki tukuy kausaynimpi qampa kamachiyki kanampaj, manataj jayk'ajpis chujchasnin k'utusqaschu kanqanku.
1SA.1.12	Anaqa unaytaña Señorpa ñaupaqempi mañakushasqa, Elitaj Anaj siminta qhawasharqa. 
1SA.1.13	Payqa sonqon ukhullapi mañakusharqa, mana parlasqanqa uyarikorqachu, manachayqa simillan kuyusharqa. Elitaj yuyarqa Anaqa machasqa kashasqanta. 
1SA.1.14	Chanta Eleqa nerqa: Mayk'ajkamataj machasqa kankiri? Saqellayña chay vinota!, nispa.
1SA.1.15	Mana jinachu, wiraqochíy, nispa Anaqa kuticherqa: Mana ujyarqanichu ima vinotapis, nitaj poqosqa ujyanastapis, manachayqa sinch'i llakisqa kashani; chay llakiyniytataj Señorpa ñaupaqempi waqashani sonqoy tiyaykunampaj. 
1SA.1.16	Ama yuyaychu uj sajra warmi kasqayta, manachayqa mañakusharqani chay tukuy tiempopi phutisqalla, llakisqataj kasqayrayku.
1SA.1.17	Elitaj kuticherqa: Sonqo tiyaykusqa ripuy, Israelpa Diosnintaj qosuchun chay tukuy mañakusqaykita.
1SA.1.18	Anataj kuticherqa: Dios pagarapusunki, nispa. Chaymantataj Anaqa kutiporqa maynintachus jamusqanta. Mikhorqataj, manañataj ujtawampis ni jayk'aj llakikorqachu. 
1SA.1.19	Q'ayantin paqarintaj tutamanta, Señorta yupaychaytawankama kutiporqanku Ramapi wasinkuman. Chay qhepantataj Elcanaqa puñuykorqa warmin Anawan, Señortaj yuyarikorqa chay mañakusqanmanta. 
1SA.1.20	Ajinamanta Anaqa wijsallisqa rikhurerqa. Nacechikunan tiempo chayamojtinñataj, uj qhari wawata nacechikorqa, suticharqataj Samuelta, nerqataj: Kaytaqa Señormanta mañakorqani, nispa.
1SA.1.21	Chaymantataj Elcanaqa tukuy ayllusninwan Siloman rerqa, chaypi Señorman jaywamunampaj sapa wata rikuchikuta qojpuni chayta. Chanta Señorman qosqayki nisqantawan junt'apoj. 
1SA.1.22	Anataj mana rerqachu, qosanmantaj kay jinata nerqa: Mana riymanrajchu kay wawata januk'anaykama. Chaymantaraj risaj Señorman jaywamoj, chaypi wiñaypaj qhepakapunam paj.
1SA.1.23	Qosan Elcanataj kuticherqa: Ruwallay imachus allin rijch'asunki chayta. Qhepakullay wawata januk'anaykikama. Señortaj junt'achun qosaj nisusqanta.
1SA.1.23	Ajinamanta Anaqa qhepakorqa wawata uyawanampaj januk'anankama. 
1SA.1.24	Wawata januk'aytawantaj Silopi Señorta yupaychana wasiman aparqa. Wawa juch'uyllaraj kashajtin apallarqataj kinsa waka uñasta, iskay chunka iskayniyoj libra trigo jak'utawan, chanta uj tinaja vinota ima. 
1SA.1.25	Chaypacha uj waka uñata ñak'arqanku, wawatataj sacerdote Eliman saqeporqanku. 
1SA.1.26	Chaypitaj Anaqa payta nerqa: Uyariway Señorníy, noqa kani chay warmi, qayllaykipi Señormanta mañakusharqani chay. 
1SA.1.27	Señormanta mañarqani kay wawata qonawanta. Pay qowan chay mañakusqayta. 
1SA.1.28	Noqamantaqa Señorman jaywapuniña, kausanankamaqa Señorpaj kausachun. Chaypacha Eleqa pampakama k'umuykukuspa Señorta yupaycharqa.
1SA.2.1	Anaqa kay jinata Señormanta mañakorqa: Señor, tukuy sonqoywan qampi kusikuni, imaraykuchus qanllamin watejmanta kallpachawanki.
1SA.2.1	Chejninakuwajkunaman kutichikuyta atini.
1SA.2.1	Qan yanapawasqaykirayku, kusisqa kashani!
1SA.2.2	Mana qan jina pipis santoqa kanchu Señor!
1SA.2.2	Mana waj kanchu qanmanta nisqaqa,
1SA.2.2	nitaj waj pakakuna chhankapis Diosniyku jinaqa.
1SA.2.3	Ama ni pi runaykachaspa parlachunchu,
1SA.2.3	amataj pipis chhikata alabakuchunchu,
1SA.2.3	imaraykuchus Señorllamin tukuy imata yachaj Diosqa.
1SA.2.3	Paymin juicioman churan tukuy runaspa ruwasqasninkutaqa.
1SA.2.4	Pay p'akiran kallpasapaspa armasninkuta,
1SA.2.4	mana kallpasniyojkunatapis kallpachan.
1SA.2.5	Ñaupajpi tukuy ima mikhunawan atipachikojkunaqa,
1SA.2.5	kunan uj chhika t'antarayku chhalakushanku.
1SA.2.5	Yarqhasqas kasharqanku chaykunataj,
1SA.2.5	kunanqa manaña yarqhasqaschu kashanku.
1SA.2.5	Mana wawasniyoj kayta aterqachu chay warmipis,
1SA.2.5	qanchis kutitaña wawasta nacechikun.
1SA.2.5	Ashkha wawasniyoj karqa chay warmejtari
1SA.2.5	kallpanqa tukusqaña kashan.
1SA.2.6	Señormin kausaytaqa qhechun, payllataj qon;
1SA.2.6	Pay wañusqastawan khuska churawanchej,
1SA.2.6	payllataj chaymanta orqhomuwanchej.
1SA.2.7	Señormin wajchayachin, chayri qhapajyachimpis,
1SA.2.7	urmachintaj, sayarichintaj.
1SA.2.8	Dioslla wajchastaqa pampamanta oqharin,
1SA.2.8	mañakoj runatapis q'opamantaña orqhomun,
1SA.2.8	wiraqochi runastawan tiyaykuchinampaj,
1SA.2.8	uj sumajpaj qhawasqa tiyanasta qonampaj,
1SA.2.8	imaraykuchus Señorllamin dueñoqa,
1SA.2.8	kay jallp'aj ura chukusninmanta,
1SA.2.8	chaykunamantaj kay pachata churaykorqa.
1SA.2.9	Paylla pay sonqo kaj wawasnimpa thaskinasninta waqaychan,
1SA.2.9	sajra runastajri laqhayaypi wañupunku,
1SA.2.9	imaraykuchus mana pipis kallpanraykullaqa atipanqachu.
1SA.2.10	Señor phirenqa enemigosninta,
1SA.2.10	cielomantapacha qhon qhonkunata apachimonqa.
1SA.2.10	Señorlla tukuy kay pachata juicionman churanqa,
1SA.2.10	reyninmantaj atiyta qonqa.
1SA.2.10	Ajllasqantataj, aswan atiyniyojta ruwanqa.
1SA.2.11	Chay qhepamantari Elcanaqa Ramapi wasinman kutiporqa, chay wawari qhepakorqa Señorpa nisqanta ruwaspa, sacerdote Elejpa kamachisqanman jina.
1SA.2.12+1SA.2.13	Eléj wawasnenqa sinch'i millay puriyniyoj karqanku, manataj Señormanta dakojchu kanku, nillataj allintachu ruwaj kanku tukuy aylloj ñaupaqempeqa sacerdote jina ruwanasninkutapis. Pillapis rikuchikuta jaywashajtenqa, sacerdotej ujnin kamachin jamoj makimpi uj trinche jap'irisqa manaraj aycha chayashajtin. 
1SA.2.14	Payqa trincheta mankaman sat'iyojpacha, jinallataj paylamampis. Chanta calderaman, chayri cazuelamampis. Mashkhatachari trinchewan orqhosqantaqa sacerdotepaj t'aqapoj kanku. Ajinata ruwaj kanku tukuy Israel ayllumanta Siloman jamojkunawan. 
1SA.2.15	Chay jawaqa manaraj chay wirasninta altarpi ruphachishajtinku, sacerdotej kamachin jamoj, pichá rikuchikuta jaywashaj chayman, nejtaj: Aychata qoway sacerdotepaj kankarqamunaypaj; payqa mana jap'isonqachu chayasqa aychataqa, manachayqa chawatapuni, nispa. 
1SA.2.16	Sichus chay ruphachej runa kutichej kay jinata: Mana, wirasnintaraj ruphachisaj, chantaqa munasqaykita apallanki, nispa chayqa, chay kamacheqa kutichej: Mana, kunampachapuni qonawayki tiyan! Mana qowanki chayqa, kallpaywan qhechusqayki, nispa. 
1SA.2.17	Ajina chay waynaspa juchallikusqasninkoqa, Señorpa ñaupaqempi sinch'i juchapuni karqa, imaraykuchus Señorman qosqa rikuchikusta mana allintachu qhawaj kanku.
1SA.2.18	Chaykamataj Samuelqa linomanta ruwasqa efod nisqa p'achawan, Señorta sirvispallapuni kasharqa. 
1SA.2.19	Sapa watataj mamanqa tatanwan khuska rillajpuni waka rikuchikuta jaywamunankupaj apaspa, apapullajtaj ruwapusqan juch'uy qhatakunata. 
1SA.2.20	Chaypacha sacerdote Eleqa bendicerqa Elcanata, jinataj warmintapis: Señor kutichipusuchun kay warminejta wawasta qosuspa, pay chay wawanta Señorman qopusqanmanta, nispa. Chaymantataj wasinkuman kutiporqanku. 
1SA.2.21	Señortaj Anata bendicerqa, paytaj wijsallikorqa. Jinamanta Anaqa kinsa qhari wawasta, iskay warmi wawastawan nacechikorqa. Samueltaj Señorpa ñaupaqempi wiñashallarqapuni.
1SA.2.22	Elirí allin ashkha watasniyojña karqa, chaywampis yacharqa tukuy imastachus israelitaswan wawasnin ruwasqasninkuta, Dioswan parlana toldo punkupi qhawajkuna warmiswan puñuykakapusqankutapis. 
1SA.2.23	Chayrayku nerqa: Tukuy runas parlanqanku qankuna chay millay juchata ruwasqasniykichejmanta. Imaraykutaj chay jinata ruwankichejri? 
1SA.2.24	Wawasníy, manapuni walejchu Señorpa ayllun ukhupi chay jinata qankunamanta parlasqankoqa. 
1SA.2.25	Uj runa wajpaj contrampi juchallin chayqa, Señorpa payman kutikuyta atin. Señorpa contrampi juchallejtintaj, pitaj paymanta jark'akonqari? Chaywampis paykunaqa mana kasorqankuchu tatankoj nisqasnintaqa, imaraykuchus Señorqa nisqaña wañunankuta.
1SA.2.26	Chaykamataj Samuelqa wiñashallarqapuni, ruwasqasnintaj Señorpaj, runaspajpis allin karqa. 
1SA.2.27	Chay tiempopi uj profeta chayamorqa Elita watukoj, nerqataj: Señorqa kay jinata nin: Ñaupa tatayki aylluntin ima maypachachus Egiptopi faraompa kamachin kashajtin sut'imanta payman rikhurerqani. 
1SA.2.28	Israelpa tukuynin ayllusnin ukhumanta paykunata ajllarqani sacerdotesniy kanankupaj, rikuchikusta ruphachinankupaj altarniy patapi, jinataj inciensota ruphachinankupaj, chantá efod p'achata ñaupaqeypi churakunankupaj ima. Chay jawa ñaupa tatasniykichejman qorqani israelitas Señorpaj rikuchikusta mikhunankupaj. 
1SA.2.29	Imaraykutaj qhesachankichej chay rikuchikusta noqa kamacherqaykichej jaywanaykichejta chaykunatari? Jinataj ofrentastapisri? Imaraykutaj wawasniykimanraj noqamanta aswan ñaupajta qonki, tukuy Israel aylluypa aswan sumaj ofrendasniywan paykunata wirayachispari? 
1SA.2.30	Chayrayku Señorqa Israelpa Diosnin nerqa: Qanwan aylluykiwan ima paypa nisqanta ruwanaykichejtapuni. Kunanqa nisunkichej: Mana ni jayk'aj chayta saqesajchu, manachayqa jatunchawajkunata jatunchallasajtaj; qhesachawajkuna tapis p'enqaypi rikhurichisaj. Noqa Señor chayta nini. 
1SA.2.31	Qayllamushanña atiyniykita phirinay tiempoqa, jinallataj tatasniyki patapis. Ayllusniykimantaqa mana mayqempis machuyanankama kausanqachu. 
1SA.2.32	Qhawanki may llakiywan envidiawantaj israelitaspaj tukuy allin kajta ruwapojtiy. Aylluykimantataj mana mayqempis machuyanankama kausanqachu. 
1SA.2.33	Chaywampis wakin runasta qhawallasaj ayllusniykimanta altarniy qayllanejpi ñawisninkoj rikusqanwan tukukunankuta, jinallataj sonqo nanaywampis. Chanta tukuy mirayniykimanta kajkunapis wañurachisqas kanqanku. 
1SA.2.34	Iskaynin wawasniyki Ofniwan, Fineeswan ima, paykunaman imachus qhatirenqa chayqa, qampaj uj señal jina kanqa: Iskayninku uj diallapi wañonqanku. 
1SA.2.35	Chaymantataj noqaqa ajllakusaj uj cheqa sacerdoteta, munasqayman jina ruwanampaj. Paymanqa qollasajpuni astawan mirayta, jinataj ajllasqay reypa kamachillampipuni kanampaj. 
1SA.2.36	Chaypachaqa pikunachus aylluykipi kausashanqanku chaykunaqa, chay sacerdotej ñaupaqenman k'umuykukoj jamonqanku uj qolqerayku, chayri uj chhikan t'antarayku, mañarikuspa sacerdotes ukhupi llank'arichinanta mikhuyta atinampaj.
1SA.3.1	Wayna Samuelqa Señorpa wasimpi imaschus ruwana kajta ruwashallarqapuni sacerdote Elejpa kamachiynimpi. Kay tiempospi Señorpa willaykunasnenqa pisiyarqa. Mosqoypi jina rikunastaqa manaña pipis chhikata rikojñachu. 
1SA.3.2	Qhepa p'unchaykunaman Elejpa ñawisnenqa chharpuyaykusqankuña, manañataj imatapis allinta rikojñachu. Uj tutarí payqa wasimpi puñusharqa. 
1SA.3.3	Chaypacha Samuelqa Señorta yupaychana wasipi puñusharqa, Diospa cajonnin kasharqa chaynejpi; Diospa k'anchanampis k'anchashallarqapuni. 
1SA.3.4	Chaypacha Señorqa payta wajyarqa, Samuel!, nispa. Paytaj kuticherqa: Kaypi kashani, Señor!, nispa. 
1SA.3.5	Chantataj usqhayta correspa Eliman, nerqa: Kaypi kashani, imapajtaj wajyawankiri? Elitaj nerqa: Mana noqaqa wajyaykichu, rispa puñukampullay, nispa. Chaypacha Samuelqa puñuykakampullarqataj. 
1SA.3.6	Señorqa ujtawan wajyallarqataj: Samuel!, nispa. Samueltaj jatarikuspa Elí kasharqa chayman rerqa, nerqataj: Kaypi kashani, imapajtaj wajyawankiri?, nispa. Elitaj kuticherqa: Mana noqaqa wajyaykichu wawáy, kutispa puñuykakampullay, nispa.
1SA.3.7	Samuelqa manaraj Señorta rejsisqachu, imaraykuchus paymanqa manaraj ni ujta rikhurisqachu. 
1SA.3.8	Watejmanta Señorqa kinsa kutipi Samuelta wajyallarqataj, uyariytawantaj payqa Eliman nej rillarqataj: Kaypi kashani, imapajtaj wajyawankiri?, nispa. Elitaj, chaypacha repararqa Samueltaqa Señor wajyasqanta. 
1SA.3.9	Chayrayku nerqa: Riy, puñukampullaytaj; ujtawan Señor wajyamusojtenqa, kutichiy: Parlamuy Señor, kay kamachiykeqa uyarishasunki!, nispa. Chaypacha Samuelqa ripullarqataj puñunan chayman puñukampoj.
1SA.3.10	Chaypacha Señorqa paynejman qayllaspa wajyallarqataj ñaupaj kutispi jina: Samuel!, Samuel!, nispa. Samueltaj kuticherqa: Parlallay, kamachiykeqa uyarishasunki, nispa.
1SA.3.11	Señortaj payman nerqa: Israelpi uj imata ruwasaj, tukuy chayta uyarejkunaj ningrinku sejsenqa. 
1SA.3.12	Chaypacha noqaqa junt'asajpuni Eliman, ayllumpa contranta tukuy nisqayta. 
1SA.3.13	Willaniña tukuy ayllunmanta kajkunata jasut'inayta wiñaypaj, pay yachanña imaschus kasqanta chay juchasninmanta. Wawasnenqa maldiciwanku, paytaj mana k'aminchu. 
1SA.3.14	Chayrayku juraniña Eléj ayllumpa contrampi, juchasnenqa mana jayk'ajpis pichasqachu kanqanku, ni rikuchikuswan, nitaj ofrendaswampis.
1SA.3.15	Chaymantataj Samuelqa puñukaporqa sut'iyanankama; chaymantataj Señorpa yupaychana wasimpa punkusninta kicharerqa. Samuelqa manchachikorqa Eliman willayta chay mosqoypi jina tukuy rikusqanta. 
1SA.3.16	Elitaj Samuelta wajyaspa nerqa: Samuel, wawáy! Samueltaj kuticherqa: Kaypi kashani, nispa.
1SA.3.17	Elitaj taporqa: Imatataj Señorqa nisorqari? Mañayki mana uj chhikanta pakarispa willanawaykita. Sichus Señor nisusqanmanta imata pakawanki chayqa, Dios sinch'ita jasut'isuchun!
1SA.3.18	Samueltaj kuticherqa tukuyninta mana uj chhikanta pakarispa. Elitaj nerqa: Payqa Señorpuni! Ruwachun payman imachus allin rijch'ajta.
1SA.3.19	Samuelqa wiñarqa, Señortaj paytaqa yanaparqa, tukuy nisqasnintataj ruwarqa. 
1SA.3.20	Tukuynin israelitastaj Dan llajtamantapacha Beersebakama Samueltaqa rejserqanku, Señorpa cheqa profetampaj. 
1SA.3.21	Señortaj Silopi ujtawan rikhurillarqataj, chaypi Señorqa willaykunasta Samuelman sut'inchaj.
1SA.4.1	Chay qhepatataj Samuelqa Señorpa tukuy willasqasninta israelitasman sut'inchaj.
1SA.4.1	Jaqay tiempospi filisteos tantaykukorqanku Israelpa contrampi maqanakunankupaj, chayrayku israelitasqa llojserqanku filisteospa contranta maqanakoj, Eben-ezer qayllapitaj jaraykukorqanku. Filisteostaj Afec llajtapi jarakorqanku. 
1SA.4.2	Chaymantataj llojserqanku israelitaswan maqanakamunankupaj, maqanaku qallarikojtintaj, filisteosqa israelitasta atipaykorqanku, wañuracherqankutaj tawa waranqa qharista kikin maqanakorqanku chaypi. 
1SA.4.3	Maypachachus israelita soldados jarankuman kutiporqanku chaypacha paykunaj kurajkunasninku nerqanku: Imaraykutaj Señorqa filisteoswan atipaykuchiwanchejri? Silomanta apakamusunchej Señorpa trato cajonninta, pay noqanchejpa chaupinchejta rinampaj, enemigosninchejmantataj jark'anawanchejpaj, nispa.
1SA.4.4	Israelitas kacharqanku uj t'aqa soldadosta Silomanta apamunankupaj Tukuy Atiyniyoj Señorpa trato cajonninta, Payqa tiyakun querubines nisqa angelespa patampi. Eléj wawasnin Ofni, chanta Fineespis apaysimorqanku Diospa trato cajonninta. 
1SA.4.5	Jaraman chayachimojtinkutaj Señorpa trato cajonnintaqa, tukuy imata israelitas qhaparerqanku sinch'i kusiywan jallp'ata kharkatichinankukama.
1SA.4.6	Filisteosqa chay sinch'ita qhaparisqankuta uyarispa tapurerqanku: Imaraykutaj sinch'i ch'ajwa tiyan hebreospa jarankupiri?, nispa. Yacharqankutaj israelitaspa jarankuman Señorpa trato cajonnin chayamusqanta.
1SA.4.7	Filisteosqa mancharikuspa nerqanku: Dios chayamun jarankuman! Imachus kanqa noqanchejwanqa, imaraykuchus ñaupajtaqa mana ajinachu karqa. 
1SA.4.8	Ay, noqanchejmanta imachus kanqapis. Pitaj jark'awasunman Atiyniyoj Diospa makinman urmananchejmantari? Paymin ch'in pampapi egipciosta tukuy laya jasut'iywan tukucherqa! 
1SA.4.9	Kallpachakuychej ari filisteo soldados, sinch'itataj maqanakuychej, ama hebreo runaspa kamachisnin kanaykichejpaj, imaynatachus paykuna kamachisniykichej karqanku jinataqa!, nispa.
1SA.4.10	Filisteosqa maqanakorqanku atiparqankutaj israelitasta. Kaykunataj jarankuman ayqekaporqanku. Chaypacha may ashkhatapuni wañuracherqanku, chay maqanakojkuna israelitasmantaqa kinsa chunka soldados wañorqanku. 
1SA.4.11	Diospa trato cajonnintapis apakaporqanku. Elejpa iskaynin wawasninta, Ofnita, Fineesta wañuracherqanku. 
1SA.4.12	Uj soldadotaj Benjamimpa ayllunmanta kaj ayqerqa chay maqanakumanta, sinch'ita rispataj chay kikin diapacha chayarqa Silo llajtaman, p'achasnin llik'irasqa, umampi jallp'a qhalliykusqayoj. 
1SA.4.13	Chay runa chayamorqa chaypacha Eleqa jatun sillapi tiyasharqa punku qayllapi, ñanta qhawaspa. May llakisqa kasharqa Diospa trato cajonninmanta. Ayqemorqa chay runaqa llajtaman yaykumorqa, willajtinkamataj tukuy llajtamanta kajkuna qhaparerqanku. 
1SA.4.14	Elitaj qhaparejta uyarispa tapurerqa:
1SA.4.14	Ima niytataj munan chay ch'ajwari?, nispa.
1SA.4.14	Chay runataj usqhayllata Eliman willaj rerqa. 
1SA.4.15	Eleqa isq'on chunka pusajniyoj watasniyojña karqa, ñawisnimpis chharpuyapusqaña. Manaña ni imata rikojñachu.
1SA.4.16	Chay runataj nerqa: Kunallan chayamuni maqanakuna chaynejmanta. Chay maqanakushayku chaynejmanta ayqemorqani.
1SA.4.16	Imataj kay wawáy?, nispa Eleqa taporqa.
1SA.4.17	Paytaj kuticherqa: Israelitas filisteosmanta ayqenku, nispa. Jinallataj may chhika soldados wañurachisqas kanku, chayllapitaj Ofni, chanta Fineespis wañunku, Diospa trato cajonnimpis filisteospa makinman urman.
1SA.4.18	Chay willayta apamoj runa, Diospa trato cajonmanta parlajtinkama Eleqa tiyasharqa chay sillamanta wasaman choqakorqa punkunej cheqaman, ashkha watasniyoj llasa kasqanraykutaj kunkanta p'akikuspa wañorqa. Payqa tawa chunka watasta israelitaspa kuraj kamachejnin karqa.
1SA.4.19	Fineespa warmin, Eléj ñojch'anqa wijsallisqa kasharqa nacechikunampaj jinaña. Maypachachus yacharqa Diospa trato cajonninta filisteos jap'ikapusqankuta, chanta suegron, qosampis wañupusqankuta chaypacha nanay oqharerqa. Mayta wijsa nanaywan q'ewiykachakuspataj nacechikorqa. 
1SA.4.20	Chay yanapajkuna warmis payta wañupunayajta rikuspaqa nerqanku: Ama manchachikuychu, uj qhari wawata nacechikunki, nispa. Paytaj mana imatapis kuticherqachu, manataj kasuta ruwarqachu. 
1SA.4.21+1SA.4.22	Wawatataj Icabodta suticharqa, chay niyta munan: Israelqa mana allimpaj qhawasqa qhepakun, Diospa trato cajonninta qhechuchikusqankurayku. Chaywanqa niyta munan Diospa trato cajonnin qhechusqa kasqanta, suegrompa wañusqanta, jinataj qosampa wañusqantapis.
1SA.5.1	Diospa trato cajonninta filisteosqa jap'ikapuytawan apakaporqanku Eben-ezermanta Asdodman. 
1SA.5.2	Filisteosqa Diospa trato cajonninta apakaporqanku diosninkoj Dagompa yupaychana wasinman, chay diosninkoj ladonmantaj churaykorqanku. 
1SA.5.3	Q'ayantin paqarintaj Asdodmanta kajkuna chayamuspaqa rikorqanku chay dios Dagonta pampaman k'umpusqata Diospa trato cajonnimpa ñaupaqempi. Chaypacha Dagonta oqharispa churaykapullarqankutaj maypichus kananman. 
1SA.5.4	Jinataj q'ayantin paqarin Asdodmanta kajkunaqa, watejmanta jamuspa Dagonta kikillantataj rikorqanku, pampapi k'umpusqata Diospa trato cajonnimpa ñaupaqempi. Uman, chanta iskaynin makisnimpis waj wajpi wijch'usqa rikhureqanku wasi punku yaykuypi, churasqa cuerpollanña qhepakusqa. 
1SA.5.5	Chayrayku kunankama, Dagompa sacerdotesnenqa yupaychananku wasi punku ura k'aspisman mana saruspalla pasanku, maypachachus Asdodpi yupaychananku wasiman yaykunku chaypacha.
1SA.5.6	Chaymantataj Señorqa Asdodpi tiyakojkunata sinch'ita jasut'erqa, maytataj mancharicherqa. Ch'upu onqoykunawan jasut'erqa Asdodpi tiyakojkunata, jinataj chay tukuy jallp'api kausajkunatapis. 
1SA.5.7	Asdodpi tiyakojkuna kay tukuy imasta rikuspa nerqanku: Diospa trato cajonnenqa, mana noqanchej ukhupeqa kananchu, imaraykuchus noqanchejta sinch'ita jasut'ishawanchej, jinataj diosninchej Dagontapis.
1SA.5.8	Chayrayku willacherqanku filisteosmanta tukuy kurajkunaman, paykuna tantanankuta, chaypipis taporqanku: Imanasunchejtaj Israelpa Diosnimpa trato cajonninwanri? Paykunataj kuticherqanku: Gat llajtaman apaychej, nispa.
1SA.5.8	Filisteostaj chayman aparqanku. 
1SA.5.9	Chayman apasqankutawantaj Señorqa chay llajtata maytapuni mancharicherqa, jasut'iykorqataj ch'upu onqoywan tukuy chay llajtapi tiyakojkunata jatunmanta juch'uykama. 
1SA.5.10	Chay qhepantataj filisteosqa Ecrón llajtamanñataj aparqanku Diospa trato cajonnintaqa. Chay llajtaman chay cajonta chayachejtinkukamataj Ecronmanta kajkunaqa qhaparerqanku: Israelpa trato cajonninta apamushawanchej tukuyninchejta wañurachinawanchejpaj, nispa.
1SA.5.11	Chay llajtamanta kajkunaqa tukuyninku maytapuni mancharikorqanku, Dios paykunata sinch'ita jasut'isqanrayku. Chaypacha wajyachimorqanku filisteospa kurajkunasninkuta, paykunamantaj nerqanku: Kaymanta apakapuychej chay israelitaspa Diosnimpa trato cajonninta, kutichipuychej maymantachus apamorqankichej chayman, ama tukuyninchejta wañuchinawanchejpaj.
1SA.5.12	Chay runaspa qhaparisqasninkoqa janaj pachakama uyarikorqa. Piskunachus chay onqoywan mana wañorqankuchu, chaykunaqa ch'upu onqoywan junt'a kasharqanku.
1SA.6.1	Diospa trato cajonnenqa qanchis killata filisteospa jallp'ankupi karqa. 
1SA.6.2	Chaypacha filisteosqa wajyacherqanku sacerdotesta, yatiristawan tapunankupaj: Imanasunchejtaj Diospa trato cajonninwanri? Niwayku imaynatachus llajtanman kutichipunata.
1SA.6.3	Paykunataj kuticherqanku: Diospa trato cajonninta kutichipuspaqa ama ch'usajllataqa kutichiychejchu, manachayqa imallatapis Señormanqa jaywariychejpuni juchasniykichejmanta. Chaypacha qankunaqa chay onqoymanta thañinkichej, yachankichejtaj imaraykuchus Diosqa jasut'isorqachej chayta.
1SA.6.4	Imatataj jaywasunman juchasninchejmantari?, nispa, filisteosqa tapurikorqanku. Sacerdotestaj kuticherqanku: Ruwaychej phishqa qori bolasta ch'upusman rijch'akojkunata ujtakama sapa kuraj filisteo kamachejkunarayku, jinataj phishqa qori juk'uchastawan, imaraykuchus kurajkunasniykichej, qankunapis kikin onqoyllawantaj kasqaykichejrayku. 
1SA.6.5	Chayrayku ruwaychej llajtaykichejta tukuchishanku chay ch'upusman rijch'akojkunata, chanta juk'uchasman rijch'akojkunatapis. Israelpa Diosnintataj jatunchaychej, ichapis pay saqenman jasut'iyta diosniykichejta, jinataj jallp'aykichejtapis. 
1SA.6.6	Imaraykutaj qankunaqa sonqoykichejta rumiyachinkichejri egipcios jina, faraón jinatajri? Paykunaqa Israelpa Diosnin jasut'ejtinraj israelitasta ripojta saqerqanku. 
1SA.6.7	Chayrayku kunanqa mosoj carretata ruwaychej; chaymantataj uñayoj iskay wakasta mana jayk'aj yugoj chayananta, carretaj ñaupajninman wataykuychej. Amataj saqeychejchu uñasninku qhatinankuta, manachayqa kanchallapi saqeychej. 
1SA.6.8	Señorpa trato cajonninta carretaman churaykuychej, chay uj ladonmantaj churaykuychej uj cajompi imastachus qorimanta ruwasqasta juchasniykichejmanta jaywarqankichej chaykunata. Chaymantataj saqeychej carretaqa payllamanta ripunanta. 
1SA.6.9	Chaymantataj sumajta qhawaychej: Sichus chay carreta riponqa Bet-semes kikin jallp'aman chayqa, Israelpa Diosnin chay jina llakiykunaman churawasqanchejta. Manachayqa yachallasuntaj mana paychu jasut'iwasqanchejta, kay imasqa kanampuni kasqanta.
1SA.6.10	Chay runasqa kikinta ruwarqanku. Uñayoj iskay wakasta carretaj ñaupajninman wataykorqanku. Uñasnintataj kanchaman wisq'aykorqanku. 
1SA.6.11	Chaymantataj Señorpa cajoninta carretaman churaykorqanku, chay waj cajatawan ukhuman churaykuspa, qorimanta ruwasqa juk'uchasta, jinataj ch'upuman rijch'akoj ruwasqastawan. 
1SA.6.12	Chantataj chay wakasqa paykunallamanta thaskiyta qallarerqanku chay Bet-semes llajtaman rej ñanninta. Chay wakastaj qhaparispa cheqanta rerqanku mana wist'urispa ni pañaman ni lloq'eman. Filisteospa kurajkunasninkutaj qhepanta rerqanku Bet-semes tinkuykama. 
1SA.6.13	Bet-semespi tiyakojkunaqa chay pampaspi trigota oqharisharqanku, qhawarispataj rikorqanku Diospa cajonnin jamushajta, maytataj kusikorqanku. 
1SA.6.14	Wakaspa qhatatisqan carretaqa Bet-semespi Josuejpa jallp'ankama chayarqa, chaypitaj sayaykorqa, uj jatun rumi qayllapi. Chaypacha Bet-semesmanta kajkunaqa chay carretaj k'aspisninmanta llant'ata ruwaspa, chay wakasta Señorpaj rikuchikuta jina ruphachiporqanku. 
1SA.6.15	Levitastaj chay Diospa trato cajonninta uraykuchispa, jinataj chay qorimanta ruwasqa cajontawan uraykuchispa chay jatun rumi pataman churaykorqanku. Bet-semesmanta kajkunataj chay p'unchaypi Señorpaj rikuchikusta ruphacherqanku, chanta waj rikuchikustawampis jaywallarqankutaj.
1SA.6.16	Chay imasta rikuspataj chay filisteospa phishqa kurajkunasnin chay kikin p'unchaypacha Ecronman kutiporqanku.
1SA.6.17	Chay phishqa qori ch'upusta filisteosqa qorqanku juchasninkoj cuentanmanta Señorman qorqanku. Chayqa karqa ujkama kay llajtaspa cuentanmanta: Asdodmanta, Gazamanta, Ascalonmanta, Gatmanta, Ecronmanta ima. 
1SA.6.18	Qorimanta ruwasqanku chay juk'uchaspis filisteospa llajtasninkuta chay phishqa kurajkunas kamachisharqanku chay chhikallataj karqanku, yupaspa perqawan muyusqa llajtasta, jinataj mana perqawan muyuykusqa ranchostawan. Maypichus Señorpa trato cajonninta churarqanku chay jatun rumeqa Bet-semespi kaj Josuejpa jallp'ampi kunankama kashanraj.
1SA.6.19	Chaypacha Bet-semes llajtapi tiyakojkunamanta wakinta Señorqa wañucherqa Señorpa trato cajonnin ukhuta imaschus kasqanta rikuyta munaspa qhawaykusqankurayku. Chaypacha qanchis chunka runasta wañucherqa, tukuy ayllutaj waqarqanku chay chhikata Señor chay p'unchaypi paykuna ukhupi wañurachisqanmanta. 
1SA.6.20	Bet-semespi tiyakojkunataj nerqanku: Pitaj Santo Señor Diospa ñaupaqempi sayaykuyta atinmanri? Noqanchejmanta ithirikuspaqa pejpa contrampiñataj renqari? 
1SA.6.21	Chaypacha willacherqanku Quiriat-jearimpi tiyakojkunaman kay jinata: Filisteosqa Señorpa trato cajonninta kutichimpunku, chayrayku jamuspa apakapuychej, nispa.
1SA.7.1	Chaypacha Quiriat-jearim llajtapi tiyakojkunaqa rispa Diospa trato cajonninta apakamporqanku. Loma patapi Abinadabpa wasinmantaj apaykorqanku. Wawan Eliazartataj t'aqarqanku chay Señorpa trato cajonninta waqaychanampaj.
1SA.7.2	Iskay chunka watasña pasarqa Quiriat-jearimpi Diospa trato cajonninta saqesqankoqa. Chay wataspeqa tukuy Israel ayllu Señorta maytapuni mask'arqanku. 
1SA.7.3	Chayrayku Samuelqa tukuynin israelitasman nerqa: Sichus qankuna tukuy sonqowan Señorman kutirikunkichej chayqa, jawaman wijch'unaykichej tiyan chay mana rejsisqa dioskunasta, chay Astartéj lantisnintapis, kausayniykichejtataj Señorllaman qoychej, pay sapallantataj yupaychaychej. Chaymantaraj Señortaqa filisteospa makinmanta kacharichisonqachej.
1SA.7.4	Israelitasqa jawaman wijch'orqanku Baalpa lantisninta, jinataj Astartéj lantisnintapis; chaymantataj Señorllataña yupaycharqanku. 
1SA.7.5	Chaymanta Samuelqa kamacherqa: Tukuy Israel aylluta Mizpa llajtapi tantaykuychej, noqataj Señormanta qankunapaj mañapusqaykichej, nispa.
1SA.7.6	Israel aylloqa Mizpa llajtapi tantakorqa, chaypitaj yakuta orqhospa Señorpa ñaupaqenman jich'arqanku. Chay tukuy diaqa ayunarqanku, nerqankutaj: Señorpa contranta juchallikuyku. Chay Mizpa llajtapimari Samuelqa israelitasta kamachinampaj churasqa karqa. 
1SA.7.7	Maypachachus filisteos yacharqanku israelitas Mizpa llajtapi tantasqas kashasqankuta, chaypacha filisteospa kurajkunasninku wicharerqanku israelitaspa contrampi. Israelitastaj chayta yachaspa mayta mancharikorqanku. 
1SA.7.8	Chaymantataj Samuelman nerqanku: Señor Diosninchejmanta noqaykupaj mañapullawaykupuni ari, filisteospa atiyninmanta kacharichinawaykupaj.
1SA.7.9	Samueltaj uj juch'uy ñuñushaj corderota jap'ispa tukuyninta Señorpaj ruphacherqa, chaymantataj Señormanta yanapata mañaporqa, Señortaj uyarerqa. 
1SA.7.10	Maypachachus Samuelqa chay rikuchikuta Señorpaj ruphachishajtin, filisteosqa israelitaswan maqanakunankupaj chayamorqankupachaña. Chaypacha Señorqa sinch'i qhon qhonkunata filisteospa patanman nichimorqa; paykunata mayta mancharicherqa. Jinamanta paykunaqa israelitaswan atipachikorqanku. 
1SA.7.11	Chay ratopacha israelitasqa Mizpamanta llojsiytawan filisteosta wañurachispa qhatiykorqanku Bet-car llajtamanta aswan urakama. 
1SA.7.12	Chaymantataj Samuelqa uj jatun rumita oqharerqa, Mizpa llajtawan Sen llajtawan tinkuypi churarqa. Chay cheqatataj suticharqa Eben-eser, nispa, chay niyta munan: Kaykama Señorqa yanapawarqayku, nispa.
1SA.7.13	Filisteosqa atipachikorqanku, manañataj ujtawan israelitaspa jallp'ankuman jamorqankuchu, Samuel kausanankama, Señorqa filisteospa contrampipuni karqa. 
1SA.7.14	Filisteosqa ima llajtastachus israelitasmanta qhechorqanku chaykunata kutichiporqanku Ecron llajtamanta, Gat llajtakama. Jinamanta israelitasqa filisteospa kamachiyninmanta kacharicherqanku, manataj ima ch'ajwapis karqañachu israelitaswan amorreoswanqa.
1SA.7.15	Samuelqa israelitasta kamacherqa tukuy kausaynimpi. 
1SA.7.16	Sapa watataj rillajpuni Betelman, Gilgalman, jinataj Mizpamampis, israelitas ukhupi ch'ajwajkunata allinyachej. 
1SA.7.17	Chaymantaqa Ramá llajtaman kutimpoj, chaypi wasin kasqanrayku, chaymantapachataj israelitasta kamacherqa. Chaypitaj Señorpaj uj altarta sayaricherqa.
1SA.8.1	Samuelqa ñapis machuña kasqanrayku, israelitasta kamachinankupaj wawasninta churarqa. 
1SA.8.2	Kuraj kajpata sutin karqa Joel, sullk'ajtataj Abias. Paykunataj kamacherqanku Beersebapi. 
1SA.8.3	Chaywampis chay wawasnenqa mana tatanku jinachu imatapis allinta ruwarqanku, manachayqa qolqeta munapayayman qokaporqanku, chanta lluk'ichikorqanku, nitaj imatapis cheqantachu ruwarqanku. 
1SA.8.4	Chaypacha Israelpa kurajkunasnin tantaykukuspa rerqanku Ramá llajtaman Samuelwan tinkoj. 
1SA.8.5	Chaypitaj nerqanku: Qanqa ña allin machuña kanki, wawasniykitaj mana qan jina allintachu purinku, chayrayku uj reyta ajllapuwayku kamachinawaykupaj, tukuy nacionespi kasqanman jina.
1SA.8.6	Samuelmantaj uj reyta paykunata kamachinampaj mañasqankoqa mana allinchu rijch'arqa, chaytataj Señorman willarqa. 
1SA.8.7	Señortaj kay jinata kuticherqa: Uyarillay imastachus israelitas mañakusqankuta, manamin qantachu qhesachasunku, manachayqa noqata, ama paykunata kamachinaypaj. 
1SA.8.8	Egiptomanta orqhomusqaymantapacha kunankamaqa imaynatachus qanwan ruwashanku, ajinallatataj noqawampis ruwanku. Paykunaqa noqata saqerpariwanku waj dioskunata yupaychanankurayku. 
1SA.8.9	Ajinaqa uyarillay imatachus mañakusqankuta. Chaywampis ñaupajtaqa reparachiyraj, imaynatachus chay ajllakusqanku rey paykunata kamachinanta.
1SA.8.10	Chaypacha Samuelqa reyta mañakoj israelitasman willarqa Señor imatachus kutichisqanta. 
1SA.8.11	Nerqataj: Kay jinata ruwasonqachej pichus kamachisonqachej chay reyqa: Qhari wawasniykichejta wajyachenqa; wakintaqa maqanakupaj carretasman churanqa, wakintataj caballospi purinankupaj, wakintataj payta qhawanampaj churanqa. 
1SA.8.12	Wakintaqa churanqa waranqa soldadosta kamachinampaj, wakintataj phishqa chunka soldadosta kamachinampaj. Wakintaqa jallp'asta llank'anaykichejpaj churasonqachej, chanta cosechasninta oqharinaykichejpaj, jinallataj armasta ruwanaykichejpaj, maqanakupaj carretasnimpipis armasta ruwachisonqachej. 
1SA.8.13	Warmi wawasniykichejtapis wajyallanqataj, wakintaqa q'apaj jawinasta wakichinankupaj, wakintataj wayk'unankupaj, t'antasta ruwanankupaj ima. 
1SA.8.14	Chay reyqa aswan allin kaj jallp'asniykichejta jap'ikaponqa, uvas huertasniykichejta, chanta olivo sach'asniykichejtapis; chaykunatataj payta yanapajkunaman qoponqa. 
1SA.8.15	Payqa grano poqoykunamanta, jinataj uvas sach'a poqoykunamantapis chunka t'aqasmanta ujta qhechusonqachej, chay paywan llank'ajkunasninman, kamachisninman ima jaywanampaj.
1SA.8.16	Ajinallatataj qhechusonqachej qhari kamachisniykichejta, jinataj warmi kamachisniykichejtapis, chanta ajinallatataj qhechusonqachej chay aswan sumaj kaj wakasniykichejta, burrosniykichejtapis paypaj llank'achikunampaj. 
1SA.8.17	Ajinallatataj uywasniykichejmantapis sapa chunkamanta ujninta jap'ikaponqanku, qankunantin paytaqa mit'asnin kankichej. 
1SA.8.18	Mayk'ajchus ajllakusqaykichej rey ñak'arichisojtiykichej Señorman willakunkichej chayqa, mana payqa uyarisonqachejchu.
1SA.8.19	Chaywampis israelitasqa manapuni Samuelpa nisqanta kasorqankuchu, kay jinatataj kuticherqanku: Imapis kachun reyta munaykupuni. 
1SA.8.20	Ajinamanta noqaykupis waj naciones jina kasqayku, paytaj noqaykuta kamachiwasqayku, jinataj maqanakuspi pusaykachawasqayku.
1SA.8.21	Israel aylloj nisqanta uyarispataj Samuelqa, Señorman willarqa. 
1SA.8.22	Señortaj kuticherqa: Uyarillay chay mañasqankutaqa, ajllapuytaj uj reyta, nispa.
1SA.8.22	Chaypacha Samuelqa israelitasta kamacherqa sapa ujninku llajtasninkuman kutipunankuta.
1SA.9.1	Benjamín ayllupi uj runa karqa Cis sutiyoj, pay karqa Abielpa wawan, Abielpa tatan Zeror, Zerorpa tatantaj karqa Becorat, Becoratpa tatantaj Afía. Cis runaqa tukuypaj allin qhawasqa karqa. 
1SA.9.2	Paypatataj karqa uj qhari wawan, waynaña, may alajitutaj, sutintaj Saul karqa. Waj runaqa israelitas ukhupi manapuni pipis Saul jina alajitoqa karqachu. Payqa jatun karay runa karqa, sayayninmanqa mana pipis hombronmanta patamanqa pasarqachu.
1SA.9.3	Uj kutipeqa Cispa china burrosnin chinkasqanku, paytaj wawan Saulta nerqa: Ujnin kaj kamachita pusariykukuspa riy chay china burrosta mask'amoj.
1SA.9.4	Saultaj rerqa, Efraimpa lomasninnejta rispa chayarqa Salisa chaynejkama, manataj burrostaqa tarerqachu. Chaymanta pasallarqataj Saalimkama, chanta Benjamimpa jallp'ankama, nillataj chaypipis tarerqankuchu. 
1SA.9.5	Zuf chaynejman chayaspaña Saulqa paywan risharqa chay kamachisninman nerqa: Jaku kutipunachej, ichapis tatayqa burrosta qonqapunña, kunanqa noqanchejmanta llakikushan.
1SA.9.6	Chay kamachitaj kuticherqa: Kay llajtapi tiyan Diospa runan, paytaqa tukuy allimpaj qhawanku, imatapis nisqanqa junt'akojpuni kasqa. Jaku chayman rina, ichapis pay willawasunman mayqen ñantapis mask'aj rinanchejta.
1SA.9.7	Saultaj kuticherqa: Jaku ari, nispa. Chanta imatataj chay runaman apasunmanri? Manaña t'antapis wayaqasninchejpi kanchu. Manaña imanchejpis kanchu chay profetaman jaywarinapaj.
1SA.9.8	Chay kamachintaj kuticherqa: Noqajta tiyapuwan uj juch'uy qolqey, chayta Diospa runanman jaywasun, maymanchus mask'aj rinanchejta willanawanchejpaj.
1SA.9.9	[Unay watasqa mayqen israelitasllapis Diosta tapurikuyta munaj chayqa nej kay jinata: Jaku rina rikoj runaman, nispa. Chaymantataj kunan profetas nisqas kanku, ñaupajtarí rikoj runas, nisqas karqanku.]
1SA.9.10	Saulqa kuticherqa: Allinta ninki, jaku rina, nispa. Iskayninkutaj rerqanku, maypichus profeta tiyakorqa chay llajtaman. 
1SA.9.11	Chay llajtaman rina wichayta rishaspataj, yakuman rejkuna sipaskunawan tinkukorqanku, paykunatataj tapukorqanku: Kaypichu kashan chay rikoj runaqa?, nispa.
1SA.9.12	Paykunataj kuticherqanku: Arí, payqa aswan jaqaypiraj kashan, usqhayllata riychej, kunallan llajtaman jamun, imaraykuchus paykunaqa kunan p'unchay loma patapi Señorman rikuchikuta jaywanqanku. 
1SA.9.13	Jaqayman chayaytawankama, payta mask'aychej, amaraj chay loma pataman mikhoj rishajtin. Runasqa paytaraj mikhunankupaj suyanqanku, imaraykuchus paypuni chay rikuchikutaqa bendicenqa, chaymantaraj chay wajyarisqa kajkunapis mikhunanku tiyan. Chayrayku kunampacha riychej, kunitanqa chaypi taripankichej, nispa.
1SA.9.14	Paykunataj chay llajtaman rej ñantaqa wicharishallarqankupuni. Llajtaman chayashajtinkuñataj Samuelqa llojsimusharqa, paykuna cheqanta loma patapi Diosta yupaychanaman rinampaj.
1SA.9.15	Saul manaraj rishajtin chay ñaupaj diapi, Señorqa Samuelman parlasqa mosqoypi jina kay jinata: 
1SA.9.16	Q'aya kay horasta Benjamimpa ayllunmanta uj runata kachamusqayki, paytataj aceitewan jawinki, Israel aylluypa kamachejnin kanampaj. Pay Israel aylluyta filisteospa atiyninmanta kacharichenqa, aylluy willakamuwan chayrayku, imaraykuchus noqa paykunamanta khuyakuni, llakiyta willakuwasqankurayku, nispa.
1SA.9.17	Saulta, Samuel rikojtinkamataj Señorqa payman nerqa: Kay chay runaqa, pimantachus parlarqayki chay. Pay aylluyta kamachenqa, nispa.
1SA.9.18	Ñapis llajta punkuta yaykuykushajtinña Saulqa Samuelman qayllaykuspa nerqa: Ama jinachu kay, willariway maypichus chay rikoj runaj wasin kasqanta, nispa. 
1SA.9.19	Noqa chay runa kani, nispa Samuelqa kuticherqa. Jaku wicharina, jaqay loma patapi Diosta yupaychanaman, noqawan chaypi kunan mikhunki. Q'ayataj tutamanta willasqayki tukuy tapuykunasniykita, chaymanta ripullanki. 
1SA.9.20	Chay kinsa diataña chinkaj burrosmantaqa ama llakikuychu, chaykunataqa tarinkuña. Israelpa aswan munasqanqa qampaj, jinataj aylluykipajpis kanqa.
1SA.9.21	Saultaj kuticherqa: Noqaqa Benjamimpa ayllunmanta kani, Israel ukhupi aswan juch'uy kaj ayllumanta, aylluypis Benjamín ayllumanta aswan juch'uy kaj. Imaraykutaj chayta niwankiri?
1SA.9.22	Chaypacha Samuelqa Saultawan chay kamachintawan ima chay jatun kaj wasiman pusarqa, chaypitaj tukuy wajyasqasmanta aswan chaupipuni tiyacherqa, chay runastaj tukuyninkupi karqanku uj kinsa chunka jina. 
1SA.9.23	Chaymanta Samuelqa mikhuyta wayq'ojman nerqa: Apamuway jaywarqayki chay aychata, mayqentachus wajllaman waqaychanaykita nerqayki chayta.
1SA.9.24	Chay wayq'ojqa chay ratopacha orqhomorqa pierna aychata, Saulmantaj jaywarqa. Chanta Samuelqa nerqa: Chayqa qampaj t'aqasqa kasharqa, jap'iy mikhurikuytaj; chaytaqa qampajpuni t'aqacherqani, tukuy runasta mikhunankupaj wajyachishaspa.
1SA.9.24	Saulqa chay diapi Samuelwan mikhorqa. 
1SA.9.25	Loma patapi Diosta yupaychanamanta llajtaman uraykuspañataj, Saul puñunampaj camata wakichiporqanku patan kaj wasipatapi. 
1SA.9.26	Saultaj chaypi puñorqa, q'ayantintaj Saul patan kaj wasi patapi kashajtin Samuelqa payta wajyarqa, nerqataj: Sayarikuy ripunaykipaj, nispa. Saultaj sayarikorqa. Chay qhepantataj jawaman llojserqanku Samuelwan Saulwanqa. 
1SA.9.27	Paykuna chay llajtamanta llojsejtinkuñaqa Samuelqa Saulman nerqa: Kamachiykita niy ñaupa rinanta, qantaj uj chhikata qheparikuy Dios imatachus qanman ninasuyta niwarqa chayta willasunaypaj.
1SA.10.1+1SA.10.2	Chaypacha Samuelqa aceite botellata jap'ispa Saulpa uman pataman jich'aykorqa, much'aykuspataj nerqa: Kunanmanta Señorqa t'aqasunki, Israel ayllumpa reynin kanaykipaj. Qan kamachinki atipachinkitaj chay muyuynimpi kaj enemigosninmanta. Kay uj señal kanqa qanta Señorqa ayllumpa reynin kanaykipaj t'aqasusqanmanta: Kunanqa kaymanta ripushaspa iskay runaswan tinkukunki Raquel maypichus p'ampasqa kashan, Selsa llajta qayllapi. Chayqa kashan Benjamimpa jallp'asnin chaypi. Paykunataj nisonqanku mask'asharqanki chay chinkaj burrosta tarisqankutaña, chanta nisonqanku tataykeqa manaña burrosmantachu llakisqa kashasqanta, manachayqa qankunamanta llakikushan, tapurakushantaj: Imanasajtaj wawaymantari?, nispa. 
1SA.10.3	Aswan jaqaymantaj, Taborpi encina sach'a nisqa chayman chayajtiyki tinkukunki kinsa runaswan, Diosta yupaychaspa Betelman rejkunawan. Ujnenqa apashanqa kinsa chivosta, ujnintaj kinsa t'antasta, ujnintaj qara bota vinota. 
1SA.10.4	Paykunaqa napaykuspa iskay t'antasta jaywarisonqanku. Chaytataj jap'ikunki. 
1SA.10.5	Chay qhepantataj chayanki Diospa loman Gabaapi nisqaman, maypichus filisteokunaj soldadosnin kashanku chayman. Chay llajtaman yaykushaspataj tinkukunki uj t'aqa profetaswan, paykunaqa musphaypi jina parlaspa loma patapi Diosta yupaychana wasimanta uraykamushanqanku. Paykunaj ñaupaqenkutataj runas rishanqanku tamboresninkuta tocaspa, chanta cajasta, quenasta, arpasta ima tocaspa. 
1SA.10.6	Chaypacha Señorpa espíritun atiynin ima jamusonqa, chanta paykuna jinallataj parlanki. Waj jina runamantaj tukurparinki. 
1SA.10.7	Kay imas qhatirisojtenqa, imachus allin rijch'asonqa chayta ruway, Diostaj yanapasonqa. 
1SA.10.8	Gilgal llajtaman ñauparishay, chaypi aswan qhepata tinkukusunchej, Señorman jaywanapaj ruphachinasta, allinyakunapaj nisqa rikuchikustawan. Chaypi qanchis diata suyawanki chayamunaykama, imatachus ruwanaykitataj nisqayki.
1SA.10.9	Samuelmanta ripunampaj Saul t'aqakapojtinkamataj Diosqa Saulpa sonqonta waj jinaman tukucherqa. Chay kikin p'unchaypitaj chay tukuy señales junt'akorqanku. 
1SA.10.10	Saulwan chay kamachinwan Gabaa llajtaman chayajtinkutaj, profetasqa paykunawan tinkukorqanku. Chaypacha Señorpa Espíritun atiyninwan ima Saulman jamorqa. Saultaj chay profetas jina parlarqa. 
1SA.10.11	Pischus payta rejsejkunaqa, chay profetas jina parlajta rikuspa ujkuna ujkunawan ninakorqanku: Imanakuntaj jaqay Cispa wawanri? Saulpis profetallatajchu?
1SA.10.12	Paykunamantaj ujnin nillarqataj: Pitaj paykunaj tatankuri?, nispa. Chaymantapacha uj parlay rikhurerqa: Saulpis profetallatajchu?, nispa.
1SA.10.13	Ñapis chay profeta jina parlanan pasapojtinñaqa, Saul loma patapi Diosta yupaychanaman rerqa. 
1SA.10.14	Ujnin tiontaj tapurerqa payta chay kamachinta ima: Maymantaj rerqankichejri?, nispa. Saultaj kuticherqa: China burrosta mask'aj, mana tariyta atispataj rerqayku Samuelta watukoj, nispa.
1SA.10.15	Saulpa tiontaj tapurerqa: Ima nisorqachejtaj Samuelri? Willariway ari, nispa.
1SA.10.16	Saultaj kuticherqa tionman: Sut'inta willawarqayku chinkaj burrosta tarisqankutaña.
1SA.10.16	Saultaj mana imatapis parlarqachu rey kananmantaqa Samuel payman parlasqanmantaqa. 
1SA.10.17	Chay qhepantataj Samuel wajyacherqa tukuy israelitasta Señorqa yupaychanankupaj, Mizpa llajtapi. 
1SA.10.18	Chaypitaj nerqa: Señor, Israelpa Diosnenqa nin: Qankuna israelitasta noqa Egiptomanta orqhomorqaykichej, egipciospa atiyninmantataj kacharicherqaykichej, jinataj tukuy naciones ñak'arichisorqachej chaykunamantapis. 
1SA.10.19	Kunantaj Diosniykichejta qhesachankichej qankunaqa, tukuy laya llakiykunasmanta, nanaykunasmantapis orqhosorqachej chay Diosta qankunaqa qhesacharqankichej kamachinasuykichejpaj uj reyta mañakuspa. Chayrayku kunanqa qayllaychej Señorpa ñaupaqenman, sapa ayllu, jinataj sapa familia ima.
1SA.10.20	Chaymantataj Samuelqa kamacherqa Israelmanta tukuynin ayllus chimpaykunankuta. Chanta Benjamimpa aylluntaj ajllasqa karqa. 
1SA.10.21	Chaymantataj kamacherqa Benjamimpa ayllunmanta kajkunata. Chaypitaj ajllasqa karqa Matrej familian, chay familiamantataj ajllasqa karqa Cispa wawan Saul. Payta mask'arqanku, manataj tarerqankuchu. 
1SA.10.22	Chayrayku Señorta ujtawan taporqanku, chaypi paykunawanchus manachus Saul kashasqanta. Señortaj paykunaman kuticherqa: Chaypi Saulqa q'epis chaupipi pakasqa kashan, nispa. 
1SA.10.23	Chaypacha usqhayta rispa q'epis chaupimanta orqhoytawan pusamorqanku. Paykuna ukhuman rejtintaj, rikorqanku ni mayqempis paykuna ukhumantaqa lijrallantapis sayaypi pasasqanta.
1SA.10.24	Samueltaj tukuyta tapurerqa: Rikunkichejñachu Señor ajllapusorqachej chay reyta? Mana mayqen israelitaspis paymanqa jap'ikunchu! Kausachun reyqa nispa israelitasqa qhaparerqanku. 
1SA.10.25	Chay ratopacha Samuelqa israelitasman yachacherqa reypa kamachiykunasninta, ruwanasninta ima. Chay tukuytataj uj libroman qelqaykorqa, Señorta yupaychanaman jallch'arqa. Chaymantataj Samuelqa kamacherqa tukuyninku wasisninkuman kutipunankuta. 
1SA.10.26	Saulpis ripullarqataj Gabaapi wasinman. Paywantaj rerqanku ashkha wapu runas pikunatachus Señor sonqosninkuta kuyucherqa chaykuna. 
1SA.10.27	Wakin sajra runas parlarerqanku: Kaychu noqanchejta salvayta atiwasunman?, nispa. Qhesacharqankutaj mana ni ima t'inkata qospa. Chaywampis Saulqa paykunata mana rikojman tukorqa.
1SA.11.1	Amón llajtaj reynin Nahasqa rerqa Galaapi Jabes llajtaman. Chaypitaj wakicherqa soldadosta chay llajtaman jap'ej yaykunankupaj. Jabes llajtapi tiyakoj runastaj nerqanku: Uj tratota noqaykuwan ruwan, qantataj kasusqayku.
1SA.11.2	Amonmanta Nahastaj kuticherqa: Qankunawan uj tratota ruwasaj, chayta ruwanaypajqa sapa ujniykichejmantaraj paña kaj ñawisniykichejta orqhonay kanman, jinamanta Israel aylluta p'enqaypi rikhurichinaypaj.
1SA.11.3	Chaypacha Jabes llajtamanta kurajkunaqa kay jinata kuticherqanku: Qanchis diata suyariwayku tukuy Israel jallp'aman willajkunata kachanaykupaj. Mana pipis yanapayta munawasqayku chayqa, qanman k'umuykukusqayku.
1SA.11.4	Chay willaraj runasqa kachasqa chaypi Saulpa llajtan Gabaaman chayarqanku. Chay willajkunatataj nerqanku, tukuy llajta, tukuy runastaj may sinch'ita waqaj churakorqanku. 
1SA.11.5	Chaypacha Saulqa bueyesnin qhatirisqa campopi chayamorqa, nerqataj: Imataj tiyan kay runaspajri? Imamantataj waqashankuri?, nispa. Chay llajtamanta runastaj willarqanku Jabesmanta chay runas willayta apamusqankuta. 
1SA.11.6	Chayta uyarejtinkamataj Diospa Espíritun Saulman jamorqa. Saultaj may sinch'itapuni phiñarikorqa. 
1SA.11.7	Chantaqa iskay bueyesta jap'ispa cuchillowan t'unarqa. Kachaswantaj apacherqa chay khuchurasqa aychasta tukuynin Israel jallp'aman. Chay kachastaj nerqanku: Pikunachus mana renqankuchu Saulwan, Samuelwan ima chayqa, chaykunaj bueyesninku ajina khuchurasqas kanqanku. Chayta uyarejtinkutaj Señormanta uj sinch'i manchariy chay runasman jamorqa, uj runa jinallataj paykunawan ujchakoj rerqanku. 
1SA.11.8	Tantakorqanku chay runastataj Saulqa yuparqa, Israel ayllumantaqa kinsa pachaj waranqa Bezecpi karqanku. Judamanta kajkunataj kinsa chunka waranqa karqanku. 
1SA.11.9	Chaymantaqa jamojkuna kachasman nerqa: Nimuychej, Jabespi tiyakojkuna runasman q'aya chaupi p'unchayta jina rispa kacharichimusqayku, nispa.
1SA.11.9	Chay kachasqa kutispa Jabespi kajkunaman chay willayta nimorqanku, chay runastaj mayta kusikorqanku. 
1SA.11.10	Runastaj Nahasman nerqanku: Q'aya qanman jamusqayku, noqaykuwan ruwanaykipaj imatachus munanki chayta.
1SA.11.11	Chay q'ayantintaj Saulta soldadosninta kinsa jatuchaj t'aqasman t'aqarqa, manaraj sut'iyamushajtintaj yaykuykorqanku enemigosninkoj jarankuman. Chaypachataj amonitasmanta kaj runasta ashkhata wañuracherqanku chaupi p'unchaynejkama. Ayqekuspa llusp'erqanku chaykunaqa ch'eqerarqanku tukuynejman, mana iskayllapis khuskaqa qhepakorqankuchu. 
1SA.11.12	Israelitasmanta wakinkunaqa Samuelman nerqanku: Pikunataj iskayrayarqanku Saul reyninchej kananmantari? Chay runasta kayman apamuwayku wañurachinaykupaj.
1SA.11.13	Saultaj nerqa: Kay p'unchaypeqa mana pipis wañonqachu, Señor Israel ayllunta salvasqanrayku.
1SA.11.14	Samueltaj tukuyninkuman nerqa: Gilgalman rinachej, chaypi reypa kamachiyninta qallarimusunchej, nispa.
1SA.11.15	Chayrayku tukuynin Israel ayllu Gilgal llajtaman kachaykukorqanku, chaypitaj Señorpa ñaupaqempi Saulta reyninku kanampaj churarqanku, chaymantataj Señorman jaywarqanku allinyakuy rikuchikuta. Saulwan israelitaswantaj mayta kusikorqanku.
1SA.12.1	Chaymanta Samuelqa tukuy israelitasman nerqa: Qankuna mañawasqaykichejta noqaqa uyarerqaykichej, Kunantaj uj reyta churapuykichej. 
1SA.12.2	Chayqa chay rey, qankunata pusasonqachej chayqa. Noqari ashkha watasniyojña kani, chujchasniypis yurajllaña, wawasniytaj qankunawan kashanku. Noqaqa wayna kasqaymantapacha kunankama qankunataqa pusaykacharqaykichej. 
1SA.12.3	Kunanqa kaypi qankunawan kashani: Sichus pejpa bueyesninta, chayri burrontapis jap'ikaporqani, chayri pitapis tumparqani, chayri llakicherqani, chayri piwampis lluk'iykuchikuspa t'inkata jap'erqani chayqa, kunampacha Señorpa ñaupaqempi juchachawachun, ajllasqan chay reypa ñaupaqempipis niwaychej, noqataj mashkhachus qonay kasqanta qopusqaykichej.
1SA.12.4	Mana jayk'ajpis ñak'arichiwarqaykuchu, nitaj ima llakiytapis qowarqaykuchu, nitaj lluk'ichikorqankichu, nispa kuticherqanku israelitasqa. 
1SA.12.5	Chanta Samuelqa nillarqataj: Señorqa, chanta reypis yachashanku, qankuna mana imantapis juchachawasqaykichejta, nispa. 
1SA.12.6	Chay jawa Samuelqa nillarqataj Israel aylluman: Señorqa jataricherqa Moisestawan Aarontawan, paykunanejtataj Egiptomanta ñaupa tatasniykichejta orqhomorqa. 
1SA.12.7	Chayrayku wakichikuychej, Señorpa ñaupaqempi sut'incharisqaykichej, Señorqa k'acha allinkunasta ruwasqanmanta qankunapaj jinataj ñaupa tatasniykichejpajpis. 
1SA.12.8	Maypachachus Jacob aylluntin ima Egiptoman uraykorqanku chaypachaqa, Egipto runastaj paykunata ñak'aricherqanku, ñaupa tatasniykichejtaj Señorman llakiyninkuta willakorqanku, Señortaj kacharqa Moisesta Aarontawan. Paykunataj ñaupa tatasniykichejta chay Egipto jallp'amanta orqhomorqanku, kay jallp'amantaj churarqanku. 
1SA.12.9	Chay ñaupa tatasniykichejtaj Señor Diosninkumanta qonqaporqanku, Señortaj Sisaraj makisninman jaywaykorqa, chay karqa Hazorpa reynin Jabimpa soldadosnimpa kamachejnin. Chanta jaywallarqataj filisteosman, jinataj Moabpa reyninmampis. Paykunaqa ñaupa tatasniykichejwan maqanakorqanku. 
1SA.12.10	Chaypacha paykunaqa Señorman willakorqanku juchallikusqankumanta, Señorta saqerparispa Baalman, jinataj Astarteman rijch'akojkuna lantista yupaychasqankurayku. Paykunataj Señormanta mañakorqanku chay enemigosninkumanta kacharichisqas kanankuta, nerqankutaj Señor sapallantaña yupaychanankuta. 
1SA.12.11	Chayraykumá Señorqa kachamorqa Jerobaalta, Baracta, Jepteta, Samueltapis chay enemigosniykichejpa atiyninmanta kacharichinasuykichejpaj, jinamanta qankunaqa mana ima ch'ajwawan sumajta kausakunaykichejpaj. 
1SA.12.12	Jinapis qankunaqa, maypachachus amonitaspa reyninku Nahas qankunawan maqanakoj jamushajtin, chaypacha mañawarqankichej uj reyta, qankunata kamachinasuykichejpaj, cheqa reyniykichejqa Señor Dios kashajtin. 
1SA.12.13	Chaywampis kaypi kashan chay ajllasqaykichej reyqa. Señorqa qosunkichej mañakusqaykichej reyta. 
1SA.12.14	Sichus Señorta jatunchankichej, yupaychankichejtaj chayqa, pay nisusqaykichejtataj uyarinkichej, kamachisqasnintataj mana k'ullukuspa kasunkichej, chanta kausaychejtj qankuna, chanta kamachishasunkichej chay rey ima, Señor Diosniykichejpa munayninman; jinaqa allin kanqa. 
1SA.12.15	Sichus qankuna mana Señorta kasunkichejchu, kamachisqasnintataj qhesachankichej chayqa, Pay qankunata jasut'isonqachej, jinataj reyniykichejtapis.
1SA.12.16	Ajinaqa ama kuyurikuychejchu chay kashasqaykichejmanta, rikunkichejtaj Señorpa jatuchaj t'ukuna imasta qankunaj ñaupaqeykichejpi ruwasqanta. 
1SA.12.17	Kunanqa trigota oqharina tiempo kashan, manataj paray tiempochu, icharí? Chaywampis noqaqa kunan Señormanta mañasaj, paytaj apachimonqa qhon qhonkunata, parastapis, qankuna yachanaykichejpaj, reparanaykichejpajtaj Señorqa imajtinchu mana munarqachu reyniyoj kanaykichejta, Señorpa rikuynimpeqa qankuna mana allintachu ruwankichej uj reyta mañakuspa.
1SA.12.18	Chay kikin ratopacha Samuelqa Señormanta mañarqa, chay ratotaj Señorqa qhon qhonkunatawan paratawan apachimorqa. Chaypachataj Israel aylloqa sinch'ita mancharikorqa, Señormanta jinataj Samuelmantapis. 
1SA.12.19	Chayrayku Samuelta tukuy nerqanku: Señor Diosniykimanta mañaripuwayku ari, kay qampa kamachisniyki ama wañunaykupaj, tukuy juchasniykuman kaytawan yapaykukuyku uj reyta mañakuspa.
1SA.12.20	Samueltaj kuticherqa: Ama manchachikuychejchu. Cheqamanta qankunaqa sajrata ruwarqankichej, kunantaj Señormantaqa amaña t'aqakuychejchu, manachayqa tukuy sonqowan Señorta yupaychaychej. 
1SA.12.21	Ama chay qhasi dioskunasta qhatiychejchu, paykunaqa mana atinkuchu yanapayta, nitaj salvaytapis qhasi llullas kasqankurayku. 
1SA.12.22	Señorqa sutinta jatunchanarayku mana saqesonqachejchu imaraykuchus payqa munan qankunaqa ayllumpuni kanaykichejta. 
1SA.12.23	Noqataqa Señor waqaychawachun, paypa contrampi juchallikunaymanta qankunapaj mañayta saqerparispa. Manachayqa qankunata yachachisqaykichej sumajta cheqantataj kausanaykichejpaj. 
1SA.12.24	Qankunaqa Señorta manchachikuychej. Pay sapallanta yupaychaychej, cheqanta tukuy sonqowantaj, yuyarikuspa chay chhinka k'acha imasta qankunapaj Señor ruwasqanta. 
1SA.12.25	Qankunachus astawan juchata ruwayman rinkichej chayqa, qankuna, chanta reyniykichejpis wañuchisqas kankichej.
1SA.13.1+1SA.13.2	Saulqa Israelpi kamachiyta qallarishajtin ñapis machu runaña karqa, ña mashkha watastaña kamachisqanmantataj, ajllarqa Israel ayllumanta kinsa waranqa soldadosta. Iskay waranqa Micmaspi paywan qhepakorqanku, chay Betel orqospi ima, chay uj waranqa kajkunataj Jonatanwan qhepakorqanku Benjamín jallp'aspi Gabaá llajtapi. Chay puchoj runastataj Saulqa kamacherqa wasisninkuman ripunankuta. 
1SA.13.3	Jonatanqa Gabaapi qhawasharqanku chay tukuy filisteo soldadosta wañuracherqa, chaytataj filisteos yacharqanku. Chaypacha Saulqa kamacherqa putututa waqachimunankuta tukuynin jallp'api hebreo runasman willarachispa.
1SA.13.4	Israelitasmanta kajkuna tukuyninku yacharqanku Saul filisteospa qhawaj soldadosninta tukuchisqantaña, chaymantataj filisteosqa paykunapaj may phiñasqas kasqankuta. Jinamanta israelitasqa Gilgalpi Saulwan tantakorqanku. 
1SA.13.5	Ajinallatataj filisteospis israelitaswan maqanakunankupaj tantaykukorqanku. Paykunajtaqa kinsa chunka waranqa maqanaku carretasninku karqa, sojta waranqa soldadostaj caballospi maqanakojkuna; chakillapi rej soldadostaj mar qochaj t'iyusnin jina may chhikapuni karqanku. Chay qhepatataj kachaykukorqanku Micmas llajtaman, chaypitaj jarakorqanku Bet-avenmanta inti llojsimuyejpi.
1SA.13.6	Israelitasqa sinch'i llakiypi rikukorqanku filisteoswan maqanakupi, chayraykutaj pakakamorqanku chhanka jusk'usman, t'oqosman, chhanka k'ajllusman, allasqa jusk'usman, allasqa yaku jusk'usman ima. 
1SA.13.7	Paykunamanta wakinkunaqa Jordán mayuta pasarqanku Gabaaman chayanankukama, jinataj Galaad chaynejmampis. Chaywampis Saulqa Gilgalpi qheparikorqaraj, tukuy soldadosnintaj sinch'i mancharisqas kasharqanku. 
1SA.13.8	Chaypi Saulqa qanchis p'unchaykunastaraj suyarqa, imaynatachus Samuel nisqanman jina. Samueltaj Gilgalmanqa mana chayamorqachu, chaykamataj soldadosqa ripusharqankuña. 
1SA.13.9	Chaypacha Saulqa kamacherqa: Uywasta apamuwaychej ruphachinanchejpaj, Dioswan allinyakuna rikuchikustawan jaywananchejpaj, nispa. Chanta pay kikin chay rikuchikuta ruphacherqa.
1SA.13.10	Chay kikimpacha Saul ruphachiyta tukusqantawantaj Samuelqa chayamorqa. Chaypacha Saulqa llojserqa taripamoj, napaykoj ima.
1SA.13.11	Chaypacha Samuelqa nerqa: Imaraykutaj kayta ruwarqankiri?, nispa. Saultaj kuticherqa: Runas ripurashasqankuta rikorqani, qampis chay señalasqa p'unchaypaj mana chayamusqaykita. Chaykamataj filisteosqa tantasqasña kasharqanku Micmaspi. 
1SA.13.12	Noqataj yuyarqani paykuna Gilgalman maqaj jamunawankuta, Señormanta manaraj yanapayninta mañakushajtiy, chayrayku yuyarqani walej kasqanta, usqhayllata noqa kikiy Señorpaj chay rikuchikuta ruphachipusqayta.
1SA.13.13	Samueltaj kuticherqa: Kaytaqa wampu jina ruwanki. Sichus Señorpa kamachisqanta ruwawaj karqa chayqa, payqa wiñaypaj kamachiyniykita sayachinman karqa. 
1SA.13.14	Chayrayku kunanqa kamachiyniykeqa mana unaypajchu kanqa. Señorqa mask'anña pitachus munasqanta, payta churanqa ayllunta kamachinampaj, qan mana kasusqaykirayku imatachus Señor kamachisusqanta.
1SA.13.15	Chay ratopacha Samuelqa Gilgalmanta riporqa. Saultaj chay puchoj soldadoswan Benjamín jallp'api Gabaa llajtaman riporqa. Chaypitaj Saulqa paywan rejkuna soldadosta yuparqa sojta pachajta jina. 
1SA.13.16	Saulwan wawan Jonatanwan, paykunawan risharqanku chay soldadospiwan qhepakorqanku Benjamín jallp'api Gabaa llajtapi. Chaykamataj filisteosqa Micmaspi jarasqas kasharqanku. 
1SA.13.17	Kinsa tropa soldados maqanakoj llojsimorqanku filisteospa jarankumanta, ujnin tropaqa Oframan rerqa, Saul nisqa chaynejman. 
1SA.13.18	Ujnin tropataj Bet-horon chaynejman rerqa. Kinsa kaj tropataj Zeboim valle qhawarisqa lomaman rerqa, chayqa kashan ch'in pampa qayllapi.
1SA.13.19	Israel tukuynin jallp'aspi herrerosqa mana karqankuchu, chayrayku filisteosqa yuyarqanku, israelitasqa espadasta, lanzastapis mana ruwachikuyta atisqankuta. 
1SA.13.20	Chayrayku tukuy israelitasqa filisteosmampuni rinanku karqa ausachikupaj: Rejankuta, azadonninkuta, hachankuta, chayri chujchukankutapis. 
1SA.13.21	Ausasqankumantaqa pagachikoj kanku uj siclo nisqa qolqeta kinsaman t'aqaspa iskay kaj t'aqanta, hachasta, jinataj chay t'ojsinasmantapis uj siclo qolqeta. 
1SA.13.22	Chayrayku pischus Saulwan rerqanku chaykunamantaqa ni mayqempis espadayojchu, nitaj lanzasniyojchu karqanku chay maqanakuna p'unchaypeqa, manchayqa Jonatampallata kaporqa. 
1SA.13.23	Chaypachataj filisteosmanta uj tropa soldados jamusharqanku Micmas cheqata jark'anankupaj.
1SA.14.1	Saulpa wawan Jonatanqa uj p'unchaypi chay yanapajninta nerqa: Jamuy, chimpanachej filisteokunawan maqanakamusunchej jaqay mayu chimpapi kashanku chay soldadoswan, nispa. Jonatanqa mana imatapis tatanman nerqachu chay ruwananmantaqa. 
1SA.14.2	Tatanqa jarasqa kasharqa uj orqo k'uchupi, uj granada sach'a urapitaj, maynejpichus trigota trillaj kanku chaypi. Payqa sojta pachaj soldadosninwan khuska kasharqa. 
1SA.14.3	Efod p'achata apaykachajqa Ahías karqa. Payqa Ahitobpa wawan karqa, Icabodpa wauqentaj. Ahitobqa Fineespa wawan karqa, chanta Eléj allchhintaj. Elirí Silopi Señorpa sacerdoten karqa. Chaypi runasqa mana yacharqankuchu Jonatán ripusqanta. 
1SA.14.4	Chaykamataj Jonatanqa chay chimpapi kasharqanku chay filisteospaman chayasharqaña. Chay pasana q'asaqa iskay jatuchaj qaqas chaupipi kasharqa, chay qaqaspa sutisnintaj karqanku ujnimpataqa Boses, chay ujnimpatataj Sene. 
1SA.14.5	Ujnenqa patanejpi Micmas chimpaman qhawarisqa kasharqa, ujnintaj uranejpi Gabaa chimpanejman qhawarisqa. 
1SA.14.6	Jonatanqa chay yanapajninman nerqa: Thaskiypacha, risunchej Diosta mana manchachikoj runaspaman. Ichapis Señorqa noqanchejnejta imatapis ruwanman, paypajqa atikullan atipachinawanchej ashkha runaswampis, chayri pisiswampis.
1SA.14.7	Yanapajnintaj nerqa: Ruwallay imachus yuyayniykipi kasqanman jina, noqaqa yuyasqaykiman jina yanapasqaykipacha.
1SA.14.8	Jonatantaj kuticherqa: Jaku rina jaqay chimpaman, chay runas kashanku chayman, paykunawantaj rikuchikamusunchej. 
1SA.14.9	Sichus niwasunchej suyananchejta noqanchej kashanchej chayman uraykamunankukama chayqa, jaqaypi qhepakusunchej, manataj wicharisunchejchu paykuna kashanku chaymanqa. 
1SA.14.10	Sichus wicharirinanchejta niwasunchej chayqa, risunchej, chay niyta munanqa Señor paykunata atipachinawanchejta.
1SA.14.11	Ajinaqa iskayninku chay filisteo soldadoswan rikuchikorqanku. Chay runastaj rikuytawankama nerqanku: Qhawariychej chay hebreo runas llojsiykamusqankuña, pakasqas kasharqanku chay jusk'usmanta, nispa. 
1SA.14.12	Filisteosqa chay rato Jonatantaqa yanapajnintawan qhaparimorqanku: Kayman wicharimuychej, uj imata willarisqayku, nispa. Chaypacha Jonatanqa chay yanapajninman nerqa: Qhatimuway, Señorqa filisteosta jaywanqa kasqa israelitaspa makinman, nispa.
1SA.14.13	Jonatantaj wicharerqa tawa chakimanta ch'ipakuspa, qhepantataj yanapajnin kikillantataj wicharerqa. Jonatanqa chay runasta urmarachejtinkama chay yanapajnenqa wañuracherqa. 
1SA.14.14	Chay ñaupaj kutipeqa Jonatanwan yanapajninwanqa iskay chunka runasta jina wañuracherqanku uj cheqannejllapi. 
1SA.14.15	Tukuyninkutaj chay jarapi kashajkunamanta, jinataj jawapi kashajkunamantapis mayta mancharikorqanku, ajinallatataj jatun tropamanta kaj soldadospis, chay juch'uy tropaspis mancharikullarqankutaj. Chay jawaqa chay ratopuni kallarqataj jallp'a jikhakuy, chaytaj maytapuni runasta mancharikuywan t'ukucherqa.
1SA.14.16	Benjamín jallp'api Gabaa llajtapi Saulpa qhawaj soldadosnin kasharqanku chaykunaqa rikorqanku filisteos uj ladomanta uj ladoman juyñaykachashajta.
1SA.14.17	Chaypacha Saulqa chay tukuy paywan kajkuna soldadosninman nerqa: Watukuychej, pichus noqanchej ukhumanta mana kaypichu kasqanta yachanapaj, nispa. Chay watukusqankupitaj yacharqanku Jonatán, yanapajninwan ima mana chaypichu kasqankuta. 
1SA.14.18	Chay diapeqa Diospa trato cajonin israelitas ukhupi kasharqa. Chayrayku Saulqa Haiasta nerqa: Apamuy kayman Diospa trato cajonninta, nispa. 
1SA.14.19	Saul, sacerdotewan parlanankamaqa filisteospa jarankupeqa astawan qhollpikusharqanku. Chaypacha Saulqa sacerdoteman nerqa: Amaña apamuychu, nispa.
1SA.14.20	Chay ratopacha Saulqa chay soldadosninwan ima tantakorqanku, maqanakojtaj rerqanku. Chay filisteos ukhupeqa sinch'i pantaypuni karqa, paykunapuralla wañuchinakuspa tukuchinakusharqanku. 
1SA.14.21	Chay hebreo runasqa unaymantaña filisteospa kamachinkupi karqanku. Paykunawan khuskataj maqanakoj jamusqanku chaykunaqa, Saulwan jinataj Jonatanwan kasharqanku chay israelitasman kutiykukorqanku. 
1SA.14.22	Maypachachus Efraimpa orqosnimpi pakasqas kasharqanku chay israelitasqa filisteos ayqeshasqankuta yachaspa, llojsiramuytawan qhepankuta rispa maqanakamorqanku. 
1SA.14.23	Chay maqanakoqa Bet-aven llajtakama chayarqa. Kay kutipeqa ajinata Señorqa israelitasta librarqa.
1SA.14.24	Chaywampis maqanaku p'unchaypeqa israelitasqa sinch'i sayk'usqas kasharqanku, mana pipis mikhunata llamillerqapischu, Saul paykunata jurachisqanrayku, kay jinata: Maldicisqa kanqa pillapis imallatapis mikhojqa manaraj ch'isiyashajtin, manaraj enemigosniyman aynita kutichishajtiy. 
1SA.14.25	Maqanakoj soldadostaj uj monteman chayarqanku, maypichus pampapi misk'i kasharqa chayman. 
1SA.14.26	Chay monteman soldados yaykorqanku chaypi misk'eqa yaku jinapuni puririsharqa. Chaywampis manapuni pipis llamirerqachu juramentasqankuta manchachikuspa. 
1SA.14.27	Jonatantaj mana uyarisqachu tatan soldadosta jurachisqantaqa. Makimpi jap'isharqa chay tojnu puntanwan chhapurispa misk'ita mikhorqa, chaywantaj kallpacharikorqapacha. 
1SA.14.28	Chaypacha ujnin kaj soldado nerqa: Tatayki tukuynin soldadosta jurachin, nerqataj pichus imallatapis kunan p'unchay mikhojqa maldecisqa kananta. Chayrayku runasqa may sayk'usqas llauchhupacha kashanku.
1SA.14.29	Jonatantaj kuticherqa: Tatayqa tukuynin llajtata llakiyman churan. Qhaway, imayna kallpachasqataj kashani chay uj chhikan misk'ita llamirispalla. 
1SA.14.30	Astawanraj runasqa kallpachakunkuman karqa kunan p'unchay, enemigosninkumanta qhechusqankuta mikhuspa. May jina sinch'i llakiytachus atipasunman karqa filisteostaqa.
1SA.14.31	Chay diapi israelitasqa atiparqanku filisteosta Micmas llajtamanta Ajalón llajtakama. Jinapis Israel soldados sinch'i sayk'usqaña kasharqa. 
1SA.14.32	Atipaspaña soldadosqa rerqanku enemigosninkumanta qhechusqanku uywasta jap'ej, ovejasta, wakasta, waka uñasta ima. Chaykunata pampapi ñak'araspa mikhorqanku yawarnintinta. 
1SA.14.33	Chay wakinkunataj Saulman willamorqanku kay jinata: Runasqa juchallishanku Señorpa contrampi, aychata yawarnintillanta mikhushanku, nispa. Chaypacha Saulqa nerqa: Qankunaqa juchallikunkichej, tanqaspa kayman apamuwaychej uj jatun rumita. 
1SA.14.34	Chay jawaqa rispa nimuychej tukuy runasman, kayman apamunawankuta toronkuta, chayri ovejankutapis, kaypi ñak'aspa mikhunaykichejpaj, jinamanta ama juchallinaykichejpaj Señorpa contrampi yawarniyoj aychata mikhuspa. Chay kikin ch'isipacha sapa ujninku torosninkuta aparqanku, chaypitaj ñak'arqanku. 
1SA.14.35	Saultaj Señorpaj uj altarta sayaricherqa. Chaytaj Señorpaj ñaupaj kaj ruwasqan altar karqa. 
1SA.14.36	Chaymantataj Saulqa nerqa: Kunan ch'isi qhatiykunachej filisteosta qhatiykoj, sut'iyanankamataj rispa tukuy imasninkuta qhechuramunachej, mana ujniyojta wañurachispa.
1SA.14.36	Chaypitaj tukuy kuticherqanku: Ruwallay, imachus allin rijch'asusqanta. Sacerdotetaj nerqa: Manaraj imata ruwashaspa Diosta tapurinachej, nispa.
1SA.14.37	Chaypacha Saulqa Diosta tapurerqa: Filisteostaqa qhatiykuymanchu? Israelitaspa makinman paykunata jaywawajchu?, nispa. Chay diapeqa mana Señorqa kuticherqachu. 
1SA.14.38	Chayraykutaj Saulqa nerqa: Kayman qayllamuychej tukuy soldadosmanta kurajkunas, waturiychejtaj pischus kunan kaypi juchallisqanta. 
1SA.14.39	Jurani Israelpa salvajnin Señorrayku. Waway Jonatampis kachun juchallejqa wañonqapuni! Mana pipis soldados ukhumantaqa kuticherqachu. 
1SA.14.40	Chayrayku Saulqa tukuy israelitasman nerqa: Kay ladoman qankuna sayaykuychej, jaqay uj ladomantaj waway Jonatanwan, noqawan ima sayaykusqayku.
1SA.14.40	Chaypitaj tukuy soldados kuticherqanku: Ruwallay imachus allin rijch'asusqanta, nispa.
1SA.14.41	Chaypacha Saulqa qhaparerqa: Israelpa Señor Diosnin: Imaraykutaj kay kamachiykej kunan mañakusqanta mana uyarinkichu, nispa. Noqajta juchay chayqa, chayri waway Jonatampata chayqa, suerteta choqajtinku ujnin llojsichun, Israelpata juchan chayri, suerte choqasqaqa tukuynin llojsichun, nispa. Suertetaj llojserqa Saulman Jonatanmanwan. Israel ayllutaj mana juchacharqachu. 
1SA.14.42	Saultaj nerqa: Suerteta choqaychej waway Jonatanpajwan, noqapajwan. Chantá suerteqa Jonatampaj llojserqa. 
1SA.14.43	Chayrayku Saulqa Jonatanman nerqa: Imatachus ruwasqaykita willaway, nispa. Chaypitaj Jonatanqa kuticherqa: Arí cheqamanta kay makiypi kasharqa chay tojnu puntawan uj chhikan misk'ita llamirerqani. Kunanqa wañusajchu?
1SA.14.44	Saultaj kuticherqa: Manachus qan wañunki chayqa Señor sinch'ita jasut'iwachun!, nispa.
1SA.14.45	Israel ayllutaj Saulman kuticherqa: Imaraykutaj Jonatán wañunmanri, payqa israelitasman qorqa uj jatun atipachiyta! Mana chayqa jinachu kanqa. Señornejta jurayku mana uj chujchallampis pampaman uraykonqachu! Kunan ruwasqasqa Diospa yanapayninwan karqa. Chay jinamanta Israel aylloqa Jonatanta qhechorqa wañunan kashajtin. 
1SA.14.46	Saultaj chay jawaqa filisteosta qhatiykuyta saqeporqa. Filisteostaj jallp'ankuman kutiraporqanku.
1SA.14.47	Ajinata Saulqa Israel llajta ukhupi kamachejninku jina tronompi sumajta tiyaykuytawan qayllasnimpi kajkuna enemigosninwan maqanakorqa: Moabwan, Amonwan, Edomwan, Sobaj reyninwan, filisteoswan ima. Mayllapipis maqanakuspaqa atipallajpuni. 
1SA.14.48	Ashkha soldadosta tantaykuspa Amalecta atiparqa. Ajinamanta Israelta kacharicherqa suwa runaspa makinmanta.
1SA.14.49	Saulpa qhari wawasnenqa karqanku: Jonatán, Isúi, Malquisúa ima. Warmi wawasnintaj iskay karqanku: Kuraj kajpata Merab, sullk'a kajpatataj Mical. 
1SA.14.50	Saulpa warmenqa Ahinompa wawan Ahimaas karqa. Soldadosta kuraj kamachejtaj Nerpa wawan Abner karqa. Nertaj Saulpa tatampa wauqen karqa. 
1SA.14.51	Saulpa tatan Cis, chanta Abnerpa tatan Nebpis iskayninku Abielpa qhari wakasnin karqanku.
1SA.14.52	Saulpa tukuy kausaynimpeqa, filisteoswan maqanakorqa aswan sinch'i karqa. Saulqa pichus sumachaj kallpasapa maqanakojkunata rikuspa soldadon kanampaj ajllarqa.
1SA.15.1	Uj p'unchay Samuelqa Saulman nerqa: Señor kachamuwarqa t'aqasunaypaj Israel aylloj reynin kanaykipaj. Chayrayku kunan uyariy Señor imatachus nisuyta munan chayta. 
1SA.15.2	Ajinata nin Tukuy Atiyniyoj Señorqa: Amalicitasta jasut'isaj, paykunaqa israelitas Egiptomanta llojsimushajtinku ñankunapi jark'aykusqankurayku. 
1SA.15.3	Chayrayku paykunawan maqanakoj riy; tukuy paykunata jinataj tukuy kapuyninkutapis chinkachimunaykipuni tiyan, ama ni uj chhikanta paykunamanta khuyarikuspa. Wañurachiy qharista warmista, wawasta, chay ñuñoj wawastapis, ajinallatataj wakasninkuta, ovejasninkuta, camellosninkuta, burrosninkuta ima.
1SA.15.4	Saulqa tukuy aylluta wajyacherqa, Telaimpitaj cantollamanta watucherqa. Tukuyninkupi karqanku iskay pachaj waranqa soldados chakipi rejkunamanta. Judá ayllumanta kajkunataj chunka waranqa soldados karqanku. 
1SA.15.5	Chay qhepantataj Saulqa kachaykukorqa Amalec llajtaman. Chay mayu patanejpitaj jarakorqanku. 
1SA.15.6	Saulqa quenitasman nerqa: T'aqakuychej chaymanta! LLojsiychej amalicitas chaupimanta, ama qankunatapis paykunatawan khuska wañuchinaypaj. Qankunaqa israelitas Egiptomanta llojsimushajtinku allinta paykunapaj ruwarqankichej. Quenitastaj amalicitasmanta t'aqakaporqanku. 
1SA.15.7	Chaypacha Saulqa amalicitasta maqanakupi atipaykorqa. Havila llajtamantapacha Shur llajtaman yaykunankama, chayqa kashan Egiptowan tinkuypiña. 
1SA.15.8	Chaypacha reyninku Agagta kausashajllata jap'icherqa, espadawantaj wañucherqa tukuy soldadosnintinta. 
1SA.15.9	Chaywampis Saul soldadosninwan imaqa mana wañucherqankuchu rey Agagtaqa, allichaj ovejasnin kajta, nitaj torostapis, nillataj wira waka uñasnintapis, nitaj corderostapis, nitaj chay sumachaj kaj imastapis. Imastachus phirirarqanku chaykunaqa karqanku mana walej, nitaj valorniyoj imasllamanta.
1SA.15.10+1SA.15.11	Chaymantataj Señorqa Samuelwan parlarqa:
1SA.15.10+1SA.15.11	Saulta kamachejta churasqaymanta llakikuni, payqa noqamanta t'aqakapun, manataj nisqasniyta junt'anchu. Samuelqa sinch'i llakisqa qhepakorqa, tukuy tutantintaj Señormanta mañakusharqa. 
1SA.15.12	Q'ayantin paqarintaj tutapayarqa Saulwan tinkumunampaj, willarqankutaj payqa Carmelman ripusqanta, chaypitaj rumi qontuta paypaj sayarichisqanta, chaymanta kutirispataj Gilgalman ripusqanta. 
1SA.15.13	Chaypacha Samuelqa rerqa maypichus Saul kasharqa chayman. Saultaj nerqa: Señor qanta bendicisuchun. Junt'aniña Señorpa kamachisqantaqa, nispa.
1SA.15.14	Samueltaj nerqa: Chanta ima niytataj munan chay ovejaspa jinataj torospa ch'ajwamusqasninkuri?, nispa.
1SA.15.15	Saultaj kuticherqa: Amalecmanta apamunku, runas t'aqasqanku chay allichaj kaj ovejasta, jinataj torosmantapis Señor Diosniykiman jaywanankupaj rikuchikuta jina, chay wakintataj wañuracherqayku, nispa.
1SA.15.16	Samueltaj chaypacha kuticherqa: Ch'in kay, willasqayki ch'isi imatachus Señor niwarqa chayta, nispa. Saultaj kuticherqa parlallay, nispa.
1SA.15.17	Samueltaj parlarqa: Qanqa mana kasuy runa karqanki, chaywampis Señorqa Israel ayllus ukhupi reyninku kanaykipaj ajllaspa churasorqa. 
1SA.15.18+1SA.15.19	Señorqa kamachisuspa kachamusorqa, chay juchasapa amalicitasta tukuchinaykipaj mana ujniyojta. Imaraykutaj Señorpa kamachisusqantaqa mana kasorqankichuri, chay enemigosmanta qhechusqaykita jap'ikapuspari? Jinamanta qanqa Señorpa ñaupaqempi mana allintachu ruwarqanki, nispa.
1SA.15.20	Chaypitaj Saulqa kuticherqa: Noqa kasorqani Señorpa kamachisqasninta, paypa niwasqantataj junt'arqani: Apamorqani presota Amalec llajtaj reynin Agagta, chanta amalicitasta wañuracherqani. 
1SA.15.21	Jinapis runasqa qhepakorqanku ovejaswan, jinataj toroswan ima, wañunankupuni karqa chaykunamanta aswan allinchajninta t'aqaspa, Gilgalpi Señor Diosniykiman rikuchikuta jina jaywanankupaj.
1SA.15.22	Chaypitaj Samuelqa kuticherqa: Señortaqa kasuypuni, astawan allinta kusichin, chay rikuchikusta, jinataj ruphasqa rikuchikusta jaywanamanta nisqaqa. Astawan allinraj payta kasunaqa, nisqasninta kasunapis, chay rikuchikusmanta, jinataj chay corderoj wirasninta jaywanamanta nisqaqa.
1SA.15.23	Señorpa contrampi oqharikoyqa layqa juchawan ninakun, Señorta mana kasuytaj lanti yupaychana juchawan ninakullantaj. Imaynatachus qan qhesacherqanki chay kamachisqasninta ajinallatataj paypis qanta qhesachasunki manaña rey kanaykipaj.
1SA.15.24	Chaypacha Saulqa Samuelman nerqa: Arí juchallini, Señorpa kamachisqasninta, niwasqaykitawan mana kasuta ruwaspa. Chaytaqa ruwarqani runasta manchachikuspa, imatachus mañawasqankuta uyarinayrayku. 
1SA.15.25	Chaywampis mañarikuyki juchasniymanta perdonanawaykita, noqawantaj kutinaykita Señorta yupaychaj.
1SA.15.26	Samueltaj kuticherqa: Mana qanwanqa kutisajchu, qan Señorpa kamachisqanta qhesachasqaykirayku. Kunanqa pay qhesachasunkiña, manaña Israelpa reynin kanaykipaj.
1SA.15.27	Samuel ripushajtinña, Saulqa Samuelpa qhatakuna p'achampa cantonmanta jap'iykorqa, llik'irparerqataj. 
1SA.15.28	Chaypacha Samuelqa Saulman nerqa: Ajinallatataj Señorpis qanmanta Israelpa reinonta qhechusunki, uj llajta masiyki runaman qopunampaj, chay runataj qanmantaqa aswan allin. 
1SA.15.29	Diosqa Israelpa kusiynin. Payqa mana llullakunchu, nitaj pesachikunchu. Mana payqa runachu pesachikunampaj.
1SA.15.30	Saul kutichillarqataj noqa juchallini, nispa. Chaywampis mañakuyki tukuy israelitaspa ñaupaqempi, jinataj kurajkunaspa ñaupaqempipis allillampajpuni qhawanawaykita. Kutimuytaj, Señor Diosniykita noqawan yupaychamuna.
1SA.15.31	Chaypacha Samuelqa Saulwan Señorta yupaycharqa. 
1SA.15.32	Chaymanta Samuelqa kamacherqa: Kayman pusamuway Amalecpa reynin Agagta. Agagtaj may kusisqa Samuelpa ñaupaqenman chimpamorqa, llakiyta wañunanmantaqa librakusqantaña yuyaspa. 
1SA.15.33	Samueltaj chaypi nerqa: Qan espadaykiwan ashkha warmista mana wawasniyojta saqerqanki. Kunanqa ajinallataj mamaykita qhatirenqa.
1SA.15.33	Chayta niytawantaj Samuelqa, Señorpa ñaupaqempi chay reytaqa Gilgal llajtapi chhikan chhikanta khuchurarqa. 
1SA.15.34	Chaymanta Samuelqa Ramá llajtaman riporqa. Saultaj kutiporqa chay Saulpa nisqa Gabaa llajtanman. 
1SA.15.35	Samueltaj chaymantaqa manaña jayk'ajpis Saultaqa ujtawan rikorqañachu. Mayta llakikuspa Saulmanta waqarqa. Señortaj mayta pesachikorqa Israelpa reynin kanampaj Saulta churasqanmanta.
1SA.16.1	Señorqa Samuelman nerqa: Mayk'ajkamataj llakikunki Saulmantari?, nispa. Noqaqa manaña munanichu Israel ukhupi pay reyllapuni kanantaqa. Wajraykita aceitewan junt'achiy, riytaj Isaejpa wasinman Belén llajtaman, paypa ujnin kaj wawanta rey kanampaj ajllaniña.
1SA.16.2	Samuelqa kuticherqa: Imaynatataj riymanri?, nispa. Saulchus yachanman chayqa wañuchiwanmanchari!
1SA.16.2	Señortaj kuticherqa: Uj waka uñata jap'iy, niytaj: Señorpaj uj rikuchikuta jaywaj jamuni nispa. 
1SA.16.3	Chaymantaqa Isaita wajyay chay rikuchiku jaywasqaykiman, noqataj nisqayki imatachus ruwanaykita. T'aqay pitachus noqa nisqayki chayta rey kanampaj aceitewan jawispa.
1SA.16.4	Imastachus Señor nisqanta Samuelqa ruwarqa. Maypachachus Belenman chayajtinñaqa, chay llajtamanta kurajkuna uj chhika mancharisqa taripaj llojsimorqanku, taporqankutaj: Allin sonqowanchu jamushawayku?, nispa.
1SA.16.5	Samueltaj kuticherqa: Arí, nispa. Jamushani Señorman uj rikuchikuta jaywaj. Llimphuchakuychej, noqawan khuskataj Señorman jamuychej rikuchikuta jaywaj. Chaymantataj Samuelqa Isaita wawasnintawan llimphucharqa, wajyarqataj Señorpa rikuchikunman. 
1SA.16.6	Chayamojtinkutaj Samuelqa rikorqa Eliabta, yuyarqataj: Kaychá kanqa Señorpa ajllasqan reyqa, nispa.
1SA.16.7	Señortaj nerqa: Ama allin rijch'ayninta qhawaychu, nitaj jatun kaynintapis, paytaqa noqa qhesachani. Runaqa k'acha kaynillanta qhawan, noqaqa mana runa jinachu qhawani, manachayqa sonqonta qhawani, nispa.
1SA.16.8	Chaypacha Isaeqa Abinadabta ajllarqa, Samuelmantaj pusarqa. Chanta Samuelqa nillarqataj: Nillataj kaytapis Señorqa ajllanchu, nispa.
1SA.16.9	Chaymanta Isaeqa Samatañataj pusarqa; chaytapis Samuelqa nillarqataj: Manallataj kaypis Señorqa ajllanchu, nispa.
1SA.16.10	Isaeqa, qanchis qhari wawasninta Samuelman chimpacherqa. Samueltaj nerqa ni mayqenta Señor ajllasqanta.
1SA.16.11	Samueltaj ujtawan tapullarqataj: Manachu astawan wawasniyki tiyan?, nispa. Uj aswan juch'uy kaj kanraj, payqa ovejasta michishan, nispa Isaeqa kuticherqa. Samuel nerqa: Kachay mask'amojta, chay mana chayamunankamaqa mana rikuchikutaqa jaywasunmanchu.
1SA.16.12	Isaitaj payta wajyachimorqa. Chay ch'itataj k'acha pukalu, k'acha ñawisniyoj, sumaj rijch'ayniyojtaj karqa. Chaypacha Señorqa nerqa Samuelman: Kaymá chay ajllasqayqa, jatarikuy rey kanampajtaj aceitewan jawiykuy.
1SA.16.13	Chay ratopacha Samuelqa chay ch'itita aceiteyoj carneroj wajranta jap'ispa jawiykorqa wauqesnimpa ñaupaqempi. Chay p'unchaymantapachataj Señorpa Espíritun Davidman jamorqa. Chaymanta Samuelqa Ramá llajtaman kutiporqa.
1SA.16.14	Señorpa espírituntaj Saulmanta t'aqakaporqa. Uj sajra espíritu Señorpa kachamusqan payta ñak'arichisharqa. 
1SA.16.15	Saulpa kamachisnintaj nerqanku: Qhaway wiraqochíy, Diospa kachamusqan sajra espíritu qanta ñak'arichishasunki. 
1SA.16.16	Chayrayku wiraqochíy, kay kamachisniykita niy, uj arpa tocay yachaj runata mask'amunankuta, maypachachus chay sajra espíritu ñak'arichisojtin arpata tocanampaj qan walejyanaykipaj.
1SA.16.17	Saultaj kamachisninman nerqa: Mask'ampuwaychej ari pillatapis sumajta arpata tocayta yachajta; pusampuwaychejtaj kayman, nispa.
1SA.16.18	Chaypacha paykunamanta ujnin kamachin, nerqa: Noqa rikuni Belén llajtapi, Isaejpa ujnin wawan sumajta tocayta yachasqanta. Payqa maqanakunapajpis wapu, maychus kajta parlaj, allin rijch'ayniyoj, Señortaj paywan kashan.
1SA.16.19	Chaymanta Saulqa Isaíman kachasta kacharqa kay jinata ninankupaj: Kachamuway wawayki Davidta, ovejasta michin chayta, nispa. 
1SA.16.20	Isaitaj wawan Davidta Saulman kacharqa. Paywantaj apacherqa uj burropi chajnaykuspa t'antasta, uj bota vinota, uj chivitotawan ima. 
1SA.16.21	Ajinamanta Davidqa Saulpa ñaupaqenman chayarqa, paypa kamachiynimpitaj qhepakorqa. Saulqa maytapuni munakorqa, armasninta apaykachanampajtaj payta churarqa. 
1SA.16.22	Saultaj uj willajta Isaíman kacharqa, David paywan qhepakunanta mañachispa, payta kusichisqan kasqanrayku. 
1SA.16.23	Ajinaqa maypachachus Diospa apachimusqan sajra espíritu jamojtinkama Davidqa arpanta oqharispa tokapoj. Chaymantataj Saulqa yuyayninman kutirej, walejyajtaj. Chay sajra espiritutajri paymanta t'aqakapoj.
1SA.17.1	Filisteosqa soldadosninkuta tantaykorqanku ch'ajwapi maqanakamunankupaj. Tantakorqankutaj Soco llajta chaynejpi. Judá jallp'api jarankuta sayacherqanku, Efes-damim llajtapi, chayqa kashan Socowan, Azecawan tinkuypi. 
1SA.17.2	Chaypachallataj tantakorqanku Saulwan israelitaswan ima, jarakorqankutaj Ela nisqa vallepi. Chaypitaj wakichikorqanku filisteospa contrampi maqanakunankupaj. 
1SA.17.3	Filisteosqa uj orqopi kasharqanku, israelitastaj chimpan orqopi kasharqanku, chaupinkupitaj uj valle karqa. 
1SA.17.4	Jinallamanta chay filisteos ukhumanta uj maqanakoj runa llojsimorqa kinsa metros jina sayayniyoj, Goliat nisqa sutiyoj. Payqa Gat nisqa llajtamanta karqa. 
1SA.17.5	Umampeqa broncemanta ruwasqa monterayoj karqa, cuerpompitaj broncemanta ruwasqa pechoquera nisqa chalecoyoj. Chayqa phishqa chunka phishqayoj kilos jina pesarqa. 
1SA.17.6	T'ususninta jark'anasnimpis broncellamantataj karqa, jinataj wasampi apaj chay t'ojsinasnimpis. 
1SA.17.7	T'ojsina lanzampa wajrantaj awana khiwinampa k'aspi jinapuni karqa, puntanmantaj fierromanta karqa. Chaytaj sojta kilomanta astawanraj pesarqa. Ñaupaqentataj yanapajnin rej.
1SA.17.8	Goliatqa sayaykuspa israelita soldadosta qhaparerqa: Imapajtaj llojsimunkichej maqanakoj churakunaykichejpajri? Noqaqa filisteo kani, qankunataj Saulpa kamachiynimpi kashankichej. Qankuna ukhumanta ujta ajllaychej noqawan maqakoj uraykamunampaj. 
1SA.17.9	Sichus noqawan maqanakoj llojsimunman, atipawanman chayqa, noqayku qankunaj kamachisniykichej kasqayku. Noqachus atipasaj chayri, qankuna noqaykoj kamachisniyku kankichej. 
1SA.17.10	Chay filisteoqa nillarqataj: Kay p'unchaypi noqa israelitaspa soldadosninman yaykuspa mañani. Qowaychej runata noqawan maqanakunampaj.
1SA.17.11	Chay filisteoj nisqasninta uyarispa Saulqa, tukuy israelitaspis iskayrayarqanku, sinch'itataj mancharikorqanku.
1SA.17.12	Chaypacha Judamanta Belempi tiyakorqa uj runa Isaí sutiyoj. Payqa Saul kausashajtin ashkha watasniyojña karqa. Kay runajtataj pusaj qhari wawasnin tiyaporqa, ujnin kaj wawanqa David sutiyoj karqa. 
1SA.17.13	Isaejpa kinsa kuraj qhari wawasnin Saulta qhaterqanku maqanakuman. Chay kinsantin wawasnimpa sutisninkutaj karqanku kaykuna: Kurajpata Eliab, sullk'ampatataj Abinadab, kinsa kajpatataj Sama. 
1SA.17.14	Davidtaj aswan sullk'a kaj karqa. Kinsantin kurajkunaqa Saulta qhaterqanku. 
1SA.17.15	Davidtaj sapa kuti rej Saul kasharqa chayman, kutimojtaj Belenman tatampa ovejasninta michimoj.
1SA.17.16	Chaykamataj chay filisteo jatun runaqa paqarimpi, tardempitaj llojsimoj israelitasta maqanakuman wajyaspa. Ajinallatapuni ruwarqa tawa chunka p'unchay junt'ata.
1SA.17.17	Uj p'unchaytaj Isaeqa David wawanman nerqa: Kunanqa oqhariykukuy kay iskay chunka libra trigo jank'ata, kay chunka t'antastawan, apaytaj usqhayllata maqanaku jarapi kashanku chay wauqesniykiman. 
1SA.17.18	Apallaytaj kay chunka quesosta waranqa soldadosta kamachishan chaypaj. Yachamuytaj imaynachus wauqesniyki kashasqankuta. Apamuwankitaj imallankutapis allillan kashasqankuta yachanaypaj.
1SA.17.19	Chaykamataj Saulwan Davidpa wauqesninwan, chanta tukuy israelitaspiwanqa Ela nisqa vallepi filisteoswan maqanakuspa kasharqanku.
1SA.17.20	Chay q'ayantintaj Davidqa tutamanta jatarikorqa, ovejasninta wajman mink'arikuspataj rerqa, tatan Isaí mikhunasta wakichisqanta apaspa. Maqanaku jaraman chayashajtintaj, soldadosqa maqanakupaj wakichikusharqanku, maqanaku qhaparqakaykunasta qhaparispa. 
1SA.17.21	Israelitaswan filisteoswanqa, ujnin uj chimpapi, ujnintaj uj chimpapi sayaykorqanku maqanakunankupaj. 
1SA.17.22	Davidqa chay apasqan q'episninta saqerqa, pichus armasta mikhuykunastapis qhawaj chay runaman. Usqhayta rispataj maqanakoj soldados ukhuman yaykuykorqa, tapunampaj imaynachus wauqesnin kashasqankuta. 
1SA.17.23	Paykunawan parlashajtintaj Gat llajtamanta chay maqanakoj filisteo Goliatqa llojsimorqa filisteospa chaupinmanta. Sayaykuspataj israelitasta ujtawan wajyarqa paywan maqanakoj llojsinankupaj, imaynatachus sapa p'unchay ruwaj kikillantapuni. Davidtaj chayta uyarerqa.
1SA.17.24	Tukuy israelitasqa chay runata rikuytawan mayta mancharikuspa ayqej kanku ñaupaqenmantaqa. 
1SA.17.25	Chanta israelitasqa ninakoj kanku: Rikunkichejchu chay llojsimoj runata? Payqa Israelpa contrampi sayaykuspa parlaj jamun. Pichus chay runata atipajmanqa rey qonqa ashkha qolqeta, ususintapis warmin kanampaj qollanqataj, chanta tukuy ayllumpis impuestota mana paganqankuchu.
1SA.17.26	Chaypacha David tapurerqa chay ladompi kajkunata: Imatataj qonqanku kay filisteo runata wañuchejman, Israelta k'umuykachachejta qhechojmanri? Pitaj kasqa Diosta mana rejsej runari, kausaj Diospa soldadosnimpa contrampi sayaykojri?, nispa.
1SA.17.27	Davidmantaj kuticherqanku, imaynatachus ñaupajpi nerqanku ajinallatataj imatachus qonankuta, pillapis Goliatta wañuchejmanqa. 
1SA.17.28	Eliabqa Davidpa kuraj kaj wauqenqa phiñarikorqa chay waj soldadoswan parlasqanta uyarispa, nerqataj: Imamantaj kayman jamorqankiri? Pimantaj chay pisi ovejasta ch'in pampapi saqerqankiri? Noqa rejsiyki wapuykachajpuni kasqaykita, sajra yuyasqasniykitapis. Qanqa jamorqanki maqanakuta qhawakunaykiraykulla, nispa.
1SA.17.29	Davidtaj kuticherqa: Kunan imatataj noqa ruwasqaniri parlarispalla?, nispa.
1SA.17.30	Chaymantaqa wauqenmanta ithirispa wajkunatañataj tapurerqa. Chay soldadospis ñaupajta nerqanku chay kikillantataj kuticherqanku. 
1SA.17.31	Davidpa parlasqanta uyarejkunaqa Saulman rispa willaykamorqanku; Saultaj wajyacherqa. 
1SA.17.32	Chaypacha Davidqa Saulman nerqa: Ama pipis sonqompi manchachikuchunchu kay filisteoraykoqa. Noqa kamachiyki risaj chay runawan maqanakamoj.
1SA.17.33	Saulqa Davidman nerqa: Qan sapallaykeqa mana riyta atiwajchu chay filisteowan maqanakoj riytaqa. Qanqa waynallaraj kanki, chay filisteoqa wayna kasqanmantapacha maqanakuyman yachasqa.
1SA.17.34+1SA.17.35	Davidtaj kuticherqa: Kay kamachiykeqa tatampa ovejasninta michishaspa, león, chayri osopis jamuspa ovejasta apakapojtenqa, qhepanta rispa siminmantaña orqhoj kani, noqaman phinkiykamuwajtintaj, quijadanmanta jap'ispa wajtaj kani wañunankama. 
1SA.17.36	Ajinata kay kamachiykeqa wañuchej leontapis, chayri osotapis. Kay Diosta mana rejsej runatapis kikillantataj ruwasaj, kausaj Diospa soldadosnimpa contrampi sayaykusqanrayku. 
1SA.17.37	Señorqa librawarqa leonmanta, chayri osomantapis, kikillantataj librawanqa kay filisteoj makinmantapis, nispa. Chaypacha Saulqa nerqa: Riy ari, Señortaj qanwan kachun, nispa.
1SA.17.38	Chaymantataj Saulqa kamacherqa Davidman p'achallichinankuta, paypa churakunan p'achasnillanwantaj. Umanman broncemanta ruwasqa monterata churaykunankuta, chaymantataj uj pechoqueratawan churaykorqanku. 
1SA.17.39	Chay qhepantataj Davidpa chumpinman uj espadata wataykorqanku p'achan pataman. Ajina p'achallisqa kaspataj puriyta munarqa. Mana chayman yachasqa kaspataj chay ratopacha Saulman nerqa: Mana puriyta atinichu kay jina p'achawanqa, mana chayman yachasqachu kasqayrayku, nispa. Chaymantataj Davidqa chay tukuy p'achasta lluch'ukaporqa. 
1SA.17.40	Tojnunta oqhariykukuspataj wayq'omanta phishqa llusq'o rumista ajllaspa pallakamorqa, chaykunatataj wayaqanman churaykorqa. Makimpi warak'ata jap'irisqataj filisteowan tinkoj rerqa. 
1SA.17.41	Chay filisteopis pisimanta pisi Davidwan maqanakoj qayllaykamushallarqataj. Yanapajnintaj ñaupaqenta risharqa. 
1SA.17.42	Goliatqa Davidta rikuytawan pisipaj qhawarqa waynallaraj kasqanrayku, chanta pukalu, allin rijch'ayniyojtaj kasqanrayku. 
1SA.17.43	Chaymantataj filisteoqa Davidman nerqa: Noqaqa alqochu kani k'aspiwan jamunawaykipaj, nispa. Chanta filisteoqa diosnimpa sutimpi Davidta maldicerqa. 
1SA.17.44	Nillarqataj: Jamuy kayman chay aychaykita aycha mikhu p'isqosman qarasaj, monte sajra animalesmanwan, nispa.
1SA.17.45	Davidtaj payman kuticherqa: Qanqa espadawan jamushawanki jinallataj lanzawan, jabalinawan ima, noqataj qampa contraykipi jamushani, israelita soldadospa Tukuy Atiyniyoj Señor Diosnimpa sutimpi. Paypajtaj qanqa sajrata rimarqanki. 
1SA.17.46	Kunampacha qanta Señorqa makisniyman jaywawanqa, kunampacha wañuchisqayki, umaykitataj qholusaj, tukuy filisteospa aychasnintataj chay aycha mikhu p'isqosman, jinataj chay monte sajra animalesman qarasaj. Jinamanta tukuy runas yachanqanku Israel ukhupi uj Dios kasqanta. 
1SA.17.47	Tukuy tantasqa runaspis yachanqanku, Señorqa mana espadawanchu salvasqanta, nitaj lanzawanchu. Kay tukuy maqanakoyqa Señorpatamin, paytaj qankunataqa makisniykuman jaywawasqayku.
1SA.17.48	Chay filisteo runaqa sayariytawan Davidwan tinkoj rerqa. Davidpis usqhayllata chay filisteo runawan tinkoj correrqa. 
1SA.17.49	Davidqa wayaqanmanta makinwan ujnin rumita orqhorqa. Chay rumiwan warak'aspataj filisteoj uma frentempi jap'erparicherqa. Uma frentempi rumi sat'isqayoj filisteoqa uyamanta pampaman choqakorqa. 
1SA.17.50	Ajinata Davidqa atiparqa filisteotaqa. Uj warak'allawan uj rumiwantaj Davidqa wañorparicherqa, makimpi mana espadayoj kaspalla. 
1SA.17.51	Davidqa filisteoj patanman phinkiykuspa espadallantataj jallch'ananmanta orqhospa wañuchiyta tukuycharparerqa, chaymanta umanta qholurparerqa. Filisteosqa chay sumaj maqanakoj runankuta rikuspa ayqerikaporqanku. 
1SA.17.52	Chaypacha Judamanta kajkuna, jinataj Israelmanta kajkunapi qhaparispa qhatiykorqanku Gat llajtaman yaykunakama, Ecronman yaykuna chaynejkamataj. Saaraimantapacha, Gatman, Ecronmampis rina ñan pataspeqa filisteo soldadospa ayasninku wijch'u wijch'ulla kasharqanku.
1SA.17.53	Israelitastaj filisteosta qhatiykusqankumanta kutirimuspa, filisteokunaj jarankupi tukuy imanku kajta jap'ikaporqanku. 
1SA.17.54	Chaypacha Davidqa filisteoj umanta Jerusalenman aparqa, armasnintataj jarampi saqerqa. 
1SA.17.55	Chay filisteowan Davidwan maqanakoj rishajtin Saulqa Abnerta soldadospa kuraj kamachejnin tapukorqa: Abner niway, pitaj jaqay waynaj tatanri?, nispa.
1SA.17.56	Abnertaj kuticherqa: Jurani reyníy, mana yachanichu, nispa. Reytaj nerqa: Allinta tapuriy pejpa churinchus chay wayna kasqanta, nispa.
1SA.17.57	Maypachachus Davidqa kutipusharqa filisteota wañuchisqanmanta, chay runaj umanta aysariykususpa, chaypacha Abnerqa Davidta Saulpa ñaupaqenman pusarqa. 
1SA.17.58	Saultaj tapurerqa: Niway majt'illu, pejpa wawantaj kankiri?, nispa. Davidtaj kuticherqa: Belempi tiyakoj kamachiykej Isaejpa wawan kani, nispa.
1SA.18.1	David Saulwan parlayta tukusqantawan Jonatanqa Davidwan may sumaj kausaqen ruwakorqa. Chayrayku Davidta pay kikinta jinapuni munakorqa. 
1SA.18.2	Saultaj chay kikin día Davidta paywan qhepacherqa. Manañataj tatampa wasinman kutipojta saqerqañachu.
1SA.18.3	Jonatanwan Davidwanqa uj tratota ruwarqanku, Jonatán Davidta pay kikinta jina munakusqanrayku. 
1SA.18.4	Chay jawa Jonatanqa p'achan patapi qhatakunanta Davidman qoporqa, p'achantawan qollarqataj, espadanta, wach'ina arconta, qara chumpintawan. 
1SA.18.5	Davidqa Saul maymanchá kachaj chayman rej, tukuy imatataj allintapuni ruwaj. Chayrayku Saulqa Davidta soldadosta kamachinampaj churarqa. Davidqa allimpaj qhawasqa karqa tukuy runaspa ñaupaqempi, jinallataj Saulpa soldadosnimpa kamachejkunasnimpajpis.
1SA.18.6	David filisteota wañuchisqanmantaña, soldados kutimushajtinku tukuy llajtasmanta warmis rej kanku Saulta taripaj, kusiywan takispa, tususpataj chhullu chhullojninkuwan, chanta platillosninkuwan ima. 
1SA.18.7	Chay warmisqa tusoj jina takej kanku kay jinata: Saulqa waranqa runasta wañucherqa. Davidtaj chunka waranqa runasta wañucherqa.
1SA.18.8	Chaywan Saulqa sinch'ita phiñakorqa, mayta phiñakuywantaj nerqa: Davidtaqa ninku chunka waranqa runasta wañuchisqanta; noqatarí niwanku waranqa runasllata wañuchisqayta. Reyninkupaj churaykunallankupajña qhawashanku, nispa.
1SA.18.9	Chaymantapacha Saulqa Davidta leqhospa qhawarqa.
1SA.18.10	Q'ayantintaj Diospa kachamusqan sajra espíritu Saulman yaykorqapacha. Paytaj palacio ukhupi locoyarqa. Davidtaj arpa tocana yachasqa kasqanman jina arpata tocasharqa. Saultaj uj lanzata makimpi jap'isharqa. 
1SA.18.11	Jinallamanta Saulqa lanzata choqarqa Davidta perqaman clavayta yuyaspa. Davidtaj iskay kutikama ithirikorqa Saulpa chay choqasqan lanzamanta.
1SA.18.12	Saulqa Davidmanta manchachikorqa, Davidwan Señor kashasqanrayku, Saulta saqerparispa. 
1SA.18.13	Chayrayku paywan khuska kananmanta Davidtaqa karuncharqa, churarqataj waranqa soldadosllata kamachinampaj, paykunawantaj Davidqa maqanakusman rejtaj kutimojtaj. 
1SA.18.14	Davidta Señor yanapasqanrayku tukuy ruwasqasnimpi allillampuni rerqa. 
1SA.18.15	Chayrayku Saulqa Davidmanta manchachikorqa, tukuy imapi allin risqanrayku. 
1SA.18.16	Chaywampis tukuyninku israelitasmanta, jinataj Judamanta kajkunapis Davidtaqa munakorqanku pay kamachejninku kasqanrayku, maqanakuman rejtinku ñaupaj puntata yaykojtin llojsejtin.
1SA.18.17	Uj día Saulqa Davidman nerqa: Kuraj warmi waway Merabta warmiyki kanampaj qosqayki. Chaypajqa qan guerrapi wapu maqanakoj kanayki tiyan, Señorpa maqanakusnimpitaj maqanakunayki tiyan. Saulqa yuyasharqa chay maqanakupi Davidta filisteos wañuchinankuta, ajinamanta manaña paychu wañuchinampaj.
1SA.18.18	Davidtaj Saulman kuticherqa: Noqaqa mana imachu kani, nitaj aylluypis imachu Israelpeqa reypa tolqan kanaypajqa.
1SA.18.19	Chaywampis mayk'ajchus Merabta Davidpa warmin kanampaj qopunan p'unchay chayamojtin, Saulqa chay wawanta Meholamanta Adrielman qoporqa. 
1SA.18.20	Saulpa ujnin kaj warmi wawan Micaltaj Davidta munakorqa. Chaytaj Saulman willasqa karqa, paymantaj allin rijch'arqa. 
1SA.18.21	Saulqa yuyasharqa wawanta qojtenqa payrayku Davidqa filisteospa makimpi wañunanta. Chaypacha Saulqa ujtawan Davidman nerqa: Kunanqa tolqay kanayki tiyan.
1SA.18.22	Chay qhepanta Saulqa chay kamachisninta kamacherqa: Qankuna pakayllamanta Davidman niychej: Reyqa sinch'ita munakusunki jinallataj tukuy kamachisnimpis munakusunku. Kunanqa reypa tolqa kayta atinki.
1SA.18.23	Saulpa kamachisnintaj Davidman kay tukuyta willamorqanku, Davidtaj kuticherqa: Qankunaqa yuyankichejchu reypa tolqan kayqa allimpuni kasqanta, kay noqa jina wajcha mana kasuy runapajqa?
1SA.18.24	Saulpa kamachisnintaj rispa Saulman willamorqanku imatachus David nisqasninta. 
1SA.18.25	Chaypacha Saulqa filisteospa makinmampuni Davidta urmachiyta munaspa nerqa: Willaychej warmi wawaymanta t'ikata jaywanawantaqa, apamuwachun pachaj filisteospa phichilusninkoj puntampa qarasninta khuchuspa, chaywan enemigosniyman aynita kutichinaypaj.
1SA.18.26	Saulpa kamachisnenqa kay imasta Davidman willamorqanku. Davidtaj umachakorqa walej kasqanta, ajinamanta reypa tolqan kanaqa, manaraj chay reypa nisqan p'unchay chayamushajtintaj. 
1SA.18.27	Davidqa runasninta pusariykukuspa iskay pachaj filisteosta wañurachimorqa, Chanta chay runaspa phichilusninkoj puntampa qarasninta reyman aparqa, jaywarqataj tolqan kanampaj. Chaypacha Saulqa wawan Micalta Davidman qorqa warmin kanampaj.
1SA.18.28+1SA.18.29	Saulqa rikuspa, yachaspataj Davidwan Señor kasqanta, wawan Micaltaj sinch'ita munakusqanta, astawan manchachikorqa ñaupajmanta nisqaqa. Saulqa wiñaypaj enemigota jap'ikorqa tukuy kausaynimpi. 
1SA.18.30	Chay jawari filisteos ukhumanta kurajkunasninku sapa kuti maqanakoj llojsejtinku, Davidpuni Saulpa tukuy waj kamachisninmanta nisqaqa astawan atipaj, chayraykutaj payqa tukuypaj allin qhawasqa karqa.
1SA.19.1+1SA.19.2	Saulqa, wawan Jonatanta, tukuy yanapajkunasnintawan kamacherqa Davidta wañuchinankuta. Jonatanrí Davidta mayta munakusqanrayku, payman chayta willamorqa, nerqataj: Tatay Saulqa wañuchiyta munashasunki. Q'aya allinta qhawakuspa purinki. May pakaynejpipis pakakuspa qhepakuy. 
1SA.19.3	Noqataj tataywan khuska llojsisaj, maypichus qan kashanki chay campoman. Qanmanta paywan parlasaj, imaynachus kanqa chayta, chaytataj qanman willasqayki.
1SA.19.4	Jinataj Jonatanqa Davidmanta allinta Saulman parlarqa, nerqataj: Reyníy, ama ima sajratapis ruwaychu kamachiyki Davidtaqa, payqa mana ima sajratapis qantaqa ruwasunkichu, astawampis tukuy ruwasqasnenqa allimpuni qampaj karqa. 
1SA.19.5	Payqa wañuyta mana manchachikuspa filisteosta wañucherqa, jinamanta Señorqa paynejta tukuy israelitasman jatun atipayta qorqa, chaytaqa rikorqanki kusikorqankitaj. Imaraykutaj qan uj mana juchayoj runata wañuchiyta munankiri, Davidta mana imallamanta wañuchiyta munaspari?
1SA.19.6	Saulqa wawan Jonatampa nisqasninta uyarispa, qhaparerqa: Señorpa sutinrayku jurani, Davidqa mana wañonqachu.
1SA.19.7	Chaypacha Jonatanqa Davidta wajyaspa willarqa chay tukuy parlasqankuta. Chaymantaqa Saulman payta pusarqa. Ajinamanta ñaupajpi jina Davidqa Saulpa kamachillampipuni qhepakorqa.
1SA.19.8	Watejmanta maqanaku qallarikullarqataj, Davidtaj filisteospa contrampi llojserqa maqanakunampaj, paykunatataj atipaykorqa, filisteostaj mayta atipaykuchikuspa Davidpa ñaupaqenta ayqerqanku. 
1SA.19.9	Saulman watejmanta jamorqa uj sajra espíritu Señormanta. Saulqa wasimpi tiyasqa kasharqa, makimpi uj lanza jap'irisqa, Davidtaj arpata tocapusharqa. 
1SA.19.10	Saultaj Davidta lanzawan perqapi choqayta munarqa, Davidtaj uj ladoman ithirikorqa, jinamanta Saulpa lanzanqa perqallaman sat'ikorqa. Chay kikin ch'isi pachataj Davidqa llojsispa ayqerqa. 
1SA.19.11	Chay rato Saulqa kamacherqa runasninta, Davidpa wasinman rispa sumajta wateqamunankuta, q'ayantin paqarintaj wañuchinankuta. Warmin Micaltaj Davidman willarqa: Manachus kunan ch'isi ayqekunki chayqa, q'ayapaj wañusqa rikhurinki.
1SA.19.12	Chay rato Micalqa Davidta ventanannejta uraykucherqa, jinamanta ayqerqa. 
1SA.19.13	Chaymantataj Micalqa Davidpa camanman uj lantita churaykorqa, saunanmantaj cabra millmamanta ruwasqata churaykorqa, chaytataj uj qhatanawan qhataykorqa. 
1SA.19.14	Maypachachus Saul kamacherqa Davidta presota jap'inankuta chaypacha, Micalqa nerqa Davidqa onqosqa kashasqanta. 
1SA.19.15	Saulqa watejmanta kacharqa runasninta Davidta jap'imunankupaj, kamacherqataj kay jinata: Onqosqapis camampi kashan apamuwaychej wañuchinaypaj!, nispa.
1SA.19.16	Saulpa runasnintaj Davidpa wasinman yaykorqanku, camampitaj uj lantillata tarerqanku, saunampitajri cabra millmamanta ruwaspa churaykusqata. 
1SA.19.17	Chaypacha Saulqa Micalman nerqa: Imaraykutaj kay jinata ch'aukiyawanki, chay enemigoyta ayqechispari?, nispa. Micaltaj kuticherqa: Pay niwarqa: Saqeway ayqejta, manachayqa qanta wañuchisqayki, nispa.
1SA.19.18	Ajinamanta Davidqa ayqerqa. Rerqataj Ramá llajtaman Samuelta watukoj, willakorqataj imastachus Saul paywan ruwasqanta. Chay qhepantataj Davidwan Samuelwanqa Naiotman tiyakoj rerqanku. 
1SA.19.19	Saulman willarqanku, Davidqa Naiotpi Ramá llajtapi kashasqanta. 
1SA.19.20	Chaypacha Saulqa runasninta kacharqa Davidta jap'imunankupaj. Saulpa kacha runasnintaj Ramaman chayaspa uj t'aqa profetasta musphaypi jina parlashajta rikorqanku, chaykunatataj Samuel pusaykachashajta. Jinallamanta chay kacha runasmampis Diospa Espíritun junt'aykorqa. Chanta paykunapis chay profetas jina parlarqanku.
1SA.19.21	Saul chayta yachaspa waj runasnintañataj kacharqa. Paykunapis profetas jinallataj parlarqanku. Kinsa kaj kutita Saulqa waj runasninta kachallarqataj. Paykunapis profetas jinallataj parlarqanku. 
1SA.19.22	Chaymantaqa kikin Saulñataj kachaykukorqa Ramá llajtaman. Secupi uj jatun pujyu chaynejpi Saulqa tapurikorqa Samuelmanta Davidmantawan. Willarqankutaj Ramá llajtapi Naiotpi kashasqankuta. 
1SA.19.23	Saultaj Ramá llajtapi Naiotman kachaykukorqa. Paymampis Diospa Espíritun junt'aykullarqataj. Chanta Saulqa profeta jina parlaspa rillarqapuni Ramá llajtapi Naiotman chayanankama. 
1SA.19.24	Chay jawaqa p'achanta lluch'ukuspa, ukhu p'achallawanwan qhepakorqa tukuy p'unchaynintin, jinataj ch'isimpis Samuelpa ñaupaqempi profeta jina parlaspa. Chaymantapacha kay jina nisqa karqa: Saulpis profetallatajchu kashan?, nispa.
1SA.20.1	Chaymantaqa Ramapi Naiotmanta Davidqa ayqerqa, rerqataj Jonatán kasharqa chayman. Paymantaj nerqa: Imatataj noqa ruwarqaniri? Imataj juchay kasqari? Imapitaj tataykej contranta juchallisqani wañuchiyta munaspa mask'anawampajri?, nispa.
1SA.20.2	Jonatantaj kuticherqa: Mana imaynamantapis jinachu kanqa, qanqa mana wañunkichu! Yachanayki tiyan, tatayqa mana imatapis ruwanchu, juch'uypis kachun, chayri jatumpis kachun mana noqaman willawaspaqa. Imaraykutaj tatayqa kayta pakawanmanri? Kayqa mana jinachu kanqa.
1SA.20.3	Davidqa ujtawan nerqa: Tataykeqa sumajta yachan, qan maytapuni noqata munakuwasqaykita, payqa mana munanqachu kayta yachanaykita ama llakikunaykipaj. Señorpa sutinrayku qanrayku jurani, wañuy patapi kashasqayta!
1SA.20.4	Chaypacha Jonatán taporqa: Imatataj qanrayku ruwanayta munankiri?, nispa.
1SA.20.5	Davidtaj kuticherqa: Q'aya p'unchayqa mosoj killa fiesta kanqa, chaypitaj reywan khuska tiyaykuspa mikhunay kashan. Qanqa saqeway campoman rispa, minchha tardekama pakakamunayta. 
1SA.20.6	Tatayki noqamanta watukojtenqa, ninki: Mañarikuwarqa saqenayta Belén llajtaman usqhayllata rinampaj, chaypi tukuy ayllun wata rikuchikuta jaywananku kasqanrayku, nispa. 
1SA.20.7	Sichus walej nisonqa chayqa, niyta munan walejlla kanayta. Sichus phiñakunman chayqa, qan yachanki wañuchiytapuni munawasqanta. 
1SA.20.8	Ajinaqa khuyaspa yanapaway kamachiyki kasqayrayku, Señorpa ñaupaqempi noqawan qanwan tratota ruwasqanchejrayku. Noqajtapuni juchay kashan chayri, qan kikiyki wañuchiway. Jinamanta tataykimanta manaña apawankichu.
1SA.20.9	Jonatantaj payman kuticherqa: Ama chaytaqa yuyallaypischu! Tatay wañuchiytapuni munasusqanta yachasaj chayqa, willasqayki.
1SA.20.10	Chaypacha David taporqa: Pitaj willawanqa tatayki phiñasqa parlasojtinri?
1SA.20.11	Jonatantaj kuticherqa: Jaku campoman llojsina, nispa. Iskayninkutaj campoman llojserqanku. 
1SA.20.12	Chaypitaj Jonatanqa Davidman nerqa: Israelpa Señor Diosnimpa ñaupaqempi jurayki. Q'aya minchhakama kay kikin horasta jina waillasqayki, tatayta tapuspa yachasajña imastachus yuyashasqanta. Sichus qampaj walejllata parlanqa chayqa, waillachisqayki. 
1SA.20.13	Tatay wañuchiytapuni munasonqa chayqa, noqataj chayta mana willaykimanchu, nitaj ayqeyta yanapaykimanchu chayqa, Señor sinch'ita jasut'iwachun. Señortaj yanapasuchun imaynatachus tatayqa yanaparqa ajinata! 
1SA.20.14+1SA.20.15	Chaykama kausasajraj chayqa, imaynatachus qanta Señor khuyakusunki, ajinallatataj qampis khuyakuwanki. Wañusaj chayri, aylluyta khuyallankipuni. Señortaj cuentata mañawachun enemigosniykimanta, tukuyninkutataj tukuchichun!
1SA.20.16	Ajinamanta Jonatanqa Davidwan tratota ruwarqa. 
1SA.20.17	Jonatanqa ujtawan Davidta juracherqa mayta munakusqanrayku, imaraykuchus sinch'itapuni pay kikinta jina munakorqa. 
1SA.20.18	Jonatanqa nillarqataj: Q'ayaqa mosoj killa fiesta kanqa qampa tiyanayki ch'usajlla kajtin qanmanta watusonqanku. 
1SA.20.19	Kinsa kaj diapiraj astawan watukusonqanku. Chayrayku ripuy chay ñaupaj kutipi maypichus pakakamorqanki chayman. Jaqay Ezel rumi kashan chay wasaman pakaykakamuy. 
1SA.20.20	Noqataj, kinsa kutista flechasta chay ladoman kacharisaj, uj imatapis jap'ichiyta munashayman jina. 
1SA.20.21	Uywasqaytataj nisaj: Riy chay flechasta mask'amuy, nispa. Qanmanta aswan kaynejllapi kashanku chay flechasqa, oqharispa apamuway, niyman chayqa, ama manchachikuspa jamullanki, manataj imapis kasonqachu. Kaytaqa Señorpa sutinrayku jurayki. 
1SA.20.22	Sichus uywasqayta nisaj: Chay flechas aswan jaqaypi kashanku nispa chayqa, sayarispa ripunki, Señorpuni munan qan ripunaykita. 
1SA.20.23	Kay tratota ruwasqanchejtaqa Señorlla rikuchun wiñaynintimpaj.
1SA.20.24	Davidqa campopi pakakamorqa. Killa qallarikuy fiesta chayamojtintaj, chaypacha reyqa tiyaykukorqa mesaman mikhunampaj. 
1SA.20.25	Reyqa maypichus tiyanan kaj chaypi tiyaykukorqa perqa qayllanejpi. Jonatantaj tiyarqa reypa chimpannejpi. Abnertaj tiyaykukorqa Saulpa ladompi. Davidpa tiyananrí ch'usaj pacha qhepakorqa. 
1SA.20.26	Chay p'unchaypi Saulqa mana imatapis nerqachu, jinapis yuyaynimpeqa nisharqa: Ichapis imapi juchallin, mana llimphuchasqa kaspa mana jamunchu, nispa. 
1SA.20.27	Q'ayantin p'unchaypis chay fiestapi Davidpa tiyananqa ch'usajllapuni kasharqa. Chaypacha Saulqa wawan Jonatanta taporqa: Imaraykutaj Isaejpa wawan Davidqa mana qayna mikhoj jamunchu, nitaj kunampisri?
1SA.20.28	Jonatantaj kuticherqa: Davidqa maytapuni mañakuwarqa Belenman rinampaj. 
1SA.20.29	Mañawarqataj payta rejta saqenayta, imaraykuchus llajtampi ayllun uj ñak'asqa rikuchikuta jaywananku kasqanrayku, chaypajtaj wauqen wajyachisqanta. Nillawarqataj noqa rejta saqejteyqa ayllusninta waturikoj rerqonanta. Chayrayku, reyníy, qanwan mikhojqa mana jamunchu.
1SA.20.30	Chaypacha Saulqa sinch'ita Jonatampaj phiñarikorqa, nerqataj: Qanqa sajra warmej wawan kanki! Manachu noqaqa yachani chay Isaejpa wawampa sinch'i kausaqen kasqaykita, chaytaj qampajqa uj p'enqay, jinataj mamaykipajpis kasqanta? 
1SA.20.31	Pay kay jallp'api kausashanankamaqa, mana qanqa allimpichu kanki, nitaj reinoykipis. Ajinaqa kunampacha kachay mask'amojta, pusachimuytaj, imaraykuchus wañunampuni tiyan.
1SA.20.32	Jonatantaj tatan Saulman kuticherqa: Imaraykutaj pay wañonqari? Imatataj pay ruwasqari?, nispa.
1SA.20.33	Saulqa lanzanta oqharispa Jonatanman choqaykorqa wañuchinampaj jina. Jinamanta Jonatanqa repararqa tatanqa Davidta wañuchiytapuni munashasqanta. 
1SA.20.34	Chaypacha Jonatanqa may phiñasqa jatarikorqa, manataj fiestamanta chay qhepan kaj p'unchaypi mikhorqachu, Davidmanta sinch'ita llakikusqanrayku; tatan Saul Davidpaj sajrata rimasqanrayku. 
1SA.20.35	Q'ayantin paqarintaj Jonatanqa campoman llojserqa uj ch'iti pusarisqa, ima horastachus Davidwan tinkunanku karqa chay horasta jina. 
1SA.20.36	Chay ch'ititataj kamacherqa: Kunanqa noqa kacharisaj chay flechasta usqhayta correspa mask'amuy. Chay kamachi correshajtintaj Jonatanqa sinch'iwan kacharerqa paymanta aswan karuman rinampaj jina. 
1SA.20.37	Chay kamachi maypichus flechas kasharqa chayman chayashajtinña, Jonatanqa tukuy kallpanwan payman qhaparerqa: Chay flechaqa qanmanta aswan jaqaypiraj kashan, nispa.
1SA.20.38	Uj kutitawan Jonatanqa chay kamachinta qhaparerqa: Apurakuy, usqhayta riy, ama sayaychu!, nispa. Jonatampa kamachenqa chay flechasta oqharispa patronninman apamorqa. 
1SA.20.39	Mamataj chay kamacheqa imatapis repararqachu, Jonatanwan Davidllawan chay yachachinakusqankutaqa yacharqanku. 
1SA.20.40	Jonatanqa chay kamachinman armasninta jaywarqa, kamacherqataj chaykunata apaspa llajtaman kutipunanta.
1SA.20.41	Chay kamachi ripojtinkamataj Davidqa pakasqa kasharqa chaymanta llojsimorqa. Jonatampa ñaupaqempitaj kinsa kutita k'umuykukorqa pampaman umanta chayachispa. Chaymantataj much'anakuspa iskayninku much'anakorqanku, Davidtaj astawan waqarqa. 
1SA.20.42	Chaymantataj Jonatanqa Davidman nerqa: Ama llakikuspalla ripuy. Chay jurasqanchejqa Señorpa ñaupaqempimin karqa, Señor kaytaqa rikuchun qanwan noqawan sumajta kausakunanchejpaj. Jinallataj kachun qampa wawasniykiwan, noqaj wawasniywampis wiñaypaj, chaymantataj Davidqa riporqa, Jonatantaj llajtaman kutiporqa.
1SA.21.1	Davidqa Nob llajtaman rerqa sacerdote Ahimalecpaman. Payqa mancharisqa llojsimorqa Davidwan tinkoj, nerqataj: Imaraykutaj sapallayki jamunkiri, nitaj pipis qanwan jamunchuri?
1SA.21.2	Davidtaj Ahimelecman kuticherqa: Rey kachamuwarqa uj kamachiyninta junt'anaypaj, niwarqataj ni pi yachananta, imapajchus kachamuwasqanta, ima kamachiykunasninwanchus jamusqaytapis. Pischus kamachiypi kashanku chay runastaqa uj cheqanman tantakunankuta nini. 
1SA.21.3	Kunanqa, imastaj mikhunapaj tiyapusunkiri? Qoway phishqa t'antasta, chayri imachus kapususqanta.
1SA.21.4	Sacerdotetaj Davidman nerqa; Tiyapuwan chay t'antaqa mana mikhunapaj nisqa t'antachu, manachayqa Diospaj t'aqasqa t'antalla. Jinatapis qosqayki sichus runasniyki warmiswan mana karqankuchu chayqa.
1SA.21.5	Davidtaj sacerdoteman kuticherqa: Cheqamanta sapa maqanakuman llojsispaqa warmismanta karunchakunkupuni. Kay jamusqaykoqa mana maqanakupaj nisqapischu karqa, chaywampis runasneyqa llimphuchakorqankuña llojsimunaykupajqa, jinamanta kunanqa aswan llimphuchasqas kashayku.
1SA.21.6	Chaypacha sacerdoteqa chay llimphuchasqa t'antata jaywarqa, Señorpaj llimphuchasqa t'antaslla chaypi kasqanrayku. Chay diallaraj chayman orqhomusqanku waj q'oñi t'antasta churanankupaj. 
1SA.21.7	Saulpa ujnin kaj kamachenqa, Diosta yupaychana wasipi chay kikin diallapitaj qhepakusqa. Chay kamachejpataqa sutin karqa Doeg, payqa Saulpa michejkunasnimpa kurajninku karqa.
1SA.21.8	Davidqa Ahimelecman nerqa: Manachu kaypi tiyapusunki uj lanza, chayri uj espadallapis? Reypa kamachisqan usqhayllata kasuna kasqanrayku mana tiempo karqachu espadayta, nitaj waj armasniytapis oqharikamunaypaj.
1SA.21.9	Sacerdotetaj kuticherqa: Arí, Ela nisqa vallepi atiparqanki chay filisteo Goliatpa espadallan kaypi kashan. Chay efod p'acha wasapi uj qhatanawan mayt'usqa kashan. Munanki chayqa atinki apakuyta, aswan armasneyqa mana kanchu. Chaypitaj Davidqa kuticherqa: Chay walej kanqa tukuyninmanta astawanqa, chayta qoway ari, nispa.
1SA.21.10	Chay kikin diapacha Davidqa ayqellarqapuni Saulmantaqa. Rerqataj Gat llajtamanta rey Aquispaman. 
1SA.21.11	Chanta Aquispa kamachisnintaj nerqanku: Manachu payqa chay jallp'aj reynin David? Manachu paymanta takispa tusoj kanku: Saulqa waranqa runasta wañucherqa, Davidtaj chunka waranqasta, nispa?
1SA.21.12	Davidpa sumajta umachakorqa chay parlasqasninkuta. Gat llajtamanta rey Aquispa ñaupaqempitaj sinch'ita mancharikorqa. 
1SA.21.13	Chayrayku ñaupaqenkupi maychus kananmanta uj jinaman tukorqa. Loco locoman tukuspataj punkuspi qelqaraj churakorqa, llausasnintataj sunkhasnin chaynejta surucherqa. 
1SA.21.14	Chaymanta rey Aquisqa chay kamachisninman nerqa: Kay runata locota rikushaspaqa imapajtaj pusamuwarqankichejri? 
1SA.21.15	Loco runatachu mask'ashasqani kay runata pusamunawaykichejpaj, kay kikin wasiypi locoykachanampaj?, nispa.
1SA.22.1	Davidqa chaymanta ripuspa Adulam chhanka jusk'uman ayqerqa. Wauqesnin, chanta tukuy ayllumpis chayta yachaspaqa paywan rerqanku, khuska kamunankupaj. 
1SA.22.2	Paywan tantakullarqankutaj tinkukoj tukuy llakiyniyoj runas, manus kajkuna, mana kusiyniyoj kajkunapiwan. Davidtaj paykunaj kuraj kaj pusaykachajninku karqa. Paywan khuskachakoj runasqa tawa pachaj runas jina karqanku.
1SA.22.3	Chaynejmantapacha Davidqa Moab jallp'api Mizpa llajtaman rerqa. Moabpa reyninmantaj nerqa: Mañarikuyki tataywan mamaywanqa qankunawan qheparikunankuta, imatachus Señor noqawan ruwanqa chayta yachanaykama.
1SA.22.4	Ajinamanta Davidqa tatasninta pusarqa Moabpa reyninman. Paykunataj tiyakorqanku, David chay chhanka jusk'upi kanankama. 
1SA.22.5	Chaypacha profeta Gadqa Davidta yuyaycharqa: Amaña qhepakuychu chay chhanka jusk'upi. Puririy, ripuytaj Judá jallp'aman. Ajinamanta Davidqa riporqa, chayarqataj Haret nisqa monteman.
1SA.22.6+1SA.22.7	Chaykamataj Saulqa Gabaapi kasharqa, loma patapi uj tamarisco sach'a urapi tiyasharqa makimpi lanza jap'irisqa, muyuynimpitaj chay kamachisnin kasharqanku. Maypachachus Davidwan chay runasninwan ima maypichus tarikusqankuta yachaspa, Saulqa paywan kasharqanku chaykunaman nerqa: Benjaminmanta kaj runas, uyariwaychej: Creenkichejchu Isaejpa wawanqa qonallasuykichejtataj tukuy qankunaman jallp'asta, uvas huertastapis, tukuyniykichejtataj kamachejkunata, jinataj capitanestapis churanasuykichejta? 
1SA.22.8	Qankunaqa tukuyniykichej contraypi oqharikunkichej manataj ni mayqenniykichej niwankichejchu, imaynatachus chay Isaejpa wawanwan wawaywan uj tratota ruwasqankumanta. Ni mayqenniykichejtaj noqamanta mana dakuwankichejchu, manataj pipis niwanchu wawallaytaj chay kamachiyta contraypi churasqanta, wañuchiyta munaspa wateqanawampaj, imaynatachus kunan ruwashan ajinata.
1SA.22.9	Chaypacha Doeg, Edon llajtamanta Saulpa kamachisninmanta kurajninku kay jinata kuticherqa: Noqa rikorqani Isaejpa wawantaqa Nob llajtaman rispa Ahitobpa wawan Ahimelecwan tinkojta. 
1SA.22.10	Ahimelectaj Señorta Davidpa taporqa. Chanta qorqa mikhunasta, jinallataj filisteo Goliatpa espadanta ima.
1SA.22.11	Chaypacha reyqa wajyachimorqa Ahitobpa wawan sacerdote Ahimelecta, tukuy ayllunta, Nob llajtamanta tukuy sacerdotestawan. Tukuyninkutaj reypa ñaupaqenman jamorqanku. 
1SA.22.12	Saulqa Ahimelecman nerqa: Qan Ahitobpa wawan allinta uyariway. Ahimelectaj kuticherqa: Nillaway reyníy, munasqaykita ruwasaj, nispa.
1SA.22.13	Saultaj taporqa: Imaraykutaj qanwan chay Isaejpa wawanwan contraypi oqharikorqankichejri? Qan payman qosqanki t'antasta, uj espadatawan. Davidpajtaj Diosta tapurisqanki, noqaj contraypi oqharikunampaj, wañuchiyta munaspa wateqanawampaj, imaynatachus kunan ruwashan ajinata.
1SA.22.14	Chaypacha Ahimelecqa reyman kuticherqa: Mayqentaj tukuy yanapajkunasniykimanta David jina cheqan runarí? Payqa tolqayki kampis, chay jawari soldadospa kuraj kamachejnin, palacioykipitaj sumaj runapaj qhawasqa. 
1SA.22.15	Kunanmantachu paypaj Diosta tapuyta qallarisqani? Mana jinachu chayqa! Chayrayku qan reyníy kay kamachiykimanqa, nitaj aylluykimampis; imaraykuchus noqa kamachiykeqa mana pisita, nitaj ashkhatachu yachani chay imasmantaqa, nispa.
1SA.22.16	Rey Saultaj ujtawan nillarqataj: Yachay allinta qan; Ahimelec, qanwan tukuy aylluykiwan wañunaykichejpuni kasqanta.
1SA.22.17	Chay rato reyqa muyuynimpi qhawaj soldadosninta kamacherqa: Señorpa sacerdotesninta wañurachiychej! Paykunapis Davidman kutisqas kashanku, paykunaqa David ayqeshasqanta yachashaspa mana willawarqankuchu. Reypa soldadosnintaj mana makisninkuta oqhariyta munarqankuchu Señorpa sacerdotesnimpa contrampeqa. 
1SA.22.18	Chayraykutaj reyqa kamacherqa Edonmanta Doegta: Qan wañurachiy, nispa. Chaypacha Doegqa sacerdotespa contrampi churakorqa, chay kutipeqa pusaj chunka phishqayoj qharista wañuracherqa. Paykunaqa linomanta efod p'achasniyoj kasharqanku. 
1SA.22.19	Chaymantataj Saulqa, sacerdotespa Nob llajtankuman yaykuspa espadawan wañuracherqa: Qharista, warmista, chanta ñuñoj wawastapis. Wañurachillarqataj bueyesta, burrosta, ovejasta ima. 
1SA.22.20	Ahimelecpa ujnin kaj wawan Abiatar sutiyoj kaj, chay wañurachishajtinku ayqekorqa, chayarqataj maypichus David kasharqa chaykama. 
1SA.22.21	Chaypitaj Abiatarqa Davidman willarqa imaynatachus Señorpa sacerdotesninta Saul wañurachisqanta. 
1SA.22.22	Davidtaj kuticherqa: Noqa yacharqaniña chaypi Doeg kaspaqa Saulman willanantapuni. Noqa juchayoj tukuy aylluyki wañusqankumanta. 
1SA.22.23	Kunanqa noqawan qhepakuy, amataj manchachikuychu. Pillapis wañuchisuyta munajqa, noqatapi wañuchiyllatataj munan. Ajinaqa noqawan allillanta kakunki.
1SA.23.1	Uj kutipi filisteosqa Keila llajtaman yaykuykamorqanku, suwakaporqankutaj erasmanta trigosta. Chaytataj Davidman willarqanku. 
1SA.23.2	Davidtaj Señorta tapurerqa: Saqewankimanchu rispa filisteoswan maqanakamojta?, nispa. Señortaj kuticherqa: Arí, maqanakamuy; Keila llajtataj kacharichiy.
1SA.23.3	Davidpa soldadosnintaj nerqanku: Kay Judá jallp'apiraj manchachikushankichej chayqa, astawanrajchari Keilaman rispa chay filisteospa contrampi rispaqa manchachikusunman, nispa.
1SA.23.4	Chaypacha Davidqa watejmanta Señorta tapullarqataj, Señortaj kay jinata nerqa: Rillayña Keilaman, noqataj chay filisteosta makisniykiman churasaj, nispa.
1SA.23.5	David chay soldadosninwan Keilaman kachaykukorqanku, chaypitaj maqanakorqanku filisteospa contrampi, may jinatataj atipaykorqanku, uywasninkutapis qhechukaporqanku. Ajinamanta Davidqa Keilapi tiyakojkunata filisteosmanta kacharicherqa.
1SA.23.6	Chaykamataj Ahimelecpa wawan Abiatarqa ayqekoj risharqa, Davidwan Keilapi tinkukamunanrayku, efod p'achata oqhariykukuspa. 
1SA.23.7	Chay jawataj Saulman willasqanku Davidqa Keilapi kashasqanta. Chayta uyarispa Saulqa sonqompi nerqa: Dioschá kaytaqa munan, imaraykuchus Davidqa llajtaman yaykuspa, pay kikin punkuswan, trancanasnintinwan ima wisq'aykukun.
1SA.23.8	Chay rato Saulqa tukuy soldadosninta wajyacherqa, Keila llajtaman rerqanku, chaypitaj Davidta soldadosninta ima, tukuyninkumanta muyuykuspa jap'inankupaj. 
1SA.23.9	Davidtaj Saul jap'ichej jamunayashasqanta yachaspa, chaypacha Abiatar sacerdoteta kamacherqa efod p'achata apamunanta Señorta tapunanta. 
1SA.23.10	Davidqa Señorman nerqa: Señor, Israelpa Diosnin; kay kamachiyki yachan Saul kayman jamunayashasqanta kay Keila llajtaman, noqaraykutaj kayta thuñej jamushasqanta. 
1SA.23.11	Saulqa mask'awaj jamonqapunichu? Kay Keila llajtapi tiyakojkunaqa payman jaywaykuwanqankuchu? Señor, Israelpa Diosnin, kay kamachiykeqa mañakusunki willarinawaykita!, nispa. Chaypitaj Señor kuticherqa: Saulqa jamonqa. 
1SA.23.12	Chaypitaj Davidqa tapullarqataj: Kay Keila llajtapi kajkunari, noqata soldadosniyta ima Saulman jaywaykuwasqaykuchu?, nispa. Señortaj kuticherqa: Arí, jaywaykusonqachej, nispa.
1SA.23.13	Chaypacha Davidqa tukuy soldadosnimpiwan khuska tukuyninkupi sojta pachaj jina llojserqanku Keila llajtamanta, purerqankutaj kaynejman jaqaynejman rispa. Saulmanrí willasqanku Davidqa Keila llajtamanta ayqesqanta. Saultaj manaña munarqachu mask'achej riyta.
1SA.23.14	Ajinamanta Davidqa Zif ch'in pampaj pakakunasniyoj orqosnimpi tiyakorqa. Saultaj tukuy p'unchaypi mask'allarqapuni. Chaywampis Diosqa mana munarqachu makisninman urmananta. 
1SA.23.15	Chaywampis Davidqa Saulta manchachikorqapuni, wañuchiyta munaspa payta mask'asqanrayku. Davidqa chayrayku Horespi qhepakorqa, chay Zif ch'in pampasnejpi.
1SA.23.16	Uj kutipi Saulpa wawan Jonatanqa Horesman rerqa Davidta watukoj, astawan kallpachanampaj Diospi astawan atienikunampaj.
1SA.23.17	Nerqataj: Ama manchachikuychu, tatay Saulqa mana taripayta atisonqachu. Qanqa Israelpa reynin kanayki tiyan. Noqataj qanta qhepaykipi yanapasunaypaj kasaj. Chaytaqa tatay Saulpis yachan. 
1SA.23.18	Chaypacha iskayninku uj tratota ruwarqanku, Señortataj testigopaj churakorqanku. Chaymanta Jonatanqa wasinman kutiporqa. Davidtaj Horespi qhepakaporqa. 
1SA.23.19	Zif llajtapi tiyakojkunataj Gabaa llajtaman rerqanku Saulwan parlaj, nerqankutaj: Davidqa noqaykoj jallp'aykupi pakasqa kashan, pakakuna Haquila orqopi Hores chhankapi, ch'in pampamanta uranejpi. 
1SA.23.20	Chayrayku qan reyníy jamuyta munanki chayqa, jamullay, noqaykutaj qanman jaywasqayku, nispa.
1SA.23.21	Saultaj kuticherqa: Dios bendicisonqachej qankunata, noqata khuyakuwasqaykichejmanta! 
1SA.23.22	Kunanqa riychej yachamuychejtaj maynejpipunichus David kashasqanta, pichus rikusqantawan yachamuychej. Niwanku payqa sinch'i vivo kayninwan ch'aukiyaj kasqanta. 
1SA.23.23	Sumajta qhawankichej tukuy pakakunan jusk'usta, chaymantataj allinta yachasparaj jamuwankichej, chantataj noqa qankunawan risaj. Chaynejpipuni kashanman chayri, noqa mask'asaj tukuynin ayllumanta ayllu Judá jallp'api.
1SA.23.24	Zif llajtamanta kajkunaqa Saulwan parlaytawan llajtankuman kutiporqanku. Davidqa chaykama chay runasninwan ima Maón ch'in pampapiña kasharqanku, chay ch'in pampanmanta uranej pampampi. 
1SA.23.25	Saulwan runasninwantaj mask'amoj rerqanku. Kayta Davidman willajtinkutaj payqa uraykorqa Maón ch'in pampapi chhanka kashan chayman. Chayta yachaspataj Saulqa kachaykukorqa Maón ch'in pampaman Davidta mask'amunampaj. 
1SA.23.26	Chay ujnin orqoj kinrayninta Saulqa runasnimpiwan risharqanku, chay orqoj wasantataj Davidwan runasninwan, usqhay usqhayta Saulmanta karunchanankupaj risharqanku. Chaywampis Saulwan chay runasninwan ima Davidta chay runasnintawan ima jap'inankupaj muyuykorqanku. 
1SA.23.27	Chaypacha uj runa jamorqa Saulman willaj kay jinata: Reyníy, kunampacha kutinayki tiyan, filisteos jallp'anchejman junt'aykamushanku!
1SA.23.28	Chaypacha Saulqa Davidta qhatiykachayta saqerparispa kutiporqa filisteoswan maqanakoj. Chayrayku chay chhankaj sutin, T'aqanakuna chhanka, nisqa.
1SA.23.29	Chaymanta Davidqa En-gadipi tiyakoj riporqa pakakuna chhankaman.
1SA.24.1	Saulqa filisteosta qharqosqanmanta kutimushajtinña willarqanku, Davidqa En-gadi ch'in pampapiña kashasqanta. 
1SA.24.2	Chaymanta Saulqa tukuy israelitasmanta kinsa waranqa soldadosta ajllarqa. Kachaykukorqataj Davidta chay runasnintawan mask'amoj monte cabraspa purinan orqo puntasnintinta. 
1SA.24.3	Chay risqampitaj chayarqa ovejaspa kanchanman, chay qayllanejpitaj karqa uj jatun qaqa jusk'u, chaypitaj Davidwan chay runasninwan pakakusharqanku. Saultaj chay jusk'uman yaykuykorqa samarikunampaj. Chayllapitaj Davidwan chay runasninwan pakakusharqanku. 
1SA.24.4	Chaypacha Davidpa runasnenqa payman nerqanku: Kunan junt'akun enemigosniykita Señor urmachisaj nisusqanqa. Kunanqa ruway imachus allin rijch'asunki chayta, nispa. Chaypacha Davidpa sayarispa allinsitullawan qayllaykuspa Saulpa qhatakunan p'achampa cantonta uj chhikanta k'uturparerqa. 
1SA.24.5	Chaymantari Davidqa sonqonta nanachikorqa chay k'utusqanmanta. 
1SA.24.6	Chay runasninmantaj nerqa: Señor amapuni munachunchu reyniypa contrampi oqharikunayta. Payqa rey kashan Señor payta ajllasqanrayku.
1SA.24.7	Ajinamanta Davidqa runasninta jark'arqa Saulta ama wañuchinankupaj. Saultaj chay jusk'umanta llojsimuspa ñanninta riporqa. 
1SA.24.8	Chay ratopacha Davidqa qhepanta jusk'umanta llojsimuspa qhaparerqa: Reyníy, reyníy!, nispa. Saul qhepaman qhawarejtintaj Davidqa tukuy munakuywan pampaman k'umuykorqa. 
1SA.24.9	Davidtaj Saulman nerqa: Reyníy, imaraykutaj creenki wañuchinasuypaj mask'asusqaytari? 
1SA.24.10	Reyníy, qan kikiyki rikuwanki, Señorqa qanta imaynatachus makisniyman churawasqanta. Chay jusk'upi kashajtiyki noqaqa mana wañuchiyta munarqaykichu, manachayqa kausayniykita perdonarqani, sonqoypitaj nerqani qan reyníy kasqaykita, Señor ajllasusqanrayku. 
1SA.24.11	Qhawariy reyníy, makiypi jap'ishasqayta: Qampa qhatakunayki p'achamanta uj chhikanta llik'isusqayta, munaspaqa wañuchiykiman karqa. Kaywan qanqa umachakuy, reyníy, noqaqa mana ima sajratapis ruwasuyta yuyasqayta, nitaj wasanchasusqaytapis, nitaj imatapis contraykipi juchallerqanichu. Chaywampis, reyníy, qan mask'awanki wañuchinawaykipaj. 
1SA.24.12	Señorlla justiciata ruwawasuchun iskayninchejta, qan reyniymantataj aynita kutichichun. Noqamantaqa mana jayk'ajpis qan reyniypa contrantaqa makiyta oqharisajchu. 
1SA.24.13	Imaynatachus ñaupa runas nej kanku: Sajra ruwayqa sajra runasllamantataj jamun!, nispa. Chayrayku noqaqa ni jayk'aj makiytaqa contraykipi oqharisajchu. 
1SA.24.14	Chaywampis pejpa qhepantataj Israelpa reynenqa llojsimorqari? Pitataj qhatiykachashanri? Uj alqo wañusqatachu? Uj pikitachu? 
1SA.24.15	Señorqa iskayninchejta cheqanchawasuchun. Pay yachachun noqamanta, paytaj jark'awachun qan reyniymantapis!
1SA.24.16	David parlayta tukojtintaj, Saulqa qhaparispa nerqa: Manachu qan parlawajqa waway David kankiri?, nispa; waqayta qallarerqa. 
1SA.24.17	Davidmantaj nerqa: Qanqa aswan cheqan runa kanki noqamanta nisqaqa, sajrata ruwasusqaymanta allin kajwan kutichishawanki. 
1SA.24.18	Qanqa kunan rikuchishawanki noqaj allinniyta mask'asqaykita, makisniykiman Señor churashawajtin mana wañuchiwaspa. 
1SA.24.19	Cheqamanta ni pipis kanchu enemigonta taripaspaña mana imanaspalla kausashajta kacharipojqa. Chayrayku Señorqa kutichipusuchun allin kajwan, noqawan kunan imastachus ruwasqaykimanta. 
1SA.24.20	Kunanqa cheqamanta yachani qan rey kanaykita, qan rey kashajtiykitaj tukuy imapi Israelpaj allin rinanta. 
1SA.24.21	Juraway ari Señorpa sutimpi mirayniyta ama chinkachipunawaykita, nitaj sutiytapis aylluy ukhumanta chinkachipunawaykita.
1SA.24.22	Davidtaj Saulman jurarqa, chaymantataj Saulqa palacionman kutiporqa. Davidwan runasninwantaj chay pakakuna chhankasman riporqanku.
1SA.25.1	Samuelqa wañuporqa. Tukuy israelitastaj tantakorqanku wañusqanmanta waqanankupaj. Ramá llajtapi kikin wasillampitaj p'amparqanku. Chaymantataj Davidqa Parán nisqa ch'in pampaman riporqa.
1SA.25.2	Maón llajtapi uj manchay qhapaj runa tiyakorqa, kinsa waranqa ovejasniyoj, waranqa cabrasniyoj. Carmel llajtapitaj uywasnin tiyaporqa. Chaypachataj Carmelpi ovejasninta ruthusharqa. 
1SA.25.3	Kay runaqa Calebpa ayllunmanta Nabal sutiyoj karqa. Payqa phiña runa, millay ruwaykunasniyojtaj karqa. Warmin Abigailtajri, allin yuyayniyoj, chanta k'achitataj karqa.
1SA.25.4	Davidtaj ch'in pampapi kashaspaqa yacharqa Nabalqa Carmel llajtapi ovejasninta ruthuspa kashasqanta. 
1SA.25.5	Davidqa chay kamachisninmanta chunkata kacharqa, paypa sutimpi Nabalta napaykamunankupaj. 
1SA.25.6	Kay jinatataj nicherqa: Hermanóy, munani sumaj kusiyllapi qan kanaykita, chanta aylluyki, tukuy wasiykipi kajkuna ima. 
1SA.25.7	Yachani ovejasta ruthuspa kashasqaykita. Kunanqa yachankiñachá michejkunasniyki Carmelpi noqaykuwan kashasqankuta. Noqaykuwan kashajtinkoqa mana ima llakiytapis qorqaykuchu, nitaj imatapis qhechorqaykuchu. 
1SA.25.8	Munaspaqa tapuriy chay kamachisniykita, paykuna astawan sut'inta willasonqanku. Chayrayku kunanqa mañarikuyki khuyarinaykita kay waynasta. Allin horapitaj qanman chayamushasunki. Qoriwayku ari imachus mikhunasmanta tiyaripususqanta, paykunaman, jinataj noqamampis, wawayki jina noqaqa kanipis.
1SA.25.9	Davidpa kamachisnenqa Nabalman chayaspa willarqanku Davidpa nisqasninta, suyarqankutaj imastachus kutichinanta. 
1SA.25.10	Nabaltaj kuticherqa: Pitaj chay Davidrí? Pitaj chay Isaejpa wawanri?, nispa. Kunan diaspeqa ashkha kamachis patronesninkumanta ayqerashanku. 
1SA.25.11	Ovejasta ruthojkunasniypaj wakichisqa kashan chaykunamantachu, ujyanasmantachu, aychasmantawan imachu qoyman kasqa mana rejsisqa maymantachus runasman?, nispa.
1SA.25.12	Davidpa kamachisnintaj kikin ñanllatataj kutiporqanku. Davidman chayaspataj willarqanku Nabal imastachus nisqasninta. 
1SA.25.13	Chaypacha Davidqa chay runasninta kamacherqa: Tukuyniykichej armasta oqharikuychej! Chay runastaj David jina chumpisninkuman churakorqanku. Ajinamanta pachajnintin runas paywan rerqanku. Paykunamanta iskay pachajtaj qhepakorqanku chay kapuykunasninkuta qhawanankupaj. 
1SA.25.14	Nabalpa ujnin kaj kamachintaj rispa willamorqa Nabalpa warmin Abigailman. Ch'in pampamantapacha Davidqa willajkunata kachamorqa patronniyta napaykunankupaj, paytaj manchay phiña simiwan paykunata kutikorqa. 
1SA.25.15	Chaywampis chay runasqa manchay k'achas noqaykuwan karqanku. Ch'in pampaspi purisqaykupeqa mana jayk'ajpis ima llakiyta qowarqaykuchu, nitaj imaykutapis qhechuwarqaykuchu. 
1SA.25.16	Paykunaqa tutapis p'unchaypis noqaykuta, ovejasniykutapis jark'awaj kayku. 
1SA.25.17	Qosaykiri ancha rumi sonqo mana imatapis parlarikuna jinachu. Chayta qan umacharikuy, qhawaytaj imatachus ruwanaykita, manachayqa cheqamanta mana allin kaj payta, jinataj aylluntapis qhatirenqa.
1SA.25.18	Chaypacha usqhayllata Abigailqa iskay pachaj t'antasta oqharerqa, iskay qara botas vinota, phishqa ovejasmanta kankasqa aychasta, tawa chunka libras grano jank'asta, pachaj chhullchu uvas k'isasta, ch'aki higosmanta iskay pachaj tortillasta ima. Chay tukuytataj burrosman chajnaykorqa. 
1SA.25.19	Chay kamachisninmantaj nerqa; Qankunaqa ñaupaykushaychej, noqataj aswan qhepata jamullasaj. Chay tukuyta ruwasharqa qosanman mana willaspalla. 
1SA.25.20	Abigailqa ujnin burroman lloq'aykuspa chay orqoj wasallanta pakaymanta uraykorqa. Jinallamanta Davidta chay runasninta ima rikorqa payta taripaj jamushasqankuta. Abigailtaj paykunata taripamorqa.
1SA.25.21	Davidqa jamusharqa sonqompi nispa: Qhasimanta Nabalpa tukuy kapuyninta chay ch'in pampapi waqaychaysisqayku, chay kapuyninmanta mana imata qhechuspa. Payqa allin ruwasqayta sajra kaywan kutichiwayku. 
1SA.25.22	Ajinaqa jurani: Sinch'itapis Diosneyqa jasut'iwachun, sichus kunanmanta q'ayakama Nabalpa ayllunmanta tukuy qharista mana tukuchejteyqa!, nispa.
1SA.25.23	Abigailqa Davidta rikuytawankama, burronmanta uraykuytawan umanta pampakama k'umuykorqa. 
1SA.25.24	Chaymantaqa Davidpa chakisninman wijch'uykukuspa nerqa: Juchaqa noqaman urmamuchun wiraqochíy! Chaywampis mañarikuyki parlarejta saqenawaykita nisqasniytataj uyarinawaykita. 
1SA.25.25	Qan ama kasuychu Nabaltaqa. Payqa ancha sajra runa sutinman jina. Payqa ancha wampu runapuni. Imatapis payqa wampu jinapuni ruwan. Kay kamachiyki warmeqa mana rikorqachu kachamusqayki kamachisniykitaqa. 
1SA.25.26	Chaywampis cheqamanta Señorqa mana munarqachu qan wañurachej jamunaykita, makiykiwan aynita kutichinaykita! Señor munachun tukuy qampa enemigosniykita, sajrawan rikusuyta munajkunatapis, Nabalta, jinataj ima sajrapis qhatirichun. 
1SA.25.27	Kunantaj mañayki, kay qanman t'inkata apamususqayta, qanwan khuska jamorqanku chay tukuy kamachisniyki ukhupi rak'isqa kachun. 
1SA.25.28	Kay kamachiyki warmej juchasninta perdonanaykita mañakuyki. Cheqamanta qantaqa Señor, jinataj mirayniykitapis jatun tiyanaykipi sayachichun, Señorpa sutimpi maqanakushasqaykirayku. Tukuy kausayniykipeqa ama ima sajrapis qhatirisuchunchu. 
1SA.25.29	Pillapis qanta mask'asojtin, chayri wañuchiyta munasojtenqa, kausayniyki Señor Diosniykej makimpi jallch'asqa kanqa. Enemigosniykitari Señor wijch'onqa, imaynatachus warak'awan rumita warak'anku ajinata. 
1SA.25.30+1SA.25.31	Ajinaqa, Señor maypachachus tukuy allin kanaykimanta nerqa chayta, Israelpa kamachejnin churasojtin, qanqa mana llakikunkichu, nitaj sonqoykitapis nanachikunkichu, mana juchasniyojkunata wañurachisqaykimanta, nitaj sajramanta sajrata aynita ruwasqaykimanta. Maypachachus Señor qanta allinwan rikusojtin, yuyarikunki kay kamachiyki warmimanta.
1SA.25.32	Davidtaj Abigailman kuticherqa: Bendicisqa kachun Israelpa Señor Diosnin, pay qanta noqata taripawaj kachamususqanmanta. 
1SA.25.33	Qampis bendicisqallataj kay, sumajta umachakusqaykimanta, jinamanta qan sayachiwarqanki wañuchimunay kashajtin, noqa kikiy chay sajramanta aynita kutichinay kashajtin. 
1SA.25.34	Israelpa Señor Diosninrayku jurayki, pay mana munarqachu ni ima sajratapis ruwasunayta, manachus qan usqhayta jamuwaj karqa noqawan tinkoj chayqa, q'ayakama mana uj qharillapis Nabalpa runasninmanta kausashaj puchunmanchu karqa.
1SA.25.35	Chaymantaqa David Abigailmanta jap'erqa imastachus payman apasqasninta, nerqataj: Kunanqa kusisqalla ripuy wasiykiman. Yachanki jina uyarerqayki niwasqasniykita, mañawasqasniykitapis.
1SA.25.36	Abigailqa kuterqa maypichus Nabal kasharqa chayman. Rikorqataj uj jatun qarakuta reypaj jinapuni wasimpi ruwashasqanta. Payqa may kusisqa phiri machasqataj kasharqa. Chayrayku Abigailqa q'ayantinkama mana imatapis nerqachu. 
1SA.25.37	Q'ayantin paqarintaj Nabal machasqa kasqanmanta yuyayninman kutirejtinña, Abigailqa Nabalman tukuy imaschus kasqanta sut'inta willarqa. Nabaltaj ujllata t'uku onqoywan jap'ichikorqa, mana kuyurejtaj rikhurerqa. 
1SA.25.38	Chunka diasninmanri Señor watejmanta onqochillarqataj, jinamanta Nabalqa wañuporqa. 
1SA.25.39	Davidtaj Nabal wañupusqanta yachaspa nerqa: Señor bendicisqa kachun, Pay Nabaltaqa jasut'in chay phiñachiwasqanmanta, Pay jark'awarqa sajrata ruwaymanta, Nabalpa juchantaqa paypa patallanmantaj urmaykucherqa! Chaymanta Davidqa Abigailman kacharqa paywan casarakuyta munasqanta willachispa. 
1SA.25.40	Davidpa kachasnin Carmelman Abigailwan parlanankupaj chayaspa nerqanku: David qanta pusajta kachamuwayku paypa warmin kanaykipaj.
1SA.25.41	Abigailtaj pampaman k'umuykukorqa, nerqataj: Noqaqa paypa kamachillan kani, noqaqa kamachisnimpa chakisninta mayllasaj, jinata pay kamachiwajtenqa.
1SA.25.42	Chaymantataj Abigailqa usqhayta wakichikorqa, phishqa warmi kamachisninta pusariykukuspa uj burropi Davidpa kamachisnimpa qhepanta rerqa. Davidwantaj casarakorqa.
1SA.25.43	Davidqa casarakullarqataj Jezreel llajtamanta Abinoam warmiwan; iskayninkutaj Davidpa warmisnin karqanku. 
1SA.25.44	Saultaj warmi wawan Micalta, Davidpa warmin karqa chayta qoporqa Galim llajtapi Laispa wawan Paltiman, paypa warmin kanampaj.
1SA.26.1	Zif llajtapi tiyakojkunaqa Gabaaman rerqanku Saulta watukoj, nerqankutaj: Davidqa pakasqa kashan, ch'in pampamanta inti llojsimuynejpi Haquila orqopi, nispa.
1SA.26.2	Chaypacha Saulqa rerqa kinsa waranqa soldadosta Israel ukhupi kajkunamanta aswan allichaj kajkunata pusariykukuspa, Zif ch'in pampaman Davidta mask'aj. 
1SA.26.3	Saultaj Haquila orqopi jarakorqa. Chayqa kashan ñan patapi ch'in pampamanta inti llojsimuynejpi. Davidtaj ch'in pampapi kashaspi reparakorqa Saulqa chaypi payta mask'ashasqanta. 
1SA.26.4	Jinamanta Davidqa wateqajkunata kacharqa. Yacharqataj cheqamanta Saul chayamusqantaña. 
1SA.26.5	Chaymantaqa rerqa maypichus Saul jarasqa kasharqa chaykama. Qhawarqataj maynejpichus puñushasqankuta Saulwan Nerpa wawan Abnerwan chayta. Abnerqa Saulpa soldadosnimpa kamachin karqa. Saulqa kikin jara chaupipi puñusharqa, soldadosnintaj paypa muyuynimpi jarasqas kasharqanku.
1SA.26.6	Chaypacha Davidqa parlarqa hitita Ahimelecwan Abisaiwan ima. Abisaeqa Sarviaj wawan karqa, Joabpa wauqentaj. Tapurerqataj: Pitaj noqawan jaraman rinman Saulwan tinkumunakama?, nispa. Abisaeqa kuticherqa: Noqa qanwan uraykusaj, nispa.
1SA.26.7	Chay ch'isipacha Davidwan Abisaiwan khuska jaraman rerqanku. Saultaj chay jara chaupipi puñusharqa. Uman chaynejpitaj lanzan pampaman sat'isqa kasharqa. Abnerwan soldadosninwan imataj chay muyuynimpi puñushasqanku.
1SA.26.8	Chanta Abisaeqa Davidman nerqa: Dios makisniykiman enemigosniykita churan. Saqeway kunan, kay kikin lanzallanwantaj pampaman tinkuchispa wañuchinayta. Payqa uj takayllapaj kashan.
1SA.26.9	Davidtaj kuticherqa: Ama wañuchiychu. Señorqa jasut'enqapuni, Señorpaj aceitewan jawispa ajllasqan reyta wañuchinampaj qhawajta. 
1SA.26.10	Jurani Señornejta, Paylla Saulpa kausaynintaqa qhechonqa, wañuyman chayajtimpis, chayri maqanakuman yaykushajtimpis. 
1SA.26.11	Señor jark'awachun, Paypa ajllasqan reyta wañuchiyta munanaymanta. Ajinaqa chay uman chaypi kashan chay lanzata, yaku yuruntawan oqhariykukuy, ripunataj, nispa.
1SA.26.12	Ajinamanta Davidqa lanzata, chay yurutawan Saulpa uman chaynejmanta oqhariykukuspa riporqanku. Mana pipis rikorqachu, nitaj repararqachu; manataj pipis rijch'arerqachu, Señor paykunaman sinch'i puñuyta apachimusqanrayku. 
1SA.26.13	Chaymanta Davidqa, chay vallemanta chimpaman riporqa, wicharerqataj uj orqo puntakama. Davidmanta paykunamanqa karuraj karqa. 
1SA.26.14	Chaypacha Davidqa Abnerman, soldadosninmanwan sinch'ita qhaparerqa: Abner uyarimuway! Abnertaj uyarispa nerqa: Pitaj qan kanki reyta qhaparimunaykipajri?
1SA.26.15	Davidtaj kuticherqa: Manachu qanqa kanki, pitachus Israel ukhupi ni pitawan kikinchachiyta atinapaj jina runa? Imaraykutaj mana jark'arqankichu Señor reyniykitari? Kay llajtamanta uj runa, wañuchiyta munaspa jaraman yaykumorqa. 
1SA.26.16	Mana walejchu kay ruwasqaykeqa. Noqa juraykichej Señornejta qankunaqa wañuchinapaj jina kasqaykichejta, aceitewan jawispa Señorpa ajllasqan reyniykichejta mana jark'akusqaykichejrayku. Kunanqa mask'ay ari maynejpichus kasqanta reypa lanzanta, uman chaynejpi kasharqa chay yaku yuruntawan.
1SA.26.17	Saulqa Davidpa qhaparimusqanta rejsiytawankama taporqa: Qan parlamuwajqa waway Davidsina kankeqa! Davidtaj kuticherqa: Arí, reyníy, parlamusojqa noqa kani. 
1SA.26.18	Reyníy, imapajtaj noqa kamachiykita qhatiykachawankiri? Imatataj ruwarqaniri? Ima sajratataj ruwarqaniri? 
1SA.26.19	Noqa mañayki qan reyniyta noqa kamachiykita uyarinawaykita. Señorchus noqaj contraypi kanaykita nisorqa chayqa, jap'ichun rikuchikuta jaywasqayta. Runasllamantachus kanman chayri, Señor paykunata maldicichun. Paykunaqa Señorpa llajtanmanta wijch'uwanku, chaywantaj waj dioskunata yupaychanayta munaspa jinanku. 
1SA.26.20	Noqaqa mana munaymanchu Señormanta karupi wañuchisqa kaytaqa. Qan Israelpa reynenqa mask'awaj llojsinki uj pikita jina, montesnejtataj uj yuthutapis qhatiykachashawaj jina.
1SA.26.21	Saultaj kuticherqa: David wawáy! Noqa juchayoj kani! Uj wampu runa jina kasharqani, may jatunta pantaspa! Chaywampis kutimpuy. Manaña chay sajra ruwayta qampaj mask'asajchu, kunan qan rikuchiwanki kausayniyta munakuywan jatumpi qhawasqaykita.
1SA.26.22	Davidtaj kuticherqa: Kayqa reypa lanzanqa. Ujnin kaj kamachiyki apakapoj jamuchun. 
1SA.26.23	Señortaj qopuchun sapa ujman maychus cheqa kayninman, jinataj sonqoyoj kasqanman jina. Señorqa makisniyman qan reyniytaqa churawarqapis, manataj munarqanichu Señorpa ajllasqan reyta ima sajratapis ruwaytaqa. 
1SA.26.24	Imaynatachus kunan noqa kausayniykita mana qhechorqaykichu, ajinallatataj munayman Señorqa waqaychanawanta, jinallataj tukuy llakiymantapis.
1SA.26.25	Saulqa chaypacha qhaparerqa: Dios bendicisuchun qan David wawayta! Qanqa may jatuchaj ruwanasman churakunki, tukuy imapitaj allimpuni risonqa!
1SA.26.25	Chaymantataj Saulqa wasinman kutiporqa, Davidtaj maymanchus ripunanta ripullarqapuni.
1SA.27.1	Chaywampis Davidqa sonqompi nerqa: Mayk'ajpis Saulqa atin wañuchiwayta. Chayrayku, noqapajqa aswan allin kawanman filisteospa jallp'anman ayqekunay. Jinamanta Saulqa saqewanqa, amaña tukuy Israel jallp'api mask'anawampaj, jinamanta Saulpa makinmanta llusp'isaj, nispa. 
1SA.27.2	Ajinamanta Davidqa chay sojta pachaj runasninwan ima rey Aquispaman rerqanku. Aquisqa Moacpa wawan karqa, Gat llajtaj reynintaj. 
1SA.27.3	David chay runasninwan imaqa Gat llajtapi Aquiswan tiyakorqanku, sapa ujpis ayllusninkuwan. Davidqa iskaynin warmisninta pusariykukorqa: Jezreel llajtamanta Ahinoam warminta, chanta Abigailtawan Carmelpi wañoj Nabalpa warmin karqa chayta. 
1SA.27.4	Maypachachus Saul yacharqa David ayqesqanta Gat llajtaman chaypacha, manaña payta qhatiykacharqachu.
1SA.27.5	Davidtaj Aquisman nerqa: Ichapis qan, reyníy, khuyakuwankiman, qoriwaspa tiyakunaypaj uj cheqata mayqen llajtallaykipipis. Mana walejchu kanman noqa kamachiyki kikin llajtaykipi qanwan khuska kausanayqa.
1SA.27.6	Chay kikin diapacha Aquisqa Siclag nisqa llajtata qorqa. Chayrayku kunankamapis Siclag llajtaqa Judá reyespa kamachinankuraj kashan. 
1SA.27.7	Davidqa uj wata killayojta filisteospa jallp'ampi tiyakorqa. 
1SA.27.8	Chay runasninwantaj llojsej kanku chay qayllasman Telaimmantapacha Egiptokama Shur cheqanejpa. Qhechuramoj kanku Gesurpi tiyakojkunata, Gezerpi kajkunata amaleckunata ima. Paykunaqa unaymantaña chay cheqaspi tiyakorqanku. 
1SA.27.9	Chay cheqapi kajkunawan maqanakuspaqa, mana saqejchu kanku qharista, nitaj warmistapis mana wañuchispaqa. Chay jawari apakoj kanku ovejasta, wakasta, burrosta, camellosta, p'achasta ima. Chaymantataj kutipoj kanku Aquispa chayman. 
1SA.27.10	Aquistaj tapurerqa: Ima llajtamantataj qhechuramorqankichejri?, nispa. Davidtaj kuticherqa: Judamanta uranejpi, chayri Jerusalenmanta uranejpi, chayri quenitaspa jallp'ankumanta uranejpi, nispa.
1SA.27.11	Davidqa mana ujniyojta wañurachej qharista warmista, ama pipis Gatman rispa willamunampaj. Davidqa filisteo jallp'api tiyakusqanmantapacha ajinallatapuni ruwarqa. 
1SA.27.12	Aquistaj Davidpi atienikoj, sonqompitaj nej: Davidqa israelitasta astawan chejnishan, jina chayqa kamachillaypuni kanqa, nispa.
1SA.28.1	Chay p'unchaykunapeqa filisteos soldadosninkuta tantaykorqanku israelitaswan maqanakunankupaj. Aquistaj Davidan nerqa: Qan allinta yachanki jina, runasniykiwan, noqapiwan maqanakuman llojsinaykichej tiyan.
1SA.28.2	Davidtaj kuticherqa: Walej chayqa. Kunan rikunki, reyníy, kay kamachiykeqa imayna walejchus chaypaj kasqanta. Aquistaj nerqa; Jina kajtenqa tukuy kausayniykipi soldadoy jina qhawajniypaj churasqayki, nispa.
1SA.28.3	Chaypajwanqa Samuelqa wañupusqaña, tukuy israelitastaj wañupusqanmanta waqasqanku. Chaymantataj Ramá llajtapi p'ampamusqanku, chayqa paypa llajtampuni karqa. Chaypaj Saulqa chay yatirista wijch'usqaña, wañusqasman qhaparikoj kanku chaykunata.
1SA.28.4	Filisteosqa tantakorqanku, Sunem chaypitaj jarakorqanku. Saultaj tukuy Israelta tantaykorqa, Gilboa chaypitaj jarakorqanku. 
1SA.28.5	Filisteos jarakushasqankuta rikuspataj sinch'ita mancharikorqa, kharkatitiylla jap'isharqa. 
1SA.28.6	Chaypacha Señorta taporqa. Señortaj mana kuticherqachu, ni mosqoypi, nitaj Urimnejtapis, profetasnejtapis. 
1SA.28.7	Chayrayku chay yanapajkunasninta nerqa: Mask'aychej ari wañusqaswan parlaj warmista, payman rispa tapurikamunaypaj, nispa. Yanapajkunasnintaj nerqanku: Endorpi uj warmi tiyan, payqa wañusqaswan parlan, nispa. 
1SA.28.8	Saultaj waj jinata p'achalliykukuspa, iskay runastawan pusariykukuspa ch'isillan chay warmita watoj rerqa. Nerqataj: Mañarikuyki suerteyta qhawaripunawaykita, wajyaripuwaytaj pejpa espirituntachus noqa wajyanaykita nisqayki chayta.
1SA.28.9	Chay warmitaj kuticherqa: Qan aswan allinta yachanki, Saulqa jallp'amanta wijch'uchisqanta chay yatirista wañusqaswan parlajkunatapis. Imasmantaj churashawankiri, wañuchiytachu munashawanki?
1SA.28.10	Saultaj Señorpa sutimpi juraspa nerqa: Señorpa sutimpi jurayki, mana ima sajrapis kayraykoqa qhatirisonqachu.
1SA.28.11	Pitataj munanki wajyapunasuytari?, nispa nerqa chay warmeqa. Saultaj nerqa: Samuelta wajyapuway, nispa.
1SA.28.12	Jinallamanta chay warmeqa Samuelta rikorqa. Sinch'ita qhaparispataj Saulman nerqa: Imapajtaj llullakuwankiri? Qan Saul kasqankeqa! 
1SA.28.13	Chaypitaj reyqa nerqa: Ama mancharikuychu. Imatataj rikunkiri? Chay warmitaj kuticherqa: Uj diosta jallp'amanta wicharishajta rikuni, nispa.
1SA.28.14	Saultaj taporqa: Imayna rijch'ayniyojtaj kasqari?, nispa. Warmitaj kuticherqa: Uj unayniyoj runaman rijch'akun, rey qhatanawan p'achallisqa, nispa. Saultaj chay ratopacha yacharqa Samuel kasqanta, pampamantaj k'umuykukorqa. 
1SA.28.15	Chaypitaj nerqa Samuelqa: Imapajtaj qhasita jamuchiwankiri?, nispa. Saultaj kuticherqa: Sinch'i llakisqa kashani, filisteos junt'aykamushawanku, noqatarí Dios qonqarpariwan. Manaña kutichiwanchu, ni profetasnejta, nitaj mosqoynejtapis. Chayrayku wajyacherqayki imatachus ruwanayta ninawaykipaj.
1SA.28.16	Chaypi Samuelqa kuticherqa: Imaraykutaj noqaqa tapuwanki, Señor saqerparisojtinña, enemigoykimantaj tukupojtinñari? 
1SA.28.17	Señorqa imatachus noqanejta nisorqa chaytaqa junt'anña. Rey kanaykita qhechusunki. Chaytataj wajman qopun, Davidman. 
1SA.28.18	Qan mana kasorqankichu Señorpa kamachisqanta, chay amalecitasta tukuchinaykita kamachishasojtimpis nillataj kasorqankichu. Chayrayku Señorqa ajinata qanta ruwasunki. 
1SA.28.19	Chay jawataj Señorqa filisteosman jaywaykusonqachej, qanta chanta israelitastapis. Q'ayataj qan, wawasniykiwan ima noqawanña kankichej. Ajinallatataj Señorqa Israelitasta jarantinta filisteospa atiyninman urmachenqa. 
1SA.28.20	Jinallamanta Saulqa may jatumpacha pampaman laq'akorqa. May sinch'itataj mancharikorqa Samuelpa palabrasninta uyarispa; chayrayku yuyayninta chinkacherqa. Chay jawari, chay diantinta, chay ch'isintintawan mana imatapis payqa mikhorqachu. 
1SA.28.21	Chay warmitaj Saulta sinch'i mancharisqata rikuspa nerqa: Kay kamachiyki warmeqa mañasqaykiman jina ruwarqa. Kausayniyta yaqha wañuyman enqhaykuni kamachiykunasniykita junt'anayrayku. 
1SA.28.22	Ajinaqa kunan mañakuyki kasunawaykita: Uj chhika mikhuyta qorisqayki, tumpata kallpacharikunaykipaj, chanta ripunaykipajtaj, nispa.
1SA.28.23	Saulqa mana mikhuyta munarqachu, chaywampis jap'ikorqapuni chay warmi, jinataj yanapajkunasnin ima apurajtinku. Chay ratotaj chay pampamanta jatarikuspa, uj cama pataman tiyaykorqa. 
1SA.28.24	Chaykamataj chay warmeqa, wasimpi karqa chay wira waka uñata ñak'acherqa, jak'umanta wakichispa mana levadurayoj t'antata. 
1SA.28.25	Chaytataj Saulman, chay yanapajkunasninman ima qorqa. Paykunataj mikhuykuytawankama, chay ch'isipacha riporqanku.
1SA.29.1	Filisteosqa tukuy soldadosninkuta tantaykorqanku Afec llajtapi, chaykamataj israelitasqa tantakullarqankutaj Jezreel chaynejpi yaku juturi chaypi. 
1SA.29.2	Filisteo soldadosta pusajkunataj risharqanku t'aqasqas pachajkunapi, waranqaspiwan. Davidwan runasninwantaj Aquiswan khuska qhepallata risharqanku. 
1SA.29.3	Chaypacha filisteosmanta kurajkuna Aquista taporqanku: Chay hebreo runas imatataj kaypi ruwashankuri?, nispa. Aquistaj kuticherqa: Kay runajtaqa David sutin, payqa Israel rey Saulpa yanapajnin karqa. Kunanqa uj mashkha watastaña noqawan kashan. Noqawan kasqanmantapacha mana ima pantaytapis paypi tarinichu.
1SA.29.4	Chay filisteospa kurajkunasninkutaj Aquispaj phiñakuspa nerqanku: Kunanqa kachapuy maypichus jallp'ata qorqanki chayman, amataj maqanakuman noqanchejwan richunchu, pajtataj kikin maqanakupi enemigosninchejman kutiykukunman. Davidqa, reyninman allinta rijch'ayta munaspa, kay soldadospa umasninta qholusqasta rikuchiyta munanqa! 
1SA.29.5	Manachu kay Davidmanta tusuykunaspi takej kanku: Saulqa waranqa runasta wañucherqa, Davidtaj chunka waranqa runasta, nispa?
1SA.29.6	Chaypacha Aquisqa Davidta wajyarqa, nerqataj: Cheqamanta Señorpa sutimpi jurayki, qanqa uj cheqan sonqoyoj runa kanki! Sinch'ita kusichiwarqa jarapi imaynatachus noqawan kausasqaykeqa. Noqawan tiyakusqaykimantapachaqa, mana ima sajratapis qampi tarerqanichu. Filisteosmanqa mana allimpajchu rijch'anki. 
1SA.29.7	Kunanqa ch'inmanta kutipullay, jinamanta ama llakichinapaj filisteospa kurajkunasninta.
1SA.29.8	Davidtaj Aquisman kuticherqa: Noqaqa imatataj ruwasqaniri? Reyníy, imatataj qanwan kasqaymantapacha ruwasqani chay enemigosniykiwan mana maqanakuman rinaypaj jinari?
1SA.29.9	Aquistaj kuticherqa: Noqa cheqamanta yachani, qanqa allin runa kasqaykita Diospa angelninman rijch'akoj. Chaywampis filisteosmanta kamachejkunaqa mana munankuchu noqaykuwan maqanakuman yaykunaykita. 
1SA.29.10	Chayrayku, qan, chanta qanwan rey Saulpa kamachisnin jamorqanku chay runawan ima, q'aya paqarin sut'iyajtinkama jatarispa kutipunkichej.
1SA.29.11	Ajinaqa Davidwan chay runasninwan imaqa q'ayantin paqarimpacha filisteo jallp'aman kutiporqanku. Chaykamataj filisteosqa Jezreelman rishallarqankupuni.
1SA.30.1	Chay minchhantin diaqa, David chay runasninwan Siclag llajtaman chayarqanku. Chaypitaj rikorqanku amalecitas yaykukamushasqankuta Neguev llajtaman, jinataj Siclag llajtamampis, tukuyta chinkachispa, ninawantaj jap'iykuchisqankuta. 
1SA.30.2	Ajinallataj presochaspa apasqankuta warmista, wawasta, jatuchajkunata, tukuy chaypi tiyakojkunatawan. Manataj pitapis wañucherqankuchu.
1SA.30.3	David chay runasnimpiwan chay llajtaman chayaspaqa, chay llajtaqa ruphasqa kashasqanta repararqanku. Warmista, qhari wawasnintinta, jinataj warmi wawasnintinta apakapusqankutawan repararqanku. 
1SA.30.4	May sinch'ita qhaparispataj waqarqanku mana atinankukama. 
1SA.30.5	Davidpa iskaynin warmisnimpis apasqasllataj kasqanku, Jezreelmanta Ahinoam warmin, jinataj Carmelpi Nabalpa warmin karqa chay Abigail warmimpis. 
1SA.30.6	Davidqa sinch'i llakisqa kasharqa, chay runasnin payta rumiswan ch'anqaykuyta munasqankurayku. Tukuyninku wawasninkumanta llakisqas kasqankurayku. Chaywampis Davidqa Señor Diosnimpi atienikorqa. 
1SA.30.7	Davidtaj Ahimelecpa wawan sacerdote Abiatarman nerqa: Chay efod p'achata aparimuway. Abiatartaj efod p'achata Davidman jaywarqa. 
1SA.30.8	Davidtaj Señorta taporqa: Chay suwa runasta qhatiykuymanchu? Taripayta atiymanchu?, nispa. Señortaj kuticherqa: Qhatiykullay taripankiraj, chay presostapis qhechukapunkiraj, nispa.
1SA.30.9	Chay ratopacha Davidqa chay sojta pachaj runasninwan khuska kachaykukorqa, chayarqankutaj Besor wayq'oman. Chaypitaj wakin qhepakorqanku. 
1SA.30.10	Chay wayq'opi qhepakusqanku iskay pachaj soldados sinch'i sayk'usqa kasqankurayku. Tawa pachaj runaswantaj Davidqa ñaupajman rillarqapuni. 
1SA.30.11	Chay pampanejman chayaspataj uj egipcio runata tarerqanku. Chanta Davidman pusarqanku, chaypitaj qorqanku mikhunata, jinataj ujyanatapis. 
1SA.30.12	Qollarqankutaj higos k'isamanta uj chhikanta, jinataj uvas chhullchu k'isatawan. Chayta mikhuykuytawan chay egipcioqa yuyayninman kutirisqa. Payqa kinsa diastaña kinsa ch'isitawan mana imatapis mikhusqachu, nitaj ujyasqachu.
1SA.30.13	Chaypacha Davidqa taporqa: Pitaj patronniykiri, maymantataj kankiri?, nispa. Chay egipciotaj kuticherqa: Egiptomanta kani uj amalecitaj uywasqan, payqa kinsa diataña onqoykojtiy saqerpariwan. 
1SA.30.14	Noqaykoqa rerqayku qhechuramoj, chay cereteospa jallp'ankumanta uranejman, chanta Judá jallp'aman, Calebpa jallp'anmanwan. Siclag llajtamampis ninata jap'iykuchillarqaykutaj.
1SA.30.15	Davidtaj kuticherqa: Pusarqowankimanchu chay suwas maypichus kashanku chayman?, nispa. Chay egipcio runataj kuticherqa: Diosniykej sutimpi jurawankiman mana wañuchinawaykita, nitaj patronniymampis jaywanawaykita chayqa, paykunakama pusarqosqayki, nispa.
1SA.30.16	Pusarqataj maypichus chay suwas kasharqanku chaykama. Chay suwasqa tukuy pampapi ch'eqerasqas sumaj fiestapi kasharqanku, mikhusharqanku, ujyasharqankutaj chay tukuyta suwasqasninkumanta, filisteospa jallp'ankumanta, jinataj Judá jallp'amantapis. 
1SA.30.17	Chaypacha Davidqa tutamantapacha inti yaykunankama paykunawan maqanakorqa, tukuyninkutataj wañuracherqa. Tawa pachaj runaslla camellosninkuman lloq'aykuytawankama ayqerikaporqanku.
1SA.30.18	Davidtaj qhechorqa chay amalecitaspa tukuy suwasqankuta, iskaynin warmisnintapis qhechukaporqa. 
1SA.30.19	Chay qhechusqas kajkunamantaqa mana imapis qhepakorqachu, ni juch'uy kajmanta, ni qhari wawasmanta, nitaj warmi wawasmantapis. Jinamanta Davidqa tukuyninta qhechorqa. 
1SA.30.20	Chanta Davidqa tukuy ovejasta, wakastapis jap'ikapullarqataj. Kay uywasta qhatejkunataj nisharqanku: Kay uywasqa Davidpa qhechusqasnin, nispa.
1SA.30.21	Davidqa chay iskay pachaj runasnin sayk'usqas manaña qhatiyta atispa Besor wayq'opi qhepakorqanku chaykunaman chayarqa. Paykunataj Davidta chay waj runasnintawan taripaj llojsimorqanku. Davidtaj paykunaman chayaspa sumajta napaykorqa. 
1SA.30.22	Chay wakin runasnenqa sajra sonqoyoj karqanku. Paykunaqa chay qhepakorqanku chaykunapaj rimarqanku. Chay qhechusqanku imasmanta paykunaman mana qonankuta munarqankuchu, manachayqa warmisninkuta, wawasninkutawan imalla, chaywampis paykunata jap'iytawankama ripunankuta nerqanku.
1SA.30.23	Chaywampis David nerqa: Ama chayta ruwaychejchu munasqa wauqesníy, imapis kachun, Señorninchej chay tukuytaqa qowarqanchej, pay kausayninchejta waqaycharqa, suwawarqanchej chay runastapis pay makisninchejman churarqa. 
1SA.30.24	Kay jinamantaqa pitaj chay nisqaykichejta uyarenqari? Rak'inakupeqa kikillantataj jap'enqanku, maqanakuman rejkuna, jarapi chay imasta qhawaspa qhepakojkunapis. 
1SA.30.25	Chaymantapacha Israel ukhupeqa kunankama ajinata ruwanku.
1SA.30.26	Davidqa Siclag llajtaman chayaytawan Judá llajtapi kajkuna kausaqesnin ancianosman apacherqa, enemigosninkumanta qhechorqa chay imasta uj chhikata, kay willaytawan: Kay t'inkata qankunaman apachimuykichej, Señorpa enemigosninmanta qhechusqaykumanta uj chhikanta, nispa. 
1SA.30.27+1SA.30.28+1SA.30.29	Ajinallatataj t'inkasta apacherqa Betelpi kajkunaman, Neguevpi kashan chay Ramotpi kajkunaman, Jatirpi kajkunaman, Areorpi kajkunaman, Sifmotpi kajkunaman, Estemospi kajkunaman, Racalpi kajkunamampis. Apachillarqataj Jerameelpi kajkunaman, chanta quenitasman ima. 
1SA.30.30+1SA.30.31	Hormapi kajkunaman, Corasampi kajkunaman, Atacpi kajkunaman, Hebrompi kajkunaman, chay tukuy maykunapichus paywan runasninwan purisqasninkumampis.
1SA.31.1	Filisteosqa israelitaswan maqanakoj rerqanku, israelitastaj filisteospa ñaupaqenkumanta ayqerqanku. Gilboa orqopitaj ashkhas wañorqanku. 
1SA.31.2	Filisteostaj Saulta, wawasnintawan qhatiykuspa wañuracherqanku, Jonatanta, Abinadabta, Malquisuata ima. 
1SA.31.3	Chaymantaqa Saul chaynejman tukuyninkutaj maqanakoj qolluykukorqanku. Chay arco wach'inasninku Saul chaynejman chayajtintaj maytapuni payqa filisteosmanta manchachikorqa. 
1SA.31.4	Chayrayku Saulqa chay yanapajninman nerqa: Espadaykita orqhokuy, chaywantaj t'ojsispa wañuchiway, Diosta mana rejsejkuna runas wañuchiwaspa ama noqamanta asikunawankupaj. Jinapis chay yanapajnenqa mana chay nisqanta ruwarqachu, sinch'ita manchachikusqanrayku. Chaypacha Saulqa espadanta oqharikuspa, chay espadan pataman urmaykarparerqa. 
1SA.31.5	Chay yanapajnintaj Saulta wañusqanta rikuspa, paypis kikillantataj espadanman urmaykorqa, jinamanta paywan khuska wañorqa. 
1SA.31.6	Ajinata chaypacha wañorqanku Saúl, chay kinsa wawasnin, chay yanapajnin, runasninkuwan ima. 
1SA.31.7	Israelitasqa chay vallemanta chimpampi tiyakojkuna, chanta Jordanmanta inti llojsimuynejpi jina tiyakojkunapis israelita soldados ayqesqankuta, Saultaj wawasnintin wañusqankuta yachaspa; chay llajtasninkuta saqespa ayqekullarqankutaj. Filisteos chayman chayamuspa tiyakaporqanku.
1SA.31.8	Q'ayantintaj, filisteosqa chay wañusqaspa imasninkuta jap'ikapoj rerqanku. Gilboa orqopitaj Saulta kinsantin wawasnintawan wañusqasta tarerqanku. 
1SA.31.9	Chanta Saulpa umanta qholorqanku, chay armasnintataj jap'ikaporqanku. Chaykunatataj apacherqanku tukuy filisteo jallp'asman, jinamanta yachayta qonankupaj tukuy runasman lantisninkuta yupaychana wasisninkupi. 
1SA.31.10	Saulpa armasninta Astarteta yupaychananku wasiman churarqanku, ayatataj Bet-sán perqaman warkhorqanku.
1SA.31.11	Galaadpi kashan chay Jabes llajtapi tiyakojkunataj yacharqanku filisteosqa Saulta imatachus ruwasqankuta. 
1SA.31.12	Chaypacha tukuy wapu runas parlanakorqanku. Tukuy tutantin rispataj Bet-sán perqamanta orqhomorqanku Saulpa ayanta, wawasnimpa ayasninta ima. Jabes llajtaman apamuspataj chaypi ruphaykucherqanku. 
1SA.31.13	Chaymantataj chay tullusninkutaqa Jabes llajtapi uj sach'a uraman p'ampaykorqanku. Chay qhepantataj qanchis días junt'ata ayunopi karqanku.
2SA.1.1	Saúl wañusqanmanta qhepata, Davidqa kuterqa Siclag llajtaman amalecitasta atipaytawan, chaypitaj iskay diasta qheparikorqa. 
2SA.1.2	Chay minchhantintaj, Saulpa jaranmanta chayamorqa uj runa, llik'isqa p'achayoj umantaj jallp'awan qhallaykusqa, llakiyniyoj kasqanta yachanankupaj. David chayman chayamuspataj umanta pampakama k'umuykucherqa napaykuspa. 
2SA.1.3	Davidtaj tapurerqa: Maymantataj jamushankiri?, nispa. Chay runataj kuticherqa: Israelitaspa jarankumanta ayqekamushani, nispa.
2SA.1.4	Davidtaj tapullarqataj: Willariway ari! Imataj chaypi karqari? Chay runataj kuticherqa: Israel soldados maqanakumanta ayqekorqanku, ashkhastaj wañurarqanku. Saúl, jinataj wawan Jonatampis wañullarqankutaj! 
2SA.1.5	Imaynapitaj yachanki, Saulwan wawan Jonatanwan wañusqankuta?, nispataj kuticherqa Davidqa, willayta apamorqa chay runaman. 
2SA.1.6	Chay runataj kuticherqa: Mana rinallamanta, Gilboa orqoman wicharerqani, chaypitaj rikorqani Saulta lanzan pataman urmaykushajta, chaypachapunitaj enemigosnin carrospi maqanakojkuna jinataj caballospi maqanakojkunapis, payman taripaykusharqankuña. 
2SA.1.7	Chay kikin ratopunitaj wasaman qhawarimorqa, rikumuwaspataj wajyamuwarqa. Noqataj kasorqani. 
2SA.1.8	Chaymanta tapuwarqa pichus kasqayta, noqataj nerqani uj amalecita runa kasqayta. 
2SA.1.9	Chaymantarí mañawarqa payman qayllaykuspa ujtakama wañurparichinayta, ñak'ariypi kaspa manataj wañuyta atisqanrayku. 
2SA.1.10	Ajinaqa payman qayllaykorqani wañurparicherqanitaj, manaña kausanampaj jinachu kasqanrayku chay urmasqanmanta qhepamanqa. Chaymantataj pillunta orqhorparerqani umanmanta, makinmantataj brazaletenta, qanmantaj apamorqayki wiraqochíy.
2SA.1.11	Chaypacha, Davidwan runasnimpiwan ima, p'achasninkuta llik'erqanku llakikusqankurayku. 
2SA.1.12	Jinaspataj waqarqanku, llakikorqankutaj, Saulwan wawan Jonatanwan wañusqankumanta, ajinallatataj Señorpa soldadosnin israelitas maqanakupi atipaykuchikusqankumanta, inti yaykuykamataj ayunarqanku. 
2SA.1.13	Chaymantataj Davidqa chay willayta apamorqa chay runaman taporqa: Qan maymantataj kankirí? nispa. Paytaj kuticherqa: Mana kay llajtayojchu kani, manachayqa amalecita kani, nispa.
2SA.1.14	Davidtaj sinch'iwan chay runaman nerqa: Imaraykutaj mana manchachikorqankichu Señorpa ajllasqampa contrampi makiykita oqhariytarí? nispa. 
2SA.1.15+2SA.1.16	Ujnin kamachinta wajyaspataj Davidqa nerqa: Riy, wañuchimuytaj!, nispa. Paytaj, sinch'ita t'ojsispa wañurparicherqa chay amalecitataqa. Davidtaj nerqa: Qan kikiyki juchayoj kanki wañunaykipaj, qanllataj simiykiwan ch'ataykukunki Señorpa ajllasqan reyta wañuchisqaykita willaspa.
2SA.1.17	Davidta takerqa kay llakiy takiyta, Saulwan wawan Jonatanwan wañupusqankumanta. 
2SA.1.18	Kamacherqataj tukuy Judá ayllu ukhupi kay takiyta yachachinankuta. Kay llakiy takeyqa qelqasqa kashan Justojta nisqa librompi:
2SA.1.19	Israel ayllúy!
2SA.1.19	May uyarisqa kasqaykeqa chay orqosniykipi chinkachisqa karqa!
2SA.1.19	Imaynatataj chay wapu runas urmarqanku!
2SA.1.20	Ama willaychejchu Gat llajtapi,
2SA.1.20	nillataj willaraychejchu Ascalón llajtapipis,
2SA.1.20	ama chay filistea warmis kusikunankupaj,
2SA.1.20	Diosta mana rejsejkuna warmis kusiywan ama phinkiykachanankupaj.
2SA.1.21	Gilboa orqokuna, amaña qankuna patamanqa parachunchu nitaj chhullachunchu,
2SA.1.21	amañataj qankunapi imapis poqochunchu!
2SA.1.21	Chaypi wapu runaspa jark'anasninku sarusqas karqanku.
2SA.1.21	Chaypi, Saulpa jark'akunampa lliphipiynin chinkaporqa.
2SA.1.22	Ni jayk'aj Saulwan Jonatanwanqa kutipojchu kanku
2SA.1.22	espadankuta nitaj wach'inasninkutapis
2SA.1.22	chay wapu maqanakojkunaspa yawarninman
2SA.1.22	chayri wirasninkumampis mana chhapuspaqa.
2SA.1.23	Saulwan Jonatanwanqa, munasqas, k'achastaj
2SA.1.23	mana t'aqanakorqankuchu kausayninkupi,
2SA.1.23	nitaj wañupushaspapis.
2SA.1.23	Aguilasmanta aswan usqhayta phawarejkuna karqanku!
2SA.1.23	Leonesmantapis aswan kallpasniyoj karqanku!
2SA.1.24	Israelpa ususisnin Saulmanta waqaychej.
2SA.1.24	Payqa puka fino linomanta p'achallichisoj kasunkichej,
2SA.1.24	ima k'achata p'achasniykichejta qoriwan k'achanchasorqachej!
2SA.1.25	Imaynatataj chay wapu runas maqanakupi urmarqanku! Jonatanqa chay orqosniyki patapi wañorqa!
2SA.1.26	Jonatán, qanmanta sinch'i llakisqapuni kashani,
2SA.1.26	munasqa wauqéy!
2SA.1.26	May misk'i munakuywan parlapayaykuwaj kanki!
2SA.1.26	Qampa munakuyniykeqa, warmispa munakuyninmantapis
2SA.1.26	aswan misk'i noqapajqa karqa.
2SA.1.27	Imaynatataj chay wapu runasqa urmarqanku!
2SA.1.27	Armasninkupis phirisqas karqanku!
2SA.2.1	Chay qhepatataj Davidqa Señorta tapurerqa, nispa: Riyta atiymanchu Judamanta mayqen llajtallamampis? Señortaj kuticherqa: Arí, riyta atinki, nispa. Davidqa ujtawan taporqa: Maymantaj risajrí?, nispa. Señortaj kuticherqa: Hebrónman, nispa.
2SA.2.2	Chaypacha Davidqa Hebronman rerqa iskaynin warmisninwan, Jezreel llajtamanta Ahinoam warminwan, chantá Carmel llajtapi wañoj Nabalpa warmin Abigail karqa, chaypiwan. 
2SA.2.3	Davidqa pusallarqataj paywan kaj runasnintapis, sapa ujta ayllusnintintawan, jinamanta paykunaqa Hebrón llajtaspi tiyakaporqanku. 
2SA.2.4	Chaymantataj Judá ayllumanta runas chayamorqanku. Chaypitaj Davidtaqa aceitewan umanman jich'aspa, ajllarqanku Judá ayllupi reyninku kanampaj.
2SA.2.4	Davidmantaj willarqanku Galaadpi Jabesmanta kajkuna Saulta p'ampasqankuta. 
2SA.2.5	Chaypacha Davidqa willajkunata Jabesman kacharqa, kay jinata nichispa: Señor qankunata bendicichun Saúl reyniykichejta khuyakusqaykichejrayku, payta jallp'aykichejpi p'ampaspa. 
2SA.2.6	Señortaj qankunata qhawachun khuyaywan, mana jayk'aj qankunata qonqaspa. Noqapis qankunapaj allin imasta ruwasaj Saulta p'ampasqaykichejrayku. 
2SA.2.7	Chaywampis qankunaqa kallpachakuychej, wapuchakuychejtaj. Reyniykichej Saúl wañusqanrayku, Judá ayllumanta kajkunaqa reyninkupaj ajllawanku.
2SA.2.8	Saulpa soldadosnimpa kurajnin Nerpa wawan Abnerqa, Saulpa wawan Is-bosetta Mahanaimman pusarqa. 
2SA.2.9	Chaypitaj rey kanampaj ajllarqa kamachinampaj kay llajtaspi: Galaadpi, Gesuripi, Jezreelpi, Efarimpi, Benjamimpapi, jinataj tukuy Israel jallp'apipis. 
2SA.2.10	Is-boset maypachachus Israelpi kamachiyta qallarerqa chaypachaqa tawa chunka watasniyoj karqa, iskay watastataj kamacherqa. Judá ayllutaj Davidta reyninkupaj rejsikorqanku. 
2SA.2.11	Jinamanta Davidqa Judá ayllu ukhupi kamacherqa qanchis wata sojta killayojta, Hebrón llajtapi.
2SA.2.12	Chaypacha Abnerqa llojserqa Mahanaim llajtamanta Gabaón llajtaman Saulpa wawan Is-bosetpa soldadosninwan ima. 
2SA.2.13	Chay jawaqa Sarviaj wawan Joabwan Davidpa soldadosninwan ima Hebronmanta llojsillarqankutaj. Gabaón yaku qocha chaynejpitaj tinkunakorqanku, chay qochaj puraj chimpampitaj sayaykukorqanku, Israelmanta soldadosqa ujnin chimpampi Judamanta soldadostaj chay ujnin chimpampi. 
2SA.2.14	Chaypacha Abnerqa Joabman nerqa:
2SA.2.14	Waynallaraj kajkuna ñaupajta maqanakuman ñaupaqenchejpi llojsichunku, nispa.
2SA.2.14	Joabtaj kuticherqa: Arí, walej kanman, nispa.
2SA.2.15	Ajinaqa, Benjamimpa ladomanta, Saulpa wawan Is-bosetpamanta kajkuna llojserqanku chunka iskayniyoj qharis, Davidpa runasnin ladomantataj chay chhikallataj llojsimorqanku. 
2SA.2.16	Sapa ujninkutaj chay enemigonkoj umanmanta jap'ispa espadawan t'ojsinakorqanku, jinamanta ujllapi tukuyninku wañorqanku. Chayrayku Gabaompi chay lugarqa Helcat-hazurim sutichasqa karqa. 
2SA.2.17	Chay diapeqa may sinch'ipuni maqanakoqa karqa, Abnerwan Israelpa soldadosninwanqa Davidpa soldadosninwan atipachikorqanku. 
2SA.2.18	Chay maqanakupi kasharqanku Sarviaj kinsantin wawasnin: Joab, Abisaí, Asael ima. Kay Asaelqa campopi taruka jina may sinch'itapuni correj. 
2SA.2.19	Paytaj Abnerpa qhepanta qhatiykorqa mana t'aqakuspa paña ladoman nitaj lloq'e ladomampis. 
2SA.2.20	Abner qhepaman qhawarikamuspataj qhaparerqa:
2SA.2.20	Asael, qan kasqankeqa!, nispa.
2SA.2.20	Paytaj kuticherqa: Arí, noqa kani! nispa.
2SA.2.21	Chaypacha Abnerqa kuticherqa: Amaña qhatimuwaychu. Walej kanman mayqen kamachi runatapis jap'ispa tukuy kapuyninta jap'ikapunaykipaj.
2SA.2.21	Asaeltaj mana saqespa qhatiykullarqapuni. 
2SA.2.22	Abnerqa ujtawan nillarqataj Asaelman:
2SA.2.22	Amaña qhatiwayñachu, manachayqa kutirimuspa pampaman wijch'usqayki! Chaymantarí ima uyaywantaj wauqeyki Joabman qayllaymanri?, nispa.
2SA.2.23	Asaeltaj manapuni paymanta ithirikorqachu, chayrayku Abnerqa Asaelpa wijsanman lanzampa qhepa puntanta sat'irparerqa wasanman pasachinankama. Asaeltaj chay kikimpi wañusqa choqakorqa. Chaynejman tukuy runa chayaspataj, Asaelpa ayanta qhawanankupaj sayaykurikoj kanku. 
2SA.2.24	Joabwan Abisaiwantaj Abnertaqa qhatiykullarqankupuni. Inti yaykuy horastaqa Ama nisqa orqoman chayarqanku, chay orqoqa Gíaj chimpampi kashan, Gabaón ch'in pampaman rina ñan patapi. 
2SA.2.25	Chaypi benjaminitasqa Abnerwan tantakorqanku, ujllaman soldadosninkuta tantaykuspataj uj orqo puntanejpi maqanakunankupaj wakichikorqanku. 
2SA.2.26	Chaypacha Abnerqa qhaparerqa Joabta, nispa: Manapunichu wañuchinakuyta saqesunchej? Manachu reparanki kayqa qhepaman llakiyllata apamunawanchejtarí? Mayk'ajtaj chay soldadosniyki hermanosninkuta qhatiykuyta saqenankuta kamachinkirí?
2SA.2.27	Joabtaj kuticherqa: Señorpa sutimpi jurayki, manachus ajinata qhaparimuwankiman karqa, soldadosneyqa sut'iyanankama hermanosninkuta qhatiykullankumampuni karqa.
2SA.2.28	Chay rato Joabqa putututa waqacherqa, chantá tukuy soldadostaj sayarqanku, manañataj qhatiykorqankuchu israelitasta, nitaj paykunawan maqanakorqankuñachu. 
2SA.2.29	Abner, chay runasninwan khuska chay ch'isintinta Arabá pampanta thaskerqanku. Chay ñannillantapuni rispa Jordán mayuta chimpaspa, Bitronnejta pasaspataj Mahanaimman chayamorqanku.
2SA.2.30	Joabtaj, Abnerta manaña qhatiykacharqachu, tukuy soldadosninta tantaykuspataj watunakorqanku listanejta, chaypitaj yachakorqa chunka isq'onniyoj soldados wañusqankuta Davidpa kajkunamanta, Asaelpiwan ima. 
2SA.2.31	Davidpa soldadosnintaj kinsa pachaj sojta chunkayoj runasta wañuchisqanku Benjaminmanta, Abnerpata kajkunata.
2SA.2.32	Chay qhepantataj Asaelpa ayantaqa aparqanku Belén llajtaman, tatampa covachan chaypitaj p'amparqanku. Joab, chay runasnin imaqa chay tukuy tutantinta rispallapuni, sut'iyanampaj Hebronman chayarqanku.
2SA.3.1	Saulpa ayllunmanta kajkunawan Davidpata kajkunawan maqanakoqa unayta karqa. Davidpamanta kajkunaqa astawan kallpachakorqanku, Saulpamanta kajkunataj astawan pisiyaykusharqanku.
2SA.3.2+2SA.3.3+2SA.3.4+2SA.3.5	David, Hebrompi tiyakushajtin chaypi nacejkuna wawasnin karqanku: Kuraj kaj wawan Amnón, payqa Jezreelmanta Ahinohampa wawan karqa. Sullk'a kajtaj Quileab karqa, payqa Carmelpi Nabalpa viudan Abigailpa wawan karqa. Kinsa kaj wawantaj Absalón karqa, payqa Gesurmanta rey Talmaipa ususin Maacaj wawan karqa. Tawa kajtaj Habuitpa wawan Adonías karqa, phishqa kajtaj Abitalpa wawan Sefatías karqa. Sojta kajtaj Davidpa warmin Eglaj wawan Itream karqa. Kay tukuy wawasnin nacekorqanku David Hebrompi tiyakushajtin.
2SA.3.6	Saulpa ayllunwan, Davidpa ayllun kajkunawan maqanakushajtinku, Abnerqa, aswan atiyniyojman Saulpa ayllumpi tukusharqa. 
2SA.3.7	Saulpata tiyapusqa uj tanta warmin Rizpa sutiyoj, payqa Ajaj wawan karqa, Abnertaj chay warmiwan puñuykakapusqa. Chayraykutaj Is-bosetqa Abnerta k'amispa nerqa: Imaraykutaj tataypa warminwan puñuykakaporqankiri?, nispa.
2SA.3.8	Abnertaj sinch'i phiñasqa Is-boset k'amisqanmanta, payman kuticherqa: Noqari, Judá aylloj kamachiynimpeqa uj alqollañachu kasqani? Noqaqa, sumajta yanaparqani tatayki Saulpa ayllunta, wauqesninta, kausaqesnintawan ima. Davidpa makisninmampis mana jaywaykorqaykichu. Qantaj ch'ataykuwankiman kasqa uj warmiwan juchallisqayta? 
2SA.3.9	Kunanqa Señor sinch'ita jasut'iwachun manachus Davidwan ruwayman chay Señorpa nisqasninta, chayqa. 
2SA.3.10	Saulpa ayllunmanta reinota qhechuspa, Davidtataj churachun Israel ayllupi, jinataj Judá ayllupipis rey kanampaj, Dan jallp'amantapacha Beerseba jallp'akama!
2SA.3.11	Is-bosettaj mana uj palabrallatapis Abnerman kutichiyta aterqachu, manchachikusqanrayku. 
2SA.3.12	Abnertaj Davidman willacherqa: Pejpatataj kay jallp'ari? Uj tratota ruwana: Noqa atisqayta ruwasaj tukuy Israel ayllu qanman kutimpunampaj, nispa.
2SA.3.13	Davidtaj kuticherqa: Walej kanman qanwan tratoman yaykunanchejqa, kay nisusqayta ruwanayki kajtenqa: Noqaman jamuwaspaqa pusamunawaykipuni tiyan, Saulpa warmi wawan Micalta. 
2SA.3.14	Chay jawa, Davidqa kachallarqataj Is-bosetman kay willaytawan: Qopuway warmiy Micalta, noqaqa paywan casarakorqani, pachaj filisteospa phichilu qarasninta tatanman jaywaspa.
2SA.3.15	Chaypacha Is-bosetqa kamacherqa, Laispa wawan Paltielmanta warmin Micalta qhechunankuta. 
2SA.3.16	Paltieltaj warmimpa qhepanta waqaspa rerqa Bahurim llajtakama. Chaypitaj Abnerqa Paltielta kamacherqa kutipunanta, jinataj payqa kutiporqa.
2SA.3.17	Aswan qhepanejtataj, Abnerqa parlarqa Israelpa kurajkunasninwan nispa: Ñaupajmantaña qankunaqa David reyniykichej kananta mask'ashankichej. 
2SA.3.18	Walej, kunanqa chayta ruwaychej, Señorqa nerqapuni Davidnejta librananta Israel nacionninta chay filisteospa makisninmanta, jinataj tukuy enemigosnimpa atiyninmantapis.
2SA.3.19	Abnerqa parlallarqataj Benjamimpa ayllunmanta kajkunawan. Chaymantataj rerqa Hebronkama Davidman willamunampaj, Israel ayllumpi imatachus ruwanayashasqankuta, jinataj Benjamimpa ayllunmanta kajkunapis. 
2SA.3.20	Abnerqa, iskay chunka runaswan Hebronman chayarqa, David kasharqa chayman. Davidtaj, uj sumaj mikhuyta wakicherqa paypaj chay runasnimpaj ima. 
2SA.3.21	Chaymanta Abnerqa Davidman nerqa: Kunanqa rinay kanqa tukuy Israel ayllumanta kajkunata tantamoj qanwan uj tratoman yaykunankupaj, jinamanta qan kamachinaykipaj munasqaykiman jina.
2SA.3.21	Davidtaj, Abnerta kacharpayarqa, paytaj kusisqa riporqa.
2SA.3.22	Joabtaj, Davidpa runasninwan ima, chay kikin ratopuni purisqasninkumanta chayamorqanku, enemigosninkumanta tukuy imasta qhechumusqasninkuta aparisqas. Abnerqa mana Davidwanñachu Hebrompi kasharqa, payqa David kacharpayajtinkama kusisqalla ripusqa. 
2SA.3.23	Joab tukuy soldadosninwan khuska chayamojtinkama, payman willarqanku, Nerpa wawan Abnerqa reywan kasqanta, chanta kusisqalla ripusqanta rey kachapojtinkama. 
2SA.3.24	Chaypacha Joab rerqa reyta watukoj, nerqataj: Imatataj ruwarqanki reyníy? Abnerqa qanman jamusqa, qanrí ripojta saqellasqanki. 
2SA.3.25	Manachu reyníy reparakunki Nerpa wawan Abnerqa, qanta ch'aukiyasoj jamususqanta, wateqanasojtaj, maymanchus risqasniykita, tukuy ruwasqasniykitapis yachanampaj?
2SA.3.26	Joabqa, Davidwan parlasqanmanta llojsiytawan, Abnerta mask'achejta kacharqa, Davidpa mana yachasqallan. Chay kachasqa, Sira nisqa pujyumanta Abnerta kutichimorqanku. 
2SA.3.27	Abner, Hebronman chayamojtinkamataj, Joabqa llajta punkumanta wajnejman pusarqorqa sapallampi parlamunampaj, chaypitaj wijsampi t'ojsispa wañorparicherqa, hermanon Asaelpa wañuchisqanmanta vengakuspa. 
2SA.3.28	Davidtaj chayta yachaytawan nerqa: Noqawan reinoywanqa mana juchayojchu kayku Señorpa ñaupaqempi Nerpa wawan Abner wañusqanmantaqa. 
2SA.3.29	Juchachasqa kayqa urmachun Joabpa patanman, jinataj tukuy ayllumpa patanman, kunanqa wasimpi kajkunaqa onqollachunkupuni yawar apaywan, lepra onqoywan, chayri wist'u chaki kaywan, wañuchisqas kachunku chayri yarqhaymanta ñak'arichunku!
2SA.3.30	Joabwan Abisaiwan wañucherqanku Abnertaqa, Gabaón maqanakupi hermanonkuta wañuchisqankurayku.
2SA.3.31	Chaymantaqa David kamacherqa Joabta, paywan kaj runasninta ima: P'achasniykichejta llik'iychej, qhashqa p'achastataj churakuychej, waqaychejtaj, Abner wañusqanmanta, nispa.
2SA.3.31	Rey Davidtaj aya cajompa qhepanta rerqa. 
2SA.3.32	Abnertarí p'amparqanku Hebrón llajtapi. Chaypi reyqa sinch'ita waqayta qallarerqa Abnerpa ayan p'ampasqa kasharqa chaypi, tukuy runaspis waqallarqankutaj. 
2SA.3.33	Chaypacha reyqa kay llakiy wayñuta takerqa:
2SA.3.33	Abner, imaraykutaj uj wampu runa jina wañunayki karqarí?
2SA.3.34	Makisniykeqa mana watasqaschu karqanku,
2SA.3.34	nitaj chakisniykipis cadenaswan ch'ipasqaschu karqanku.
2SA.3.34	Qanqa, chay sajra runaspa makimpi wañunku,
2SA.3.34	jinata wañorqanki!
2SA.3.34	Ajinallatataj runaspis Abnermanta ujtawan waqarqanku.
2SA.3.35	Chaymanta tukuynin ayllu Davidman jamorqanku, mañanankupaj pay mikhunanta manaraj ch'isiyamushajtin. Davidtaj jurarqa paykunaman nispa: Señor sinch'ita jasut'iwachun, t'antata chayri ima mikhuyllatapis manaraj ch'isiyamushajtin llamejteyqa!
2SA.3.36	Tukuy aylluntin chayta yachaspa allimpaj reyta qhawarqanku, tukuy ruwasqasnenqa allimpuni paykunaman rijch'arqa. 
2SA.3.37	Chay diapi tukuy israelitasqa, cheqamanta yacharqanku rey Davidqa mana ima juchayoj kasqanta Nerpa wawan Abnerpa wañuyninmantaqa.
2SA.3.38	Chaymanta reyqa chay yanapajkunasninman nerqa: Qankuna yachankichej jina, Israel ayllu ukhupi uj kuraj kamachejninku, wapu runa kunan chinqasqanta. 
2SA.3.39	Diospa churasqan rey kayniywampis mana kallpayoj jina kashani, Sarviaj wawasnin chay millayta ruwasqankurayku. Señor, chay juchanman jina, qopuchun chayta ruwaj runamanqa!
2SA.4.1	Saulpa wawan Is-boset, Hebrompi Abner wañusqanta yachaspa qharqarqa, Israelpi tukuynintaj manchachikuyta qallarerqanku. 
2SA.4.2	Is-bosetpataqa tiyarqa iskay yanapajkuna runasnin, chaykunataj suwa runaspa kurajkunasninku karqanku. Ujnimpata Baana sutin karqa, ujnimpatataj Recab. Paykunaqa Beerot llajtamanta Rimompa wawasnin karqanku, Benjamimpa ayllunmanta. Beerot llajtaqa Benjamimpa ayllumpata jina qhawasqa karqa. 
2SA.4.3	Beerotmanta kajkunaqa ayqesqanku Gitaim llajtaman, chaypitaj kunankama mana llajtayoj runas jina tiyakushanku.
2SA.4.4	Saulpa wawan Jonatampata uj qhari wawan karqa Mefi-boset sutiyoj, payqa chakisninmanta onqosqa karqa. Mefi-boset phishqa watayoj kashajtin, Jezreelmanta uj willay chayamorqa Saulwan Jonatanwan wañusqankuta. Chaypacha uywaqenqa Mefi-bosetta jap'ispa paywan ayqerqa, usqhayta ayqeshajtinkutaj Mefi-bosetqa urmakorqa, chaymantapachataj wist'u karqa.
2SA.4.5	Beerotmanta Rimompa wawasnin Recabwan Baanawan ima, rerqanku Is-bosetpa wasinman, chayarqankutaj chaupi p'unchayta sinch'i ruphay kashajtin, pay wasimpi samarikoj jina puñukushajtin. 
2SA.4.6	Wasi qhawaj warmitaj trigota wayrachisharqa, paypis puñurparillasqataj, jinamanta Recabwan Baanawanqa mana pejpa rikusqallan wasiman yaykorqanku. 
2SA.4.7	Wasiman yaykushajtinkoqa, Is-bosetqa puñuna wasimpi puñusharqa, chaypitaj wañurparichispa umanta qorurparerqanku, chaymantataj chay umanta apariykukuspa Arabá ñanninta tukuy tutantinta rerqanku. 
2SA.4.8	Is-bosetpa umantataj Hebronman Davidpaman aparqanku. Reymantaj nerqanku: Reyníy, kayqa Saulpa wawan Is-bosetpa uman. Saulqa enemigoyki karqa, wañuchiyta munasoj. Kunantaj Señor munan qan vengakunaykita Saulmanta, jinataj ayllusninmantapis.
2SA.4.9	Davidtaj paykunaman kuticherqa: Señorpa sutimpi juraykichej, pay tukuy ñak'ariymanta t'aqawasqanrayku. 
2SA.4.10	Maypachachus uj jamuwarqa Saulpa wañusqanta willaspa, yuyarqa sumaj willayta apamuwasqanta, chay willawasqanmantataj jap'ispa Siclagpi wañucherqani. 
2SA.4.11	Ajinallatataj chaypis astawanraj qankuna sajra runaswanqa ruwasaj, chay mana juchayoj runata wañuchisqaykichejrayku, kikin wasimpi, chanta puñukushajtinrajtaj! Chayrayku qankunata wañuchillasqaykichejtaj! Kay pachamantataj chinkachisqaykichej!
2SA.4.12	Chay ratopacha Davidqa kamacherqa yanapajkunasninta, paykunataj chay runasta wañucherqanku, makisninkuta chakisninkutawan qholorqanku, warkhurparerqankutaj Hebrón yaku qhocha chaynejpi. Chaymantataj, Is-bosetpa umanta Hebrón llajtapi Abner p'ampasqa karqa chay covachaman churaykaporqanku.
2SA.5.1	Aswan qhepata Israelmanta tukuy ayllus tantakorqanku Hebrompi, chaypitaj Davidwan parlarqanku kay jinata: Noqaykoqa yawar masiyki kayku. 
2SA.5.2	Cheqamanta, Saúl reyniyku kashajtimpis, qampuni Israeltaqa tukuy maqanakusnimpi pusaykacharqanki. Chay jawaqa, Señor qanman nisorqa pusaykachanaykita kamachinaykitataj tukuy Israel ayllutaqa, nispa.
2SA.5.3	Chaypacha Israelmanta tukuy kurajkunas rerqanku parlarqankutaj Hebrompi rey Davidwan, paytaj uj tratota ruwarqa jamorqanku chay runasninwan, Señorpa ñaupaqempi. Chaypacha Davidta umanman aceitewan jawispa ajllarqanku tukuy Israel ukhupi rey kanampaj. 
2SA.5.4	Davidqa kinsa chunka watasniyojña karqa rey jina kamachiyta qallarinampajqa, tawa chunka watastaj kamacherqa. 
2SA.5.5	Hebrompeqa Judá aylluta qanchis wata sojta killayojta kamacherqa, chaymantataj Jerusalempi kamacherqa Israel aylluta jinataj Judá ayllutapis kinsa chunka kinsayoj watasta.
2SA.5.6	Rey David runasninwan khuska Jerusalenman kachaykukorqanku, chaypi tiyakojkuna jebuseo runaswan maqanakamunankupaj. Chay jebuseostaj mana yuyarqankuchu David chay llajtaman yaykunanta, chayrayku nerqanku: Qanqa mana yaykuyta kay llajtaman atinkichu, ciegosllaraj chayri wist'usllaraj qharqoyta atisonqankupuni, nispa. 
2SA.5.7	Chaywampis Davidqa sinch'i jark'achasqa Sión llajtata jap'erparerqa, chayrayku kunankama Davidpa llajtan nisqa kashan. 
2SA.5.8	David, chay kutipi nisqa: Tukuy pischus jebuseosta wañurachej yaykojqa, yaku larq'anta yaykuspa wañurachimuchun chay ciegosta jinataj wist'u chakista ima, chaykunata sinch'ita chejnisqayrayku, nispa. Chaymantapachataj nej kanku: Ni ciegos nitaj wist'uspis Señorpa yupaychana wasinman yaykuyta atinkuchu, nispa. 
2SA.5.9	Chaymantataj Davidqa jark'achasqayoj chaynejpi tiyakaporqa, chaytataj Davidpa llajtan nispa suticharqa. Muyuyninmantaj perqasta jataricherqa, Milo chaynejmantapacha palacio wasikama.
2SA.5.10	Davidtaj astawan atiyniyojman tukusharqa, Dios Tukuy Atiyniyoj Señor paywan kasqanrayku. 
2SA.5.11	Chayrayku Tiroj reynin Hiramqa kacharqa runasninta parlapayamunankupaj, chay jawa kachallarqataj, k'ullusta llajllaj runasninta, jinataj rumi ch'eqoj runasnintapis. Chaykunataj cedro k'ullusta apaspa Davidpa palacio wasinta ruwarqanku. 
2SA.5.12	Chaypacha Davidqa cheqamanta yacharqa Señor payta Israelpa reynin kanampaj churasqantapuni, tukuy imapitaj yanapashasqanta astawan jatunyachinampaj reinonta, Israel ayllunta khuyasqanrayku.
2SA.5.13	Hebronmanta, Jerusalenman jampusqanmantaña, Davidqa waj warmiswan ima casarakullarqataj, wakinwantaj tantakullarqa, chay warmispitaj astawan qhari wawasnin jinataj warmi wawasnimpis kallarqankutaj. 
2SA.5.14+2SA.5.15+2SA.5.16	Jerusalempi nacejkuna wawasnimpa sutisninku karqanku: Samúa, Sobab, Natán, Salomón, Ibhar, Elisúa, Nefeg, Jafía, Elisama, Eliada, Elifelet ima.
2SA.5.17	Maypachachus filisteosqa David Israel ayllupi reypaj churasqa kasqanta yachaytawan, chaypacha tukuyninku Davidta mask'aj kachaykukorqanku. Davidtaj chayta yachaspa chay jark'achasqa chaynejman riporqa. 
2SA.5.18	Chaypacha filisteosqa astawan ñaupajman rispa Refaim pampasman junt'aykorqanku. 
2SA.5.19	Chayraykutaj Davidqa Señorta tapurerqa kay jinata: Filisteoswan maqanakoj riymanchu? Paykunawan maqanakojtiyrí, atipachiwankimanchu?, nispa. Señortaj payman kuticherqa: Arí, rillay maqanakoj, noqa atipachisqayki paykunata, nispa.
2SA.5.20	Davidtaj, Baal-perazimman chayaspa, paykunata atipaykorqa. Chayrayku David nerqa: Uj ashkha yakuwan jina Señorqa enemigosniy ukhupi ñanta kicharipuwan, nispa. Chay lugartataj Ball-perazimta suticharqa. 
2SA.5.21	Chay jawari filisteosqa lantisninkuta saqerpayarqanku, Davidwan runasninwantaj chaykunata oqharerqanku.
2SA.5.22	Chaywampis filisteosqa watejmanta Refaim pampasman junt'aykamullarqankutaj. 
2SA.5.23	Watejmanta Davidqa Señorta tapullarqataj, chaypitaj Señor kuticherqa: Maqanakuspaqa, ama ñaupajmanta yaykunkichu, manachayqa chay bálsamo sach'asnejman chayaspañaqa, muyuykuspa chay qhepapi kay soldadosninkunejta yaykunki. 
2SA.5.24	Maypachachus uyarinki sach'as patanejpi thaskisqasta jina, chaypacha maqanakuman yaykunki, chay niyta munanqa noqa Señor ñaupaqeykita rishasqayta filisteospa soldadosninta wañurachispa.
2SA.5.25	Davidtaj Señorpa nisqanman jina ruwarqa, filisteostataj atipaykorqa Gabaón llajtamantapacha Gezer llajtakama.
2SA.6.1	Davidqa, watejmanta Israel ayllumanta ajllasqa kaj soldadosninta tantaykullarqataj, tukuyninkupitaj kinsa chunka waranqas karqanku. 
2SA.6.2	Judapi chay Baala llajtamanta purirerqanku Davidwan tukuy runasninwan ima, chaymanta Dioswan trato ruwasqa cajonta apamunankupaj. Chay cajón patapi Señorwan parlaj kanku, querubines patapi tiyakoj Señorwan. 
2SA.6.3+2SA.6.4	Señorpa cajonnintaqa mosoj qhatatana carroman churaykorqanku, orqo patapi kasharqa Abinadabpa wasinmanta apakapunankupaj. Abinadabpa wawasnin Uzawan, Ahiowan Señorpa cajonninta pusayserqanku. Ahiotaj ñaupaqenta risharqa. 
2SA.6.5	Chaykamataj, Davidwan tukuy israelitaswanqa Diospa ñaupaqenta risharqanku, tukuy kallpankuwan takispa, tususpa tocanasninkoj ch'ajwaynimpi. Tocaspa arpasta, salteriosta, panderosta, castañuelasta, platillosta ima. 
2SA.6.6	Nacompa eran nisqa chayman chayamuspataj, Uzaqa Señorpa cajonninta makinwan jap'iykurisqa, bueyes misk'ajtinku chay cajón urmanayajtin. 
2SA.6.7	Chaypacha Señor sinch'ita Uzapaj phiñakorqa chay cajonta llujchisqanmanta. Diosqa chay kikimpi Uzata wañorparicherqa. Uzaqa wañusqa choqakorqa, Dioswan trato ruwasqa cajompa qhayllanman.
2SA.6.8	Davidqa phiñarikorqa, Señor chay jinata Uzata wañurparichisqanrayku. Chayrayku chay cheqata Perez-uzata suticharqa, chay sutiwantaj kunankama kashan. 
2SA.6.9	Chay kikin diapacha Davidqa, Señorpa ñaupaqempi sinch'ita manchachikorqa, nerqataj: Imapajtaj yuyallaymampis Señorpa trato ruwasqa cajonninta apakapuytaqa! 
2SA.6.10	Diospa trato ruwasqa cajonninta Davidqa manaña llajtanman apayta munaspari, kamacherqa Gat llajtamanta Obe-edompa wasinman apanankuta. 
2SA.6.11	Diospa trato ruwasqan cajonqa Obed-edompa wasimpi qhepakorqa kinsa killata. Señortaj payta aylluntintawan bendicerqa.
2SA.6.12	Davidan willarqanku Señorpa trato ruwasqa cajonninrayku, Obed-edompa ayllunta tukuy paypa kapuynintawan Señorqa mayta bendicisqanta, Davidqa rispa jatun kusiywan Obed-edompamanta Señorpa trato ruwasqa cajonninta apakamporqa Davidpa llajtanman. 
2SA.6.13	Señorpa trato ruwasqa cajonninta apamojkuna sojta pasosta thaskisqankumantataj, Davidqa ñak'arqa uj torota uj wira corderotawan Señorman jaywanampaj.
2SA.6.14	Davidqa, linomanta efod p'achawan p'achallisqa risharqa tukuy kallpanwan tusurispa Señorpa ñaupaqempi. 
2SA.6.15	Davidwan tukuynin israelitaswanqa Señorpa trato ruwasqa cajonninta apasharqanku may kusiywan qhaparispa pututusninkuta waqarichispataj.
2SA.6.16	Señorpa trato ruwasqa cajonnin Davidpa llajtanman chayamojtintaj, Saulpa ususin Micalqa wasin ventananmanta qhawarimuspa, rey Davidta rikorqa tusushajta phinkiykachashajtataj Señorpa ñaupaqempi. Chayta rikuspa Micalqa sonqompi Davidta pisipaj qhawarqa.
2SA.6.17	Señorpa trato ruwasqa cajonninta apaykuspa uj cheqaman churarqanku, chaypaj nispapuni David ruwacherqa uj toldota, chay ukhuman. Chay ratopachataj Davidqa Señorpa ñaupaqempi jaywarqa uywa ñak'asqasta q'olasqa kanampaj, jinataj allinyakunapaj jaywanastawan. 
2SA.6.18	Chaykunasta jaywayta tukuypañari Davidqa, tukuy aylluta bendicerqa Tukuy Atiyniyoj Señorpa sutimpi. 
2SA.6.19	Chaypi kajkuna tukuy israelitasmanqa, qharisman jinataj warmismampis mikhunankupaj qorqa, sapa ujman uj t'antata, uj chhikan aycha kankata, chantá uvas k'isamanta t'antata ima. Chaymantataj tukuyninku wasisninkuman kutiporqanku.
2SA.6.20	Ajinallatataj Davidqa ayllunta bendicimunampaj kutiporqa, Saulpa ususin Micaltaj payta taripaj llojsimuspa nerqa: Kunanqa ancha walejpuni Israelpa reynimpajqa karqa, kamachisnimpa ususisninman uj mana p'enqayniyoj runa jina rikuchikusqanqa!
2SA.6.21	Davidtaj Micalman kuticherqa: Arí, cheqamanta tusorqani, chaytaqa ruwarqani Señorpa ñaupaqempi. Payqa ajllawarqa tataykej cuentanmanta jinataj tukuy aylluykejmanta ima, Israel ayllunta kamachinaypaj. Chayrayku Señorpa ñaupaqempi tusullasajpuni. 
2SA.6.22	Jinapis astawanraj kunanmanta nisqaqa ruwasaj, ninki jina noqapaj p'enqay kasqanta, chaywampis chay sipaskuna piskunamantachus parlanki, chaykuna allimpaj qhawawanqanku.
2SA.6.23	Saulpa wawan Micalqa wañupunan p'unchaykama mana uj wawatapis rejserqachu.
2SA.7.1	Rey Davidqa ñapis palacio wasimpiña kashajtenqa, Señor saqesqa chay qayllasnimpi kaj enemigosninwan allillampi kausakunanta, 
2SA.7.2	Chaypacha rey Davidqa profeta Natanman nerqa: Qhaway, noqaqa sumaj cedromanta ruwasqa palacio wasispi tiyarikushani, Diospa trato ruwasqa cajonnintaj toldollapi kakushan.
2SA.7.3	Natantaj kuticherqa: Ruwallay tukuy imatachus yuyanki chayta, Señorqa qanwampuni kashan.
2SA.7.4	Chay ch'isipachataj, Señorqa Natanman nerqa, kay jinata: 
2SA.7.5	Riy, parlamuytaj kamachiy Davidwan, willaytaj noqa Señor payman nisqayta: Mana qanchu noqapajqa uj yupaychana wasita ruwanki, chaypi tiyakunaypaj. 
2SA.7.6	Egiptomanta orqhomorqani israelitasta chaymantapacha kunankama, mana ruwasqa yupaychana wasispichu tiyakorqani, manachayqa purerqani toldollapi. 
2SA.7.7	Paykunawan purisqaymantapachaqa, mana israelitasmantaqa ni mayqen kurajkunasninkumampis, piskunatachus noqa ajllarqani Israel aylluypi kamachinankupaj, mana ni mayqenninkuman mañarqanichu cedromanta uj yupaychana wasita ruwapunawankutaqa, nispa. 
2SA.7.8	Chayrayku kamachiy Davidman niy, noqa Señor Tukuy Atiyniyoj nisqayta: Noqa orqhomorqayki ovejasta campopi michisharqanki chaymanta, Israel aylluypa kamachejnin kanaykipaj. 
2SA.7.9	Tukuy puriyniquykipi qanllawampuni karqani, enemigosniykita tukucherqani, sumaj uyarisqa runa kanaykitataj ruwani, kay pachapi may mentasqa runasta jina. 
2SA.7.10+2SA.7.11	Chay jawaqa wakichillanitaj uj lugarta Israel aylluypaj, chaypitaj churani kikin jallp'ankupi tiyakunankupaj, mana pipis paykunawan chejninakunampaj, nitaj chay sajra ruwaj runaspis ñaupajpi jina llakichisunaykichejpaj, maypachachus Israel aylluypi kamachejkunata churashajtiy jinataqa. Noqa kacharichisqayki tukuy enemigosniykimanta. Willachimuykitaj mirayniyki kananta. 
2SA.7.12	Maypachachus kausayniyki tukukapojtin, wañupunkitaj chaypachaqa, mirayniykimanta kajllatataj rey kanampaj churasaj, reinontataj sayachisaj. 
2SA.7.13	Payqa uj yupaychana wasita jatarichipuwanqa, noqataj wiñaypaj reinonta sayachisaj. 
2SA.7.14	Noqa, paypaj uj tata kasaj, paytaj waway kanqa, imapi juchallikuwajtimpis, noqa jasut'isaj imaynatachus uj tataqa wawanta jasut'in jinata. 
2SA.7.15	Chaywampis khuyakuyniytaqa paymanta mana ithirichisajchu, imaynatachus Saulmanta ithiricherqani jinataqa, payta t'aqarqani qanta cuentanmanta churasunaypaj. 
2SA.7.16	Mirayniykita reinoykitawanqa Noqa waqaychasaj wiñaypaj, ajinallatataj reinoykipis wiñaypaj qhepakonqa.
2SA.7.17	Natanqa kay tukuyta Davidman willarqa, kikin imaynatachus rikusqanta, uyarisqantapis. 
2SA.7.18	Chaypacha rey Davidqa Señorman parlanampaj, Señorpa ñaupaqenman rerqa, nerqataj: Señor, pitaj noqa kasqani, pitaj aylluypis kasqa, kaykama qan chayachimunawaykipajrí? 
2SA.7.19	Qanmanqa pisimanraj rijch'asunki kay tukoyqa, qanqa kamachiykej jamoj mirayninmantapis parlallankitaj! Mana pipis qan jina ruwajqa kanchu Señor! 
2SA.7.20	Imastawantaj niykiman Señor? Qanqa kay kamachiykitaqa rejsinkiña Señor Diosníy. 
2SA.7.21	Tukuy kay t'ukuna imastaqa qan ruwarqanki, niwasqaykiman jina munasqaykiman jinataj, chay tukuyta noqa yachanaypaj. 
2SA.7.22	Chayraykuman jatunchasqa kanki Señor Diosníy! Imaraykuchus mana pipis qan jinaqa kanchu, manataj qanmanta jawaqa waj diosqa kanchu, noqayku kikiyku uyarisqaykuman jinaqa. 
2SA.7.23	Israel aylluyki jinaqa, mana waj llajta pay jina kanchu tukuy kay pachapeqa? Qan Diosníy, aylluyki kanampaj kacharicherqanki, may uyarisqa kanantataj ruwarqanki, payrayku may t'ukuna k'acha imasta ruwaspa. Egiptomanta kacharicherqanki, chay aylluykej ñaupaqenmantataj qan wijch'orqanki chay waj nacionesta dioskunasnintawan. 
2SA.7.24	Imaraykuchus qan nerqanki Israelqa wiñaypaj aylluyki kananta, qantaj Señorníy, Diosninku kanaykita.
2SA.7.25	Ajinaqa Señor Diosníy, qan ari wiñaypaj sayachiy imastachus kamachiykiman mirayninmampis nisqaykitaqa, junt'aytaj chay nisqaykiman jina. 
2SA.7.26	Sutiykeqa jatunchasqapuni kachun, nichunkutaj Tukuy Atiyniyoj Señorqa Israelpa Diosnin kasqanta! Kamachiyki Davidpa miraynenqa makiykipi sinch'i kap'isqa kachun! 
2SA.7.27	Qan, Tukuy Atiyniyoj Señorniy sut'inchawanki mirayniyta sayachinaykita, chayrayku kamachiyki kashaspapis kayta mañarikuyki. 
2SA.7.28	Qan Señor, Diosníy kanki, parlasqasniykitaj cheqapuni kanku, kay kamachiykiman chay jina k'acha imasta ninki. 
2SA.7.29	Yuyarikuy ari bendiciyta kay kamachiykej mirayninta, qampa makisnillaykipipuni kanankupaj. Qan, Señor Diosníy niwarqanki, chay bendicionesniykiwantaj kamachiykej miraynenqa wiñaypaj bendicisqa kanqa.
2SA.8.1	Chaymantataj Davidqa filisteosta atiparqa, tukuy jallp'ankuta atiynin uraman churaspa. 
2SA.8.2	Ajinallataj moabitasta atipallarqataj, paykunataqa kamacherqa pampapi sirinankuta, chantá uj q'aytuwan miderqa: Pischus q'aytuwan iskay midisqas ukhupi kajkunaqa wañuchisqas kananku karqa, chay q'aytuwan uj midisqa ukhupi kajkunataj kausanankupaj karqa. Ajinamanta moabitasqa Davidpa kamachiynimpi karqanku, paymantaj tasata pagananku karqa.
2SA.8.3	Davidqa atipallarqataj Hadad-ezerta, payqa karqa Rehobpa wawan, Sobaj reynin. Davidqa Hadad-ezerta atiparqa Eufrates mayu chaynejman jallp'anta kutichikapoj rishaspa. 
2SA.8.4	Chaykunamanta Davidqa presocharqa waranqa qanchis pachajniyoj caballopi maqanakojkuna soldadosta, jinataj chakillapi purejkuna soldadosmantataj iskay chunka waranqasta, chay jawaqa carrosta qhatatasharqanku chay caballospa chakisninkuta p'akirpararqa, pachaj carrospaj jinalla caballosta puchorqa.
2SA.8.5	Chaymantaqa Damascomanta sirios chayamorqanku Sobaj reynin Hadad-ezerta yanapaj, Davidqa siriosta atipallarqataj, paykunamanta iskay chunka iskayniyoj waranqata wañuchispa. 
2SA.8.6	Chaymantataj Davidqa soldadosninta churarqa Damasco jallp'a Siriapi, jinamanta siriospis paypa kamachisnin karqanku, tasatataj pagaj kanku. Ajinata ari, Señorqa, Davidtaqa atipachillarqapuni maymampis rejtenqa.
2SA.8.7	Chaymanta Davidqa, Hadad-ezerpa yanapajkunasnimpa qori escudosninkuta jap'ikaporqa, Jerusalenmantaj aparqa. 
2SA.8.8	Ajinallatataj jap'ikaporqa Beta llajtapi, jinataj Berotaipi ashqha bronce kasharqa chaykunata, chay llajtasqa rey Hadad-ezerpata karqanku.
2SA.8.9+2SA.8.10	Maypachachus Hamat llajtaj reynin Toi yacharqa, David rey Hadad-ezerpa soldadosninta atipasqanta, chaypacha wawan Joramta kacharqa apachispa qolqemanta, qorimanta, broncemantawan ruwasqa imasta, napaykuchinampaj allin ruwasqanta nichinampajtaj rey Davidman, pay maqanakupi rey Hadad-ezerta atipasqanmanta. Toipis maqanakullapitaj Hadad-ezerwan kasqanrayku. 
2SA.8.11+2SA.8.12	Davidtaj chay tukuy imastaqa Señorpaj t'aqarqa chay qolqestawan qoristawan t'aqasqasña karqanku chaykunatawan khuska. Chaykunaqa jamorqanku tukuy kamachiynimpi kaj nacionesmanta: Siriamanta, Moabmanta, Amonmanta, filisteosmanta jinataj amalecitasmantapis, jinallataj Sobaj reynin Rehobpa wawan Hadad-ezermanta qhechusqasnintapis.
2SA.8.13	Davidqa may uyarisqa karqa. Siriosta atipasqanmanta kutimushajtintaj, wañuchillarqataj chunka pusajniyoj waranqa edomitasta Kachi Valle nisqapi. 
2SA.8.14	Chaymantaqa qhawaj soldadosta churallarqataj tukuy Edom jallp'aman, edomitastaj Davidpa kamachiyninman yaykorqanku, ajinamanta Señorqa, Davidta atipachillarqapuni mayllamampis rejtenqa.
2SA.8.15	Davidqa tukuy Israelpi kamacherqa, justiciawan cheqan kajwantaj ruwaspa tukuy ayllumpaj. 
2SA.8.16	Soldadosta kamachejqa Sarviaj wawan Joab karqa, Ahiludpa wawan Josafattaj reypa qhelqerin karqa. 
2SA.8.17	Ahitobpa wawan Sadoc, chantá Abiatarpa wawan Ahimelec imaqa, sacerdotes karqanku. Seraiastaj qhelqerin karqa, 
2SA.8.18	Joiadaj wawan Benaiataj cereteospa, peleteospa qhawaj soldadospatawan kamachejninku karqa. Davidpa wawasnintaj sacerdotes karqanku.
2SA.9.1	Uj kutipi Davidqa tapurerqa: Saulpa ayllunmanta pillapis kausanrajchu, Jonatampi sutimpi payta khuyanaypaj?, nispa.
2SA.9.2	Saulpa uj kamachin Siba sutiyoj karqa, payta wajyarqanku rey Davidman chimpanampaj. Siba jamojtintaj reyqa tapurerqa: Qanchu Siba kanki?, nispa. Sibataj kuticherqa: Arí, noqa kani, reyníy, nispa.
2SA.9.3	Chaypacha reyqa payta taporqa: Saulpa ayllunmanta pipis qhepakunrajchu, payta Señorpa sutimpi khuyanaypaj?, nispa. Sibataj reyman kuticherqa: Uj kanraj, chayqa kashan Jonatampa wawan, payqa chakisninmanta onqoj.
2SA.9.4	Reytaj nerqa: Maypitaj kashanrí?, nispa. Sibataj kuticherqa: Lodebar llajtapi, Amielpa wawan Maquirpa wasimpi, nispa.
2SA.9.5	Chaypacha Davidqa kamacherqa chay Lodebar llajtamanta apamunankuta. 
2SA.9.6	Saulpa allchhin, Jonatampa wawan Mefi-bosetqa Davidpa ñaupaqenman chayamuspaqa, payta napaykunampaj k'umuykukorqa. Davidtaj nerqa: Mefi-boset!, nispa. Paytaj kuticherqa: Kaypi kani, qanta sirvisunaypaj reyníy, nispa.
2SA.9.7	Davidtaj nerqa: Ama manchachikuychu, noqaqa cheqamanta khuyasqayki, Jonatanta munakusqayrayku. Jatun tataykej Saulpa jallp'asninta kutichipunasunkuta kamachisaj, qantaj noqawampuni mesaypi mikhunki.
2SA.9.8	Chaypi Mefi-bosetqa k'umuykukuspa nerqa: Qan reyneyqa, imaraykutaj kay kamachiykita jinata qhawanki, noqaqa uj wañusqa alqowan ninakushajtiypis?
2SA.9.9	Chaywampis Davidqa wajyaspa, Saulpa ñaupa kamachin Sibata nerqa: Qopuni uywaqeyki Saulpa allchhinman, imaschus Saulpata jinataj ayllumpata karqa chay tukuy kapuyninta. 
2SA.9.10	Chayrayku qanwan, wawasniykiwan, kamachisniykiwan ima, paypa jallp'ampi llank'ankichej paypaj poqoykunasta jallch'apuspa, ajinamanta uywaqeyki Saulpa ayllun kausanampaj, Mefibosettaj noqawan khuskapuni mikhonqa. Sibajtaqa chunka phishqayoj wawasnin karqa, iskay kunka kamachisnintaj. 
2SA.9.11	Sibataj reyman kuticherqa: Qan reyniypa kay kamachiykiman tukuy nisqasniykeqa junt'akonqapuni. Mefi-bosetqa, Davidpa mikhunanmantapuni ujnin wawan jina mikhorqa. 
2SA.9.12	Chay jawaqa Mefi-bosetpataqa uj juch'uy qhari wawan karqa Micaía sutiyoj. Siba, jinataj tukuy wasimpi tiyakojkunapis Mefi-bosetpa kamachimpi karqanku. 
2SA.9.13	Mefi-bosetqa Jerusalempi tiyakorqa, reywan khusqapunitaj mikhoj, payqa iskaynin chakisninmanta onqoj karqa.
2SA.10.1	Uj chheqa unayninmantaj, amonitaspa reyninku Nahas wañuporqa, paypa cuentanmantataj wawan Hanún kamacherqa. 
2SA.10.2+2SA.10.3	Chaypacha Davidqa yuyarqa chay Nahaspa wawan Hanunwan allimpi kausakuyta, imaynatachus tatan payta khuyakorqa ajinallatataj. Kacharqataj chay yanapajkunasninmanta wakinta, tatan wañupusqanmanta Hanunta sonqochanankupaj. Davidpa kachasnin asmonitaspa jallp'ankuman chayajtinkukamataj, chay amonitaspa kuraj kamachejkunasnintaj reyninku Hanunman nerqanku: Qan reyníy, yuyankichu David chay runasninta kachamusqanta tataykej wañupusqanmanta qanta sonqochasunallampaj? Payqa kachamun sumajta qhawaqanankupaj wateqanankupajtaj kay llajtata, chantá jamuspa phirinankupaj.
2SA.10.4	Chaypacha Hanonqa kamacherqa Davidpa kachasninta jap'inankuta, sunkhasninkuta khuskanmanta k'uturparinankuta, p'achasninkutataj siki patasninkukama llik'irparinankuta. Jinata ruwachispataj paykunata kachaporqa. 
2SA.10.5	Davidtaj kay tukuyta yachaspaqa, kamachisninta kacharqa taripamunankupaj, chay runas may p'enqaypi kasqankurayku. Chantá Davidqa chay kachasninman nichillarqataj qhepakunankuta Jericó llajtapi sunkhasninku wiñanankama, chaymantataj kutimpunankuta.
2SA.10.6	Amonitasqa yacharqanku Davidqa paykunapaj phiñasqa kasqanta, chayrayku qolqewan mink'akorqanku iskay chunka waranqata siriosmanta kaj soldadosta, Bet-rehobpi kajkunamanta, chantá Sobapi kajkunamantawan. Mink'akullarqankutaj Maacamanta reypa waranqa soldadosninta, Is-tobmantataj chunka iskayniyoj waranqata. 
2SA.10.7	Chayta yachaspataj Davidqa Joabta kacharqa tukuynin soldadosnintawan ima. 
2SA.10.8	Amonitasqa llojsispa kikin llajtaman yaykunapi maqanakunapaj wakichikorqanku. Chaykamataj sirio soldadosqa Sobamanta kajkuna, Rehobmanta kajkunapiwan, Is-tobmanta soldadoswan, Maacamanta kajkuna soldadospiwan imaqa, chay campopi wakichikorqanku. 
2SA.10.9	Joabqa maypachachus reparakorqa ñaupajmanta jinataj qhepamantapis maqanakunankupaj muyuykusqankuta, chaypacha ajllarqa aswan sumachaj kaj soldadosninta israelitas ukhumanta, sirioswan maqanakunampajtaj wakichikorqa. 
2SA.10.10	Chay wakin soldadostataj hermanon Abisaipa kamachiyninman churarqa, Amonitaswan maqanakunampaj. 
2SA.10.11	Nerqataj: Sichus sirioskuna noqamanta astawan atinkuman chayqa, jamuspa yanapawanki; sichus amonitas qanmanta astawan atinkuman chayqa, noqa jamuspa yanapasqayki. 
2SA.10.12	Kallpachakuy, jallp'anchejrayku, jinataj Diosninchejpa llajtasninraykutaj sinch'ita maqanakunachej. Señortaj munasqanman jina ruwachun!
2SA.10.13	Joabqa, soldadosninwan khuska sirioswan maqanakamoj rerqa, paykunataj Joabpa ñaupaqenta ayqerikaporqanku. 
2SA.10.14	Amonitastaj siriosmanta kaj soldados ayqesqankuta rikuytawan, paykunapis Abisaipa ñaupaqenta ayqellarqankutaj, llajtamantaj yaykurikaporqanku. Chaypacha Joabqa amonitaswan maqanakuyta saqerqa, Jerusalenmantaj kutiporqa.
2SA.10.15	Siriosqa, israelitaswan atipachikusqankuta reparakuspa, watejmanta tantakullarqankutaj. 
2SA.10.16	Hadad-ezerqa, Eufrates mayu chimpapi kajkuna siriosta wajyachimorqa, chaykunaqa Helamman jamorqanku. Paykunaj ñaupaqenkupi Adad-ezerpa soldadosnimpa kamachejnin Sobac kasharqa. 
2SA.10.17	Kay imasta Davidman willajtinkutaj, payqa tukuy israelitasta tantaykorqa, Jordán mayuta pasaspataj Helamman chayarqa. Chaypitaj siriosqa Davidwan maqanakorqanku. 
2SA.10.18	Chaymantataj siriosqa israelitaspa ñaupaqenmanta ayqellarqankutaj. Chaypacha Davidqa tukuypi wañucherqa tawa chunka waranqa soldadosta caballospi maqanakojkunata, jinallataj qanchis pachaj maqanakuna carrostapis t'unallarqataj; chay jawaqa, sirio soldadospa kuraj kamachej ninku Sobacta Davidqa chaypi wañuchillarqataj. 
2SA.10.19	Hadad-ezerta yanapajkuna reyesqa israelitaswan atipaykuchikusqankuta rikuspa, paykunawan allinyakorqanku, jinamanta israelitaspa kamachimpi karqanku. Chaymantapachataj siriosqa amonitasta yanapayta manchachikorqanku.
2SA.11.1	Chay qhepan kaj watapi, reykuna maqanakuman llojsinku chay tiempopi, Davidqa kacharqa Joabta, yanapajkunasninta, chantá tukuy israelita soldadostawan khuska, paykunaqa amonitasta maqanakupi atipaykorqanku, Rabá llajtatataj muyuykorqanku. Chaykamataj Davidqa Jerusalempi qhepakorqa.
2SA.11.2	Uj tardepirí, Davidqa camapi samakusqanmanta jatarikuspa palacio wasi patasnimpi puriyachashaspa, rikorqa uj may k'achita warmita yakuwan mayllarikushajta. 
2SA.11.3	Chaypacha Davidqa, pichus chay warmi kasqanta yachamojta kacharqa, chay yachamojkunataj nerqanku Eliampa wawan, jinataj hitita Uriaspa warmin Betsabé kasqanta. 
2SA.11.4	Chaypacha Davidqa kachasninta kamacherqa chay warmita pusamunankuta, paywantaj puñuykaporqa, chaymantataj chay warmeqa wasinman riporqa. Chay warmitaj chaypachallaraj yawarnin uraykamuyninmanta llimphuchakushasqa.
2SA.11.5	Chay warmitaj wijsallisqa rikhurispa chayta Davidman willacherqa. 
2SA.11.6	Davidtaj chaypacha kacharqa Joabman willachispa hitita Uriasta kachamunanta, Joabtaj chay nisqanta ruwarqa. 
2SA.11.7	Uriasqa Davidpaman rerqa, paytaj taporqa, Joab jinataj soldadospis imaynachus kashasqankumanta, maqanaku imaynachus rishasqantapis tapullarqataj. 
2SA.11.8	Chaymantataj kamacherqa wasinman rispa chakisninta mayllakamunanta. Reypa palacionmanta Urías llojsejtinkamataj, reyqa payman apacherqa uj mikhuyta t'inkata jina. 
2SA.11.9	Uriastaj wasinman ripunantaqa, chay palacio punkupi qhawaj soldadoswan khuska puñorqa chay ch'iseqa. 
2SA.11.10	Davidman willajtinku Urías wasinman mana ripusqanta, chaypacha Davidqa payta taporqa: Imaraykutaj wasiykiman mana riporqankichu, chay karu ñan puriymanta chayampuytawanrí?, nispa.
2SA.11.11	Uriastaj Davidman kuticherqa: Señorpa trato ruwasqa cajonnin, Israelmanta jinataj Judamanta soldadospis ch'ajramanta ruwasqa ramadas urallapi kashanku, jinallatataj señorniy Joabpis, kamachisniykipis q'ara pampallapi puñushanku. Noqataj riyman kasqa wasiyman mikhoj, ujyaj, warmiywan puñukamojtaj? Qan reyniypa kausayniykirayku mana chaytaqa ruwasajchu!
2SA.11.12	Davidtaj, Uriasman nerqa; Kunantawan qhepakuyraj, q'ayalla kachapusqayki. Ajinamanta Uriasqa Jerusalempi qhapakorqa q'ayantinkama. 
2SA.11.13	Davidtaj mikhuyta jinataj ujyanata qorqa, machaykucherqataj. Ch'isiyaykuytañataj Uriasqa llojsiporqa, palaciota qhawaj soldadoswantaj puñumorqa, manataj wasinman rerqachu.
2SA.11.14	Davidtaj, q'ayantin paqarenqa Joabman uj cartata qelqarqa, chaytataj Uriasllawantaj apacherqa. 
2SA.11.15	Chay cartapitaj kay jinata nerqa: Uriasta ñaupaj kaj sinch'i maqanakuman churaychej, chantá sapantataj saqerpariychej chaypi maqachikuspa wañunampaj.
2SA.11.16	Ajinaqa, Joabqa maypachachus maqanakunankupaj chay llajtata muyuykojtinkoqa, maypichá yacharqa aswan wapu soldados enemigosmanta kashasqankuta chayman Uriasta churarqa. 
2SA.11.17	Llajtata jark'ajkunamanta soldados uj rato llojsimuytawan, Joabpa contrampi jamuspa maqanakorqanku, chaypitaj wañorqanku wakinkuna Davidpa soldadosninmanta, chaykunawan khuskataj Urías wañullarqataj.
2SA.11.18+2SA.11.19+2SA.11.20+2SA.11.21	Joabtaj Davidman tukuy imaschus maqanakupi pasasqanta willacherqa. Chay kachanmantaj kay jinata yachaykucherqa: Maypachachus reyman maqanakumanta willayta tukojtiykikamataj, ichapis rey phiñakunman, tapusunkimantaj: Imaraykutaj chhikata llajtaman k'askaykorqankichejrí? Manachu yachankichej paykunaqa perqa patamanta tukuy imasta choqamusqankuta? Pitaj Jerobaalpa wawan Abimelecta wañucherqa, manachu uj warmilla perqa patamanta uj kutana rumita choqamuspa, Tebespi payta wañurparicherqarí? Imaraykutaj ari perqaman chhikatapuni k'askaykorqankichejrí?, nispa. Chaypacha qan kutichinki kay jinata: Hitita Urías yanapajniykipis wañullantaj, nispa.
2SA.11.22	Chay kachataj rerqa, Davidman chayaspataj willarqa tukuy imastachus Joab kamacherqa willananta chaykunata. 
2SA.11.23	Chay kachataj Davidman nerqa: Chay soldados llajtamanta llojsimojkuna noqaykuwan waputa maqanakorqanku, chaywampis noqaykoqa llajta punkukama ithiricherqayku. 
2SA.11.24	Chaypachataj perqa patamanta runasqa, flechasninkuta kacharimorqanku soldadosniykej contrampi, wañuchispa wakin yanapajkunasniykita, wañullarqataj yanapajniyki Urías hititapis.
2SA.11.25	Davidtaj chay kachaman kuticherqa: Niy Joabman ama chhikata llakikunanta, maqanakupeqa imapis pasampuni. Llajtaj contrampi astawan sinch'ita maqanakuchun atipanankama. Qantaj astawan paytaqa kallpachariy.
2SA.11.26	Uriaspa warmintaj qosan wañupusqanta yachaytawan, llakiy p'achata churakorqa. 
2SA.11.27	Chay llakiy pasajtinñari, Davidqa kamacherqa palacionman pusamunankuta, chaypitaj casarakorqa, chanta uj qhari wawata nacechikorqa. Chaywampis Davidpa chay jinata ruwasqanqa, Señorman mana walejchu rijch'arqa.
2SA.12.1	Señorqa profeta Natanta Davidman kacharqa. Natán paywan tinkuspataj nerqa: Uj llajtapi iskay runas karqanku. Ujnenqa qhapaj karqa, ujnintaj wajcha karqa. 
2SA.12.2+2SA.12.3	Chay qhapaj runaqa ashqha ovejasniyoj wakasniyojtaj karqa, chay wajcha runajtarí rantikusqan un k'ata ovejitallan karqa. Pay kikin uywakorqa, ovejitataj paywan wawasninwan ima khuska wiñarqa, mikhunallanmantataj mikhorqa, chay ujyana vasollanmantataj ujyarqa, kikin ojllaynillampitaj puñukojpis. Chay runaqa uj warmi wawanta jina munakorqa! 
2SA.12.4	Uj diapirí uj ñan purej runa chay qhapaj runata waturej rerqa, chay qhapaj runataj chay watukoj runaman mikhuyta jaywarinampajqa, mana munarqachu ni wakanmanta nitaj ovejanmantapis ñak'achiyta, manachayqa chay wajcha runaj ovejitanta ñak'acherqa, chay wasinman chayakamoj runaman jaywarinampaj.
2SA.12.5	Davidtaj sinch'ita phiñakorqa chay runapaj, Natanmantaj nerqa: Diospa sutimpi jurayki, chayta ruwajqa wañunan tiyan! 
2SA.12.6	Chay ovejita valesqanmantataj uj tawa jinastawanraj kutichinan tiyan, mana uj chhikan khuyakuywan chayta ruwasqanrayku!
2SA.12.7+2SA.12.8+2SA.12.9	Chaypacha Natanqa Davidman nerqa: Qan chay runaqa kanki! Ajinata Señor, Israelpa Diosnin nisunki: Noqa ajllarqayki Israelpa reynin kanaykipaj, Saulpa atiyninmantapis waqaycharqayki; Señorniykej palacio wasintapis warmisnintawan qorqayki, jinataj Israelpa reynin, Judajpa reynin kanaykitapis qollarqaykitaj. Chaychus pisi kanman karqa chayqa aswan ashkha imastawanraj yapaykiman karqa. Imaraykutaj qhesacharqanki palabrayta, mana munasqayta ruwaspari? Qan wañuchinki chay hitita Uriasta, amonitaswan wañuchichispa, warmintataj qampaj jap'ikaporqanki. 
2SA.12.10	Kunanqa noqata qhesachaspa chay hitita Uriaspa warminta warmiykipaj jap'ikapusqaykirayku, mana jayk'ajpis aylluykipaj faltanqachu wañuchikuykuna. 
2SA.12.11	Noqa Señor, nini: Aylluyki ukhullamantataj rikunaykita llakiykunas contraykipi oqharikunankuta, aylluykimanta ujninman warmisniykitaqa jaywaykapusaj, paytaj warmisniykiwan sut'i p'unchaypi puñuykaponqa. 
2SA.12.12	Qanqa pakaypi ruwarqanki, noqataj chayta ruwachisaj sut'i p'unchaypi, Israelpa rikunanta.
2SA.12.13	Davidtaj Natanman nerqa: Señorpa contrampi juchallikuni. Natantaj kuticherqa: Chay juchallisqaykimanta, Señorqa mana jasut'isonqachu, manataj wañunkichu. 
2SA.12.14	Señorta enemigosninwan rimachisqaykirayku chay nacekoja wawayki wañunampuni tiyan.
2SA.12.15	Natán wasinman kutipojtinkama, Señorqa sinch'ita onqocherqa Uriaspa warmimpi Davidpata karqa chay wawanta. 
2SA.12.16	Chaypacha Davidqa wawanrayku Señormanta mañarqa, ayunaspataj, ch'isisnintin pampapi sirisqa puñorqa. 
2SA.12.17	Palaciompi tiyakojkuna, chay kurajkunataj rerqanku pampamanta sayarichinankupaj, paytaj mana munarqachu sayarikuyta, manataj paykunawan mikhorqachu.
2SA.12.18	Qanchis días qhepamantaj wawaqa wañuporqa, Davidpa yanapajkuna runastaj manchachikorqanku payman willamuyta, kay jinata yuyaspa: Wawa kausashajtillanraj parlasqanchejta mana uyariwarqanchejchu. Kunantaj wawan wañupojtinñaqa imaynatataj willasunrí? Ichapis payqa ima sajrata ruwakunman!, nispa.
2SA.12.19	Davidtaj, chay runasnin paykuna pura parlanakojta rikuspa, jinamanta yacharqa wawan wañupusqantaña, chayrayku paykunata taporqa: Wawaqa wañunchu?, nispa. Paykunataj kuticherqanku: Arí wañupun, nispa.
2SA.12.20	Chaypacha Davidqa pampamanta jatarikuspa mayllakorqa chay q'apaj jampiswantaj jawikorqa, p'achantapis wajta churakorqa, Diosta yupaychana wasimantaj Señorta yupaychaj yaykorqa. Chaymantataj wasinman rispa mikhunata mañakuspa mikhorqa. 
2SA.12.21	Chantá chay yanapaj runasnin taporqanku: Imatataj ruwashanki reyníy? Wawa kausashajtillanrajqa ayunarqanki, waqarqankitaj payrayku; kunantaj wawa wañupojtinñari, qan reyniykoqa jatarikuspa mikhunki!
2SA.12.22	Davidtaj kuticherqa: Wawa kausashajtillanrajqa ayunarqani waqarqanipis, yuyaspa ichapis Señorqa noqamanta khuyakuspa wawayta kutirichinanta. 
2SA.12.23	Kunantaj wañupojtinñarí, imapajñataj ayunaymanrí qhasita mana kausarichinaypajri? Noqaqa risaj paywan tinkukoj, payrí mana atinchu jamuyta noqawan khuskachakoj!
2SA.12.24	Chaymantataj Davidqa sonqocharqa warmin Betsabeta. Watukoj rispataj paywan khuska puñorqa, Betsabetaj uj qhari wawata nacechikorqa, Salomontataj suticharqa. Señortaj munakorqa chay wawataqa. 
2SA.12.25	Chaytaqa profeta Natannejta Señorqa Davidman willacherqa. Señorta munakusqanraykutaj, Davidqa chay wawata Jedidiasta suticharqa.
2SA.12.26	Chaykamataj Joabqa amonitaspa llajtanku Rabaman maqanakoj kachaykukorqa, reypa tiyakunan llajtata jap'ikapunayasharqa. 
2SA.12.27	Chaypacha Joabqa Davidman willacherqa kay jinata: Rabá llajtaman yaykorqani, jap'iniñataj yakuyoj llajtata. 
2SA.12.28	Chayrayku qan reyníy tantaykuy chay wakin soldadosta, kikin llajtamantaj yaykuspa jap'ikapuy, ama noqanejta atipasqa kanampaj, chaymantaj sutiyta churaykunankupaj.
2SA.12.29	Chaypacha Davidqa tukuy soldadosta tantaykuspa, rerqa Rabaj contrampi maqanakoj, yaykuykuspataj jap'ikaporqa. 
2SA.12.30	Chaymantataj reypa umanmanta lluch'orqa, chaytataj Davidman churaykorqanku, chay pilloqa qorimanta karqa, k'acha rumiswan k'achanchasqataj, pesarqataj kinsa chunka kinsayoj kilos jina. Davidqa orqollarqataj chay llajtamanta waj valorniyoj imastawan. 
2SA.12.31	Chay llajtapi puchoj runastataj orqhomuspa llank'acherqa sierraswan trilloswan, fierro hachaswan; llank'achillarqataj ladrillo hornospipis. Ajinallatataj ruwarqa amonitaspa tukuy llajtasninkupi. Chaymantataj Jerusalenman tukuy soldadosninwan kutiporqa.
2SA.13.1	Davidpa wawan Absalompata uj warmi panan karqa may k'achitapuni, Tamar sutiyoj. Chay qhepamantaj Davidpa ujnin wawan Amnonqa Tamarta sinch'itapuni munakorqa. 
2SA.13.2	Amnonqa llakikuywan onqoykorqapuni. Panan Tamar manaraj qharita rejserqarajchu, chayrayku mana imatapis ruwanampaj jinachu karqa. 
2SA.13.3	Amnompatari tiyarqa uj kausaqen Jonadab sutiyoj, payqa ch'aukiyanapaj wapu runa karqa, chantá payqa Davidpa hermanon Simeaj wawan karqa. 
2SA.13.4	Uj diataj Jonadabqa taporqa: Reypa wawan, imataj qhatirisunki jinamanta jina astawan tulluyanaykipajrí? Manachu willariwanki?, nispa. Amnontaj kuticherqa: Sinch'ita munakushani wauqey Absalompa panan Tamarta.
2SA.13.5	Chaypacha Jonadabqa umacharqa: Yaykuy kamaykiman, onqosqamantaj tukuy. Maypachachus tatayki watukusoj jamojtintaj, ninki khuyaspa kachamunasunta panayki Tamarta, mikhuyta qonasumpaj, chay kikimpi wayk'unampaj, chaypi qan payta rikunaykipaj, jaywasusqantataj mikhunaykipaj.
2SA.13.6	Amnontaj camanman yaykuporqa, onqosqamantaj tukorqa. Rey payta watukoj rejtintaj, Amnonqa nerqa: Mañarikuyki ari! Panay Tamar jamuchun, kay kikimpitaj iskay t'antitasta ruwarqochun, pay kikintaj jaywariwachun.
2SA.13.7	Chaypacha Davidqa Tamarta wasinman kacharqa, nerqataj: Riy ari, hermanoykej Amnompa wasinman, mikhunampajtaj wakerqochimpuy.
2SA.13.8	Jinataj Tamarqa rerqa hermanon Amnompa wasinman, Amnontaj camapi kasharqa. Tamartaj jak'uta oqharispa puñaytawan chay kikimpi t'antasta ruwaspa ninapi chayacherqa. 
2SA.13.9	Chaymantataj paylata jap'ispa, chay t'antasta jaywamorqa. Amnontaj mikhuyta mana munarqachu, kamacherqataj chaypi tukuy kajkuna llojsinankuta. 
2SA.13.10	Tukuy llojsejtinkukamataj, Amnonqa Tamarman nerqa: Apamuway chay mikhuyta puñunay wasiman, qan kikiykitaj mikhuchiway. Tamartaj chay ruwasqan t'antasta jap'ispa hermanon Amnompa puñunanman aparqa. 
2SA.13.11	Mikhuchinampaj Tamar qayllaykojtintaj payqa jap'iykorqa, nerqataj: Jamuy panáy, kaypi noqawan puñusunchej, nispa.
2SA.13.12	Paytaj kuticherqa: Ama hermanóy, ama honrayta t'akachiwaychu, chay imasqa Israel ayllu ukhupeqa mana ruwakunchu. Ama chay millay ruwaytaqa ruwaychu! 
2SA.13.13	Maymantaj riyman chay p'enqayniywanri? Qanrí, tukuy Israel ayllu ukhupeqa millay ruwaj runapaj qhawasqa kawaj. Mañayki reyman parlanaykita, payqa mana jark'akonqachu qampa warmiyki kanaytaqa.
2SA.13.14	Amnontaj mana kasorqachu, Tamarmanta aswan kallpayoj kasqanraykuri, kallpanman atienisqa paywan puñuykorqa. 
2SA.13.15	Chaymantataj Amnonqa sinch'ita chejnikuyta qallarerqa Tamartaqa, munakusqanmanta astawanraj chejnikorqa. Ajinamanta kamacherqa: Jatarispa ripuy, nispa.
2SA.13.16+2SA.13.17	Tamartaj kuticherqa: Mana, hermanóy, kaymanta wijch'uwasqaykeqa, aswan jucharaj kanman kay sajrata ruwawasqaykimanta nisqaqa! Amnontaj mana kasorqachu, manachayqa ujnin kamachinta wajyaspa kamacherqa: Jawaman wijch'uy kay warmita, chantá sumajta punkuta wisq'aykuy!, nispa.
2SA.13.18	Chay kamachintaj wasimanta jawaman wijch'orqa, chaymantataj sumajta punkuta wisq'aykorqa. Chaypacha Tamarqa p'achallisqa kasharqa, reypa doncella ususisnimpa churakunanku sumaj p'achawan. 
2SA.13.19	Chaypacha Tamarqa umanman ushphata qhallaykukorqa, chay churakusharqa chay p'achantataj llik'irparerqa, makisninta uman pataman churaykukuspataj sinch'ita waqaspa wasinman riporqa. 
2SA.13.20	Chaypacha hermanon Absalonqa taporqa: Hermanoyki Amnonchu chayta ruwasorqa?, nispa. Jina chayqa ama pimampis willaychu panáy, pay hermanoyki kasqanrayku. Ama chaymantaqa chhikata llakikuychu. Tamartaj chay hermanon Absalompapi, may llakisqa qhepakorqa. 
2SA.13.21	Rey Davidtaj chay tukuymanta yachaspa mayta phiñakorqa; manataj k'amerqachu kuraj wawan kasqanrayku, munakusqanraykutaj. 
2SA.13.22	Absalonqa mana imatapis nerqachu Amnontaqa, chaywampis payta sinch'ita chejnikorqa, panan Tamarpa honranta t'akasqanmanta.
2SA.13.23	Iskay wata qhepamantaj Absalompa runasnenqa ovejasninta ruthusharqanku Efraín llajta qayllapi, Baal-hazorpi, chaymantaj Absalonqa, reypa tukuy wawasninta wajyarerqa mikhuyta jaywarinampaj. 
2SA.13.24	Chay jawaqa reyta watukoj rillarqataj, chaypitaj nerqa: Kunanqa runasníy ovejasniyta ruthushanku, munaymantaj qan, chantá yanapaj runasniyki imaqa kay kamachiykita waturinawaykichejta.
2SA.13.25	Rey Davidtaj kuticherqa: Mana wawáy, mana riyta atiykumanchu tukuyniykoqa, ama chhika q'arus kanaykupaj. Chaywampis Absalonqa mañallarqapuni rinanta, reytaj mana riyta munarqachu, jinapis bendicionninta qorqa. 
2SA.13.26	Chaypacha Absalonqa nerqa: Qan rinayki mana atikojtenqa, reyníy, kamachiy ari hermanoy Amnonllapis jamuspa watunawaykuta, nispa. Reytaj nerqa: Imaraykutaj Amnón rinanta munankiri?
2SA.13.27	Absalontaj sinch'ita kutin kutinta mañasqanrayku, reyqa saqerqa Amnón chay wakin wawasnin ima paywan rinankuta. Absalontaj uj reypaj jinapuni wakiykuchisqa mikhuykunasta. 
2SA.13.28	Absalontaj kamachi runasninta kamachisqa: Sumajta qhawankichej Amnonta, umanta vino muyuchejtinñaqa, noqa nisqaykichej wañuchinaykichejta, qankunataj chaypacha wañuchinkichej. Ama manchachikunkichejchu chayta ruwayta, noqa jinata kamachisusqaykichejrayku. Ajinaqa kallpachakuychej wapuchakuychejtaj.
2SA.13.29	Chayrayku, Absalompa kamachisqanta junt'aspa, chay runasnenqa Amnonta wañucherqanku. Chaypacha reypa tukuy wawasnenqa jatarikuspa mulasninkuman lloq'aykuytawan ayqerqanku.
2SA.13.30	Chay ayqejkuna ñanllapiraj kashajtinkutaj, Davidman willarqanku tukuynin wawasninta Absalón wañuchisqanta, mana uj puchuyojta. 
2SA.13.31	Chaypacha reyqa jatarikuspa p'achanta llik'ikorqa llakikusqanrayku, pampamantaj siriykorqa. Chaypi paywan kajkuna yanapaj runasnimpis p'achasninkuta llik'illarqankutaj. 
2SA.13.32	Chaypacha Davidpa hermanon Simeaj wawan Jonadabqa parlaspa nerqa: Reyníy, ama yuyaychu tukuy wawasniykita wañuchisqankuta, manachayqa Amnonllata wañuchinku, ajinatapuni Absalonqa ruwananta umachakorqa, panan Tamarpa honranta t'akachisqanrayku. 
2SA.13.33	Chayrayku, reyníy, ama creeychu tukuy wawasniyki wañusqankuta. Amnón sapallan wañun.
2SA.13.34	Absalón ayqerikapunankamaqa, qhawasharqa chay soldadoqa qhawarispa rikorqa, ashkha runas jamushasqankuta Horonaim ñanninta, chay orqo kinraynintaña. Chaypacha chay qhawaj soldadoqa reyman willamorqa chay ashkha runas Horonaim ñanninta uraykamushajta rikusqanmanta. 
2SA.13.35	Jonadabtaj reyman nerqa: Jamushankuña wawasniykeqa reyníy, noqa kamachiykeqa nisharqaykipuni chaytaqa.
2SA.13.36	Chayta nejtinkamataj reypa wawasnin chayamorqanku, sinch'ita qhaparispataj waqaj churakorqanku. Ajinallatataj reypis chay yanapajkunasnin ima may sinch'ita waqarqanku. 
2SA.13.37+2SA.13.38	Absalontaj ayqespa, Gesurmanta rey Amiudpa wawan Talmaipaman riporqa, kinsa wata junt'atataj chaypi qhepakorqa. Davidtaj sapa día waqarqa Amnón wawanmantaqa. 
2SA.13.39	Chay wawan Amnón wañusqanmanta sonqon tiyaykurejtinñaqa, Davidqa sinch'itapuni Absalón wawanta rikuyta munarqa.
2SA.14.1+2SA.14.2	Sarviaj wawan Joabtaj, yacharqa reyqa sinch'itapuni Absalonta watukusqanta, ajinaqa, Tecoa llajtamanta uj sumaj yuyayniyoj ch'aukiyaj warmita pusachimorqa maypichus tiyakorqa chaymanta. Nerqataj: Llakiyniyoj warmiman tukuy, yana p'achatataj churakuy, amataj q'apaj jampiwan jawikunkichu, may unayñapis llakiy p'achawan p'achallisqa kasqaykita rikuchikunki piniyki wañusqanmantapis kanman jina. 
2SA.14.3	Chaymantataj reyman rinki, kay imastachus nisqayki chaytataj kikinta nimunki, nispa. Joabtaj yachacherqa imastachus chay warmi, reyman nimunanta. 
2SA.14.4	Chantataj Tecoamanta warmeqa reypaman rerqa, reypa ñaupaqempitaj k'umuykukorqa pampakama, chaypitaj nerqa: Yanapariway ari, reyníy!, nispa.
2SA.14.5	Reyqa taporqa: Imataj qhatirisunkiri?, nispa. Paytaj kuticherqa: Noqaqa warmi sapa kani, qosaytaj wañupunña. 
2SA.14.6	Kay kamachiykejtaqa iskay qhari wawasnin karqa, paykunaqa campopi maqanakorqanku, mana pipis t'aqaj kajtintaj ujnin kaj chay ujninta maqaspa wañurparicherqa. 
2SA.14.7	Kunantaj tukuy ayllusniy contraypi oqhariykukunku, munankutaj noqa jaywanayta chay pichus hermanonta wañuchejta, vengakuspa wañuchinankupaj, pay sapallan herenciata jap'inan kasqanrayku. Jinamanta thasnonqanku chay k'ata nina brasayta, qosaytaj mana piniyojta saqenankupaj manaña pi sutinta kay pachapi apanampaj.
2SA.14.8	Chaypitaj reyqa chay warmiman kuticherqa: Ripullay wasiykiman, noqa qanta khuyaspa allinniykipaj kamachisaj.
2SA.14.9	Chay warmitaj kuticherqa: Reyníy, wiraqochíy, sichus pipis juchachasqa kanqa chayqa, noqa aylluyman ima juchachasqas kasqayku; manataj qan reyniychu nitaj reinoykipischu juchayoj kanqa.
2SA.14.10	Reytaj kuticherqa: Pichus imanayta munasojtaqa kayman pusamuwanki, manañataj ujtawan imanasonqachu.
2SA.14.11	Chay warmirí nillarqataj: Mañayki qan reyniyta Señor Diosniykirayku ninawaykita, mayqen ayllumpis waway wañusqanmanta vengakuspa, ama astawan llakiyta yapanampaj ujnin kaj wawaytawan wañuchispa. Reytaj nerqa: Señorpa sutimpi jurayki, wawaykej umanmantaqa mana uj chujchallampis urmanqachu!
2SA.14.12	Chay warmitaj nillarqapuni: Qan, reyníy, saqeriway uj imatawan nirinasuyta. Reytaj nerqa: Parlallay, nispa.
2SA.14.13	Chaypacha chay warmeqa tapullarqataj: Imaraykutaj qan reyneyqa kay jinallatataj ruwayta munashanki Diospa ayllumpa contrampiri? Chay nisqaykirayku qan reyllataj juchayoj rikhurinki, pichus wijch'usqa kajta mana kutimunanta saqespa. 
2SA.14.14	Tukuypis wañunanchejpuni kashan, imaynatachus yaku pampaman jich'asqa mana ujtawan oqharikuyta atikunñachu, noqanchejpis jinallataj kanchej. Chaywampis Diosqa mana pimantapis kausayta qhechunchu, mana chayqa imatapis ruwan, pichus wijch'usqa karqa chayqa, amaña karunchasqallapuni kanampaj. 
2SA.14.15	Señorníy, ajinamanta noqaqa jamorqani kayta qanman nisoj runas manchachiwasqankurayku; chayraykumá kay kamachiyki warmeqa parlaj churakusorqa, ichapis reyneyqa chay mañasqayta uyariwanman nispa. 
2SA.14.16	Qan, reyníy, uyariwanki chayqa, jark'ayta atiwasqayku noqatawan wawaytawan pichus chinkachiyta munawasqayku Diospa jallp'anmanta, chaymantaqa. 
2SA.14.17	Kay kamachiyki warmeqa suyashan qan, reyníy, imatachus ninaykita, sonqon tiyaykunampaj. Qan, reyneyqa, yachanki imachus allin, imachus mana allin kasqantapis, Diospa angelnin jina. Señor Dios qan reyniywan qhepakuchun!
2SA.14.18	Reytaj chay warmiman kuticherqa: Mañayki mana imatapis pakanawaykita, imatachus tapusqayki chaymanta. Warmitaj kuticherqa: Parlallay, reyníy, nispa.
2SA.14.19	Chaypacha reyqa taporqa: Manachu kay tukuy imastaqa Joab umachaykusunki? Chay warmitaj kuticherqa: Qan reyniyrayku jurayki, chay nisqaykeqa cheqampuni kasqanta. Qampa yanapajniyki Joabpuni kachamuwarqa, payllataj yachachiwarqa kay tukuy imasta qanman nisunayta. 
2SA.14.20	Chay tukuyta kamachiyki Joab ruwarqa waj jinamanta, kay imasta yachanaykipaj. Chaywampis, qan reyneyqa, sumaj yachayniyoj kanki, Diospa angelnin jinataj tukuy imaschus jallp'anchejpi kasqanta yachanki.
2SA.14.21	Chaypacha reyqa Joabman nerqa: Ñapis imatachus ruwanayta niniña. Riy, kutichimuytaj chay wayna Absalonta.
2SA.14.22	Chaypacha, Joabqa qonqoriykukuspa k'umuykorqa pampakama, respetonta rikuchinanrayku, reyta bendicerqa, nerqataj: Kunan yachani qan, reyníy, khuyawasqaykita, ruwashankitaj kay kamachiyki imatachus ruwayta munasharqa chayta.
2SA.14.23	Chay ratopacha, Joabqa sayarikuspa, Gesur llajtaman rerqa Absalonta pusamunampaj Jerusalenman. 
2SA.14.24	Reytaj kamacherqa, Absalón wasinman cheqanta ripunanta, reypa ñaupaqenman mana chayaspa, chayrayku Absalonqa wasinman riporqa, reypa uyanta mana rikuspa.
2SA.14.25	Tukuynin Israel ayllu ukhupi, mana tarikorqachu ujpis Absalon jina k'achitoqa, sumaj uyarisqa runataj. Chaki puntanmanta uma puntankama mana imampis mana allenqa karqachu. 
2SA.14.26	Chujchasnintarí sapa wata tukuypi k'utukoj anchata llasasqanrayku. Chujchasnenqa iskay kilosta jina pesarqa chay reypa wasimpi kaj pesaskunapeqa. 
2SA.14.27	Absalompataqa kinsa qhari wawasnin tiyarqa, ujtaj warmi wawan Tamar sutiyoj, paytaj may k'achitapuni karqa. 
2SA.14.28	Iskay watasta Absalonqa Jerusalempi karqa reypa uyanta mana rikuspa. 
2SA.14.29	Chayrayku Absalonqa wajyaspa Joabta kacharqa, reyta watumunampaj paypa sutimpi, Joabtaj mana munarqachu riyta. Uj kutitawampis Absalonqa nillarqataj reyman rinanta, chay kutipipis Joabqa manallataj rerqachu.
2SA.14.30	Chaypacha Absalonqa kamachisninman nerqa: Qhawaychej, Joabpa jallp'anqa noqaj jallp'asniywan tinkuypi kashan: chaytaj cebada chajrayoj kashan. Riychej chayman, ninatataj jap'iykuchimuychej! Absalompa kamachisnintaj rispa Joabpa cebada chajrasninman ninata jap'iykuchimorqanku. 
2SA.14.31	Joabtaj chay ratopacha Absalompa wasinman rispa payta taorqa: Imaraykutaj chay kamachi runasniyki chajrasniyman ninata jap'iykuchinkuri?, nispa.
2SA.14.32	Absalontaj kuticherqa: Wajyachimorqayki kayman jamunaykita reypaman kachasunaypaj, nimunaykipaj imapajchus Gesur llajtamanta kutichimuwasqanta, noqamantaqa aswan walej kanman karqa chayllapi qhepakunay. Kunanqa reywan tinkuyta munani, sichus imapi juchayoj kayman chayqa, wañuchiwachun, nispa.
2SA.14.33	Chaypacha Joabqa reypaman rerqa, Absalompa nisqanta willamorqa, reytaj payta wajyacherqa. Absalontaj reypa ñaupaqenman chayaspa qonqorikorqa k'umuykuspa pampakama. Reytaj Absalonta much'aykorqa.
2SA.15.1	Mana unayninmanchu, Absalonqa maqanakupaj nisqa carrota wakichikorqa, caballosta ima, phishqa chunka runastawan wajyakorqa paywan khusqa kanankupaj. 
2SA.15.2+2SA.15.3	Tuta tutamanta jatarikuspa ñan cantoman rej, chay llajta pukunejman, pillapis reyta mask'aj jamojtin ima ch'ajwamantapis justiciata ruwanampaj, chay runataqa wajyaspa tapoj ima llajtamantachus jamusqanta. Sichus chay runa Israelpa ujnin kaj llajtamanta kasqanta nej chayqa, Absalonqa kay jinata nej: Cheqamanta demandaykeqa cheqantaj maychus kajtaj kashan, chaywampis mana pipis reypa churasqan jina cheqanta ruwaj kanchu. 
2SA.15.4	Nillajtaj: Imaynapichus noqata churawankuman kay jallp'anchejpa kamachejnin kanaypaj. Chaypacha noqaman jamuwankuman tukuy cheqa demandasniyoj kajkuna, noqataj cheqan justiciata ruwayman!, nispa. 
2SA.15.5	Chay jawari, pillapis napaykurej qhayllaykojtenqa, makinta jaywajpacha, abrazaykoj, much'aykojtaj. 
2SA.15.6	Chay jinata ruwaj tukuy llajtaman yaykoj israelitaswan, reyta watukoj rejkunawan justiciata mask'aspa, jinamanta tukuy israelitaspa sonqonta suwaj.
2SA.15.7	Tawa watas pasasqanmantaña, Absalonqa reyman nerqa: Reyníy, mañarikuyki Hebronman rejta saqenawaykita, Señorman qosaj nisqayta junt'amunaypaj. 
2SA.15.8	Noqa kamachiyki Siriamanta Gesur llajtapi tiyakushajteyqa, Señorman nerqani, sichus Pay Jerusalenman kutichimuwanman chayqa, noqa Payta yupaychanayta.
2SA.15.9	Reytaj kuticherqa: Rillay, allintaj risuchun, nispa. Chayrayku Absalonqa Hebronman riporqa. 
2SA.15.10	Chaypachallataj tukuy Israel ayllusman kachasta kacharqa willachispa, putututa waqajta uyarejtinkukama, willanankupaj Hebrón llajtapi Absalón reypaj ajllasqa kasqanta. 
2SA.15.11	Chay jawari Jerusalenmanta iskay pachaj runasta pusakorqa. Paykunaqa allin yuyaywan rerqanku mana yachaspa imachus kashasqanta. 
2SA.15.12	Ajinallataj Absalonqa, Gilo llajtamanta wajyachimorqa Davidpa umachajnin Ahitofelta, Señorman uywa ñak'asqasta jaywashajtin paywan khuska kanampaj. Jinamanta reypa contrampi oqharikoyqa astawan wiñasharqa, Absalonta qhatejkunaqa yapakushallarqankupuni.
2SA.15.13	Uj runataj Davidman willaj rerqa israelitas Absalonman kutikapushasqankuta. 
2SA.15.14	Chaypacha Davidqa kamacherqa tukuy Jerusalempi kasharqanku chay yanapajkunasninta: Kunampacha ayqenachej, manachayqa Absalonmanta ayqeyta mana atisunchu! Jakuchej usqhayta, pajtataj taripaspa sinch'i llakiyta ruwawasunman, tukuy llajtapi kajkunatataj espadawan wañurachinman!
2SA.15.15	Paykunataj reyman kuticherqanku: Noqaykoqa wakisqas kashayku imatachus qan reyniyku kamachiwasqaykuta ruwanaykupaj.
2SA.15.16	Ajinamanta rey llojserqa palacio wasipi tukuy ayllusnin kajwan khuska, chunka tanta warmisnillanta saqerqa palaciota qhawanankupaj. 
2SA.15.17	Reywan chay runasnimpiwan llojsisqankumantaña llajta cantopi kaj wasipiraj qheparikorqanku. 
2SA.15.18	Reypa ladonman tukuy yanapajkunasnin churakorqanku, chanta reyta qhawajkuna soldados cereteosmanta, peleteosmantapis paypa ñaupaqenta pasarqanku, chaymanta sojta pachaj geteo runas pasallarqankutaj, paykunaqa Gat llajtamantapacha reyta qhatimusqanku. 
2SA.15.19	Reytaj Gat llajtamanta kaj Itaita nerqa: Imaraykutaj qampis noqaykuwan jamunkiri?, nispa. Kutipuy chay mosoj reywantaj qhepakamuy, chaywampis qanqa mana kay llajtayojchu kanki, manachayqa llajtaykimanta wijch'usqa kanki. 
2SA.15.20	Qaynallaraj qan chayamorqanki. Imaynatataj nisqayki maymampis risqayman noqawan rinaykitari? Kutipullay, kay llajta masisniykitawan pusakapuy. Señorqa munakuyninta rikuchisuchun, qanwampunitaj kachun!
2SA.15.21	Itaitaj reyman kuticherqa: Señorpa sutimpi, qampa sutiykipiwan jurani, mayllamampis qan, reyníy, rejtiykeqa, chaypipuni kanqa kamachiykeqa wañunapajpis kausanapajpis.
2SA.15.22	Jina kajtenqa jamuy noqaykuwan, nispa, Davidqa kuticherqa: Ajinamanta Itaeqa Davidwan rerqa, tukuy runasninwan jinataj tukuy ayllusninkuwan khuska. 
2SA.15.23	Tukuyninku chaypi kajkunaqa sinch'i llakiyta waqarqanku. Tukuyninkutaj pasarqanku Cedrón wayq'ota; qhepantataj rey pasallarqataj, tukuy runastaj ñaupaqenta rerqanku ch'in pampaman rej ñanninta. 
2SA.15.24	Sadocpis rillarqataj levitaswan khuska, apaspa Dioswan trato ruwasqa cajonta, chaytataj Abiatarpa ladonman saqerqanku tukuy runas llajtamanta llojsinankukama. 
2SA.15.25	Reytaj Sadocman nerqa: Watejmanta llajtaman kutichipullaytaj kay Doispa cajonnintaqa. Sichus Señor khuyawanqa chayqa, Pay munanqa kutimunayta rikunaypaj trato cajonninta maypichus kashan chaytawampis. 
2SA.15.26	Sichus niwanman Payman mana allin rijch'asqayta chayqa, kaypi kani. Paytaj noqawan ruwachun imachus allin rijch'asqanta.
2SA.15.27	Reyqa sacerdote Sadocman nillarqataj: Qanwan Abiatarwan ima, llajtaman rillaychej iskaynin wawasniykichejpiwan ima, qanqa wawayki Ahimaaswan, Abiatartaj wawan Jonatanwan. 
2SA.15.28	Chaykama noqaqa qhepakusaj chay ch'in pampanejpi, qankunaj willaykunasniykichej chayamunawankama.
2SA.15.29	Sadocwan Abiatarwanqa Diospa trato ruwasqan cajonninta Jerusalenman watejmanta apallarqankutaj, chaypitaj qhepakorqanku. 
2SA.15.30	Davidqa Olivos orqo wichayta q'ara chakilla, waqaspa, uman qhatasqataj wicharerqa. Tukuy paywan kajkunapis uman qhatasqas waqaspallataj wicharerqanku. 
2SA.15.31	Davidman willajtinkukamataj, Ahitofelpis Absalonman kutisqa kasqanta, chaypacha Davidqa Señormanta mañarqa Ahitofelpa umachayninta pantachinampaj.
2SA.15.32	Maypichus Diosta yupaychaj kanku chay orqo puntaman David chayajtinñaqa, arquitaspa ayllunmanta kaj Husaeqa chaypi paywan tinkumoj rerqa, p'achasnin llik'isqa, umantaj jallp'awan qhallaykusqa. 
2SA.15.33	Davidtaj nerqa: Sichus qan noqawan jamunki chayqa, mana yanapayta atiwankichu. 
2SA.15.34	Sichus Jerusalenman kutiwaj, Absalonmantaj kay jinata niwaj: Reyníy, kay kamachiykeqa qanta sirvisonqa imaynatachus tataykej serviciompi karqa ajinata, chayqa; chaypacha yanapawankiman Ahitofelpa umachasqasninta pantachiyta. 
2SA.15.35	Chaypi qanwan kashanqanku sacerdote Sadocwan, Abiatarwan ima. Chayrayku, paykunaman willarinki imastachus palaciopi uyarisqasniykita. 
2SA.15.36	Iskaynin wawasninku, Sadocpa wawan Ahimas, jinataj Abiatarpa wawan Jonatampis chayllapitaj kashanku, ajinaqa tukuy yachasqaykichejtaqa paykunanejta willachimuwankichej. 
2SA.15.37	Davidpa kausaqen Husaeqa Jerusalenman chayarqa, Absalón chay llajtaman yaykushajtimpuni.
2SA.16.1	David uj chhikatawan orqo puntata pasasqantawankama Mefi-bosetpa kamachin Siba llojsimorqa Davidwan tinkoj. Payqa chajnasniyoj iskay burrosta qhatimorqa, chaypitaj iskay pachaj t'antasta aparqa, pachaj chhullchu uvas k'isasta, chay tiempopi poqojkunamanta pachaj chhullchustawan, jinataj uj qara bota vinotawan. 
2SA.16.2	Reytaj payta taporqa: Imapajtaj kayta apamunki?, nispa. Sibataj kuticherqa: Kay burrosqa reypa wawasnin chaypi rinankupaj, t'antas jinataj poqoykunaspis soldados mikhunankupaj, vinotaj ch'in pampapi sayk'ojkuna ujyanankupaj.
2SA.16.3	Maypitaj kashan uywaqeykej allchhinrí?, nispa rey tapurerqa. Sibataj kuticherqa: Jerusalempi qhepakun; ayqa yuyan israelitasqa jatun tatampa karqa chay reinonta kutichipunankuta, nispa.
2SA.16.4	Reytaj kuticherqa: Kunanqa qampataña, Mefi-bosetpata tukuy imasninchus karqa chaykunaqa, nispa. Sibataj reypa ñaupaqempi umanta k'umuykuspa nerqa: Walej kanman qan reyniypa khuyakuynenqa noqallawampuni kanan!
2SA.16.5+2SA.16.6+2SA.16.7	Rey Davidqa Bahurim llajtaman chayamojtinkama, Saulpa ayllunmanta kaj uj runa chaymanta llojsimorqa. Payqa karqa Geraj wawan Simei sutiyoj. Maldicispataj risharqa, Davidpa contrampi rumista ch'anqaraspa, jinataj chay yanapajkunasnimpa contrampipis. Reyqa jark'asqa kasharqapis payta qhawajkuna soldadosninnejta jinataj runasnejtapis, Simeitaj maldicisharqa kay jinata: Llojsiy kaymanta, qan runa wañuchi, sajra runa! 
2SA.16.8	Señor jasut'isunki Saulpa ayllunmanta kajkunata wañurachisqaykimanta, paypa cuentanmanta kamachinaykipaj! Kunantaj Señorqa reinoykita jaywan wawayki Absalonman. Qhaway kunanqa chay ruwasqasniykiman jina llakiypi kanki. Qanqa runa wañuchipuni kanki!
2SA.16.9	Chaypacha Sarviaj wawan Abisaeqa reyman nerqa: Imaraykutaj kay alqo wañusqa runaqa qan reyniypa contrampi qhayqakushanrí? Kunampacha umanta noqa qholumusaj!
2SA.16.10	Reytaj kuticherqa: Kay ruwayqa mana qankunapajchu. Pay jinata nishan chayqa, Señor kamachisqanraykuchari. Jina kajtenqa pitaj parlarinman imaraykuchus chayta ruwasqanmantarí?
2SA.16.11	Chaymantataj Abisaiman jinataj chay yanapajkunasninman kuticherqa kay jinata nispa: Wawallaytaj wañuchiyta munashawajtinri, Benjamimpa ayllunmanta kajqa astawanraj atinman! Saqeychej jinata contraypi parlamojta, Señorchá jinata kamachin! 
2SA.16.12	Ichapis Señorqa uyariwanqa kay llakiyniyta rikuspa, bendicionesninta apachimuwanman chay maldicionespa cuentanmantaqa.
2SA.16.13	Davidwan runasninwanqa ñanninkuta ripullarqankupuni, chaykamataj Simeeqa chay orqoj uj lado kinrayninta rerqa maldicispa, rumista ch'anqaraspa, jallp'ata qhallarakuspa ima. 
2SA.16.14	Reyqa paywan risharqanku chay runasninwan imaqa, uj cheqaman may sinch'i sayk'usqas chayaspa chaypi samarikorqanku.
2SA.16.15	Chaykamataj, Jerusalenman Absalón yaykorqa, israelitaswan jinataj Ahitofelwan ima. 
2SA.16.16	Chaymantataj Davidpa kausaqen Husai arquitaqa rerqa Absalonwan tinkumoj qhaparispa kay jinata: Jatunchasqa kachun reyqa, jatunchasqa kachun reyqa! 
2SA.16.17	Chaypachataj Absalonqa tapurerqa: Ajinatachu amigoykita saqerparinkí? Imaraykutaj mana paywan riporqankichu?
2SA.16.18	Husaitaj kuticherqa: Mana atiymanchu riyta nispa, noqaqa pitachus Señor ayllarqa reypaj jinataj Israel ayllupis ajllarqa chaywan kanay tiyan. 
2SA.16.19	Qhepantarí, pitachus sirvinay kanman chayqa, kausaqeypa wawallantaj kachun. Ajinamanta noqaqa sirvisaj qan reyniyta imaynatachus tataykita sirverqani ajinata.
2SA.16.20	Aswan qhepaman Absalonqa Ahitofelta taporqa: Imatataj umachawaykuman ruwanaykutari? 
2SA.16.21	Ahitofeltaj Absalonman kuticherqa: Tatayki saqerqa palaciota qhawanankupaj chay tanta warmisninwan rispa puñuykamuy. Ajinamanta tukuy israelitas tataykiwan phiñanakusqaykita yachanqanku, jinamanta astawan kallpachakonqanku qanman kutisqas kashanku chaykunaqa.
2SA.16.22	Chaypacha wasi patapi uj toldota churaporqanku Absalompaj, chaypitaj tatampa chay tanta warmisninwan puñuykakaporqa tukuy Israel aylloj rikunanta. 
2SA.16.23	Chay tiempopeqa Ahitofelpa umachasqanta jap'ikoyqa, Diospa palabranta jap'ikuywan ninakorqa. Ahitofelqa chay jina uyarisqa karqa Davidpaj jinataj Absalompajpis.
2SA.17.1	Chaymantaqa Ahitofelqa Absalonman nerqa: Saqeway chunka iskayniyoj waranqa runasta ajllanayta, kunan ch'isipacha Davidpa qhepanta llojsinaypaj. 
2SA.17.2	Pay llauchhu mana kallpayoj kashajtin payman phinkiykusaj, manchariykuchisajtaj, paywan kashajkuna runasnintaj ayqerikaponqanku. Wañuchisaj rey sapallanta. 
2SA.17.3	Chaymantataj tukuy aylluta qantawan allinyachisqayki, imaynatachus recién casarakoj warmeqa qosanwan allinyakun ajinata. Qanqa mask'anki uj runaj wañunallanta, tukuynin ayllutaj kusisqas kanqanku.
2SA.17.4	Chay yuyaychakusqanqa sumajman rijch'arqa Absalonman, jinataj Israelpa kurajkunasninmampis. 
2SA.17.5	Absalonqa kamachillarqataj arquita Husaita wajyanankuta, imachus yuyaynimpi kasqanta ninampaj. 
2SA.17.6	Husaeqa Absalonman chayajtintaj, payqa kay jinata nerqa: Ahitofelqa kay jinata yuyan. Ruwasunmanchu chayta, chayri amachu? Niwayku ari, qan ima ninkitaj.
2SA.17.7	Husaitaj kuticherqa: Kay kutipeqa Ahitofelpa yuyaychasqanqa mana walejchu. 
2SA.17.8	Qan sumajta yachanki tataykiwan chay runasninwan imaqa sinch'i wapus kanku, kunantaj imaynatachus monte china osamanta uñasninta qhechojtinku phiñakun, jinatachari phiñakushanku. Chay jawaqa tataykeqa maqanakuyman yachasqa, runasninwan khuskataj mana uj ch'isitapis puñonqachu. 
2SA.17.9	Kunampis uj chhanqa jusk'upichari pakakushan, chayri may cheqanejpichus. Chay jawari ñaupaj kutipi runasniykimanta wañurasqankuta uyariytawankama, wakinkunaqa yuyanqanku runasniyki atipachikusqankuta. 
2SA.17.10	Aswan wapu león jina phiña kaj runapis sinch'ita iskayrayanqanku, chaywampis tukuy Israel ayllupi yachanku tataykeqa soldadosnimpis sinch'i wapus kasqankuta. 
2SA.17.11	Kunanqa yuyaychaykiman tukuynin israelitas qanwan tantakunankuta Danmantapacha Beerseba llajtakama, chay chhika kanku mar qochaj cantompi t'iyu jinapuni, qan kikiykitaj maqanakupi kamachiwaj. 
2SA.17.12	Jinamanta tataykitaqa maqaj wakiykusunchej maypichá tarikonqa chaypi. Paymantaj urmaykusunchej imaynatachus pampaman chhulla urmaykun jinata, soldadosninta payta ima mana ujniyojta wañuchisunchej. 
2SA.17.13	Chaywampis mayqen llajtapipis pakakunman chayqa, tukuy israelitas waskhasta apasqayku llajtaj tukuy kaj rumisninta, ujmanta ujmanta chay wayq'okama qharastanaykupaj, chaypi mana uj rumillapis puchunankama.
2SA.17.14	Absalón tukuy israelitas imaqa yuyarqanku Husaipa nisqanqa aswan allin kasqanta, Ahitofelpamanta nisqaqa. Señorqa nisqaña Ahitofelpa yuyasqanqa mana ruwakunanta, Absalompa patanman llakiyta apachimunampaj. 
2SA.17.15	Chaymantataj Husaeqa sacerdote Sadocman, Abitarman ima willarqa, Ahitofel umachayta qosqanta Absalonman jinataj Israelmanta kurajkunamampis, jinallataj pay kikimpa umachayta qosqantapis. 
2SA.17.16	Jinamanta aswan usqhayta rey Davidman willamunankupaj ama chay ch'in pampaspi puñunanta, manachayqa Jordán mayu chimpamampuni chimpapunanta, ama wañuchinankupaj payta nitaj soldadosnintapis.
2SA.17.17	Jonatanwan Ahimaaswan, En-rogel chaynejpi kasharqanku, paykunaqa llajta ukhupi mana rikuchikuyta munarqankuchu, uj warmi kamachitaj rispa willamorqa paykunaman, chay ratopachataj paykunaqa rey Davidman willaj rerqanku. 
2SA.17.18	Chaywampis uj ch'iti rikuspa Absalonman rispa willamorqa. Chaymantataj paykunaqa usqhayta rispa chayarqanku Bahurim llajtapi uj runaj wasinman, pakaykukorqankutaj patiompi karqa chay pujyu ukhuman. 
2SA.17.19	Chay wasiyoj warmitaj pujyoj siminta uj mantawan qhataykorqa, chay patampitaj trillasqa trigota churaykorqa. Manataj pipis chaymanta yacharqachu. 
2SA.17.20	Absalonta qhatejkuna runas chayaspataj chay warmita taporqanku: Maypitaj kashanku Ahimaaswan Jonatanwanrí?, nispa. Chay warmitaj kuticherqa: Kayninta pasarqanku mayu ladoman, nispa.
2SA.17.20	Chaypacha Absalompa runasnenqa mask'amoj rerqanku, mana tarispataj Jerusalenman kutiporqanku. 
2SA.17.21	Chay runas ripusqankutawantaj Ahimaaswan Jonatanwanqa pujyumanta llojsiytawankama, usqhayta rispa Davidman willamorqanku; nerqankutaj chay rato jatarikuspa mayuta chimpananta, Ahitofel paykunaj contrankupi chay jinata umachasqanrayku. 
2SA.17.22	Chaypacha Davidqa tukuy runasninwan ima usqhayta Jordán mayuta chimparqanku. Q'ayantin paqarimpajtaj mana ujpis qhepakorqachu Jordán mayuta mana chimpaspaqa.
2SA.17.23	Ahitofeltaj chay yuyasqanman jina mana junt'akusqanta rikuspataj, burronta sinchaykuspa wasinman riporqa, maypichus tiyakoj chay llajtaman. Wasimpi ayllusninwan imachus ruwanasninta junt'aytawankama rispa sipikamorqa. P'ampamorqankutaj tatampa p'ampakunan covachaman.
2SA.17.24	Davidqa Mahanaiman chayarqa, chaykamataj Absalonqa Jordán mayuta tukuynin israelitaswan chimparqa. 
2SA.17.25	Absalonqa churarqa soldadosta kamachejta ismaelita Itraj wawan Amasata, payqa Joabpa cuentanmanta kamachinampaj. Itraqa tantakorqa Nahaspa warmi wawan Abigailwan, paypa hermanantaj Joabpa maman Sarvia karqa.
2SA.17.26+2SA.17.27	Absalonqa jarakorqa israelitaswan khuska Galaad jallp'api, David maypachachus chayarqa Mahanaimman. Chaypacha payman llojsimorqanku taripaj Nahaspa wawan Sobi, pay karqa Amompi Rabá llajtamanta, chantá Lodebar llajtamanta Amielpa wawan Maquir, chantá Galaadmanta chay Rogelim llajtamanta Barzilaipis. 
2SA.17.28+2SA.17.29	Aparqankutaj camasta, jarrasta, t'uru mankasta, jinataj trigota, cebadata, jak'uta, cebada jank'ata, habasta, lentejasta, misk'ita, ñojñ'uta, waka quesota, oveja quesota ima, David jinataj paywan rejkuna runaspis mikhunankupaj; paykunaqa yuyarqanku ch'in pampamanta chayamuspaqa sayk'usqas, yarqhasqas, ch'akisqastaj chayamusqankuta.
2SA.18.1	Davidtaj taukuy paywan kajkuna soldadosninta waturerqa, t'aqararqataj waranqasman, pachajkunaman jinataj, sapa t'aqamantaj kamachejkunata churarqa. 
2SA.18.2	Kinsaman kacharqa tukuynin soldadosta. Joabpa kamachinman churarqa ujnin t'aqata, ujnintataj Sarviaj wawan Joabpa hermanon Abisaiman, chay ujnin t'aqatataj Gatmanta Itaejpa kamachinman. Tukuynin soldadosmantaj Davidqa nerqa: Noqa qankunawan risaj maqanakuman.
2SA.18.3	Paykunataj kuticherqanku: Ama chayta ruwaychu reyniyku, enemigomanqa mana importanchu ayqenaykupis chayri noqaykumanta khuskampis wañunayku, chaywampis qan reyniykoqa noqaykumanta chunka waranqa runas jina valenki. Chayrayku aswan walej kanman qan reyniykoqa qhepakunallayki kay llajtapi, kaymantapacha yanapata apachimunawaykupaj.
2SA.18.4	Reytaj paykunaman nerqa: Ruwasaj imachá aswan allin rijch'asunkichej chayta. Chay ratopachataj llajtaman yaykuna punkumanta uj ladoman churakorqa, chaykamataj soldadosqa llojserqanku waranqasmanta, jinataj pachajkunamanta ima.
2SA.18.5	Chay jawaqa rey kamacherqa Joabta, Abisaita, Itaita ima, payta munakusqankurayku allinwan rikunankuta chay wayna Absalonta, tukuynniykutaj uyarerqanku rey imatachus kurajkunaman Absalonmanta kamachisqanta. 
2SA.18.6+2SA.18.7	Ajinata ari soldadosqa campoman llojserqanku Israel soldadoswan maqanakamunankupaj.
2SA.18.6+2SA.18.7	Maqanakoqa karqa Efraín montepi, Israelmanta kajkunataj atipachikorqanku Davidpa kaj soldadosninwan. Chay diaqa may ashkhapuni wañorqanku, tukuypi iskay chunka waranqa jina runas wañorqanku. 
2SA.18.8	Tukuy chaynejman maqanakoqa junt'aykorqa. Monte ukhupi wañojkunaqa aswan ashkha karqanku espadawan t'ojsisqas wañojkunamanta nisqaqa. 
2SA.18.9	Absalontaj uj orqo mulapi rishaspa Davidpa soldadosninwan tinkukorqa. Chay mulotaj uj jatun encina ch'ampa sach'a uraman ayqeykorqa, Absalompa umantaj chay encina sach'aj ramasnimpi ch'ipaykukorqa, paytaj warkhusqa qhepakorqa, chay mulotaj cheqanta ripullarqapuni. 
2SA.18.10	Ujtaj chayta rikuspa Joabman willamorqa: Absalonta rikuni uj encina sach'api warkhusqata.
2SA.18.11	Joabtaj kuticherqa: Rikuspari, imaraykutaj chay kikimpi mana wañucherqankichuri?, nispa. Noqaqa kusiywan chunka qolqesta uj chumpitawan qoykiman karqa.
2SA.18.12	Chay runataj Joabman kuticherqa: Waranqa qolqesta qowajtiykipis mana makiytaqa oqhariymanchu reypa wawampa contrampeqa, imaraykuchus uyarerqayku rey imatachus kamachisqanta qanman, Abisaiman, jinataj Itaimampis, chay wawan Absalonta allinta waqaychanaykichejta. 
2SA.18.13	Chayta ruwayman karqa chayqa, noqaj contrallaypajtaj kanman karqa, imaraykuchus reypajqa mana imapis pakasqaqa kanchu, qantaj mana imatapis ruwawajchu karqa jark'akunawaykipajqa.
2SA.18.14	Joabtaj kuticherqa: Mana astawan tiempoyta qanwan usuchiymanchu, parlaytawantaj kinsa dardosta makimpi oqhariykukuspa Absalompa sonqonman sat'iykorqa, chay encina sach'api warkhusqa kausashajtillanraj. 
2SA.18.15	Chaymantataj Joabpa chunka soldadosnin Absalonta muyuykorqanku, wañurparicherqankutaj. 
2SA.18.16	Chaymantataj Joabqa kamacherqa putututa waqachinankuta, soldadostaj manaña astawan israelitasta qhatiykorqankuchu, Joab paykunata sayachisqanrayku. 
2SA.18.17	Chaypacha Absalompa ayanta chay montepi uj jatun jusk'u karqa chayman wijch'uykorqanku, patanmantaj rumista may jatunta qolluykorqanku. Tukuy israelitastaj sapa uj wasisninkuman ayqerqanku.
2SA.18.18	Absalonqa kausashaspallaraj uj pilarta rumimanta jatarichikusqa Reypa Vallen nisqapi, chaymantaj sutinta churasqa, mana uj wawampis sutinta apanampaj kasqanrayku. Kunankamataj chayqa sutichasqa kashan, “Absalompa rumi pilarnin” nisqa.
2SA.18.19	Chaymantataj Sadocpa wawan Ahimaasqa Joabman nerqa: Mañayki saqenawaykita reyman usqhayta rispa willamunayta, Señor justiciata ruwasqanta enemigosnimpa atiyninmanta libraspa.
2SA.18.20	Joabtaj kuticherqa: Mana walejchu kunan willaj rinaykeqa, waj diataj rinki. Mana kunanqa willayta atiwajchu, reypa wawan wañusqanrayku.
2SA.18.21	Chaywampis Joabqa Etiopiamanta uj soldado karqa chayman nerqa: Riy qan, reyman willamuy imastachus rikusqaykita. Etiopiamanta runataj Joabpa ñaupaqempi k'umuykukuytawan, usqhayta rerqa.
2SA.18.22	Ahimaasqa Joabman nillarqataj: Imapis kachun, saqeway rejta etiopej qhepanta. Joabtaj kuticherqa: Imapajtaj qan riyta munanki wawáy, mana ima t'inkatapis chay willamusqaykimantaqa jap'inkichu.
2SA.18.23	Ahimaastaj kuticherqa: Imapis kachun usqhayta risajpuni. Joabtaj kuticherqa: Rillay!, nispa. Chaypacha Ahimaasqa vallenta usqhayta rispa etiopeta atiparqa. 
2SA.18.24	Chaykamataj Davidqa llajtaman yaykuna punkus chaupipi tiyakusharqa, chay qhawaj soldadotaj perqa patapi kasharqa chay llajtaman punku yaykuna chaynejpi. Qhawarispataj chay soldadoqa rikorqa uj runata sinch'ita corresmushajta. 
2SA.18.25+2SA.18.26	Reymantaj qhaparispa willarqa. Reytaj nerqa: Sapallan jamushan chayqa walej willayta apamushan. Chay runa astawan qayllamushajtintaj, chay qhawaj soldadoqa rikullarqataj waj runata corremushajta, qhaparerqataj punkupi kasharqa chay soldadoman: Waj runa jamushallantaj!, nispa.
2SA.18.27	Chay soldadoqa astawan nillarqataj: Jamusqampeqa ñaupaj kaj runaqa Sadocpa wawan Ahimaasman rijch'akun. Reytaj kuticherqa: Payqa sumaj runa, cheqamanta walej willaytachá apamushan, nispa.
2SA.18.28	Ahimaastaj sinch'ita qhaparispa reyta napaykorqa pampakama k'umuykuspa, nerqataj: Bendicisqa kachun Señor, qampa Diosniyki, qampa contraykipi oqharikojkunata chinkachisqanrayku.
2SA.18.29	Walejllachu kashan wayna Absalonqa?, nispa taporqa reyqa. Ahimaastaj kuticherqa: Kamachiyki Joab kachamusqawajtenqa rikorqani ashqha runas qhollpirakushajta, manataj yacharqanichu imachus kasqanta.
2SA.18.30	Chaypacha reyqa kamacherqa: Ithiriy uj ladoman chaypitaj qhepakuy. Ahimaastaj nisqanta ruwarqa. 
2SA.18.31	Chay ratopachataj etiopepis chayamorqa, nerqataj: Reyníy, uyariy kay sumaj willayta: Kunan Señorqa justiciata ruwasunki, kacharichisuspa contraykipi tukuy karqanku chaykunamanta.
2SA.18.32	Reytaj chay etiopeta taporqa: Absalón waynaqa walejllachu kashan?, nispa. Chay etiopetaj kuticherqa: Chay wayna jina tukuchunku enemigosniyki contraykipi oqharikojkuna, qampa sajra kajta mask'apusunku chaykunapis.
2SA.18.33	Reyqa sinch'ita llakikuspa, chay punku patapi wasi kasharqa chayman wicharispataj waqayta qallarerqa. Puriykachaj jinataj nisharqa: Absalón wawáy, Absalón wawáy! Qan wañunaykimantaqa noqa wañuyman karqa! Wawáy, Absalón wawáy!, nispa.
2SA.19.1+2SA.19.2	Rey sinch'i llakiyta waqasqanta wawan Absalón wañusqanmanta, chayta Joabman willamorqanku. Jinamanta chay p'unchaypi atipasqankumanta kusikuyninkoqa llakiyman tukorqa. 
2SA.19.3	Chay kutimoj soldadospis llajtaman pakayllamanta yaykorqanku, p'enqaywan thaskispa, maqanakumantapis ayqemushankuman jinata. 
2SA.19.4	Chaykamataj reyqa uyanta qhataykukuspa sinch'ita qhaparisharqa: Absalón wawáy! Absalón wawáy, wawáy!, nispa.
2SA.19.5	Chaypacha Joabqa palacionman rispa reyman nerqa: Qan reyniykoqa kamachisniykita p'enqaypi rikhurichinki. Paykuna kausayniykita salvarqanku, qhari wawasniykita, warmi wawasniykita, warmisniykita, tanta warmisniykita ima, chaykunata. 
2SA.19.6	Kunan qanqa rikuchishawayku, mana imapis dakususqanta kamachejkunasniykimanta, jinataj yanapasojkunamantapis; qanqa munakunki chejnikusojkunata, munakusojkunatataj chejninki. Kunan yachani, qampajqa aswan walej kanman karqa Absalón kausananqa, noqaykutaj tukuyniyku wañuraykuman karqa chayqa. 
2SA.19.7	Kunan llojsiriy ari, sonqochamuytaj chay kamachisniykita, manachayqa Señorpa sutimpi jurayki, mana uj runallapis qanman kutikojkunamantaqa kunan ch'isi qanwan qhepanqachu. Kaytaj aswan jatun llakiy kanman qampaj, tukuy llakiykunas jamususqankumanta wayna kasqaykimantapacha kunankama nisqaqa.
2SA.19.8	Chaypacha reyqa jatarikuspa, llajtaj punkunman rispa tiyakamorqa. Tukuynin ayllutaj punkupi tiyakushasqanta yachaspa, tukuyninku paywan tinkoj rerqanku. Israelitakunamantaqa tukuyninku wasisninkuman ayqesqanku.
2SA.19.9	Tukuynin Israel aylluspitaj runasqa siminakusharqanku, nispa: Rey Davidqa, kacharichiwarqanchej enemigosninchejmanta jinataj filisteosmanta, chaywampis Absalonrayku kay jallp'anchejmanta ayqerqa. 
2SA.19.10	Absalonta reypaj ajllarqanchej chaytaj, maqanakupi wañun. Imatataj suyanchej, rey Davidta mana kutichimunanchejpajri?
2SA.19.11	Chay tukuy Israel ayllumanta parlasqankutaj Davidpa wasinkama chayarqa. Chaypacha Davidqa willacherqa sacerdote Sadocman, Abiatarman ima, kay jinata nispa: Qankuna parlaychej Judá ayllumanta kurajkunawan, tapuychejtaj imaraykuchus qhepakushanku palacioyman mana kutichiwaspa. 
2SA.19.12	Nillaychejtaj mana walejchu qhepapi kanaykichej reyta kutichinaykichejpaj, qankuna kikin aylluymanta kashaspa. 
2SA.19.13	Kamachillarqataj Amasaman ninankuta: Qanqa yawar masiy kanki, ajinaqa kunananta ñaupajmanqa soldadosniypa kuraj kamachejnin kanki, Joabpa cuentanmanta. Mana nisusqayta junt'asaj chayqa, Señor jasut'iwachun sinch'ita.
2SA.19.14	Ajinamanta Judá aylloj runaspa sonqonta suwarqa, paykuna tukuyninkutaj uj runa jinalla reyta yanapajkunasnintinta wajyachikamporqanku. 
2SA.19.15	Chaypacha reyqa kutimpuspa Jordán mayukama jamorqa. Chay jawataj Judamanta kajkunaqa reyta taripaj Gilgalman rerqanku mayuta chimpayta yanapanankupaj. 
2SA.19.16	Jinallataj Benjamimpa ayllunmanta, Bahurim llajtamanta Geraj wawan Simeipis, Judamanta runaswan khuska usqhayllata uraykamorqa rey Davidta taripamunampaj. 
2SA.19.17	Paywantaj Benjamimpa ayllunmanta waranqa runas jamorqanku, jinallatataj Saulpa uywaqen Sibapis chunka phishqayoj wawasninwan, iskay chunka kamachisninwan ima rispa Jordán mayuta chayarqanku manaraj rey chayashajtin. 
2SA.19.18+2SA.19.19	Chay mayuta chimparqanku reypa ayllunta chimpachimunankupaj, tukuy nisqanta ruwanankupajpis. Maypachachus rey mayuta chimpanampaj wakichikushajtintaj, Geraj wawan Simeeqa reypa ñaupaqempi k'umuykorqa, nerqataj: Qan reyniymanta mañayki chay juchaymanta qhonqapunaykita, manañataj yuyanaykita Jerusalenmanta llojsimushajtiyki chay sajra kajta contraykipi ruwasqaymanta. Amataj sonqoykipi phiñapayawaychu. 
2SA.19.20	Noqa yachakuni juchallisqayta, chayrayku tukuynin José ayllumanta, noqaqa aswan ñaupajta qan reyniyta taripaj kunan llojsimuyki.
2SA.19.21	Chaypacha Sarviaj wawan Abisaí nerqa: Simeeqa manachu wañunan kanman, Señorpa ajllasqan reyta maldicisqanmanta?, nispa.
2SA.19.22	Davidtaj kuticherqa: Ni ima ruwanay kanchu qankunawan, Sarviaj wawasnin! Imaraykutaj churanakuwankichejri? Kunan cheqamanta yachani Israelpa reynin kasqayta, kanan p'unchayqa mana pipis Israelpi wañonqachu.
2SA.19.23	Chaymantataj reyqa Simeiman jurarqa mana wañunanta.
2SA.19.24	Chantá Saulpa wawan Mefi-bosetpis llojsillarqataj reyta taripamunampaj. Rey llojsisqanmantapacha walejlla kutimpunankama, Mefi-bosetqa chaskisninta mana mayllakusqachu, nitaj sunkhasnintapis k'utukusqachu, nillataj p'achasnintapis t'ajsakusqachu. 
2SA.19.25	Maypachachus Jerusalenmanta taripaj jamorqa chaypacha reyqa payman nerqa: Mefi-boset, imaraykutaj noqawan mana rerqankichuri?, nispa.
2SA.19.26	Paytaj kuticherqa: Reyníy, kamachiy mana kasuwarqachu, wist'u kasqayrayku kamacherqani uj burrota sinchapunawanta, chayman lloq'aykuspa qan reyniywan rinaypaj. 
2SA.19.27	Chaywampis payqa qanman qhasimanta ch'ataykuwan, jinapis qan reyneyqa Diospa angelnin jina kanki, imachus allinta rijch'asusqantataj ruway. 
2SA.19.28	Tataypa tukuy ayllonqa, wañunan karqa qampa ñaupaqeykipi reyníy, chaywampis kay kamachiykeqa wajyasqa karqa reyniypa wasimpi qanwan khuska mikhunaypaj. Imatawantaj mañayman qan reyniymantari?
2SA.19.29	Reytaj kuticherqa: Manaña kanchu imapis parlanaqa. Kamachiniña qanwan Sibawan jallp'asta rak'inakunaykichejta.
2SA.19.30	Mefi-bosettaj kuticherqa: Paylla tukuynin jallp'ata jap'ikapuchun. Qan, reyníy, kutimorqanki palacioman walejllata, chay aswan allin noqapajqa kashan, nispa.
2SA.19.31	Galaadmanta Barzilaitaj Rogelim llajtamanta uraykamusqa Jordán mayuta reywan khuska chimpanampaj, chaypitaj Davidta kacharpayapunampaj. 
2SA.19.32	Payqa allin machuña karqa, pusaj chunka watasniyojña, Mahanaim llajtapi rey kashanankamataj tukuy imaschus faltakojta reyman qorqa, may qhapaj kasqanrayku. 
2SA.19.33	Reyqa chaypacha Barzilaiman nerqa: Jerusalenman noqawan ripuna, chaypi noqa qhawasqayki.
2SA.19.34	Barzilaitaj kuticherqa: Manaña unaytachu noqaqa kausasaj, Jerusalenman qanwan ripunaypajqa. 
2SA.19.35	Pusaj chunka watasniyojña kani, manaña yachanichu mayqenchus allin, mayqenchus mana allimpis mikhunasmanta, ujyanasmantapis. Manaña yachayta atinichu misk'ichus q'aymachus kasqantapis, manañataj uyariyta atinichu takejkuna takisqankutapis. Imaraykutaj qampa trabajoykipaj riymanri? 
2SA.19.36	Qanwan risaj Jordán mayumanta aswan jaqaynejkamalla. Imaraykutaj qan reyneyqa chay sumaj t'inkata qowankimanri? 
2SA.19.37	Reyníy, mañarikuyki saqenawaykita llajtayman kutipunayta, chaypi wañupunaypaj, p'ampakunaypajtaj tatasniypa covachampi. Chaywampis, reyníy, kaypi kashan uj kamachiyki. Chaytaj waway Quimam. Pay richun qanwan, qantaj paypaj ruway imachus allin rijch'asunki chayta.
2SA.19.38	Reytaj kuticherqa: Quimam noqawan jamuchun, paypaj noqa ruwasaj imachus qanman aswan allin rijch'asusqanta. Tukuy mañawasqaykitataj qosqayki.
2SA.19.39	Tukuynin runas Jordán mayuta chimparqanku, reytaj mayuta chimpaspaña uj much'aywan Barzilaimanta t'aqakaporqa, bendicerqataj. Chaypacha Barzilaeqa kutiporqa maypichus tiyakorqa chayman. 
2SA.19.40	Reytaj Gilgal llajtaman rerqa, Quimamwan khuska, jinataj Judamanta kaj tukuy runaswan, israelitasmanta khuskan jina runaspis paywan rillarqankutaj. 
2SA.19.41	Chaypacha tukuynin israelitas reyta watukoj rerqanku, nerqankutaj: Imaraykutaj Judá ayllumanta kaj hermanosnillayku qan reyniykuta dueñochakunkumanri, paykunallataj qanta qhawaqasunku jinataj wasi aylluykita, tukuy soldadosniykitapis Jordán mayuta chimpachispari?
2SA.19.42	Judá ayllumanta kajkunataj israelitasman kuticherqanku: Imaraykuchus reyqa noqaykoj qaylla aylluyku. Imaraykutaj chayllamantaqa phiñakunkichejri? Noqaykutaqa reychu mikhuchiwayku, chayri payqa imatapis noqaykuman qowasqaykuchuri?
2SA.19.43	Israelmanta kajkunataj kuticherqanku: Noqaykojtaqa reypi tiyapuwayku chunka jinaswanraj qankunamanta nisqaqa, Davidpipis qankunamanta astawanraj. Ajina kajtin, imaraykutaj mana kajpaj qhawawaykuri? Manachu noqaykoqa qankunamanta aswan ñaupajta mañarqayku reyninchej kutimpunanta? Chaywampis, Judá ayllumanta kajkunaqa aswan sinch'ita parlarqanku israelitasmanta nisqaqa.
2SA.20.1	Chaypacha Gilgal llajtapi kasharqa Benjamimpa ayllunmanta uj sajra sonqoyoj runa Seba sutiyoj: Payqa Bicrej wawan karqa. Chay Sebaqa tukuy aylluta oqharicherqa pututu waqachispa, nerqataj: Noqanchejqa mana parteyojchu nitaj chayaqeyojchu kanchej Isaejpa wawan Davidwanqa! Israelmanta runas, wasisniykichejman ripuychej!
2SA.20.2	Israelmanta kaj tukuynin runasqa Davidta saqerparerpa rerqanku, Bicreg wawan Sebata qhatinankupaj. Judamanta kajkunataj Jordán mayumantapacha Jerusalenkama reyman kutisqallapuni kasharqanku.
2SA.20.3	Davidqa Jerusalempi palacionman kutipuspa chay chunka tanta warmisninta palaciota qhawanankupaj saqerqa, chaykunata uj wasiman wisq'aykucherqa soldadoswan qhawachispa. Chaypi mikhunamanta qhawallarqapuni, chaywampis manañataj ujtawan paykunawanqa puñuykorqachu. Ajinata chay warmisqa wisq'asqa qhepakorqanku, kausaspa warmi sapas jina wañupunankukama.
2SA.20.4	Chaymantataj reyqa Amasata kamacherqa: Judamanta kaj runasta wajyamuy, kinsa p'unchaymantawantaj qaypi paykunawan kanayki tiyan, nispa.
2SA.20.5	Amasataj Judamanta kajkunata tantamoj rerqa, chaywampis payman rey nisqan p'unchaymanta astawan qheparikorqa. 
2SA.20.6	Chaypacha Davidqa Abisaiman nerqa: Sebaqa Absalonmanta astawanraj llakiykunasta qowasunchej. Chayrayku soldadosniyta pusariykukuspa qhepanta kachaykukuy, pajtataj llusp'iwasunman wakin jark'achasqa llajtasta tarispa.
2SA.20.7	Sebata qhatej rerqanku Joabpa runasnin, palaciopi qhawajkuna cereteos peleteos ima, chanta chay aswan allichaj kaj soldadospiwan, Jerusalenmanta llojserqanku Abisaiwan khuska. 
2SA.20.8	Gabaompi jatun chhanka chaynejpiña kashajtinkuri, Amasa paykunata taripaj llojserqa. Joabqa maqanakuna p'achanta churasqa kasharqa, uj chumpiwan sumaj chumpisqa, uj ladompitaj vainampi espadayoj, chaytaqa orqhoyta atej uraman aysaspalla. 
2SA.20.9	Chaypachataj Joabqa Amasaj sunkhasinmanta paña makinwan jap'erqa much'anampaj, tapurerqataj: Walejchu risunki hermanóy?, nispa.
2SA.20.10	Amasaqa mana qhawarikorqachu Joab makimpi espadata jap'ishasqantaqa. Jinallamanta Joabqa chaywan wijsampi t'ojsirparerqa, tukuynin wijsantaj thallikamorqa. Wañorqataj Joab mana ujtawan t'ojsejtillan. Chaymantataj Joabwan hermanon Abisaiwan imaqa Bicrej wawan Sebata qhatillarqankupuni. 
2SA.20.11	Chaypacha Joabpa ujnin kaj soldadonqa Amasaj ayan chayman qayllaykuspa nerqa: Pipis Joabman Davidmanwan kutisqa chayqa, Joabta qhatichun!
2SA.20.12	Chaykamataj Amasaqa chay ñan chaupipi yawarnin patapi sunt'ishallarqaraj; chay soldadotaj tukuynin chaynejta rejkuna sayaykukuspa Amasaj ayanta anchata qhawajtinku, ñan cantoman ithirichispa qhataykorqa uj qhatanawan. 
2SA.20.13	Ñan cantoman ithirichejtintaj, Joabwan tukuy rejkunaqa cheqanta rerqanku Sebata qhatiykunankupaj.
2SA.20.14	Sebataj pasarqa Israel tukuy ayllusnejta Abel-bet-maaca chaynejkama, Bicrej tukuy ayllusnintaj tantakuspa llajtaman yaykorqanku paypa qhepanta. 
2SA.20.15	Joabpa runasnintaj Abel-bet-maacaman chayaspa, llajtaj perqanmanta qayllampi jallp'ata qolluykorqanku, chaymantapacha llajtaman maqanakoj yaykunankupaj, tukuynin runastaj perqata urmachiyta munaspa llank'asharqanku. 
2SA.20.16	Jinallamanta uj viva warmi llajtaj perqanmantapacha qhaparimorqa: Uyariwaychej! Uyariwaychej! Mañarikuykichej Joabman willaripunawaykichejta chimpamunawanta, imaraykuchus paywan parlayta munani, nispa.
2SA.20.17	Joab qayllajtintaj chay warmeqa tapurerqa: Qanchu Joab kanki?, nispa. Paytaj kuticherqa: Noqa Joab kani, nispa. Chay warmitaj kuticherqa: Uyariy, kay warmi kamachiyki parlasusqanta. Joabtaj kuticherqa: Uyariyki, nispa.
2SA.20.18	Chaypacha chay warmeqa niyta qallarerqa: Unayqa nej kanku: Pillapis imallatapis yachayta munajqa tapurikuchun Abelpi, nispa. Ajinamanta ima parlaytapis tukuchaj kanku. 
2SA.20.19	Llajtaykoqa tukuymanta aswan k'acha tiyakoj llajta, mana jayk'aj t'aqakoj Israelpa tukuy imasninmanta. Tukuymanta aswan uyarisqa kajtaj! Jinapis qanqa phiriyta munashanki. Imaraykutaj chinkachiyta munanki Señorpa llajtantarí?
2SA.20.20	Joabtaj cuticherqa: Chaytaqa mana yuyallanipischu! Mana noqaqa yuyanichu chinkachiyta nitaj raqaykunata saqeytapis. 
2SA.20.21	Chayqa mana jinachu, manachayqa Efraimpa orqosninmanta chay Seba sutiyoj runa, oqharikun rey Davidpa contrampi. Pusamuwaychej pay sapallanta, noqataj kay llajtamanta ithiripusaj. Chay warmitaj Joabman kuticherqa: Kay perqamantapacha umanta wijch'umusqayku.
2SA.20.22	Chay ratopacha chay warmeqa rerqa llajtapi tukuynin runasta yachayninwan umachaj, Sebaj umantataj qholuspa Joabman wijch'uykorqanku. Chaypacha Joabqa putututa waqacherqa, llajtamanta jataripunankupaj, sapa ujtaj riporqanku wasisninkuman, Joabtaj reywan parlaj Jerusalenman riporqa.
2SA.20.23	Joabqa tukuy Israel ayllumanta soldadosta kamachinampaj karqa, Joiadaj wawan Benaiataj cereteosta, jinataj peleteo soldadosta kamachisharqa. 
2SA.20.24	Adoramtaj llank'achinampaj churasqa karqa. Reypa qhelqerintaj Ahiludpa wawan Josafat karqa. 
2SA.20.25	Sevataj willaj qhelqerimpaj churasqa karqa, Sadocwan Abiatarwantaj sacerdotes karqanku. 
2SA.20.26	Jair llajtamanta Irataj Davidpa sacerdotellantaj karqa.
2SA.21.1	Davidpa tiemposnimpi kinsa wata junt'ata uj yarqhay karqa. Chaypacha Davidqa Señorta tapurerqa, Señortaj kuticherqa: Chay yarqhayqa jamun Saúl jinataj ayllumpis yawarta jich'asqankurayku, paykunaqa gabaonitasta wañuracherqanku.
2SA.21.2	Davidqa gabaonitasta wajyaspa paykunawan parlarqa. Gabaonitasqa mana Israel ayllumantachu karqanku, manachayqa amorreosmanta puchojkuna karqanku, chaykunawantaj israelitasqa juramentota ruwasqanku, chaykunatataj Saulqa, Israelmanta kajkunapaj jinataj Judá ayllumanta kajkunapajwan allinta ruwayta munaspa tukurachiyta munarqa. 
2SA.21.3	Davidtaj paykunata tapurerqa: Imatataj qankunarayku ruwaymanrí? Imaynapitaj qankunata llakiyta ruwasusqaykichejta allinyachiymanri, jinamanta Señorpa ayllunta bendicinaykichejpaj?
2SA.21.4	Gabaonitastaj kuticherqanku: Saulwan, aylluntinwan ch'ajwaqa mana qolqemantachu, nitaj qorimantachu, nillataj mayqen israelita wañunantapis munaykuchu. Davidtaj paykunaman nerqa: Niwaychej ari imatachus munankichej qankunarayku noqa ruwanayta.
2SA.21.5	Paykunataj kuticherqanku: Chay runaqa chinkachiyta munawarqayku, wakichikorqataj tukuchiwaykuta munaspa amaña kay Israel jallp'api tiyakunaykupaj. 
2SA.21.6	Chay runaj ayllunmanta munayku qanchis qharista qonawaykuta, noqaykutaj chaykunata Señorpa ñaupaqempi warkhusqayku, Señorpa ajllasqan rey Saulpa Gabaa llajtampi. Reytaj nerqa: Qosqaykichej, nispa. 
2SA.21.7	Chaywampis Davidqa, Saulpa allchhin, Jonatampa wawan Mefi-bosetta khuyarqa, paywan Jonatanwan Señorpa ñaupaqempi purajmanta uj juramentota ruwanakusqankurayku. 
2SA.21.8	Chaywampis presosta jap'icherqa Ajaj warmi wawan Rizpaj iskaynin wawasninta, chay wawastaj Saulpaj karqa, Armoni jinataj Mefi-boset sutisniyoj, ajinallatataj jap'icherqa Saulpa warmi wawan Micalpa phishqa qhari wawasninta, chay wawasnenqa karqa Meholamanta Adrielpaj. 
2SA.21.9	Chaykunatataj Gabaompi tiyakojkunaman jaywaykorqa, chaykunarí Señorpa ñaupaqempi chay orqo patapi sipirarqanku. Ajinamanta wañorqanku ujllapi qhanchisnintin runas, chay cebada oqhariykuna qallarikushajtin jina.
2SA.21.10	Chaypacha Ajaj wawan Rizpaqa qhashqa khatata jap'ispa uj chhanka pataman mast'aykukorqa. Chaypitaj qhepakorqa cebada oqharikuymantapacha paray tiempo chayamunankama, jark'aspa tukuy p'isqos chay ayasman p'unchaypi ama tiyaykunankupaj, jinallatataj ch'isimpis sajra monte animales ama qhayllanankupaj.
2SA.21.11	Saulpa tanta warmin, Ajaj wawan Rizpa imatachus ruwasqanta Davidman willamorqanku. 
2SA.21.12	Chaypacha Davidqa rispa Saulpa tullusninta jinataj wawan Jonatampa tullusninta oqharimorqa, chaykunataj kasharqanku Galaadpi Jabes llajtayojkunaspa atiyninkupi. Paykunaqa suwamorqanku Bet-san plazamanta, maypichus filisteos warqhorqanku, Saulta Gilboapi atipaykuspa. 
2SA.21.13	Chaymantaqa David kamacherqa Saulpata Jonatampatawan tullusninta apamunankuta, jinataj chay sipisqas karqanku chaykunajpatapis. 
2SA.21.14	Saulpa tullusninta jinataj Jonatampatapis p'amparqanku Saulpa tatan Cispaj p'ampana covachampi, benjamimpa jallp'ampi, Zela nisqa llajtapi. Tukuy imataj ruwakorqa rey kamachisqanman jina. Kaymanta qhepamantaj Diosqa chay jallp'ata khuyakorqa.
2SA.21.15	Filisteos watejmanta Israelpa contrampi oqharikorqanku. Chaypacha Davidqa chay yanapajkunasnin ima paykunawan maqanakoj llojserqanku. Davidtaj sinch'ita sayk'urparerqa. 
2SA.21.16	Uj jatun runataj Isbi-benob sutiyoj Davidta wañuchiyta munarqa. Chay runaj lanzanqa kinsa kilos khuskanniyojmanta astawanraj pesarqa, chumpimpitaj uj mosoj espada kasharqa. 
2SA.21.17	Sarviaj wawan Abisaitaj Davidta yanapaj rerqa, chay filisteotataj wañurparicherqa. Chaypacha Davidpa runasnenqa mañarqanku amaña paykunawan khuska maqanakoj rinanta, jinamanta Israelpa k'anchaynin ama wañunampaj.
2SA.21.18	Chaymantataj Gob llajtapi filisteoswan uj maqanaku kallarqataj. Chay kutipeqa Sibecai husatitaqa Safta wañurparicherqa, chayqa jatuchaj runaspa mirayninmanta karqa. 
2SA.21.19	Waj maqanaku filisteoswan Gob llajtapi kallarqataj, chaypachaqa Belenmanta Jairpa wawan Elhanán, Gatmanta Goliatta wañucherqa, chay Goliatpa lanzanqa sinch'i jatun karqa, puntanqa awanaj bola k'aspin chhikampuni.
2SA.21.20	Gatpi uj maqanaku kallarqataj. Chaypi kallarqataj uj jatun runa iskay chunka tawayoj dedosniyoj, sojtakama sapa chakimpi, jinallataj sojtakama sapa makimpi. Chay runapis jatuchaj runakuna ayllullamantataj karqa. 
2SA.21.21	Payqa israelitaspa contranta sayaykorqa, Davidpa hermanon Simeajpa wawan Jonatantaj wañucherqa. 
2SA.21.22	Kay tawa jatuchaj runasqa Gat jallp'amanta Refaj mirayninmanta karqanku, chaykunatataj Davidwan yanapajkunasninwan ima wañucherqanku.
2SA.22.1	Davidqa kay takiyta Señorman takerqa, maypachachus Señor librarqa Saulpa makisninmanta jinataj enemigosninmantapis chaypacha.
2SA.22.2	Kay jinata nerqa: Señor, qanllamin pakawajniy chhankaqa kanki,
2SA.22.2	pakakunay lugartaj,
2SA.22.2	kacharichiwajniytaj.
2SA.22.3	Diosníy, pakakunay chhanka,
2SA.22.3	jark'akunay,
2SA.22.3	atiyniyoj salvawajníy,
2SA.22.3	aswan patapi kaj pakakunay,
2SA.22.3	aswan patapi kaj ayqeykunay,
2SA.22.3	salvawajníy,
2SA.22.3	Qanlla salvawarqanki sinch'i llakiykunamanta!
2SA.22.4	Qanllata Señor jatunchasqayki.
2SA.22.4	Qanta wajyakusojtiy, enemigosniymanta salvawanki.
2SA.22.5	Wañoyqa qhollchuqeyayninwan mayt'uykuwan;
2SA.22.5	mancharikorqanitaj chay chhika wañuchejkuna jamuwajtinku.
2SA.22.6	Wañoyqa waskhasnimpi ch'ipaykuwarqa.
2SA.22.6	Wañuypa tojllasnimpi rikhurerqani!
2SA.22.7	Llakiyniypi Señorta wajyakorqani,
2SA.22.7	Diosniymanta yanapata mañakorqani,
2SA.22.7	Paytaj yupaychana wasinmantapacha uyarimuwarqa,
2SA.22.7	qhaparisqasneyqa ningrisninman chayarqanku!
2SA.22.8	Chaypacha uj sinch'i jallp'a ikhakuy karqa;
2SA.22.8	janaj pachaj cimientosnin kharkaterqanku,
2SA.22.8	Señorpa phiñakuyninrayku kuyuchisqas karqanku.
2SA.22.9	Senqanmanta q'osñi llojsimoj,
2SA.22.9	siminmantataj wañuchikoj nina llojsimoj;
2SA.22.9	siminmantarí larwashaj brasasta wijch'umoj!
2SA.22.10	Janaj pachakunata ladeyacherqa, uraykamorqataj.
2SA.22.10	Chakisnin urapitaj manchay laqha phuyus karqa!
2SA.22.11	Lijrasniyoj querubinman lloq'aykuspataj phawarqa;
2SA.22.11	wayraj lijrasnin patapi phawaykacharqa.
2SA.22.12	Maqanaku toldota jina churakorqa
2SA.22.12	muyuynimpi kasharqa chay laqhayaykunasta,
2SA.22.12	yakusniyoj yana phuyustapis.
2SA.22.13	Uj sinch'i k'anchay ñaupaqenmanta llojserqa;
2SA.22.13	larwashaj carbonestaj paramorqanku.
2SA.22.14	Señor, patapi jatun Diosqa,
2SA.22.14	janaj pachamantapacha uyarichimorqa qhon qhon jina parlayninta.
2SA.22.15	Wach'inasninta kacharerqa, lliuj lliujkunasnintapis, enemigosniytataj tukuynejman ch'eqeracherqa.
2SA.22.16	Mar qochej ukhupachampis q'alalasqa rikhurerqa;
2SA.22.16	kay pachaj ura k'uchusnimpis rikuchisqa karqa;
2SA.22.16	Señorpa qhapariyninwan manchachikuspa,
2SA.22.16	sinch'i phukuyta senqanmanta kacharisqanwan.
2SA.22.17	Diosqa makinta janaj pachamantapacha jaywamuwarqa,
2SA.22.17	makinwantaj jatun mar qochamanta orqhowarqa.
2SA.22.18	Atiyniyoj enemigosniymanta salvawarqa,
2SA.22.18	chejniwarqanku chaykunamanta,
2SA.22.18	noqamanta aswan kallpasniyoj kajkunamanta.
2SA.22.19	Noqa sinch'i llakiypi kashajtiy maqaj jamuwarqanku,
2SA.22.19	chaywampis Señor noqata yanapawarqa.
2SA.22.20	Kacharichispa ch'usaj lugarman orqhowarqa.
2SA.22.20	Munakuwasqanraykutaj salvawarqa!
2SA.22.21	Señorqa t'inkata qowarqa,
2SA.22.21	cheqanta kausasqayman jina.
2SA.22.22	Noqa qhaterqani Señorniypa ñanninta;
2SA.22.22	mana jayk'ajpis Diosniymanta t'aqakorqanichu!
2SA.22.23	Tukuy kamachisqasnin ñaupaqeypipuni kashanku.
2SA.22.23	Mana jayk'ajpis leyesninmanta pantarqanichu!
2SA.22.24	Paypa ñaupaqempi mana ima juchayoj purerqani;
2SA.22.24	jucha ruwaymanta karunchakuni.
2SA.22.25	Señor t'inkachiwan cheqanta purisqayrayku,
2SA.22.25	Paypa ñaupaqempitaj llimphuta kausasqayrayku.
2SA.22.26	Qanqa Señor, khuyakojtaqa khuyakullankitaj,
2SA.22.26	cheqa sonqoyoj runawanqa qampis cheqallantaj kanki.
2SA.22.27	Llimphu sonqoyojpajqa llimphullataj kanki,
2SA.22.27	pichus llulla sonqoyojtataj allin yachayniykiwan qhawanki.
2SA.22.28	Qan salvanki llamp'u sonqosniyojkunata,
2SA.22.28	wapuykachajkunatataj allinta qhawanki,
2SA.22.28	k'umuykuchinkitaj.
2SA.22.29	Qan, Señoríy, k'anchayniy kanki;
2SA.22.29	qan, Diosníy, laqhayaypi k'anchaykuwanki.
2SA.22.30	Yanapayniykiwan enemigoyta maqaj yaykusaj,
2SA.22.30	Diosniywantaj llajtasnimpa perqasninta wasaykusaj.
2SA.22.31	Diospa ñannenqa allin cheqanmin;
2SA.22.31	Señorpa nisqasnenqa atienikunapaj jinapuni.
2SA.22.31	Dios waqaychan tukuy paypi suyajkunata.
2SA.22.32	Pitaj Dios, Señormanta jawarí?
2SA.22.32	Pitaj Dios kasqa chhanka jina waqaychanawanchejpajrí?
2SA.22.33	Diosniymin atiyniyoj kallpachawajneyqa,
2SA.22.33	Paylla mana k'aminata purichiwan,
2SA.22.34	Paymin chakisniyta tarukaj chakisninta jina qowan.
2SA.22.34	Pay patapi sinch'ita sayachiwan.
2SA.22.35	Paymin maqanakunaypaj yachachiwan.
2SA.22.35	Paymin kallpata qowan broncemanta arcosta mat'ita aysanaypaj.
2SA.22.36	Qan waqaychawanki, salvawankitaj,
2SA.22.36	k'acha kayniyki jatunyachiwan.
2SA.22.37	Qanmin ñanniyta ñaupaqeypi pampachapuwanki,
2SA.22.37	chakisniypis mana misk'ankuchu.
2SA.22.38	Enemigosniyta qhatiykorqani, t'unararqanitaj,
2SA.22.38	tukuyninkuta tukuchisparaj kutimporqani.
2SA.22.39	Chinkacherqani! T'unararqanitaj!
2SA.22.39	Manaña sayarikorqankuchu: Chakisniy uraman urmarqanku! 
2SA.22.40	Qan kallpata maqanakupi qowarqanki;
2SA.22.40	chay enemigosniyta ñaupaqeyman k'umuykucherqanki.
2SA.22.41	Qan enemigosniyta ñaupaqeymanta ayqecherqanki;
2SA.22.41	ajinamanta chejnikuwajkunata tukucherqani.
2SA.22.42	Yanapata mañakorqanku, manataj pipis yanaparqachu;
2SA.22.42	Señorman wajyakorqanku, paytaj mana uyarerqachu.
2SA.22.43	Ñut'u jallp'ata jina kutarqani!
2SA.22.43	Sarurarqani ñan patapi t'uruta jina!
2SA.22.44	Qan kacharichiwarqanki aylluy ukhupi maqanakusmanta.
2SA.22.44	Nacionespa kamachejnillampuni kanayta munarqanki,
2SA.22.44	mana rejsisqasniy runastaj sirviwarqanku.
2SA.22.45	Uyariytawankama kasuwanku;
2SA.22.45	mana rejsisqas runas wayllukuwanku.
2SA.22.46	Waj llajtayoj runas mancharikunku,
2SA.22.46	pakakusqasninkumanta kharkatispa llojsimunku.
2SA.22.47	Jatunchasqa kachun Señor! Waqaychawajneyqa bendicisqa kachun!
2SA.22.47	Jatunchasqa kachun, salvawaj, waqaychawaj Diosneyqa!
2SA.22.48	Payqa noqaman kutikuspa vengakoj Dios,
2SA.22.48	nacionesta kamachiy uraman churan.
2SA.22.49	Pay enemigosniymanta librawan,
2SA.22.49	contraypi oqharikojkunamanta aswan pataman churawan.
2SA.22.49	Qan Señor, sajra runasmanta kacharichiwanki!
2SA.22.50	Chayrayku naciones ukhupi yupaychayki,
2SA.22.50	sutiykimantaj takiykunasta takini.
2SA.22.51	May chhika atipaykunasta kay ajllakusqayki reyman qonki;
2SA.22.51	munakuywampunitaj wiñaypaj rikunki Davidta tukuy miraynintintapis.
2SA.23.1	Kaykunamin kanku Davidpa qhepa kaj parlasqasnenqa:
2SA.23.1	Isaejpa wawan David,
2SA.23.1	pitachus mayta Dios jatunyacherqa,
2SA.23.1	pitachus Jacobpa Diosnin ajllarqa,
2SA.23.1	Israelpa misk'i takiykunasninta takejnin,
2SA.23.1	kay jinata nin:
2SA.23.2	Señorpa Espíritun noqanejta parlan;
2SA.23.2	palabrasnenqa qalluypi kashan.
2SA.23.3+2SA.23.4	Israelpa Diosnin parlan;
2SA.23.3+2SA.23.4	Israelpa waqaychajnin niwan:
2SA.23.3+2SA.23.4	Pichus kamachenqa runasta justiciawan,
2SA.23.3+2SA.23.4	pichus kamachenqa Diosta manchachikuypi,
2SA.23.3+2SA.23.4	sut'iyaymanta k'anchay llojsimoj jina kanqa,
2SA.23.3+2SA.23.4	mana phuyusniyoj paqarimpi intej k'anchaynin jina,
2SA.23.3+2SA.23.4	para pasayta qhorata wiñachej, ajina kanqa.
2SA.23.5	Chayrayku mirayneyqa Diospi sinch'i sayasqa kashan.
2SA.23.5	Payqa noqawan uj wiñay tratota ruwarqa,
2SA.23.5	sumaj cheqan ruwasqa sumaj segurasqataj.
2SA.23.5	Pay tukuynin atipayta qowan,
2SA.23.5	tukuy munasqasniy imastataj junt'achimpuni.
2SA.23.6	Tukuy sajra ruwaj runastaj
2SA.23.6	khiskas jina qhesachasqas kanqanku,
2SA.23.6	manataj pipis makinwan jap'iykunchu.
2SA.23.7	Jap'iykunankupajqa, fierrowan, chayri lanzawan
2SA.23.7	jap'inanku tiyan
2SA.23.7	ninamantaj wijch'uykunku
2SA.23.7	tukuyninta q'olanankama.
2SA.23.8	Davidpa aswan allichaj kaj soldadosnimpa sutisnenqa kaykuna kanku: Hacmonita Is-boset, payqa kinsa aswan wapus kajkunamanta ujnin kaj karqa; uj kutipi pusaj pachaj runasta lanzanwan wañucherqa. 
2SA.23.9	Qhepantaj, ahohíta Dodoj wawan Eleazar karqa, paypis chay kinsa aswan wapus kajkunamanta ujnin kajllataj karqa. Paykunaqa Davidwan kasharqanku maypachachus filisteos maqanakupaj tantasqas kashajtinku, chaypitaj paykunalla maqanakoj sayaykorqanku, israelitastaj karunchakorqanku. 
2SA.23.10	Payqa mana iskayrayaspa maqanakullarqapuni, filisteostataj wañuracherqa makin sayk'unankama, makin espadanman k'askaykunankama. Chay diapi Señorqa uj jatun atipayta qorqa. Chaymantataj soldadosqa Eleazarta qhaterqanku chay enemigosninkoj imasninta jap'ikapunankupaj.
2SA.23.11	Eleazarpa qhepantataj ararita Agej wawan Sama karqa. Filisteos maypachachus Lehi llajtapi tantakorqanku, lentejas tarpusqa kasharqa chay campopi, chaypacha israelitasqa ayqerqanku paykunamanta. 
2SA.23.12	Samataj chay tarpusqa chaupipi sayaykukuspa jark'arqa, jinamanta filisteosta atipaykuspa. Ajinamanta Señorqa jatun atipayta chay día qorqa.
2SA.23.13	Uj kutipirí, chajra oqhariy tiempopi, kinsa chunka kurajkunamanta kinsa ukhu Davidwan tinkukoj rerqanku Adulam nisqa jusk'upi, filisteosmanta soldados Rafaim valle chaypi jarasqas kashajtinku. 
2SA.23.14	Davidqa jark'achasqa cheqapi kasharqa, maypachachus filisteospa uj t'aqa soldadosnin Belempi kasharqanku chaypacha. 
2SA.23.15	Chaypacha Davidqa imatachus munasqanta parlarikorqa: Imaynapichus pillapis yakuta jaywariwanman Belén llajta punkupi kashan chay pujyumanta!, nispa.
2SA.23.16+2SA.23.17	Chaypacha kinsantin wapu runasqa filisteospa jarankuman yaykuspa yakuta orqhomorqanku, Belén llajtaman yaykunapi kasharqa chay pujyumanta, Davidman apanankupaj. Davidtaj ujyayta mana munarqachu, mana chayqa jich'arqa, Señorman ofrendata jina jaywaspa, kayta nispa: Señor jark'awachun kay yakuta ujyanamanta! Ujyayman chayqa kay runaspa yawarnintapis ujyayman jina kanman, kay yakutaqa kausayninkuta wañuyman churaspa apamorqanku! Manataj ujyayta munarqachu. Kaytaqa chay kinsa wapu runas ruwarqanku.
2SA.23.18	Sarviaj wawan, Joabpa hermanon Abisaitaj chay kinsa chunka runaspa kamachejninku karqa. Uj kutipeqa maqaj sayaykorqa lanzanwan kinsa pachaj runasman, wañuracherqataj. 
2SA.23.19	Ajinamanta chay kinsa chunka runas ukhupi uyarisqa karqa, payqa kamachejninku karqa, chaywampis manapuni chay kinsa wapus kajkunamanqa jap'ikorqachu.
2SA.23.20	Cabseel llajtamanta; uj runa kallarqataj Joiadaj wawan, Benaía sutiyoj, chaypis wapu runa kaspa t'ukuna imasta ruwarqa. Moabmanta Arielpa iskaynin wawasninta pay wañucherqa. Uj kutitaj maypachachus rit'isharqa chaypacha uraykorqa uj t'oqoman, chay ukhupitaj uj leonta wañucherqa. 
2SA.23.21	Wañuchillarqataj uj jatun sayayniyoj egipcio runata lanzanwan armasqa kashajtin. Benaíaqa k'aspiwan chimpaykuspa chay lanzanta qhechurparerqa makinmanta, chay kikin lanzallanwantaj wañurparicherqa. 
2SA.23.22	Joiadaj wawan Benaiaqa, kayta ruwaspa may uyarisqa karqa chay kinsa chunka runas ukhupeqa. 
2SA.23.23	Chay ukhupi aswan uyarisqa karqa, chaywampis manapuni chay kinsa wapu kajkunaman jap'ikorqachu. Davidtaj payta churarqa payta qhawaj soldadosta kamachinampaj.
2SA.23.24	Kinsa chunka wapu runas ukhumantaqa karqanku: Joabpa hermanon Asael, Belenmanta Dodoj wawan Elhanán; 
2SA.23.25	Harod llajtamanta Samawan, Elicawan; 
2SA.23.26	paltita Helespis; Tecoa llajtamanta Iquespa wawan Irapis; 
2SA.23.27	Anatotmanta Abiezerpis; Husah llajtamanta Sibecaipis; 
2SA.23.28	ahotita Salmompis; Netofa llajtamanta Mahraipis; 
2SA.23.29	Baanaj wawan Helebpis, chaypis Netofallamantataj karqa; Benjamimpa jallp'an Gabaamanta Ribaejpa wawan Itaipis; 
2SA.23.30	Piratonmanta Benaíapis; Gaas mayumanta Hidaipis; 
2SA.23.31	arbatita Abi-albompis; Bahurinmanta Azmavetpis; 
2SA.23.32	saalbonita Eliabapis, jinataj Jasempa wawasninmanta Jonatampis; 
2SA.23.33	ararita Samapis; Sararpa wawan Ahíampis, paypis araritallataj karqa; 
2SA.23.34	Maacamanta Ahasbaipa wawan Elifeletpis; Gilomanta Ahitofelpa wawan Eliampis; 
2SA.23.35	Carmel llajtamanta Hezraipis; arbita Paaraipis, 
2SA.23.36	Soba llajtamanta Natampa wawan Igalpis; Gat llajtamanta Banipis; 
2SA.23.37	Amonmanta Selecpis; Beerotmanta Naharaipis, payqa Sarviaj wawan Joabpa yanapajnin karqa; 
2SA.23.38	Jatirmanta Irawan, Garebwampis; 
2SA.23.39	hitita Uriaspiwan. Tukuyninkupi kinsa chunka qanchisniyoj karqanku.
2SA.24.1	Señorqa sinch'ita phiñakullarqataj israelitaspa contrankupi, paykunaj contrankupitaj Davidta Señorqa yuyaycharqa, kamachispa Israel aylluta, Judá ayllutawan yupananta. 
2SA.24.2	Chaypacha reyqa Joabwan kasharqa, payqa soldadosnimpa kamachejnin karqa, reytaj payman kamacherqa: Tukuynin Israel ayllusta purimuy Dan chaymantapacha Beersebakama, chay runastataj yupamuy, noqa yachanaypaj mashkhachus tukuypi kasqankuta.
2SA.24.3	Joabtaj reyman kuticherqa: Qan reyniypa Señor Diosnenqa, uj pachaj jinatawan aylluta mirachichun kunan kasqanmanta nisqaqa, qan reyniytaj kausanki chayta rikunaykipaj. Niway, imapajtaj qan reyneyqa yupachiyta munankiri?
2SA.24.4	Chaywampis reypa kamachisqanqa aswan atiyniyoj karqa, Joabpamanta jinataj soldadosta kamachejkunamanta nisqaqa, chayrayku Joabqa jinataj soldadosta kamachejkunapis reypa ñaupaqenmanta ithiriporqanku, Israel aylluta yupamunankupaj. 
2SA.24.5	Jordán mayuta chimpaspa Aroer llajtamanta qallarerqanku, chay valle chaupipi kasharqa chay llajtamanta, Gat, jinataj Jazer cheqanejpi kasharqa chaymanta. 
2SA.24.6	Chaymantataj Galaadman chantá Gadesman ima rerqanku, chay hititaspa jallp'ankuman. Chaymantataj Danman chayarqanku, Dan chaynejmantataj Sidón chayninta muyuykamorqanku. 
2SA.24.7	Chaymantataj rerqanku jark'achasqa Tiro llajtaman, heveospata chantá cananeospata tukuynin llajtasninkumanwan, Judamanta uranejmantaj llojsimorqanku, Beerseba chaynejman. 
2SA.24.8	Isq'on killa iskay chunka diasniyojpi tukuynin jallp'ata muyumuytawankama Jerusalenman chayamorqanku. 
2SA.24.9	Joabqa reyman jaywarqa mashkhachus runas chay yupasqankuman jina kasqanta, yachakorqataj Israel ayllupeqa tukuynimpi kasqankoqa pusaj pachaj waranqa qharis maqanakuman rinankupaj jina, Judá ayllupitaj phishqa pachaj waranqa qharis kasqanku.
2SA.24.10	Davidtaj juchallisqanta reparakorqa ayllumpi runasta yupachisqanrayku, Señormantaj juchanta willakorqa: Sinch'ita juchallini kay imasta ruwaspaqa. Chayrayku Señor, mañarikuyki kay kamachiykej juchanta perdonanaykita, noqaqa uj wampu jina ñaupaqeykipi ruwarqani.
2SA.24.11+2SA.24.12	Q'ayantin paqarintaj, David jatarikushajtin, pitachus David tapurikoj, chay profeta Gadman Señorqa nerqa: Riy, Davidwan tinkumuy, nimuytaj kay kinsa imasta qoyta munasqayta, munasqantataj ajllakuchun, chayta ruwanaypaj.
2SA.24.13	Gadqa Davidman rispa tapurimorqa: Imatataj munanki, kay jallp'api qanchis wata yarqhaytachu, chayri kinsa killa junt'ata enemigosniykimanta ayqeykachaytachu, chayri kinsa p'unchaykunasta kay jallp'aman onqoy jamunantachu? Unanchay, niytaj kunan imatachus kachamuwajman kutichinaypaj.
2SA.24.14	Davidtaj Gadman kuticherqa: Jatun llakiypi kashani. Jinapis walej kanman kikin Señorpa mkisninman urmanayku, Paypa khuyakuynin may jatun kasqanrayku, amataj runaj makisninman urmanaykupaj.
2SA.24.15	Chaypacha Señor apachimorqa Israelman uj onqoyta chay paqarinmantapacha mayk'ajkamachus kanan karqa chaykama, Dan chaynejmantapacha Beersebakama qanchis chunka waranqa runas wañorqanku. 
2SA.24.16	Maypachachus angelqa Jerusalén llajtata tukuchinampaj kashajtintaj, Señor llakikorqa chay jina llakiyta ruwachishasqanrayku, Señortaj kamacherqa: Ayllumanta kajkunata wañurachisharqa chay angelta: Chaykamalla, saqellayña!, nispa. Chay ratoqa Señorpa angelnenqa kasharqa jebuseo Arauna maypichus trigota trillasharqa chaynejpi. 
2SA.24.17	Runasta wañurachisharqa chay angelta rikuspa Davidqa Señorman nerqa: Noqamin kani juchallejqa! Noqamin chay juchata ruwajqa kani! Kay ovejasrí imatataj ruwarqankuri? Noqa mañayki chay jasut'iykeqa noqaman chantá familiay patamantaj jamunanta.
2SA.24.18	Chay kikin diallataj Gadqa Davidta watukoj rerqa, nerqataj uj altarta Señorpaj jatarichinanta maypichus jebuseo Arauna trigota trillasharqa chaynejpi. 
2SA.24.19	Chaypacha Davidqa ruwamorqa profeta Gad imatachus nisqanta, Señorpa kamachisqanman jina. 
2SA.24.20	Araunaqa qhawarispa rikorqa reyta chay runasnintawan ima jamushajta pay chaynejman. Chaypacha Araunaqa ñaupaykurispa reypa ñaupaqempi k'umuykorqa. 
2SA.24.21	Araunaqa nerqa: Imaraykutaj qan reyneyqa, kay kamachiykita watukoj jamushankiri?, nispa. Davidtaj kuticherqa: Maypichus trigota trillasharqanki chayta rantikapuyta munayki, chaynejpi Señorman uj altarta jatarichinapaj, kay ayllunchej ukhumanta onqoy llojsipunampaj.
2SA.24.22	Araunataj kuticherqa: Qan, reyníy, jap'illay maynejllatapis, jaywaytaj imachari allin rijch'asunki chayta. Kaypi tiyan toros ñak'aspa q'olachinapaj, trigo wayrachina k'aspispis, kallantaj kay yuntaspata yugosnimpis, chaykunaqa walej kanman llant'apaj. 
2SA.24.23	Kay tukuyta qan reyniyman qopuyki! Chay jawaqa Araunaqa nillarqataj: Chay jaywasqaykeqa Señor Diosniykipaj allin kachun!
2SA.24.24	Chaypitaj reyqa kutichillarqataj: Mana imarayku jap'iymanchu. Rantisunaypuni tiyan tukuy valesqanta pagasuspa, mana jaywaymanchu Señor Diosniymanqa, mana ni mashkha valewasqan q'olachinataqa. Jinamanta Davidqa chay lugarta ranterqa jinataj chay torostapis phishqa chunka qolqeswan. 
2SA.24.25	Chaypitaj Davidqa, Señorpaj uj altarta jataricherqa, chaypi uywasta q'olachispa jaywarqa, jinataj allinyakunapaj nisqa ñak'asqa uywastapis. Chaypacha Señorqa uyarerqa aylloj mañakusqasninkuta, chay onqoytaj Israel ayllu ukhumanta chinkaporqa.
1KI.1.1	Rey Davidqa machu runaña karqa, ashkha watasniyojtaj, chayrayku p'achaswan khataykojtinkupis manaña q'oñichakuyta atejchu. 
1KI.1.2	Kamachisnintaj payman nerqanku: Señor reyniyku qampaj uj doncella sipasta mask'asqayku, qhawasunampaj, qanwan khuska puñuspataj q'oñichasunampaj. 
1KI.1.3	Tukuynin Israel jallp'apitaj uj k'acha sipasta mask'arqanku, tarerqankutaj Sunem llajtamanta Abisagta, chantá reyman pusamorqanku. 
1KI.1.4	Chay sipastaj ancha k'achitapuni karqa, paytaj reyta qhawaj chantá sirvejtaj, chaywampis reyqa payta mana llankharqachu.
1KI.1.5	Chanta Haguitpa wawan Adoniasqa tatan Davidpa contrampi okharikorqa: Kunanqa noqa kamachisaj, nispa. Adoniasqa wakichikorqa carretasta, caballospi purej runasta, phishqa chunka runastawan paywan khuska kanankupaj. 
1KI.1.6	Tatantaj ni jayk'ajpis k'amerqachu, imaraykutaj chay jinata ruwashanki?, nispa, Adoniasqa allin rijch'ayniyoj karqa, payqa Absalonmanta qhepata nacekorqa. 
1KI.1.7	Adoniasqa uj tratota ruwarqa Sarviaj wawan Joabwan, sacerdote Abiatarwan ima, paykuna yanaparqanku Adoniasta. 
1KI.1.8	Chaywampis sacerdote Sadoc, Joiadaj wawan Benaía, Natán profeta, Simei, Rei, chantá Davidpa tukuy kuraj runasnin imaqa Adoniasta mana qhaterqankuchu.
1KI.1.9	Chaypacha Adoniasqa ovejasta, wakasta, wira waka uñastawan ñak'arqa Zohelet qaqa chaynejpi, Rogel phujyu qayllanejpi, wajyarqataj reypa wawasnin tukuynin wauqesninta mikhunankupaj, Judamanta reypa kamachisnintawan. 
1KI.1.10	Manataj wajyarqachu profeta Natanta, Benaiata, Davidpa wapu soldadosninta, nillataj wauqen Salomontapis. 
1KI.1.11	Chaypacha Natanqa Salomompa maman Betsabeman nerqa: Manachu yachanki Haquitpa wawan Adonías kamachishasqanta, David wiraqochinchejpa mana yachasqallan? 
1KI.1.12	Kunanqa jap'iy kay yuyaychasusqayta, wawayki Salomonwan qanwan ima ama wañunaykichejpaj. 
1KI.1.13	Rey Davidpaman yaykuy, niytaj: Reyníy, manachu jurarqanki kay kamachiykiman: Noqaj qhepaypi wawayki Salomón kamachenqa tronoypitaj tiyakonqa, nispa. Imaraykutaj kunanqa Adonías kamachishanri? 
1KI.1.14	Chantapis Natanqa nillarqataj, reywan qan parlashallajtiykiraj, noqapis qhepaykita yaykumuytawan chay nisqasniykita reyman nillashajtaj. 
1KI.1.15	Chaypacha Betsabeqa reypa puñunan wasinman yaykorqa, chaypitaj Sunenmanta Abisag reyta qhawasharqa, ancha machuña kasqanrayku. 
1KI.1.16	Reyman chimpaspataj Betsabeqa pampaman k'umuykorqa, reytaj payta nerqa: Imatataj munanki?, nispa. 
1KI.1.17	Betsabetaj kuticherqa: Reyníy, qan jurarqanki kay kamachiykiman Señor Diosniykej sutimpi, Salomón waway kamachinanta qampa qhepaykipi, tronoykipitaj tiyananta. 
1KI.1.18	Kunantaj Adonías kamachishan, qantaj, reyníy, mana chaytaqa yachankichu. 
1KI.1.19	Wakasta, wira waka uñasta, ashkha ovejastawan ñak'aspa, mikhunankupaj wajyachin reypa tukuynin wawasninta, sacerdote Abiatarta, soldadospa kurajnin Joabtawan, kamachiyki Salomontarí manataj wajyachinchu. 
1KI.1.20	Kunantaj, reyníy, Israel aylloqa qanllata qhawashasunku, qan willanaykipaj pichus qhepaykipi kamachinanta tronoykipitaj tiyananta. 
1KI.1.21	Mana jina kajtenqa, qan wañupojtiyki, noqawan Salomón wawaypiwan juchachasqas rikhurisqayku. 
1KI.1.22	Betsabé reywan parlashajtillanraj, chayamorqa Natán profeta. 
1KI.1.23	Reymantaj willarqanku profeta Natán chayamusqanta. Profetataj reypaman yaykuspa ñaupaqempi pampaman k'umuykukorqa. 
1KI.1.24	Natantaj nerqa: Reyníy, qampunichu nerqanki: Noqaj qhepaypi Adonías kamachenqa, tronoypitaj tiyakonqa, nispa? 
1KI.1.25	Kunantaj uraykuspa wakasta, wira waka uñasta, ashkha ovejastawan ñak'achin, mikhunankupajtaj wajyachin reypa tukuynin wawasninta, soldadospa kurajkunasninta, sacerdote Abiatartawan. Kunantaj mikhushanku ujyashankutaj paypa ñaupaqempi, qhaparinkutaj: Kausachun rey Adoniasqa!, nispa. 
1KI.1.26	Manataj wajyachiwaykuchu noqa kamachiykita, sacerdote Sadocta, Joiadaj wawan Benaita, nitaj kamachiyki Salomontapis. 
1KI.1.27	Reyníy, ajinatapunichu kamacherqanki kamachisniykiman mana willaspalla, pichus kamachinanta tronoykipi qampa qhepaykita?
1KI.1.28	Chanta rey Davidqa kamacherqa Betsabeta wajyamunankuta. Paytaj reyman chimpaykuspa ñaupaqempi sayakorqa. 
1KI.1.29	Reytaj jurarqa kay jinata: Señorpa sutimpi jurani, paymin almayta librarqa tukuy llakiymanta. 
1KI.1.30	Kunanqa jinapuni kanqa. Salomón wawayki kamachenqa noqaj cuentaypi, paytaj tiyakonqa tronoypi, imaynatachus jurarqaykiña Israelpa Señor Diosnimpa sutimpi. 
1KI.1.31	Chanta Betsabeqa reypa ñaupaqempi pampaman k'umuykorqa, qhaparispataj nerqa: Reyniy David kausachun wiñaypaj! 
1KI.1.32	Rey Davidtaj kamacherqa: Wajyampuwaychej sacerdote Sadocta, profeta Natanta, Joiadaj wawan Benaiatawan, nispa. Paykunataj chay rato jamorqanku reypa ñaupaqenman. 
1KI.1.33	Reytaj paykunaman nerqa: Qankunawan kamachisniypiwan khuska, noqaj mulaypi Salomonta pusaychej Gihonman. 
1KI.1.34	Chanta jaqaypitaj sacerdote Sadoc, profeta Natanwan Salomompa umanman aceitewan jawenqanku Israelpa kamachejnin kanampaj; putututa waqachispataj ninkichej: Kausachun kamachej Salomón!, nispa. 
1KI.1.35	Chaymanta qankunaqa qhepanta rinkichej, paytaj jamuspa tronoypi tiyaykukonqa, noqaj cuentaypitaj kamachenqa, imaraykuchus paytaqa noqa ajllani kamachinampaj Israelpi Judapiwan.
1KI.1.36	Chantaqa Joiadaj wawan Benaiaqa reyman kutichispa nerqa: Ajina kachun; ajinata nichun Señor reyniypa Diosnin. 
1KI.1.37	Imaynatachus Señorqa reyniywan karqa ajinallatataj Salomonwampis kachun, tronontapis reyniy Davidpa trononmanta astawan jatuntaraj ruwachun.
1KI.1.38	Chaymantataj Sacerdote Sadoc, profeta Natán, Joiadaj wawan Benaiawan, cereteoswan peleteospiwan uraykorqanku, Salomontataj rey Davidpa mulanman lloq'aykuchispa Cihonman pusarqanku. 
1KI.1.39	Sacerdote Sadoctaj Dioswan tinkukuna toldoman uj wajrapi aceiteta jap'ispa, Salomompa umanman jawiykorqa; putututa waqachispataj tukuynin ayllu qhaparispa nerqanku: Kausachun kamachej Salomonqa!, nispa. 
1KI.1.40	Chaymantaqa tukuynin ayllu paypa qhepanta wicharerqanku qhenasta tocaspa, may jatun kusiywan ch'ajwaspa, jallp'atapis kuyurichej jinapuni karqanku.
1KI.1.41	Adoniastaj tukuy wajyasqas karqanku chaykunawan ima, mikhuyta tukusqankumantaña chay ch'ajwasqankuta uyarerqanku. Joabtaj putututa waqajta uyarispa, nerqa: Imajtintaj llajtapi chay jinatapuni ch'ajwashankuri?
1KI.1.42	Joab parlashajtillanraj sacerdote Abiatarpa wawan Jonatán chayamorqa. Paytataj Adoniasqa nerqa: Qanqa sumaj wapu runa kanki, yaykumuy ari, qanqa sumaj willaykunastachá apamushanki.
1KI.1.43	Kutichispataj Jonatanqa Adoniasman willarqa: Cheqamanta rey Davidpuni Salomonta churan rey kanampaj. 
1KI.1.44	Chantaqa reypuni Salomontawan khuska kacharqa sacerdote Sadocta, profeta Natanta, Joiadaj wawan Benaiata, jinallataj cereteosta peleteostawan ima, paykunaqa rey Davidpa mulampi Salomonta lloq'aykucharqanku. 
1KI.1.45	Profeta Natanwan, sacerdote Sadocwan Gihompi Salomonta rey kanampaj aceitewan jawiykunku, chaymantataj kusisqas kutimunku. Chayrayku ari chay jinata tukuy ayllu ch'ajwashanku, chaytataj qankunapis uyarerqankichej. 
1KI.1.46+1KI.1.47	Chay jawa Salomonqa tiyaykukunña tronopi, Rey Davidpa kamachisnimpis rinkuña payta napaykoj; Diosqa, sutiykimanta nisqaqa astawanraj Salomonpa sutinta uyarisqata ruwachun, tronontapis ajinallatataj qampa tronoykimanta nisqaqa astawan jatuntaraj ruwachun. 
1KI.1.48	Chantá reyqa nerqa: Israelpa Señor Diosnin bendicisqa kachun, aylluymanta ujnin kajta tronoypi tiyasqata rikunayta munasqanrayku.
1KI.1.49	Adoniaspa wajyachisqasnenqa sinch'ita mancharikorqanku, sapa ujninkutaj ñanninkutakama riporqanku. 
1KI.1.50	Chayrayku Adoniasqa rey Salomonta manchachikuspa rispa altarpa wajrasninmanta jap'ikamorqa. 
1KI.1.51	Chaytataj Salomonman willarqanku: Adoniasqa qanta manchachikususpa altarpa wajrasninmanta jap'iykukuspa kashan, nintaj: Jurawachun rey Salomonqa ama cuchillowan wañuchinawanta kay kamachinta.
1KI.1.52	Salomontaj nerqa: Sichus payqa allin runa kanqa chayqa, mana ni uj chujchallampis pampaman urmanqachu; sichus paypi sajrata tarisaj chayqa wañonqa.
1KI.1.53	Chanta rey Salomonqa kacharqa chay altarmanta pusamunankuta, chaymantataj Adoniasqa rerqa Salomompaman, ñaupaqempitaj k'umuykorqa. Salomontaj payta nerqa: Ripuy wasiykiman, nispa.
1KI.2.1+1KI.2.2	Davidpa wañupunan p'unchay qayllamusharqa, chayrayku wawan Salomonta kamacherqa: Kunanqa noqa wañupusaj, tukuypis wañunku jinata, qantaj kallpachakuy, qhari jinataj puriy. 
1KI.2.3	Señor Diosniykej kamachisqasninta junt'ay, ñankunasnimpi purispa, kamachisqasninta allinta qhawaspa, chantá nisqasninta, yachachiykunasninta, leyesnintawan ima, imaynachus Moisespa leyesnimpi qelqasqa kasqanman jina, tukuy ima ruwasqaykipi qhallarisqaykipipis allin risunampaj. 
1KI.2.4	Señor junt'anampaj chay tukuy ima niwasqanta: Sichus wawasniyki ñankunasniypi allinta purinkuman chayqa, ñaupaqeypitaj cheqa kajta ruwaspa, tukuy sonqonkuwan tukuy yuyayninkuwantaj chayqa, ni jayk'aj faltanqachu Israelpa tronompi qampa uj qhari wawayki. 
1KI.2.5	Qanqa ñapis yachankiña imatachus ruwawasqanta Sarviaj wawan Joabqa, imatachus ruwasqanta israelita soldadospa chay iskay kurajkunasninwan, Nerpa wawan Abnerwan, Jeterpa wawan Amasapiwan, paykunataqa wañucherqa mana maqanaku kashajtin, yawarta jich'aspa maqanaku tiempopi jina, p'achasniyta, ojot'asniytawan yawarchaspa. 
1KI.2.6	Qantaj ari kunanqa yuyayniykiman jina ruwanki, amataj sonqo tiyaykusqapi wañupojta saqenkichu. 
1KI.2.7	Chaywampis Galaadmanta Barzilaipa wawasninta khuyarinki, qampa ladoykipitaj mikhuchinki, imaraykuchus paykunaqa khuyawarqanku wauqeyki Absalonmanta ayqekushajtiy chaypacha. 
1KI.2.8	Chay jawaqa, qanllawantaj kashan benjaminita Bahurimmanta, Geraj wawan Simei. Payqa chay jinatapuni maldiciwarqa noqa Mahanaimman rishajtiy. Chanta payllataj uraykamuspa taripawaj jamorqa Jordán mayuman, noqataj payman jurarqani Señorpa sutimpi: Cuchillowan mana wañuchisqaykichu, nispa. 
1KI.2.9	Paytaqa amapuni khuyankichu, imaraykuchus qanqa sumaj yachayniyoj runa kanki, yachankitajchá paywan imatapis ruwayta mana allin wañuypi wañunampaj.
1KI.2.10	Chantá Davidqa wañuporqa, tatasnimpi covachampitaj p'amparqanku, Davidpa llajtampi. 
1KI.2.11	Davidtaj kamacherqa Israel jallp'api tawa chunka watata, qanchis watata kamacherqa Hebrompi, kinsa chunka kinsayoj watatataj Jerusalempi kamacherqa. 
1KI.2.12	Chanta Salomontaj tatan Davidpa tronompi tiyaykukorqa, paypa reinontaj sinch'i sayasqa atiyniyojtaj karqa.
1KI.2.13	Haquitpa wawan Adoniasqa jamorqa Salomompa maman Betsabejpaman; paytaj taporqa: Allin yuyaywanchu jamuyniykeqa? Paytaj kuticherqa: Arí, allin yuyaywan. 
1KI.2.14	Chaymantataj nerqa: Uj palabrata nisunay kashan. Betsabetaj nerqa: Nillaway.
1KI.2.15	Adoniastaj nerqa: Qan yachanki jina reinoqa noqajta kanan karqa, tukuy Israelmanta runastaj noqata qhawashawarqanku kamachinayta. Chaywampis reinoqa Salomón wauqeyman qosqa karqa, imaraykuchus Señor ajinata nerqa. 
1KI.2.16	Kunanqa uj imata mañakusqayki amataj qhesachawankichu. Betsabetaj nerqa: Parlallay.
1KI.2.17	Chantá Adoniasqa nerqa: Noqa mañakuyki parlapunawaykita rey Salomonta, sunamita Abisagta qonawampaj warmiy kanampaj, qantaqa mana qhesachasonqachu.
1KI.2.18	Betsabetaj nerqa: Walejlla; reyta noqa parlapayapusqayki.
1KI.2.19	Betsabetaj jamorqa rey Salomompaman Adoniaspaj parlapayapoj. Reyqa jatarikorqa mamanta taripaj, chimpaspataj payman k'umuykorqa. Chantaqa watejmanta tronoman tiyaykukorqa, mamampajtaj uj jatun tiyanata churachiporqa, mamantaj paña ladompi tiyaykukorqa. 
1KI.2.20	Paytaj reyman nerqa: Munani qanmanta uj pisi imata mañasuyta, amataj: Mana, niwankichu. Reytaj payta nerqa: Mamáy, mañakullaway, mana qhesachasqaykichu.
1KI.2.21	Chaymanta payqa reyman nerqa: Sunamita Abisagqa wauqeyki Adoniasman warmin kanampaj qosqa kachun.
1KI.2.22	Rey Salomonqa mamanman kutichispa nerqa: Imaraykutaj sunamita Abisagta Adoniaspaj mañankiri? Reinotapis paypajqa mañapullaytaj ari, pay kuraj wauqey kasqanrayku, paywanñataj kashanku sacerdote Abiatarwan, Sarviaj wawan Joabpiwan.
1KI.2.23	Chaymantataj rey Salomonqa Señorpa sutimpi jurarqa: Señor sinch'ita jasut'iwachun, sichus kayta parlasqanmanta Adonías mana wañonqa chayqa. 
1KI.2.24	Señorpa sutimpi jurani, payqa tatay Davidpa tronompi allinta tiyachiwan, mirayniytapis sumajta sayachenqa, Adoniasqa kunampacha wañonqa.
1KI.2.25	Chantaqa rey Salomonqa kamacherqa Joiadaj wawan Benaiata, Adoniasta wañuchinanta. Paytaj rispa Adoniasta wañuchimorqa. 
1KI.2.26	Sacerdote Abiatartataj reyqa kamacherqa: Ripuy Anatot jallp'asniykiman, qanqa wañunayki karqa, chaywampis mana wañuchisqaykichu, Diospa trato cajonninta tatay Davidpa ñaupaqenta apasqaykirayku, chantapis tataywan khuska tukuy llakiynimpi karqanki. 
1KI.2.27	Ajinata Salomonqa qharqorqa Abiatarta Señorpa sacerdoten kasqanmanta, jinamanta Señorpa palabran junt'akunampaj, Elej ayllunmanta Silopi parlasqanman jina.
1KI.2.28	Chanta Joab uyarerqa kay imasta, imaraykuchus paypis Adoniasta qhatillarqataj; Absalontarí mana qhaterqachu, chayrayku Joabqa ayqekorqa Señorpa toldonman, chaypitaj altarpa wajrasninmanta jap'iykukorqa. 
1KI.2.29	Rey Salomonmantaj willarqanku Señorpa toldonman Joab ayqekusqanta, altar chaynejpitaj kashasqanta. Chanta Salomón kacharqa, Joiadaj wawan Benaiata, kamachispa Joabta wañuchimunanta. 
1KI.2.30	Benaiaqa Señorpa toldonman yaykuspa nerqa: Rey kamachisunki llojsimunaykita, nispa. Joabtaj kuticherqa: Mana! Kaypi wañusaj! Benaiaqa kutimuspa reyman willarqa Joabpa imaynatachus kutichisqanta. 
1KI.2.31	Reytaj payta nerqa: Ruway nisqanta jina, wañuchispataj p'ampaykuy, chanta chinkachiy tataypa wasinmanta noqaj ñaupaqeymantawan, Joab qhasillamanta yawarta jich'achisqa chayta. 
1KI.2.32	Paypa patanmantaj yawar jich'asqanta Señorqa kutichenqa, imaraykuchus Joabqa iskay runasta wañucherqa, paymanta aswan sumaj cheqan runasta, tatay Davidpa mana yachasqallan. Israelitaspa soldadosnimpa kamachejnin Nerpa wawan Abnerta, Judamanta soldadospa kamachejnin Geterpa wawan Amasatawan. 
1KI.2.33	Paykunaj yawarnintaj Joabpa uman pataman jinataj mirayninmampis urmachun wiñaypaj. Señorpa sonqo tiyasqa kaynintaj wiñaypaj kallachumpuni Davidpa wasimpi, miraynimpiwan, tronompiwan.
1KI.2.34	Chanta Joiadaj wawan Benaiaqa rispa Joabta wañuchimorqa, ch'in cheqapi wasimpitaj p'amparqanku. 
1KI.2.35	Reytaj Joabpa cuentanmanta Joiadaj wawan Benaiata soldadospa kurajnin kanampaj churarqa, sacerdote Sadoctataj Abiatarpa cuentanmanta. 
1KI.2.36	Chaymanta reyqa Simeita wajyachimuspa payman nerqa: Uj wasita Jerusalempi ruwakuy chaypitaj tiyakunki, chaymantataj ama maymampis llojsinkichu. 
1KI.2.37	Sichus kaymanta llojsispa Cedrón mayuta pasawaj chayqa, chaypacha wañunkipuni, chaypajtaj qanlla juchayoj kanki.
1KI.2.38	Simeitaj reyman kutichispa nerqa: Parlawasqaykeqa cosapacha, imaynatachus wiraqochi reyníy, kamachiwashanki, ajinata ruwanqa kay kamachiykeqa; Simeitaj unayta Jerusalempi tiyakorqa. 
1KI.2.39	Kinsa wata qhepatataj Simeipa iskay kamachisnin ayqekusqanku Maacaj wawan Gatmanta rey Aquispaman. Simeimantaj willarqanku: Kamachisniykeqa Gatpi kashanku, nispa. 
1KI.2.40	Chanta Simeeqa burronta karunaykuspa, Aquispaman Gatman chayarqa kamachisninta mask'aspa. Ajinamanta Simeeqa Gatmanta kamachisninta pusarikamorqa. 
1KI.2.41	Chaytataj Salomonman willarqanku, Simeeqa, Jerusalenmanta Gatman risqanta, chaymanta kutimusqantaña. 
1KI.2.42	Chanta reyqa Simeita wajyachimuspa nerqa: Manachu Señorpa sutimpi juracherqayki, nerqaykitaj: Sichus kaymanta maymampis llojsinki chayqa wañunaykita? Qantaj niwarqanki parlasqaykeqa cosapacha, noqa kamachiykitaj kasusqayki, nispa. 
1KI.2.43	Imaraykutaj mana waqaycharqankichu Señorman jurasqaykitari, noqaj nisqaytapis? 
1KI.2.44	Chantapis reyqa Simeiman nillarqataj: Qanqa yachanki tukuy ima sajratachus tatay Davidpa contrampi ruwasqaykita, chaytaqa sonqoykipis yachashallantaj. Kunanqa Señor kutiykuchimusunki chay sajrata qampa umayki pataman. 
1KI.2.45	Rey Salomonqa bendicisqa kanqa, rey Davidpa tronompis wiñaypaj sayanqa Señorpa ñaupaqampi.
1KI.2.46	Chanta reyqa kamacherqa Joidaj wawan Benaiata, paytaj llojsiytawan Simeita wañucherqa. Chaymanta reinoqa Salomompa makimpi sumaj kallpachasqa karqa.
1KI.3.1	Salomonqa Egiptomanta rey Faraomwan aylluchakorqa, imaraykuchus Faraonpa warmi wawanwan casarakorqa, pusamorqataj Davidpa llajtanman, wasinta ruwayta tukuchinankama, Señorpa wasinta, Jerusalempa tukuynin perqasnintawan muyuykuchinankamantaj. 
1KI.3.2	Chaykamataj runasqa chay lomas patapi altaresllapiraj uywa ñak'asqasta jaywaj kanku, imaraykuchus manaraj karqachu Señorpa sutimpi uj wasi ruwasqa chay p'unchaykunaskamaqa.
1KI.3.3	Salomonqa Señorta munakoj, tatan Davidpa kamachisqasninman jina purispa, chaywampis payqa lomas pata altarespi uywa ñak'asqasta jaywaj, inciensota ima q'osñichej. 
1KI.3.4	Salomontaj Gabaón lomaman rerqa, imaraykuchus chaypi jatun kaj altar kasharqa, chaypitaj uywasta ñak'aspa jaywaj. Salomonqa waranqa uywasta ñak'aspa chay altar patapi q'olachej.
1KI.3.5	Uj ch'isitaj Señorqa Gabaompi, Salomonman mosqoypi rikhurerqa; Diostaj payta nerqa: Mañakuway imatachus munasqaykita, noqataj qosqayki.
1KI.3.6	Chanta Salomonqa nerqa: Qanqa khuyarqanki jatun khuyakuyniykiwan tatay David kamachiykita, imaraykuchus payqa purerqa qampa ñaupaqeykipi cheqanta, cheqa kaypi, cheqan sonqowantaj, qantaj mayta khuyakorqanki, uj wawatapis qorqanki tronompi tiyakunampaj, imaynachus kunan p'unchay kashan jina. 
1KI.3.7	Kunantaj, Señor Diosníy, qanllataj churawanki kay kamachiykita rey jina kamachinaypaj tatay Davidpa cuentampi, noqataj waynallaraj kani, manataj yachanirajchu imaynatachus kamachinayta. 
1KI.3.8	Noqa kamachiykitaj kay ajllasqa llajtaykej chaupimpi kashani, kay chhika llajtaqa mana yupay atina, nitaj mashkhachus kasqankupis yachana jinachu, ashkha kasqankurayku. 
1KI.3.9	Kay kamachiykimanqa allin sonqota qoway llajtaykita allinta kamachinaypaj jina, sajra kajta allin kajtapis reparanaypaj, mana jina kajtenqa, pitaj kay chhikan llajtaykita kamachiyta atenqari?
1KI.3.10	Salomompa mañakusqanqa Señorman may allimpuni rijch'arqa. 
1KI.3.11	Señortaj nerqa: Qanqa mana mañakuwankichu unayta kausayta, nitaj qhapaj kaytachu, nitaj enemigosniykej contrantachu, manachayrí allin yuyayllata mañakuwanki, kay llajtayta sumajta kamachinaykipaj. 
1KI.3.12	Chayrayku imatachus mañakusqaykita ruwaniña, qoykiña jatun yachayniyoj sonqota, yuyayniyoj kaytapis, imaraykuchus mana ujpis karqachu qan jinaqa, nitaj qanmanta qhepamampis kanqañachu qan jinaqa. 
1KI.3.13	Chaywampis mana mañasqaykitapis qollaykitaj, qhapajyayta atiytawan, qan jawataj mana uj reypis qan jinaqa kanqañachu tukuy kausayniykipi. 
1KI.3.14	Sitajchus ñankunasniypi purinki, leyesniyta, kamachisqasniytapis waqaychaspa, imaynatachus tatayki David purerqa ajinata chayqa, ashkha watasta kausachisqayki.
1KI.3.15	Maypachachus Salomón puñuyninmanta rijch'arerqa chaypacha repararqa mosqoylla kasqanta. Jerusalenman jamuspataj, chaypi Señorpa trato ruwasqa cajonninman chimparqa, chaypitaj uywasta ñak'aspa q'olacherqa, jaywarqataj allinyakuy nisqa uywa ñak'asqastapis. Jinaspataj tukuynin kamachisninman uj sumaj mikhuyta qorqa.
1KI.3.16	Chay p'unchaykunapitaj iskay mana allin puriyniyoj warmis reyman jamorqanku, paypa ñaupaqenmantaj chimparqanku. 
1KI.3.17	Chaymanta ujnin kaj warmeqa nerqa: Uyariway, wiraqochíy, noqawan kay warmiwan uj wasillapi tiyakuyku, chanta noqaqa wawayta nacechikorqani, pay noqawan wasipi kashajtin. 
1KI.3.18	Onqokusqaymanta kinsa p'unchayninman kay warmipis onqokullarqataj. Iskaynillayku kasharqayku, manataj pipis chay wasipeqa karqachu, manachayqa noqayku iskaynillayku. 
1KI.3.19	Uj ch'isita kay warmej wawan wañuporqa imaraykuchus pay kikin wawan pataman puñuykusqa. 
1KI.3.20	Chanta chaupi tutata jatarispa, noqa kamachiyki puñunaykama, noqaj wawayta puñunanman apakapusqa, chay wañusqa wawantataj puñunayman churaykamusqa. 
1KI.3.21	Tutamanta rijch'arejtiytaj wawayman ñuñuta qonaypaj wañusqallataña rikorqani. Chanta allinta sut'iyamojtintaj qhawaykorqani, manataj chay nacechikorqani chay wawachu karqa.
1KI.3.22	Chay ujnin kaj warmitaj nerqa: Mana, noqaj waway chay kausajqa, qampatataj chay wañusqaqa. Ñaupaj kaj warmitaj kuticherqa: Mana, qampata wañusqa wawaqa, noqajtataj chay kausaj wawaqa. Ajinata churanakorqanku reypa ñaupaqempi. 
1KI.3.23	Chayrayku reyqa nerqa: Kay warmeqa nin: Noqajta kausaj wawaqa qampatataj wañusqa wawaqa; chay ujnimpis kikillantataj nin: Mana, qampata wañusqa wawaqa, noqajtataj kausaj wawaqa. 
1KI.3.24	Chanta reyqa nerqa: Apamuychej uj espadata. Reymantaj apamorqanku uj espadata. 
1KI.3.25	Jinaspataj reyqa nerqa: Chay kausaj wawata iskayman khuchuychej, sapa ujninmantaj khuskantakama qopuychej.
1KI.3.26	Chanta, chay kausaj wawaj mamanqa maytapuni llakikorqa wawanrayku, reymantaj nerqa: Wiraqochi reyníy! Ama wañuchiychejchu chay kausasqaj wawata, kay warmiman qopuychej. Chay uj warmitaj nerqa: Wañuchiychej, ni paypaj ni noqapaj kachunchu, iskayman khuchurpariychej.
1KI.3.27	Chaymanta reyqa kutichispa nerqa: Jaqay warmiman chay kausaj wawata qopuychej, imaraykuchus paypuni mamanqa.
1KI.3.28	Israelmanta tukuynin runastaj astawan manchachikorqanku, rey chay jina k'achatapuni justiciata ruwasqanta uyarispa, imaraykuchus paykuna rikorqanku Diospa yachaynin paypi kasqanta justiciata ruwanampaj.
1KI.4.1	Kamacherqataj Salomonqa tukuynin Israel jallp'api. 
1KI.4.2	Chanta kurajkunasnin kajkunataj karqanku: Sacerdote Sadocpa wawan Azarías; 
1KI.4.3	Sisaj wawasnin Elihorefwan, Ahiaswan qelqeris karqanku; Ahiludpa wawan Josafat reypa kuraj kaj yanapajnin karqa. 
1KI.4.4	Joiadaj wawan Benaía soldadospa kuraj kajnin karqa; Sadoctaj, Abiatarwan sacerdotes karqanku. 
1KI.4.5	Natampa wawan Azarías kurajkunaspa qhawajninku karqa, sacerdote Natampa wawan Zabudtaj reypata kuraj kaj yuyaychajnin karqa. 
1KI.4.6	Ahisartaj reypa palaciompi mayordomo karqa; Abdaj wawan Adoniramtaj mit'api llank'ajkunaj kamachejninku karqa.
1KI.4.7	Chunka iskayniyoj kamachejkunasnin karqa Salomompata tukuynin Israel jallp'api, chaykunataj tukuy ima mikhunasta reypaj familiampajwan churachimoj kanku. Sapa ujtaj sapa watapi uj killata churamoj kanku. 
1KI.4.8	Kaykunataj paykunaj sutinninku karqa: Ben-Hurpa wawan Efraín orqospi;
1KI.4.9	Ben-Decarpa wawantaj Macazpi, Saalbimpi, Betsemespi, Elompi, Bet-hanampiwan;
1KI.4.10	Ben-Hesedpa wawantaj Harubotpi, payllataj karqa Socopi tukuynin Hefer jallp'aspiwan.
1KI.4.11	Ben-Abinadadpa wawantaj tukuynin Dor jallp'aspi. Paypa warmintaj Salomompa wawan Tafat karqa.
1KI.4.12	Ahiludpa wawan Baanataj Taanacpi, Meguidopiwan, tukuynin Bet-seampi, Saretán qayllapi, Jezreelmanta aswan urapi, Bet-seanmanta Abel-meola chaykama, Jocmeanmanta chay uj ladonkamataj.
1KI.4.13	Ben-Geberpa wawan Ramot Galaadpi, paypa kamachiynillampitaj karqa Galaadpi Manasespa wawan Jairpa llajtasnimpis, Basanmanta Argob cheqapis paypa kamachiynillampitaj karqa, chaypi karqanku sojta chunka jatuchej llajtas sumaj muyuykusqa perqasniyoj, punkusnimpis broncemanta chapasniyoj karqa.
1KI.4.14	Idoj wawan Ahinadabtaj Mahanaimpi karqa.
1KI.4.15	Neftalipitaj karqa Ahimaas, paytaj warmichakusqa Salomompa wawan Basematwan;
1KI.4.16	Husaejpa wawan Baanataj, Aserpi Alotpiwan karqa.
1KI.4.17	Parúaj wawan Josafattaj, Isacarpi karqa.
1KI.4.18	Elaj wawan Simeitaj, Benjamimpi karqa.
1KI.4.19	Urej wawan Gebertaj, Galaad jallp'api karqa, Amorreospa reyninkoj Sehompa jallp'ampi, Basanmanta rey Ogpata jallp'ampiwan. Chanta kallarqataj uj kuraj kamachej tukuynin naciompaj.
1KI.4.20	Judamanta Israelmantawan ashkha runaspuni karqanku, mar qochaj cantompi t'iya jina, mikhuspa ujyaspa kusikuspataj. 
1KI.4.21	Salomontaj chay tukuynin waj nacionesta kamacherqa, Eufrates mayumantapacha Filisteospa jallp'ankukama, mojonesnimpis Egipto chaykamataj karqa; paymantaj apamoj kanku tukuy allin imasta, rey Salomón kausanankama atiynin urapi karqanku. 
1KI.4.22	Salomompa mikhunampaj sapa p'unchay churamoj kanku kinsa chunka cargasta ñut'u jak'uta, sojta chunka cargas jak'utawan. 
1KI.4.23	Chunka sumaj wira kaj torosta, iskay chunka toros pastoswan wirayachisqasta, pachaj ovejastawan, tarukasmanta mana yupaspalla, ciervosta, gacelasta, corzostawan, allin wira wallpastawan. 
1KI.4.24	Imaraykuchus Salomonqa chay tukuynin llajtasta kamacherqa, Eufratesmanta inti yaykuy ladopi, Tifsamanta Gaza chaynejkama, chay tukuy llajtaspa muyuynimpitaj allin tiyakuylla karqa.
1KI.4.25	Judamanta Israelmantawan runasqa may allimpi tiyakorqanku Salomón kausanankama, sapa ujninku uvas sach'anku urapi, higos sach'anku urapipis, Danmantapacha Beerseba chaynejkama. 
1KI.4.26	Chay jawataj Salomompata tiyaporqa tawa waranqa kanchasninpi carretasnimpa caballosnimpaj, chunka iskayniyoj waranqa soldadostaj caballospi montasqas rinankupaj. 
1KI.4.27	Chay kamachejkunataj rey Salomompaj tukuy mikhunasta churamoj kanku, rey Salomompa wasinman rejkunapajwan, sapa kamachej sapa wata uj killatakama, manataj imatapis pisichejchu kanku. 
1KI.4.28	Apachimullajtaj kanku caballospaj cebadata, pajatawan, cargasta chajnana uywaspaj, rey maypicha kashaj chaykama apaj kanku, sapa ujninku mit'ankupi.
1KI.4.29	Salomonmantaj Diosqa ashkha yachayta, yuyayta, sumaj sonqotawan qorqa, imaynachus mar qocha cantopi, t'iyu kashan jinatapuni. 
1KI.4.30	Salomompa yachaynenqa inti llojsimuy ladomanta yachayniyojkunamanta, Egipciospamantapis astawampuni karqa. 
1KI.4.31	Tukuy yachaysapasmantapis aswan yachayniyoj karqa: Etán esraitamanta, Meholpa wawasninmantapis: Hemán, Calcol, Darda ima. Tukuynin muyuynin nacionespi yachaynenqa may rejsisqapuni karqa. 
1KI.4.32	Rimarerqataj kinsa waranqa nisqasninta, waranqa phisqhayoj takiykunastawan. 
1KI.4.33	Jinallatataj parlarqa sach'asmantapis, Libanopi cedro sach'amanta qallarispa chay juch'uy qhoras perqaspi wiñanku chaykunamantawan. Parlallarqataj tukuy animalesmanta, p'isqosmanta, pampata qhatatakuspa purejkunamanta, challwasmantawan. 
1KI.4.34	Salomompa yachayninmanta uyarinankupaj tukuy llajtasmanta, tukuy nacionesmanta jamoj kanku, maykamachus Salomompa yachaynin uyarikoj chaymantapacha.
1KI.5.1	Tiromanta rey Hiramqa kamachisninta Salomompaman kacharqa yachaytawankama payta jawiykusqankuta, tatan Davidpa cuentanmanta kamachinampaj, imaraykuchus Hiramqa Davidta munakojpuni. 
1KI.5.2+1KI.5.3	Chanta Salomonqa rey Hiramman kay jinata nichimorqa: Qanqa yachankiña imaynatachus tatay David uj wasita Señor Diosnimpaj mana ruwayta atisqanta, ch'ajwaslla paypa muyuynimpi kasqanrayku, tukuy enemigosninta Señorqa paypa chakisnin uraman churanankama. 
1KI.5.4	Kunanqa Señor Diosneyqa sonqo tiyasqata qowayku tukuynejpi, manañataj enemigospis kanachu, nitaj ima sajrapis kanchu manchachikunapaj jina. 
1KI.5.5	Kunanqa noqaqa ruwasaj niniña uj wasita Señor Diosniypaj, tatay Davidman Señor nisqanman jina: Qampa wawayki, pitachus cuentaykimanta tronoman churasaj, paymin ruwapuwanqa noqaj sutiypi uj wasita. 
1KI.5.6	Kunanqa kamachiy ari Libanomanta cedro sach'asta k'utupunawankuta. Noqaj kamachisneyqa qampa kamachisniykita yanapanqanku, noqataj pagasqayki kamachisniykimanta mashkhatachus niwasqaykita. Imaraykuchus qanqa yachanki, noqaykoqa sach'asta k'utuyta mana yachasqaykuta sidonios jinaqa.
1KI.5.7	Hiramtaj chay jinata Salomón nichimusqanta uyarispa, may jatuntapuni kusikorqa, nerqataj: Kunantaj, Señorqa bendicisqa kachun, sumaj yachayniyoj wawata Davidman qosqanmanta, chay chhika jatun nacionta kamachinampaj.
1KI.5.8	Hiramtaj Salomonman nicherqa: Uyariykiña imatachus nichimuwasqaykita, chay tukuy nisqaykiman jina ruwachisaj, k'aspista cedromanta pinomantawan. 
1KI.5.9	Noqaj kamachisneyqa, Libanomantapacha mar qocha cantokama uraykuchimonqanku, chaymantataj apachimusqayki balsaspi mar qochanejta maymanchá qan nimuwanki chaykama. Chaypitaj phaskaraspa qanqa jap'ikapunki, qantaj junt'anki nisusqayta aylluypaj mikhunata apachimuspa.
1KI.5.10	Hiramqa Salomonman qorqa k'aspista cedromanta, pinomantawan, mashkhatachus munasqanta. 
1KI.5.11	Salomompis Hiramman ayllumpaj mikhunasta qorqa, iskay chunka waranqa cargas trigota, tawa waranqa tawa pachajniyoj litrosta sumajnin kaj olivo aceitetawan. Chay jinata Salomonqa sapa wata Hiramman qoj. 
1KI.5.12	Ajinata Señorqa nisqanman jina Salomonmanqa sumaj yachayta qorqa. Hiramwan, Salomonwan uj tratota ruwarqanku, ajinamanta paykuna ukhupeqa mana ima ch'ajwapis karqachu.
1KI.5.13	Salomontaj kamacherqa tukuynin Israelmanta kinsa chunka waranqa ajllasqa runas mit'api llank'anankupaj. 
1KI.5.14	Chay ajllasqa kajkunamanta Libanoman kacharqa, chunka waranqa chunka waranqamanta sapa killa, mit'ankuman jina. Chaykunaqa uj killata Libanopi qhepakamoj kanku, iskay killatataj wasisninkupi. Adoniramtaj chay ajllasqas runasta qhawanampaj churasqa karqa. 
1KI.5.15	Salomompata tiyapullarqataj qanchis chunka waranqa cargasta apamojkuna, pusaj chunka waranqa runastaj orqopi rumista ch'eqojkuna. 
1KI.5.16	Salomompa churasqan kurajkunas kallarqataj chay llank'ajkunata qhawanankupaj, kinsa waranqa kinsa pachajniyoj, pikunachus kamachej kanku tukuynin llank'aj runasta. 
1KI.5.17	Reyqa jatuchej rumista ajllasqasta k'ajtinankuta kamacherqa, Diospa wasimpa qallariynimpi churanankupaj, k'acha ch'eqosqastataj. 
1KI.5.18	Salomompa llank'ajkunasninwan Hirampa llank'ajkunasnimpiwan k'uturqanku wakicherqankutaj tukuy k'aspista, ch'eqorqankutaj rumista Diospa wasinta ruwanankupaj.
1KI.6.1	Israelitas, Egipto jallp'amanta llojsimpusqankumanta tawa pachaj pusaj chunkayoj watasña kashajtin, Salomontaj Israel jallp'api tawa watataña kamachishajtintaj, Zif nisqa iskay kaj killapi, chaypacha Salomonqa qallarerqa Señorpa wasinta ruwaytaqa. 
1KI.6.2	Chay wasita Salomonqa Señorpaj ruwacherqa, chaytaj kay jina karqa: Sayt'unman iskay chunka qanchisniyoj metros, anchontaj isq'on metros, patamantaj chunka kinsayoj metros khuskanniyoj. 
1KI.6.3	Diosta yupaychana wasej ñaupaqempi corredorqa anchonman isq'on metrosniyoj karqa, chay wasej anchon kikillantaj. Chay wasej ñaupaqenqa anchonman tawa metro khuskanniyoj karqa. 
1KI.6.4	Chay wasej ventanasninta rejillasniyojta ruwacherqa. 
1KI.6.5	Temploj puraj lado muyuynimpi, Diospa tiyakunan cheqapiwan cuartosta muyurisqata ruwacherqa, chay wasej perqallanmantaj k'askasqasta. 
1KI.6.6	Ura kaj waseqa iskay metro uj cuarta kurajniyoj anchonman karqa; chaupi wasitaj iskay metro kinsa cuarta kurajniyoj karqa, pata wasitaj kinsa metro iskay t'ajlliyoj. Chayqa jawannejman juch'uychachisqa karqa, temploy perqanta jatuchej k'aspista churaspa ama jusk'uramunankupaj. 
1KI.6.7	Chay wasita ruwashajtinkutaj, fierromanta mana ima herramientaj sonasqallampis uyarikorqachu, ni martillos, ni hachas, imaraykuchus chay tukuy rumista ruwasqallataña apamorqanku, churaykunatapacha. 
1KI.6.8	Ura kaj wasej punkonqa temploj paña ladompi karqa, chaymanta iskay kaj wasiman kinsa kajmampis llojsinapajqa uj muyurisqa sarukunasniyoj escalera karqa.
1KI.6.9	Salomontaj templota tukuchaytawan, chay wasi ukhoj patanta cedro tablaswan mast'aykorqa. 
1KI.6.10	Ruwallarqataj jatun wasita, chaytaj aposento sutiyoj karqa, temploj tukuynin muyurisqata, pataman iskay metro uj cuarta kurajniyoj karqa, chaytaj cedro k'aspiswan temploj perqanman jap'ichisqa karqa. 
1KI.6.11+1KI.6.12	Chaymantaqa Señorpa palabran Salomonman jamorqa, nerqataj: Kunanqa qan kay wasita ruwashanki, sichus leyesninman jina purinki, nisqasniyman jina ruwanki, kamachisqasniytataj waqaychanki chayqa, noqapis junt'allasqaykitaj tatayki Davidman parlasqayta. 
1KI.6.13	Israelitaspa chaupimpitaj tiyakusaj, manataj Israel aylluytaqa saqerpayasajchu.
1KI.6.14	Ajinata Salomonqa templota ruwayta tukucherqa. 
1KI.6.15	Wasej ukhuntataj cedromanta sillp'a tablaswan k'asqaykucherqa tukuynin perqasninta, pampamanta pata k'aspisman taripanankama, pampantapis pinomanta sillp'a tablaswan mast'aykorqa. 
1KI.6.16	Ajinallatataj temploj ukhu k'uchunejman ruwarqa cedro tablaswan pampamanta patakama, t'aqarqa chay ukhoqa isq'on metroyoj karqa, chayqa Diospa tiyakunampaj ruwasqa karqa. 
1KI.6.17	Diospaj t'aqasqa cheqaqa sayt'unman chunka pusajniyoj metroyoj karqa, chay kasharqa Diospa tiyakunampa ñaupaqempi. 
1KI.6.18	Chay wasi ukhu cedro tablaswan qhatasqaqa, k'acha ruwasqas monte lakayusniyoj t'ikasniyoj jinataj k'achanchasqa karqa. Tukuynin cedro tablaswan ajina qhatasqa kaspaqa mana ima rumipis rikukorqachu. 
1KI.6.19	Wasej ukhumpitaj wakicherqa Diospa tiyakunan cheqata, Diospa trato ruwasqa cajonninta chayman churanampaj. 
1KI.6.20	Diospa tiyakunan chay cheqaqa, pataman, anchonman, sayt'unmampis isq'on metrosniyoj karqa, chaypa ñaupaqempitaj Salomonqa ruwarqa cedromanta uj altarta, chaytataj sumaj qoriwan lluch'iykorqa. 
1KI.6.21	Ajinata Salomonqa tukuy wasej ukhunta qoriwan lluch'iykorqa, Diospa tiyakunampa ñaupaqenman qorimanta cadenaswan wisq'aykorqa. 
1KI.6.22	Tukuynin wasitataj patamanta urakama qoriwan lluch'iykorqa, ajinallatataj ruwarqa Diospa tiyakunan ñaupaqempi kaj altartapis. 
1KI.6.23	Diospa tiyakunan cheqapi ruwallarqataj iskay querubines nisqa angelesta, olivo k'aspimanta, sapa ujtaj pataman tawa metro khuskanniyoj karqa. 
1KI.6.24	Querubimpa sapa uj lijrantaj iskay metro cuarta kurajniyoj karqa, ajinamanta ujnin kaj lijrampa puntanmanta ujnin kajpa puntankamaqa tawa metro khuskanniyoj karqa. 
1KI.6.25	Ajinallatataj chay ujnin kaj querubimpis tawa metro khuskanniyoj karqa, chaykunaqa kikinkamallataj ruwasqas karqanku. 
1KI.6.26	Ajina iskaynimpa sayayninku tawa metro khuskanniyojllataj karqa. 
1KI.6.27	Chaykunata Diospa tiyakunan ukhuman churarqa. Lijrasninkutaj sapa ujnimpata aysarparisqas karqanku. Ujnimpata uj lado lijranqa perqaman chayarqa, chay ujnimpa lijranqa uj lado perqaman chayarqa. Ajinamanta iskayninkoj lijrasninkoqa khuskan wasipi tinkunakorqanku lijrapura. 
1KI.6.28	Chay querubinestaqa qorillawantaj lluch'iykorqa. 
1KI.6.29	Chay wasej tukuy perqasnimpitaj muyurisqata ruwarqa querubinesta, palmerasta, t'inkastawan, ukhumpitaj j awampitaj ajinata ruwarqa. 
1KI.6.30	Wasej pampantataj qoriwan lluch'erqa jawannejta ukhunnejtapis. 
1KI.6.31	Diospa tiyakunanman yaykunaj wisq'anasninta monte olivo k'aspimanta ruwarqa, punku pata k'aspisnin sayashaj quejosnimpis phishqa esquinasniyoj karqa. 
1KI.6.32	Iskaynin punkus olivo k'aspismanta karqa, chaykunapitaj ruwarqa querubinesman rijch'akojta, palmerasta, t'ikastawan, chay tukuynintataj qoriwan lluch'iykorqa. 
1KI.6.33	Jinallatataj olivos k'aspismanta tawa esquinasniyoj kurkusta temploj punkunman yaykunapaj ruwacherqa. 
1KI.6.34	Chanta wisq'anastaj pino maderamanta iskaynin karqa, iskaynin punkustaj kikillampi muyurej kanku mayqen ladomampis. 
1KI.6.35	Kikin wisq'anaspitaj ruwarqa querubinesman rijch'asqasta, palmerasta t'ikastawan, chaykunatapis sillp'a qoriwan k'asqaykucherqa. 
1KI.6.36	Ruwallarqataj ukhu patiopi uj perqata kinsa filayojta ch'eqosqa rumiswan, chay patanmantaj uj sinruta cedro tablaswan muyuykucherqa.
1KI.6.37	Tawa watataña Salomón kamachishajtin, Zif nisqa chay killapi, wasej ñaupaj kaj cimientosninta churakuyta qallarikorqa. 
1KI.6.38	Chunka ujniyoj watataña kamachishajtintaj, Bul nisqa pusaj kaj killapi, tukuy imasnimpis ruwakuyta tukukorqa. Salomonqa qanchis watapi chay wasita ruwarqa.
1KI.7.1	Chanta Salomonqa palacionta ruwachikorqa tukucherqataj chunka kinsayoj watapi. 
1KI.7.2	Kikillantaj Líbano monte nisqa wasita ruwachillarqataj, chay wasitaj kay jina karqa, sayt'unman tawa chunka phisqhayoj metros, anchonmantaj iskay chunka iskayniyoj metros khuskanniyoj, patamantaj chunka kinsayoj metros khuskanniyoj, tawa filas cedro k'aspimanta sayantas patapi sayachisqa karqa, patampitaj churasqa karqa cedro kurkus. 
1KI.7.3	Chay kurkusqa tawa chunka phishqayoj karqa, kinsa t'aqasman rak'isqa, sapa t'aqapitaj chunka phishqayoj kurkus karqa, sayantas patapi churasqas. Chay kurkus patataj cedro tablaswan mast'asqa karqa. 
1KI.7.4	Kinsa sinrulla ventanas karqa, sapa ujtaj ujwan khawarinasqas karqanku. 
1KI.7.5	Tukuynin punkustaj kurkusnimpiwan tawa esquinasniyoj karqanku, kinsa sinrulla ventanastaj sapa uj ujninwan khawarinasqas karqanku. 
1KI.7.6	Chay wasej ñaupaqempitaj uj corredorta sayantasniyojta ruwallarqataj, chaytaj sayt'unman karqa iskay chunka iskayniyoj metros khuskanniyoj, anchonmantaj chunka kinsayoj metros khuskanniyoj karqa; chaypa aswan ñaupaqempitaj uj corredor kallarqataj. 
1KI.7.7	Justiciata ruwanan chay tronompa ñaupaqenmantaj ruwacherqa uj corredorta, chaytapis cedro k'aspiswan wisq'aykullarqataj pampamantapacha techonkama.
1KI.7.8	Salomompa tiyakunan waseqa, wasa ladompi patioyoj karqa, chaypis kikin ruwasqallataj karqa; Salomonqa faraompa ususimpaj mayqenchus paypa warmin karqa chaypaj uj wasita ruwachiporqa chay corredor kikillantataj. 
1KI.7.9	Chay ruwachisqan wasistaj sumaj k'acha rumiswanpuni ruwasqas karqanku, k'utusqas ch'eqosqastaj medidanman jina sumaj kasachisqas jawan cimientomantapacha tukukuyninkama, jinallataj jawa perqamanta ukhu jatun patiokama. 
1KI.7.10	Chay wasej cimiento rumisnenqa sumaj jatuchej rumismanta karqa, wakinkunaqa tawa metro khuskanniyoj, wakintaj kinsa metro khuskan kurajniyoj. 
1KI.7.11	Chay perqaj patampipis ajina k'acha rumisllawantaj karqa medidaman jina k'utusqas, cedromanta k'aspiswan ima. 
1KI.7.12	Jatun patioj perqantataj ch'eqosqa rumiswan kinsa filata muyuykucherqa, patanmantaj cedro tablasta uj filata churaykorqa, imaynatachus Señorpa wasin ukhu patiopi ruwarqa chay wasej corredornimpipis ajinallatataj.
1KI.7.13	Kachaspataj rey Salomonqa Tiromanta Hiramta pusachimorqa. 
1KI.7.14	Hiramqa Neftalí ayllumanta uj viudaj wawan karqa, tatantaj Tiromanta karqa, broncemanta ruwanaspi llank'aj. Hiramqa sumaj yachayniyoj yuyayniyojtaj karqa, broncemanta tukuy ima ruwanasta sumajta yacharqa, paytaj rey Salomompaman jamuspa tukuy imasta ruwarqa. 
1KI.7.15	Bronceta unuyachispa iskay sayantasta jich'aspa sayacherqa, chaykunaqa sapa uj pataman pusaj metroyoj karqa, muyuynintaj phishqa metro khuskanniyoj karqa. 
1KI.7.16	Ruwallarqataj broncemanta iskay kirpanasta, chay sayantaspa patanman churanankupaj, chay kirpanasqa phatunman iskay metro uj cuarta kurajniyoj karqa. 
1KI.7.17	Ruwallarqataj ch'ipasta simp'asqa cadenasta jina, chay sayantaspa patampi kirpanasta muyuykuchinampaj, uj ch'ipata sapa uj kirpanapaj. 
1KI.7.18	Ruwallarqataj iskay fila granadasta chay ch'ipaj muyuynimpi churanampaj, chaykunawan sayantas patapi kirpanasta khataykunampaj. Kikillantataj ruwarqa chay uj kaj sayantapajpis. 
1KI.7.19	Chay sayantaspa puntasnimpi kirpanasnenqa lirio t'ikas jina karqa, phatunmantaj iskay metroyoj karqa. 
1KI.7.20	Iskaynin sayantaspa kirpanasnimpa patampi aswan rakhu muyumpi, ch'ipaj qhayllampi iskay pachaj granadas sapa ujnimpi iskay filaskama muyurisqa karqa. 
1KI.7.21	Kay sayantastataj Hiramqa churarqa Diospa yupaychana wasej corredornimpi, paña ladopi kaj sayantata sayachispataj Jaquín nispa suticharqa, lloq'e ladopi kajta sayachispataj Boaz nispa suticharqa. 
1KI.7.22	Chay sayantaspa patampi lirio t'ikaman rijch'akojta ruwaspa churarqa. Ajinata tukukorqa sayantasta sayacheyqa.
1KI.7.23	Hiramqa broncemanta unuyachispa ruwarqa uj jatun yaku churanata, chaytaj muyu karqa, uj cantonmanta ujnin cantonkamataj tawa metro khuskanniyoj karqa, patanmantaj iskay metro cuarta kurajniyoj karqa, tukuy muyuynintaj chunka kinsayoj metros khuskanniyoj karqa. 
1KI.7.24	Chay jatun yaku churanaj simin urapitaj muyurisqa karqa lakayusman rijch'asqa moroq'os, sapa khuskan metropi jina chunka karqa, iskay sinru chaykunataj jatun jaku churanawan khuska unuyachispa ruwasqa karqa. 
1KI.7.25	Chaytaj chunka iskayniyoj bronce wakas patapi churasqa karqa, qhawasharqankutaj kinsa pata ladota, kinsataj ura ladota, kinsataj inti llojsimuy ladota, kinsataj inti yaykuy ladota, chay yaku churanaqa chaykunaj patampi churasqa karqa. Ajinamanta chay wakaspa qhepa chakisninku ukhu ladopi karqanku. 
1KI.7.26	Yaku churanaqa phatunman uj t'ajlli karqa, cantosnintaj rijch'akorqa lirioj t'ikanman, chaymantaj yaykoj tawa chunka tawayoj waranqa litros yaku.
1KI.7.27	Chantapis ruwallarqataj broncemanta chunka chukusta, sapa ujtaj sayt'unman uj metro tawa cuartayoj karqa; anchonmantaj kikillantaj karqa, patanamantaj uj metro cuarta iskay t'ajlliyoj karqa. 
1KI.7.28	Chay chukusqa kay jina ruwasqas karqanku: Chaupimpi p'alta tablasniyoj jina, marcosniyoj jina k'achanchasqa. 
1KI.7.29	Chay marcospa chaupimpi p'altampitaj ruwasqas karqanku, leonesman rijch'akoj, wakasman, ángeles jinataj. Chay marcospa urampi patanejpiwan, jinallataj leonespa, wakaspapiwan urampi patanejpiwan warawas churasqa karqa. 
1KI.7.30	Sapa uj chukutaj broncemanta tawa ruedasniyoj karqa; ejesnimpis broncellamantataj karqa. Chay yaku churanaj tawantin esquinasnin urapi broncemanta jap'ichisqasniyoj karqa, chaykunataj t'ikanchasqa. 
1KI.7.31	Yaku churanaj simenqa chay jap'ichinasmanta pataman khuskan metro jinalla karqa. Simintaj muyu karqa, p'ukunmanta patanmanta kinsa cuarta kurajniyoj karqa. Kallarqataj simimpi warawas ruwasqas, chaykunataj tawa esquinasniyoj karqanku, mana muyuschu. 
1KI.7.32	Tawantin ruedastaj marcosnin urapi karqa, ejesnintaj kikin chukusllamantataj llojsimorqa, sapa uj reudajtataj pataman kinsa cuarta t'ajlliyoj jina karqa. 
1KI.7.33	Ruedastaj rijch'akorqa, carretaspa ruedasninman jina. Ejesnimpis, radiosnin, cubosnin, cinchosnin ima, tukuyninku broncellamantapuni ruwasqa karqa. 
1KI.7.34	Tawantin esquinaspi jap'ichinas chukuwan ujlla karqanku. 
1KI.7.35	Chukoj patampitaj uj juch'uy p'alta muyu karqa, chayqa phatunman cuarta kurajniyoj karqa, chay chukoj patampitaj k'achanchasqa marcosniyoj tableroswan chay chukuwan ujlla karqa. 
1KI.7.36	Chay marcosniyoj tablerospi Hiramqa lijrasniyoj querubinesta ruwarqa, leonesta, palmerastawan campo kasqanman jina, chaykunaj muyuynimpitaj waj k'achanchasqatawan churarqa. 
1KI.7.37	Chay jinamanta chay chunka chukusta kikimpurata broncemanta unuyachispa ruwarqa, chhikan purallatataj, kikin k'achanchasqallatataj. 
1KI.7.38	Broncemanta chunka yaku churanasta ruwallarqataj, sapa uj yaku churanataj uj metro tawa cuartayoj jina karqa, chaymantaj yakoqa pusaj pachaj pusaj chunkayoj litros junt'aj, sapa ujnintaj chunkantin chukus pataman ujtakama churasqa karqa. 
1KI.7.39	Wasej paña ladoman phishqa chukusta churarqa, uj phishqa chukostataj lloq'e ladonman. Chay jatun yaku churanatataj wasej paña ladonman churarqa, ura lado inti llojsimuynejman.
1KI.7.40+1KI.7.41	Ajinallatataj Hiramqa ruwarqa paylasta, lampasta, yuritustawan. Ajinata tukuy imata ruwayta tukucherqa Señorpa wasimpaj, imaynatachus Salomompa nisqanman jina: Iskay sayantasta, pata puntampi muyu kirpanasta, iskaynin ch'ipastawan, chay iskaynin muyu kirpanasta khataykunampaj. 
1KI.7.42	Ruwallarqataj tawa pachaj granadasta chay iskaynin ch'ipaspaj, iskay sinruta sapa ch'ipapaj, chaykunawan sayantaspa patampi muyu kirpanasta khataykunankupaj. 
1KI.7.43	Chunkantin chukusta, chunka yaku churanasnintawan. 
1KI.7.44	Chay jatun yaku churanata, urampi kasharqanku chay chunka iskayniyoj wakastawan. 
1KI.7.45	Chay jawataj Hiramqa Salomompa tukuy kamachisqanta broncemanta lliphirishajta ruwarqa, paylasta, lampasta, yuritustawan. Chay tukuy imastaj Señorpa wasimpaj karqa. 
1KI.7.46	Chay tukuyta reyqa Jordán pampanejpi unuyachispa ruwacherqa, Sucotwan, Saretanwan tinkuypi, chaypi sumaj llink'i jallp'a kasqanrayku. 
1KI.7.47	Salomonqa manataj pesacherqachu broncemanta imaspis mashkhachus kasqanta, manchay ashkhapuni kasqanrayku.
1KI.7.48	Chanta Salomonqa tukuy imasta ruwachillarqataj Señorpa wasimpaj qorimanta uj altarta, qorimanta uj mesatawan chayman churanankupaj Señorpaj t'aqasqa t'antasta. 
1KI.7.49	Qorimanta chunka k'anchanasta, phishqata paña ladoman, phishqatataj lloq'e ladoman churarqa, Diospa tiyakunan ñaupaqempi, t'ikaswan, lamparaswan, tenazaswan ima, chaykunaqa qorimanta ruwasqas karqanku. 
1KI.7.50	Ajinallatataj ruwacherqa yurusta pabilo k'utunasta, tazasta, juch'uy cucharasta, incienso q'osñichinastawan, chay tukuynin qori puromanta ruwasqas karqanku. Diospa tiyakunan punkuspa jap'ichinasnimpis qorillamantataj karqa, jinallataj temploj punkusnimpa jap'ichinasnimpis.
1KI.7.51	Ajinata rey Salomonqa Señorpa wasimpi tukuy ruwanasta tukucherqa. Chaymantataj Salomonqa Diospa wasinman apamorqa tatan David tukuy imasta Señorpa t'aqasqanta, qolqeta qoritawan, tukuy chaykunata Señorpa wasimpi valorniyoj imasta waqaychanaman saqemorqa.
1KI.8.1	Chanta Salomonqa paypa ñaupaqenman Jerusalempi tantacherqa tukuynin Israelmanta kurajkunasta, sapa ayllumanta kurajkunasta, israelita familiasmanta kurajkunasninkutawan, Señorpa trato cajonninta apachimunampaj Davidpa llajtampi Sionmanta. 
1KI.8.2	Tukuynin Israelmanta runastaj rey Salomonwan tantaykukorqanku, Etanim nisqa chay killapi, chayqa qanchis kaj killa karqa, chaypacha may jatun raymita ruwarqanku. 
1KI.8.3	Israel ayllumanta tukuynin kurajkunasnin jamorqanku, sacerdotestaj Señorpa trato cajonninta jap'erqanku, 
1KI.8.4	Aparqankutaj Señorpa trato cajonninta, Dioswan tinkukuna toldota, chaypi imaschus karqa chaykunatawan, chay apajkunaqa karqanku sacerdoteswan levitaswan. 
1KI.8.5	Rey Salomonwan tukuynin Israelmanta runaspiwan Diospa trato cajonnimpa ñaupaqempi tantasqas kasharqanku, Diosman ñak'asqa ovejasta, wakastawan jaywaspa, may chhika kasqanraykutaj mana yupaytapis aterqankuchu. 
1KI.8.6	Sacerdotestaj apaykorqanku Señorwan trato ruwasqa cajonta wasi ukhuman, churarqankutaj Diospa tiyakunan cheqaman, querubinespa lijrasnin uraman. 
1KI.8.7	Chay querubinesqa lijrasninku aysarparisqas kasharqanku chay trato cajón patapi; ajinamanta lijrasninkuwan pakaykorqanku trato ruwasqa cajonta varasnintawan. 
1KI.8.8	Chay varasnimpa puntasnin jatuchaj kasqankurayku rikukoj kanku Diospaj t'aqasqa cheqamantapacha, chay cheqaqa Diospa tiyaykunampa ñaupaqempi karqa, chaywampis aswan jawamantaqa mana rikukorqachu, chaypi kunankama kakushan. 
1KI.8.9	Chay trato cajompeqa p'alqayoj p'alta rumilla kasharqa Horebpi Moisespa churasqan, chayqa karqa israelitaswan Diospa trato ruwasqan egiptomanta llojsimushajtinku.
1KI.8.10	Sacerdotes Diospa tiyakunan llojsimojtinkukama Señorpa wasinman phuyu junt'aykorqa. 
1KI.8.11	Sacerdotestaj manaña chaypi yupaychanankupaj qhepakuyta aterqankuchu phuyu kasqanrayku, imaraykuchus Señorpa k'anchaynin chay wasiman junt'aykusqa.
1KI.8.12	Chanta Salomonqa nerqa:
1KI.8.12	Qan Señor nerqanki
1KI.8.12	laqhayaypi tiyakusqaykita.
1KI.8.13	Noqataj ruwapuyki uj yupaychana wasita
1KI.8.13	chaypi wiñaypaj tiyakunaykipaj.
1KI.8.14	Chanta reyqa tukuynin israelitas sayasharqanku chaykunaman kutirikuspa bendicerqa 
1KI.8.15	Nerqataj: Bendicisqa kachun Israelpa Señor Diosnenqa, payqa tatay Davidman parlasqanta kunan junt'an kay jinata nisqanta: 
1KI.8.16	Israel llajtayta Egiptomanta orqhomorqani chay p'unchaymantapacha, manataj ajllakorqanichu ni mayqen llajtata tukuynin Israel ayllusmanta, wasita ruwapunawankupaj noqaj sutiy chaypi kanampaj. Chaywampis Davidta ajllakorqani Israel llajtayta pay kamachinampaj. 
1KI.8.17	Tatay Davidtaj sonqompi yuyarqa uj wasita ruwayta Israelpa Señor Diosnimpa sutimpi. 
1KI.8.18	Chanta Señorqa tatay Davidman nerqa: Allinman sonqoykipi uj wasita sutiykipi ruwapusqayki nispa nisqaykeqa, chay jinata yuyaspaqa cosata ruwanki. 
1KI.8.19	Chantapis mana qanchu ruwanki chay wasitaqa, qanmanta nacej wawayki, paymá noqaj sutiypi wasitaqa ruwanqa.
1KI.8.20	Señortaj nisqanta junt'an, imaraykuchus noqa jatarerqani tatay Davidpa cuentampi, tiyakunitaj Israelpa tornompi, Señor nisqanman jina, ruwanitaj uj wasita Israelpa Señor Diosnimpa sutimpi. 
1KI.8.21	Chaypitaj uj cheqata wakichini Señorpa trato ruwasqa cajonnimpaj, chaypitaj kashan ñaupa tatasninchejwan Diospa trato ruwasqan, Egiptomanta llojsimorqanku chaypacha.
1KI.8.22+1KI.8.23	Chanta Salomonqa Señorpa altarnimpa ñaupaqempi, tukuynin Israelmanta runas rikushantin sayaykorqa, makisninta janaj pachaman oqharispa; nerqataj: Israelpa Señor Diosnin mana qan jina waj Diosqa janaj pachapi kanchu, nitaj kay jallp'a patapipis, qanqa tratoykita waqaychanki khuyakuyniykitapis kamachisniykiman rikuchinki, qampa ñaupaqeykipi tukuy sonqowan purejkunaman. 
1KI.8.24	Imatachus tatay Davidman nisqaykita kunan junt'anki, nisqaykiman jina ruwaspa imaynachus kunan p'unchay kashan jina. 
1KI.8.25	Kunantaj ari, Israelpa Señor Diosnin, junt'allaytaj imatachus tatay Davidman nisqaykita, nispa: Noqaj ñaupaqeypi mana pisisonqachejchu uj qhari wawa Israelpa tronompi tiyaykukojqa, sichus wawasniyki kamachisqasniyta waqaychanqanku, ñankunasniypitaj purenqanku, imaynatachus qampis purerqanki noqaj ñaupaqeypi ajinata chayqa. 
1KI.8.26	Kunantaj, Israelpa Señor Diosnin, junt'ay ari kamachiyki tatay Davidman nisqaykita.
1KI.8.27	Kunanqa, cheqamantachu Diosqa jallp'a patapi tiyakunman? Janaj pachakuna aswan patapi janaj pachakunapis mana atisunkuchu jap'isuyta. Imaynatataj kay wasita ruwapususqaypi tiyakuyta atiwajri? 
1KI.8.28	Chay tukuywampis, qanqa uyarillawankipuni kay kamachiykej mañakusqantaqa, willakususqantapis, Señor Diosníy, uyarispa tukuy qhaparikususqayta mañakususqaytapis qampa ñaupaqeykipi. 
1KI.8.29	Tuta p'unchay kay wasita qhawarispa, ñawisniyki kicharisqa kachun, kay wasimanta qanqa nerqanki: Noqaj sutiy chaypi kanqa, nispa. Uyariytaj kay kamachiykej mañakuyninta kay wasipi. 
1KI.8.30	Uyariy ari, kay kamachiykej mañakusqanta, Israel llajtaykejtapis, kay cheqapi mañakojtinu, janaj pachapi tiyakunki chaymantapacha uyariwayku perdonawaykutaj.
1KI.8.31+1KI.8.32	Pillapis runa masimpa contrampi juchallikojtin, juramentotataj kay wasipi altarpa ñaupaqempi ruwachinkuman chayqa, qantaj janaj pachamantapacha uyarimunki ruwankitaj, kamachisniykita justiciata ruwanki. Juchayoj kajtaqa juchasninman jina jasut'inki, paypa patanman chay juchan urmamuchun, mana juchayojmantaj ruwasqanman jina qopunki.
1KI.8.33+1KI.8.34	Sichus kay llajtayki enemigosninwan atipachikunman, contraykipi juchallikusqankurayku, chanta juchankumanta kutirikuspa sutiykita oqharinkuman, kay wasipitaj tukuy sonqo mañakusunkuman chayqa, janaj pachamanta uyarimunki perdonankitaj Israel llajtaykej juchasninta, ñaupa tatasninkuman jallp'a qosqaykimantaj paykunata kutichimpunki.
1KI.8.35+1KI.8.36	Sichus janaj pacha wisq'akunman manataj paramunmanchu, paykuna qampa contraykipi juchallikusqankurayku, juchasninkumanta kutirikuspa kay wasipi mañakusunkuman, sutiykita oqharispa qan llakichisqaykirayku chayqa, Qanqa janaj pachamanta uyarimunki, kamachisniykej juchasninta pampachaspa, Israel llajtaykejtawan, yachachispa allin ñanniykipi purinankupaj; paratapis jallp'aykiman apachimunki, mayqentachus aylluykiman chayaqenkupaj qorqanki chayman.
1KI.8.37+1KI.8.38+1KI.8.39	Sichus kay jallp'api kanman yarqhay, chajra qhawiy, chajraspi onqoy, langostas, t'una khuruspis; sichus enemigosninku llajtasninkuta muyuykuspa maqaj sayaykunkuman, ima llakiyllapis onqoypis jamojtenqa, tukuy imata mayta mañakusqankuta mayqennillankupis, chayri tukuynin Israel llajtaykipis, pillapis sonqompi phutisqa kaspa, makisninta kay wasiman aysarisqa jamusunkiman chayqa, qan janaj pachamanta uyarimunki ari, maypichus tiyakunki chaymantapacha, perdonankitaj, sapa ujninkuman kausasqankuman jina qospa, imaraykuchus qanllamin tukuy runaspa sonqonkuta, tukuy yuyasqankutapis rejsinki. 
1KI.8.40	Qanllata manchachikusunankupaj ima jallp'atachus ñaupa tatasniykuman qorqanki chaypi kausanankukama.
1KI.8.41+1KI.8.42+1KI.8.43	Ajinallatataj mana israelita kaj karu llajtayojpis jamusunkiman jatun sutiykitaj uyarispa, imaraykuchus uyarenqanku sutiyki manchay jatun kasqanta, jatun atiyniykimantapis, kay wasiman mañakusojtaj jamusunkuman chayqa, qanqa janaj pachamanta uyarimunki, maypichus tiyakunki chaymantapacha, qantaj ruwanki karu llajtayoj mañakususqanman jina, chay jinamanta tukuy naciones rejsisunankupaj, sutiykita manchachikunankupaj Israel llajtayki jina, yachanqankutaj sutiyki oqharisqa kasqanta kay ruwapususqay wasipi.
1KI.8.44+1KI.8.45	Maypachachus llajtayki maqanakuman llojsinman enemigosnimpa contrampi, ima ñantachus qan niwaj rinankuta chaynejta, mañakunkumantaj Señormanta, qhawarimuspa kay llajta ajllakusqaykita, sutiykipi kay wasi ruwapususqaymampis chayqa, qan janaj pachamantapacha uyarimunki mañakuyninkuta, rogakusqankutapis, paykunamantaj justiciata ruwanki.
1KI.8.46	Sichus contraykipi juchallinkuman, imaraykuchus mana kanchu uj runallapis mana juchallejqa, paykunaj contrankupi phiñakuspataj enemigosninkoj makisninkuman paykunata jaywaykuwaj, presosta waj llajtaman apanankupaj, karuman kajtin qayllaman kajtimpis. 
1KI.8.47	Paykunataj maypichus presos kasqankupi sonqonkupi yuyarikunkuman, chantá qanman kutirikamusunkuman, chaypitaj mañakuspa nisunkuman: Noqayku juchalliyku, mana allin kajta ruwayku, juchayojpuni kayku, nispa. 
1KI.8.48+1KI.8.49	Chantaqa tukuy sonqonkuwan tukuy almankuwantaj qanman kutirikamusunkuman, maymanchus enemigosninku presosta aparqanku chaypi, qanmantataj mañakamusunkuman tatasninkuman qorqanki chay jallp'aman kutirisqas, ajllakorqanki chay llajtaman, sutiykipi noqa ruwaporqayki chay wasinejmanwan chayqa, Qanqa janaj pachamanta uyarimunki maypichus tiyakunki chaymantapacha, mayta mañakusqankuta, qantaj paykunaman justiciata ruwanki. 
1KI.8.50	Qampa contraykita llajtayki juchallikusqanta perdonanki, tukuy imaymana pantasqankuta qampa contraykipi, qantaj ruwanki pikunachus presosta apajkuna paykunamanta khuyarikunankuta. 
1KI.8.51	Imaraykuchus paykunaqa llajtayki chayaqeykitaj kanku, mayqentachus qan orqhomorqanki Egiptomanta fierro hornomanta jina.
1KI.8.52	Kamachiykej mañakusqantataj ñawisniyki allinta qhawamuchun ari, Israel llajtaykej mañakusqantawan, uyarinaykipaj tukuy imatachus mañakusqankuta. 
1KI.8.53	Imaraykuchus qanqa paykunata ajllakorqanki chayaqeykipaj kay jallp'a patapi tukuy naciones ukhumanta, imaynatachus kamachiyki Moisesnejta nisqaykiman jina, maypachachus tatasniykuta Egiptomanta orqhomorqanki, Señor Diosníy, nispa.
1KI.8.54	Salomonqa altarpa ñaupaqempi mayta mañakuyta tukuytawan, qonqorikusqanmanta makisninta janaj pachaman oqharispa jatarikorqa. 
1KI.8.55+1KI.8.56	Sayarikuspataj tukuynin israelitas tantasqasta bendicerqa, jatunmanta parlaspa, nerqataj: Yupaychasqa Señorqa kachun, sonqo tiyakuyta Israel llajtanman qosqanmanta, imaynachus pay nisqanman jina, manataj ujpis mana junt'asqanqa kanchu, kamachin Moisesnejta nisqantaqa.
1KI.8.57	Señor Diosninchejqa noqanchejwampuni kachun, imaynatachus tatasninchejwan karqa ajinata, amataj saqerpariwasunchu, nitaj qhesachawasunchu. 
1KI.8.58	Sonqonchejta payman k'umuykuchichun tukuynin ñankunasnimpi purinanchejpaj, waqaychananchejpaj kamachisqasninta, leyesninta, nisqasninta ima; ñaupa tatasninchejman kamacherqa chaykunata. 
1KI.8.59	Kunan kay mañakusqasneyqa Señorpa ñaupaqempi tuta p'unchay kachun, pay kamachinta, Israel llajtantawan sapa ujta maychus tiempompi jark'anampaj. 
1KI.8.60	Ajinamanta chay jallp'a patapi tukuynin naciones yachanankupaj, Señorlla Dios kasqanta, manataj waj kasqanta. 
1KI.8.61	Señor Diosninchejwan sonqoykichej cheqampuni kachun, purispa nisqasnimpi, tukuy kamachisqasninta waqaychaspataj kunan p'unchay jina.
1KI.8.62	Chaymanta, reyqa tukuynin israelitaspiwan uywa ñak'asqasta Señorman jaywarqanku. 
1KI.8.63	Salomontaj Señorman allinyakuy jaywanasta qorqa, iskay chunka iskayniyoj waranqa torosta, pachaj iskay chunkayoj waranqa ovejastawan.
1KI.8.63	Ajinata reywan tukuynin israelitaspiwan Señorpa wasinta Diosman jaywarqanku. 
1KI.8.64	Jaqhay p'unchayllapitaj reyqa, Señorpa wasimpa ñaupaqempi kasharqa chay patioj chaupinta llimphucharqa; imaraykuchus chaypi jaywarqa q'olachinasta, ch'aki mikhuyta, allinyakuy wirastawan; Señorpa ñaupaqempi broncemanta chay altarqa juch'uy rikhurisqanrayku chayman mana yaykuyta aterqañachu q'olachinas, ch'aki mikhuy jaywanas, allinyakuy wiraspis.
1KI.8.65	Chay p'unchaykunapi Salomonqa tukuy israelitaswan khuska jatun fiestata ruwarqa, ashkhapuni tantakamorqanku, Hamat chaymantapacha Egipto mayu chaynejkama, chay fiestataqa Señor Diosninchejpa ñaupaqempi qanchis p'unchayta ruwarqanku, chanta uj qanchis p'unchaytawanraj ruwallarqankutaj, tukuynimpi chunka tawayoj p'unchayta. 
1KI.8.66	Pusaj kaj p'unchaypitaj tukuynin runasta kacharpayaporqa, paykunataj reyta bendicispa wasisninkuman riporqanku, ancha jatun kusiywampuni, sonqo junt'asqastaj, Señor chay jina bendicionesninta kamachin Davidman, Israel llajtanmanwan qosqanrayku.
1KI.9.1+1KI.9.2	Maypachachus Salomonqa Señorpa wasinta, reypa wasintapis, tukuy imastachus Salomón ruwayta munarqa chaykunatawan tukuchasqantawan, Señorqa Salomonwan uj kutitawan rikhurerqa, imaynatachus ñaupajpi Gabaompi rikhurerqa ajinallatataj. 
1KI.9.3	Señortaj payman nerqa: Noqaj ñaupaqeypi mayta mañakuwasqaykita uyariykiña. Kay ruwapuwasqayki wasitapis llimphuchaniña, chaypi sutiy wiñaypaj kanampaj, chayllapitaj ñawisniy sonqoypis tukuy p'unchay kanqa. 
1KI.9.4+1KI.9.5	Sichus qan ñaupaqeypi purinki tatayki David jina, cheqan sonqowan mana k'aminataj, ruwaspataj tukuy imata nisusqayta, waqaychaspa kamachisqasniyta nisqasniytawan chayqa, noqa Israelpa tronoykita sumajta wiñaypaj sayachisaj, imaynatachus tatayki Davidman parlarqani: Mirayniykimanta Israelpa tronompi tiyakoj qhareqa kallanqapuni, nispa. 
1KI.9.6+1KI.9.7	Sichus qankuna wawasniykichejpis, mana kasukoj sonqowan noqamanta karunchakuwajchej, mana waqaychaspa kamachisqasniyta, leyesniyta ima, qankunaman qorqaykichej chaykunata, manachayqa waj dioskunaman rispa sirvimuwajchej, qonqorikamuwajchejtaj chayqa, noqaqa orqhosqaykichej tukuynin israelitasta kay jallp'ata qorqaykichej chaymanta; sutiypi kay wasita llimphuchasqaytapis wijch'ullasajtaj ñaupaqeymanta, Israelqa cuentopaj asipayanapajtajqhepakunqa, tukuy nacionespaj. 
1KI.9.8	Kay wasitaj chhika sumaj qhawasqa kashaspapis chayninta tukuy pasajkuna t'ukonqanku asikonqankutaj: Imajtintaj Señorqa kay wasita jallp'antapis kay jinata ruwanrí?, nispa. 
1KI.9.9	Nenqankutaj: Paykunaqa ñaupa tatasninkuta Egiptomanta orqhomorqa chay Señor Diosninkuta saqerparisqankurayku, waj dioskunaman makisninkuta oqharispa, qonqorikuspa yupaychaspataj, chaymantamá Señorqa paykunaman kay tukuy sajra imasta apachimun.
1KI.9.10+1KI.9.11	Iskay chunka watas kasqanmantaña, maypachachus Salomón iskaynin wasista ruwayta tukuchisqanmanta, Señorpa wasinta paypa wasintawan ima, chaykunapaj Tiromanta rey Hiramqa apachimusqa k'aspista cedromanta pinomantawan, mashkhatachus munasqanta qoritapis. Chaymanta rey Salomonqa Hiramman iskay chunka llajtasta Galilea chaynejpi qorqa. 
1KI.9.12	Tiromanta rey Hiramqa Salomón qorqa chay llajtasta qhawarej rerqa, manataj payman allinchu rijch'arqa. 
1KI.9.13	Chanta nerqa: Imapaj kay jina llajtasta noqaman qowankiri, wauqéy?, nispa. Suticharqataj Cabul jallp'as nispa, chay sutiwampuni kunankama qhepakunku. 
1KI.9.14	Hiramtaj reyman apachimorqa kinsa waranqa isq'on pachaj sojta chunkayoj kilos qorita.
1KI.9.15	Rey Salomonqa llank'ajkunata mit'aman churarqa, Señorpa wasinta paypa wasintawan, Milota, Jerusalempa perqasnintawan ruwanankupaj; chanta Hazorat, Meguidota, Gezer llajtastawan, kayrayku. 
1KI.9.16	Rey faraontaj Egiptomanta llojsimuspa Gezerta jap'ispa, ninawan kanaykorqa, tukuynin cananeos chay llajtapi tiyakojkunatataj wañuracherqa. Chay llajtatataj chayaqeta jina qoporqa warmi wawan, Salomompa warminman. 
1KI.9.17	Salomontaj Gezerta ura kaj Bet-horón llajtatawan jallch'acherqa, 
1KI.9.18	chantá Judá ch'in jallp'anejpi Baalatta, Tadmortawan; 
1KI.9.19	ajinallatataj maypichá Salomón mikhuykunasta waqaychaj chay llajtasta jallch'acherqa; chantá carretaspaj, caballospi purejkuna soldadospaj llajtastawan. Imastachá Salomón ruwayta munarqa chay tukuyninta ruwacherqa Jerusalempi, Libanopipis, maykunastachá kamacherqa chay tukuynimpipuni. 
1KI.9.20	Kay llajtasmanta qhepakojkunata: Amorreosmanta, heteosmanta, fereseosmanta, heveosmanta, jebuseosmantawan, chay mana israelitaschu kajkunata; 
1KI.9.21	chaykunaj mirayninkumanta chay jallp'api qhepakojkunata, israelitasqa mana tukuchiyta aterqankuchu, chay tukuyninkuta Salomonqa sinch'i llank'aykunasman churarqa, kunankamataj chay jinapi qhepakunku. 
1KI.9.22	Salomonqa israelitaspa wawasninmanta mana mayqenninkutapis kamachismanta churarqachu. Paykunataqa churarqa soldadospaj, yanapajkunaspaj, kurajkunaspaj, soldadosta kamachejkunapaj, maqanakupi carretasninta kamachejkunapaj, caballospi purejkuna soldadosnimpajwan. 
1KI.9.23	Salomompa churasqasnintaj qhawajkuna karqanku phishqa pachaj phishqa chunkayoj, chaykunaqa llank'ajkunasta qhawaj kanku chay tukuynin ruwanaspi.
1KI.9.24	Faraompa warmi wawantaj Davidpa llajtanmanta astakamporqa wasinman, Salomón ruwachiporqa chayman. Chantaqa Milo nisqatañataj ruwachimorqa. 
1KI.9.25	Salomontaj jaywanata sapa wata kinsa kutita jaywaj allinyakuy jaywana ñak'asqa uywasta, q'olachinastawan jaywaj Señorpaj altarta ruwasqan patapi, chay patallapitaj inciensota q'osñichej Señorpa ñaupaqempi. Ajinata Diospa wasin ruwakuyta tukukorqa.
1KI.9.26	Salomonqa ruwallarqataj jatuchej buquesta Ezión-geberpi, Puka Mar qochaj cantompi, Elat nisqa chaypi, chaytaj Edom jallp'api kashan. 
1KI.9.27	Hiramtaj chay jatuchej buquesnimpi kamachisninta kacharqa, qochata sumaj rejsejkunasta, Salomompa kamachisnintawan khuskata. 
1KI.9.28	Paykunataj Ofirman rispa chunka tawayoj waranqa kilos qorita rey Salomonman apamorqanku.
1KI.10.1	Sabamanta reinaqa Salomompa may mentasqa kasqanta uyarispa, atiytataj taripasqanta Señorpa sutimpi, jamorqa mana kutichiy atina tapuykunaswan. 
1KI.10.2	Jerusalenmantaj ashkha compañamojkunaswan chayamorqa, camellospi chajnaykuspa q'apaj imasta apamorqa, ashkha qorita, valorniyoj k'acha rumistawan. Salomonman chayamuspataj imatachus sonqompi yuyarqa chay tukuyta taporqa. 
1KI.10.3	Chanta Salomonqa tukuy tapusqanta willarqa, manataj imapis mana kutichiyta atisqanqa karqachu. 
1KI.10.4+1KI.10.5	Chanta Sabamanta reinaqa rikuspa Salomompa tukuy yachayninta, chay wasita ruwachisqantapis, jinallataj mesampi mikhunasta rikuspa, kurajkunasnimpa wasisninta, kamachisnimpa rijch'ayninta p'achasnintawan, ujyanasninta jaywajkunata, Señorpa wasimpi q'olachinasta jaywasqantapis rikhuspa, t'ukushaj qhepaqorqa. 
1KI.10.6	Reymantaj nerqa: Llajtaypi kashaspa qampa ruwasqasniykimanta yachayniykimantawan uyarisqayqa cheqapuni kasqa. 
1KI.10.7	Manataj noqaqa creerqanichu, noqa kikiy jamuspa ñawisniywan rikunaykama, chaywampis mana khuskallampis niwasqankuchu, yachayniykeqa kapuyniykipis uyarisqaymanta astawanraj kasqa. 
1KI.10.8	Kusikuyniyojmin runasniyki kamachiyniykipis kanku, qampa ñaupaqeykipipuni kaspa, yachayniykimanta uyarispa. 
1KI.10.9	Señor Diosniyki yupaychasqa kachun, qanta ajllakususqanmanta, Israelpa trononman churasunampaj; imaraykuchus Señorqa Israelta munakumpuni wiñaypaj, kamachej kanaykipajtaj churasunki, cheqanta cheqa kajtataj ruwanaykipaj.
1KI.10.10	Paytaj reyman kinsa waranqa isq'on pachaj sojta chunkayoj kilos qorita qorqa, ashkha q'apaj jawinasta, ashkha valorniyoj rumistawan. Mana jayk'ajpis chay chhika jawinasqa Israelman jamojchu, rey Salomonman Sabamanta reinaj qosqan jinaqa.
1KI.10.11	Hirampa jatuchaj buquesnintaj Salomompaj apamullarqataj Ofirmanta qorita, sándalo sach'amanta ashkha k'aspista, valorniyoj rumistawan. 
1KI.10.12	Chay sándalo k'aspismantataj Salomonqa ruwacherqa Diosta yupaychana wasipi jap'ikuna k'aspisninta, jinallataj reypa wasimpipis, takejkunapajpis chay k'aspismanta ruwachillarqataj arpasta, salteriostawan: Manataj jayk'ajpis chay chhika sándalo k'aspisqa jamojchu, nitaj ujtawampis kunankama rikukunñachu. 
1KI.10.13	Rey Salomontaj Sabamanta reinaj tukuy mañasqanta qorqa; Salomompa qosqasnintaj wajllaraj karqa. Chanta Sabamanta reinaqa llajtanman kutiporqa tukuynin kamachisninwan khuska.
1KI.10.14	Salomompa sapa wata qori jap'isqanqa iskay chunka iskayniyoj waranqa kilos pesarqa. 
1KI.10.15	Wajllaraj karqa chay rantikojkunas, chay sumaj q'apaj jawinasta qhatojkunas, Arabiamanta tukuynin reyes, Israelmanta tukuy kurajkunaspiwan tasata apamuskankoqa. 
1KI.10.16	Rey Salomonqa ruwacherqa iskay pachaj jatuchej escudosta qori puro unuyachisqamanta, sapa ujnin escudomantaj sojta kilos qori yaykorqa. 
1KI.10.17	Ruwachillarqataj kinsa pachaj juch'uy escudostawan, chaykunamantaj yaykorqa uj kilo khuskanniyoj qori, Monte Líbano nisqa wasinmantaj chaykunata reyqa churarqa. 
1KI.10.18	Jatun tiyanata reyqa ruwachillarqataj marfilmanta, chaytataj qori purowan lluch'iykorqa. 
1KI.10.19	Chay tiyanataj sojta patillasniyoj karqa, qhepa ladompitaj patanman muyulla khatayoj karqa, puraj ladopitaj iskay maki atikunasniyoj karqa, chaykunaj qayllampitaj iskay leones churasqas karqa. 
1KI.10.20	Kallarqataj chunka iskayniyoj leones churasqas sojtantin sarukunaspi puraj ladompi ujkama. Manataj ni mayqen reinopipis chayman rijch'akoj ruwakorqachu. 
1KI.10.21	Rey Salomompa tukuynin ujyanan vasosqa qori puromanta karqa, ajinallataj tukuynin mikhunapaj imasnin Monte Líbano nisqa wasimpi qori puromanta karqa. Manataj qolqemanta imapis karqachu, imaraykuchus Salomompa p'unchaykunasnimpi qolqeqa mana ancha munasqachu karqa. 
1KI.10.22	Imaraykuchus reypata tiyaporqa jatuchaj buquesnin mar qochapi Hirampa buquesninwan khuska, sapa kinsa watamantataj uj kutita Tarsismanta chayamoj kanku, apamuspa: qorita, qolqeta, marfilta, monosta, pavo realesta ima.
1KI.10.23	Ajinata rey Salomonqa kay pachapi tukuynin reyesta atiparqa yachaypi qhapaj kaypipis. 
1KI.10.24	Tukuy runastaj Salomompa uyanta rikuyta munaj kanku, uyarinankupaj chay chhika yachayta Dios payman qosqanta. 
1KI.10.25	Tukuytaj payman apamoj kanku sapa wata chaparata jina, qolqeta, qorita, p'achasta, armasta, sumaj q'apaj jawinasta, caballosta, mulasta ima.
1KI.10.26	Salomontaj tantaykorqa carretasta, caballospi purejkunatawan; tiyaporqataj waranqa tawa pachajniyoj carretasnin, chunka iskayniyoj waranqa caballospi purejkunasnin, chaykunatataj churarqa carretaspaj chay llajtasman, wakintaj Jerusalempi reywan qhepakorqanku. 
1KI.10.27	Reytaj Jerusalempi qolqetaqa tantaykorqa rumista jinapuni; cedro k'aspistapis chay pampaspi k'ita higos sach'asta jinapuni. 
1KI.10.28	Salomonmantaj Egiptomanta apamoj kanku, caballosta, p'achastawan; imaraykuchus reypa rantejkunasnin rantimoj kanku caballosta p'achastapis. 
1KI.10.29	Egiptomanta apachimusqa carretaqa valej sojta pachaj qolqes, caballostaj sapa uj, pachaj phishqa chunkayoj qolqes, Salomompa rantejkunasninmanta tukuy reyes heteos, siriamanta kajkunapis rantikoj kanku chay tukuy imasta.
1KI.11.1+1KI.11.2	Rey Salomonqa Faraompa wawan karqa chay warminmanta waj llajtayojkuna ashkha warmistawanraj munakorqa: amonitasta, moabitasta, edomitasta, sidoniasta, hititastawan ima; chay runasmanta Señorqa israelitaspa wawasninman nerqa: Ama paykunawanqa chajrukunkichejchu, nitaj paykunapis qankunawan chajrukamusonqachejchu; imaraykuchus paykunaqa dioskunasninkuman sonqosniykichejta aysasonqachej. Chaywampis Salomonqa chay warmiswan chajrukorqa paykunata munakuspa. 
1KI.11.3	Tukuynimpi qanchis pachaj warmisnin reinas karqa; tantalla karqanku chay warmisnintaj kinsa pachaj, chay warmisnintaj paypa sonqontaqa pantacherqanku. 
1KI.11.4	Salomón machu runaña kashajtintaj, warmisnenqa waj dioskunaman sonqonta kutiricherqanku, ajinamanta sonqonqa mana cheqanchu karqa Señor Diosnimpajqa, imaynachus tatan Davidpa sonqon cheqan karqa ajinataqa. 
1KI.11.5	Imaraykuchus Salomonqa yupaycharqa Astarteta, sidoniospa china diosninkuta; Amonitaspa chay millay lantinku Milcomtawan. 
1KI.11.6	Ajinamanta Salomonqa sajratapuni ruwarqa Señorpa ñaupaqempi, manataj cheqantachu purerqa Señorta qhatispa tatan David jinaqa.
1KI.11.7	Chanta Salomonqa Moabpa millay lantin Quemospaj uj altarta wakicherqa, Jerusalempa chimpan orqopi; Amonitaspa chay millay lantin Molocpajpis uj altarta wakichillarqataj. 
1KI.11.8	Ajinallatataj ruwarqa chay tukuy karu llajtayoj warmisnimpajpis, paykunataj chay altarespi inciensota q'osñichispa, uywa ñak'asqastawan dioskunasninkuman jaywaj kanku. 
1KI.11.9	Señorqa Salomompa contrampi phiñakorqa, paypa sonqon israelitaspa Señor Diosninmanta karunchakusqanrayku, Señorqa payman iskay kutita rikhurerqapis. 
1KI.11.10	Señorqa kamacherqataj ama purinanta waj dioskunata yupaychaspa; paytajrí Señorpa kamachisqantaqa mana kasorqachu. 
1KI.11.11	Señortaj Salomonman nerqa: Kay jinata ruwasqaykirayku, tratoyta, kamachisqasniytapis mana waqaychasqaykirayku, kunanqa reinoykita qhechusqayki, ujnin kamachiykimantaj qopusaj. 
1KI.11.12	Chaywampis mana kunan p'unchaykunasniykipichu chayta ruwasaj, tatayki Davidta munakusqayrayku; wawaykej makinmantaraj qhechusaj. 
1KI.11.13	Manataj tukuynin reinotachu qhechusaj, uj ayllullata saqepusaj kamachiy Davidta munakusqayrayku, Jerusalén llajtata ajllakusqayraykutaj.
1KI.11.14	Señortaj uj enemigota jataricherqa Salomompa contrampi: Hadad edomitata, payqa Edommanta reyespa mirayninmanta karqa. 
1KI.11.15	Maypachachus David Edompi kashajtin, soldadospa kurajnin Joabqa rerqa maqanakupi wañusqasta p'ampaj, chaypacha Edommanta tukuynin qharista wañucherqa. 
1KI.11.16	Joabqa tukuynin israelitaswan jaqaypi tiyakorqa sojta killata, idumeo qharista tukuchinankukama. 
1KI.11.17	Chaywampis Adadqa ayqekorqa tatampa wakin edomita kamachisninwan, chaykunawantaj Egiptoman riporqa, chaypacha Adadqa juch'uyllaraj karqa. 
1KI.11.18	Madianmanta llojsispataj Paranman chayarqanku, chaymanta runasta kamachisninkupaj jap'ispataj paykunawan Egiptoman riporqanku, rey faraompaman, paytaj paykunaman qorqa wasita, mikhunata, jallp'atawan.
1KI.11.19	Adadtaj jatun khuyakuyta tarerqa rey faraompa ñaupaqempi, paymantaj cuñadanta warmin kanampaj qoporqa, Tahpenes reinaj ñañanta. 
1KI.11.20	Tahpenespa hermanantaj Adadpaj uj wawata nacechikorqa Genubat sutiyojta, chay wawatataj Tahpenesqa ñuñumanta p'itiytawan, faraompa palaciompi uywarqa paypa wawasnintawan khuska. 
1KI.11.21	Adadtaj Egiptopi kashaspa David wañupusqanta yacharqa, soldadospa kurajninku Joab wañupusqantapis, chaypacha Adadqa rey faraomta nerqa: Saqeway llajtayman ripojta.
1KI.11.22	Faraontaj kuticherqa: Imarayku? Imataj noqajpi mana kasqachu jallp'aykiman ripunaykipaj? Paytaj nerqa: Mana imapis; chay tukuywampis mañakuyki ripojta saqenawaykita.
1KI.11.23	Diosqa jatarichillarqataj Salomompa contrampi Eliadaj wawan Rezonta, payqa ayqekusqa Sobaj reynin Adad-ezerpa kamachiyninmanta. 
1KI.11.24	Paywantaj sajra runasta tantaykorqa, paykunaj kurajninkutaj karqa. Maypachachus David Sobamanta kajkunata atipaykorqa, chaypacha Damascoman ripuspa tiyakamorqanku, chaypitaj kamachejta paytaqa churarqanku. 
1KI.11.25	Salomompa tukuy p'unchaykunasnimpi Israelpa contrampi karqa, kay llakiy yapakorqa Hadadpa Israelta chejnisqanman. Ajinamanta Rezonqa Siriapi kamachej karqa.
1KI.11.26	Nabatpa wawan Jeroboampis, efrateo Seredamanta, reypa contrampi oqharikullarqataj, payqa Salomompa kamachin karqa, mamantaj uj viuda Zerua sutiyoj karqa. 
1KI.11.27	Payqa kay jinamanta reypa contrampi makisninta oqharerqa: Salomonqa Milopi tatan Davidpa llajtampa perqasninta wisq'aykuchisharqa. 
1KI.11.28	Jeroboamtaj sumaj kallpayoj wapu runa karqa, Salomontaj sumaj k'uchi kasqanta rikuspa, Josej ayllunmanta mit'api llank'ajkunata qhawanampaj churarqa.
1KI.11.29	Jinataj karqa, uj p'unchaypi Jeroboamqa Jerusalenmanta jamushaspa, ñampi silonita nisqa profeta Ahiaswan tinkorqa, Ahiasqa mosoj poncho churaykusqa kasharqa. Paykunataj iskaynillanku campopi kasharqanku. 
1KI.11.30	Ahiastaj chay mosoj ponchonta jap'ispa chunka iskayniyojman llik'imucharqa. 
1KI.11.31	Jeroboamtataj nerqa: Qampaj jap'ikuy kay llik'isqamanta chunkata, Israelpa Señor Diosnin ajinata nisunki: Kayqa noqa Salomompa reinonta makinmanta qhechusaj, qanmantaj chunka ayllusta qosqayki. 
1KI.11.32	Paytaj uj ayllullawan qhepakonqa kamachiy Davidta Jerusalentawan munakusqayrayku, chay llajtataqa noqa ajllakorqani tukuynin Israel ayllus ukhumanta. 
1KI.11.33	Imaraykuchus Salomonqa noqata saqerpariwaspa yupaycharqa sidoniospa china diosnin Astarteta, Moabpa diosnin Quemosta, amonitaspa diosnin Moloctawan, manataj noqaj ñankunasniypichu purinku, noqaj ñaupaqeypi cheqanta ruwaspa, kamachisqasniyta, nisqasniytawan, imaynatachus tatan David waqaycharqa jinataqa. 
1KI.11.34	Manataj makinmantachu qhechusaj reinotaqa, aswampis saqellasajraj kamachinanta tukuy kausaynimpi, kamachiy Davidta munakusqayrayku, mayqentachus noqa ajllakorqani, paytaj kamachisqasniyta, nisqasniytawan waqaycharqa. 
1KI.11.35	Wawampa makinmantaraj reinotaqa qhechusaj, qanmantaj chunka ayllusta qopusqayki. 
1KI.11.36	Wawanmantaj uj aylluta qosaj, kamachiy Davidpa k'anchaynin noqaj ñaupaqeypi k'anchanallampajpuni Jerusalempi, sutiyta churanaypaj chay ajllakusqay llajtapi. 
1KI.11.37	Noqataj qanta jap'isqayki, qantaj kamachinki imaynatachá munanki chayman jina, qantaj tukuy Israelpi kamachinki. 
1KI.11.38	Sichus uyariwanki kay tukuy kamachisusqayta, ñankunasniypitaj puriwaj, noqaj ñaupaqeypi, cheqanta ruwaspa, waqaychaspa kamachisqasniyta, nisqasniytawan, kamachiy David ruwarqa jinata chayqa, qanwan noqa kasaj, wasiykitapis sumajta sayachisaj, imaynatachus Davidpajpis ruwarqani jinata, Israeltataj qanman qosqayki. 
1KI.11.39	Chayrayku noqaqa Davidpa mirayninta llakiyman churasaj, jinapis mana wiñaypajchu.
1KI.11.40	Chaynejta Salomonqa Jeroboamta wañuchiyta munarqa, chanta Jeroboamqa jatarispa Egiptoman ayqekorqa, Egiptoj reynin Sisacpaman, chaypitaj kakorqa Salomón wañupunankama.
1KI.11.41	Salomompa waj ruwasqasnin, tukuy ima ruwasqasnin, yachachiyninmantawan, manachu Salomompa ruwasqasnin chay libropi qelqasqa kashan? 
1KI.11.42	Salomontaj kamacherqa Jerusalempi tukuynin Israelta tawa chunka watata. 
1KI.11.43	Salomón wañupojtintaj tatan Davidpa llajtampi p'ampasqa karqa, cuentampitaj wawan Roboam kamacherqa.
1KI.12.1	Roboamqa Siquemman rerqa, tukuynin Israeltaj chay Siquemman tantakusqanku payta reyta churanankupaj. 
1KI.12.2	Chayta yacharqa Nabatpa wawan Jeroboamqa Egiptopi kashaspa, maymanchus pay ayqekorqa rey Salomompa ñaupaqenmanta, Egiptopitaj tiyakorqa. 
1KI.12.3	Wajyachimojtinkutaj Jeroboamqa tukuynin israelitas tantasqas karqanku chaykunawan ima, jamorqanku Roboamwan kay jinata parlaj:
1KI.12.4	Tataykeqa ancha sinch'ita llank'achiwarqayku, kunanqa qan pisiyachiy ari chay sinch'i llank'ayta, chay chhika llasa yugota jina pataykuman churawasqaykumanta, noqaykutaj qanta sirvisqayku.
1KI.12.5	Roboamtaj paykunaman nerqa: Kunanqa ripullaychej, kaymanta kinsa p'unchayman kutimunkichej. Chanta paykunaqa riporqanku. 
1KI.12.6	Chaymantataj rey Roboamqa taporqa tatan Salomón kausashajtillanraj paypa ñaupaqempi karqanku chay kurajkunamanta yuyayta mañakorqa: Imaynatataj qankuna yuyaychawankichejman kay runasman kutichinaypaj?, nispa.
1KI.12.7	Paykunataj kay jinata kuticherqanku: Sichus k'acha kamachi jina qan kay llajtata sirviwaj, k'acha palabraswantaj parlariwaj chayqa, paykunaqa wiñaypaj qanta sirvisonqanku.
1KI.12.8	Chanta Roboamqa kurajkunaspa yuyaychasqankuta mana kasorqachu, aswampis payqa pikunachus paywan khuska wiñakorqanku, paypa ñaupaqempitaj karqanku chaykunamantaraj yuyayta mañakorqa. 
1KI.12.9	Paykunamantaj nerqa: Imaynatataj qankuna yuyaychawankichej kay runasman kutichinaytari? Paykunaqa kay jinata niwanku: Pisiyachiy ari, tatayki chay chhika llasa yugota jina noqaykuman churawasqaykuta, nispa.
1KI.12.10	Chantataj chay waynas paywan khuska wiñajkunaqa kuticherqanku: Kunanqa kay palabrasta nisojkunaman kay jinata kutichinki: Tataykeqa noqaykuman anchata yapaykuwarqayku yugota jina, qantaj pisiyachiwayku, nispa: Paykunaman kay jinata ninki: Makiypa uña dedonqa tataypa ñañu wasanmanta aswan rakhuraj. 
1KI.12.11	Tatayqa llasa yugota jina churasorqachej, noqatajrí astawanraj yapaykusqaykichej, tatayqa lazowan seq'osorqachej, noqatajrí aswan raghu lazowanraj seq'osqaykichej.
1KI.12.12	Imaynatachus rey Roboam, kaymanta kinsa p'unchayman kutimunkichej nisqanman jina, Jeroboamqa tukuynin runaswan khuska kutimorqa. 
1KI.12.13+1KI.12.14	Reytaj runasmanqa sinch'i palabraswan kuticherqa, kurajkunaspa yuyaychasqanta qhesachaspa, imaynatachus chay waynas yuyaychasqankuman jina nerqa: Tatayqa llasa yugota jina churasorqachej, noqarí astawanraj yapaykusqaykichej, tatayqa lazowan seq'osorqachej, noqataj aswan raghu lazowan jasut'isqaykichej. 
1KI.12.15	Reyqa runaspa nisqanta mana uyarerqachu; imaraykuchus Señormantapuni ajina kanan karqa, junt'akunampaj Señorpa parlasqan Ahías silonitanejta Nabatpa wawan Jeroboamman. 
1KI.12.16	Tukuynin runasqa repararqanku reyqa paykunata mana uyariyta munasqanta, kay jinatataj kuticherqanku: Noqanchej ima ruwananchej tiyan Davidwanri? Isaejpa wawanwanqa mana ima chayaqenchejpis kanchu. Israelmanta kajkunaqa wasisniykichejman ripuychej! David kunanqa wasintaqa qhawachun! Chanta israelitasqa wasisninkuman riporqanku. 
1KI.12.17	Roboamtaj kamacherqa Judá llajtaspi israelitas tiyakojkunata. 
1KI.12.18	Chaymantataj reyqa mit'api llank'ajkunata qhawaj Adoramta kacharqa; israelitastaj rumiwan ch'anqaspa wañucherqanku. Chayta uyarispa Roboamqa usqhayllata carretanman llojsispa Jerusalenman ayqekorqa. 
1KI.12.19	Ajinamanta Israelqa Davidpa mirayninmanta t'aqakaporqa kunankama.
1KI.12.20	Tukuynin israelitastaj Jeroboam kutimusqanta uyarispa, tantasqas kasharqanku chayman wajyachimuspataj, tukuy Israelpi kamachejta churarqanku, ni mayqen ayllupis qhepakorqachu Davidpa mirayninta qhatejqa, manachayqa Judá ayllumanta kajkunalla.
1KI.12.21	Roboamtaj Jerusalenman jamuspa, Judamanta tukuynin aylluta, Benjamín ayllumantawan ima tantaykorqa pachaj pusaj chunkayoj waranqa runasta, maqanakupaj ajllasqasta, Israelpa contrampi maqanakoj rinankupaj, ajinamanta tukuynin reinota Salomompa wawan Roboamman kutichimunankupaj. 
1KI.12.22	Chanta Diospa runan Semaiasman Señorpa palabran jamorqa, kay jinata: 
1KI.12.23+1KI.12.24	Judáj reynin Salomompa wawan Roboamman, Judamanta kajkunaman, Benjamimpamanta kajkunamanwan, chanta chay wakin runasmanwan, kay jinata parlay: Señorqa ajinata nin: Ama israelitas wauqesniykichej contrampi maqanakoj riychejchu. Sapa ujniykichej wasiykichejman kutipuychej, kaytaqa noqamin ruwani. Paykunataj Señorpa palabranta uyarispa wasinkuman kutiporqanku, Señorpa nisqanman jina.
1KI.12.25	Jeroboamqa Efraín orqopi Siquem llajtata watejmanta ruwacherqa, chaypitaj tiyakorqa. Chaymanta llojsispataj Penuel llajtatañataj watejmanta ruwacherqa. 
1KI.12.26+1KI.12.27	Jeroboamtaj sonqompi nerqa: Kunanqa reino atinman kutichipuyta Davidpa wasinman, sichus kay runas Jerusalenman wicharenqanku uywa ñak'asqasta Señorpa wasimpi jaywamoj chayqa. Kay runasqa Judamanta rey Roboamman sonqonkupi kutirinkuman, noqata wañuchiwaspataj, rey Roboamman kutiripunkuman.
1KI.12.28	Chaymanta yuyaychakuytawantaj, iskay waka uñasta qorimanta ruwarqa, chanta israelitasman nerqa: Anchataña Jerusalenman rinkichej: Israelitas kayqa ari dioskunaykichejqa, Egipto jallp'amanta orqhomusorqachej chaykuna. 
1KI.12.29	Chanta ujta Betelman churarqa, ujtataj Danman. 
1KI.12.30	Kaytaj israelitastaqa juchallicherqa; runasqa Betelkama chantá Dankama yupaychaj rerqanku. 
1KI.12.31	Ruwallarqataj lomas patapi yupaychana wasista, chanta sacerdotestawan churarqa runasllamanta manataj Levéj ayllunmantachu. 
1KI.12.32	Chanta Jeroboamqa uj fiestata wakicherqa pusaj kaj killapi, chunka phishqayoj p'unchaypi, imaynatachus uj jatun fiestata Judapi ruwaj kanku ajinata; uj altar patapitaj uywa ñak'asqasta jaywarqa. Ajinata ruwarqa Betelpi uywa ñak'asqasta jaywaspa chay waka uñasta ruwasqanman. Kamachillarqataj sacerdotes kanankupaj chay lomas patapi wasista ruwachisqasnimpaj. 
1KI.12.33	Pusaj kaj killapi chunka phishqayoj p'unchaypi, altarta ruwarqa chay patapi uywa ñak'asqasta jaywarqa Betelpi. Kikin sonqonmanta orqhokuspa chay killapi israelitaspaj fiestata ruwarqa, llojserqataj chay altarman inciensota ruphachej.
1KI.13.1	Jeroboam chay altarpa ñaupaqempi inciensota ruphachinan kashajtin, uj profeta Señorpa kachamusqan Judamanta Betelman chayamorqa. 
1KI.13.2	Paytaj chay altarpa contrampi qhaparerqa, Señorpa kamachisqanman jina: Altar, altar, Señorqa ajinata nin: Davidpa ayllunmanta uj wawa Josías sutiyoj nacenqa, qampa pataykipi ñak'aspa jaywanqanku loma pata wasispi sacerdotesta, qampa pataykipi inciensota ruphachinku chaykunata, runa tullusta ima pataykipi ruphachenqa.
1KI.13.3	Chay kikin p'unchaypitaj profetaqa payman uj señalta qorqa, nerqataj: Señorpa parlasqanmanta kaymin chay señalqa kanqa; altarqa p'akikonqa, chay patampi ushpha kashan chaypis qhallerparikonqa.
1KI.13.4	Rey Jeroboamqa Diospa profetampa palabrasninta uyarispa Betelpi altarpa contrampi, altarmantapacha makinta oqharispa, nerqa: Jap'iychej! Chanta chay makinta contrampi oqharisqanqa kikimpi ch'akiykorqa, manañataj oqhariyta aterqachu. 
1KI.13.5	Altarqa p'akikorqa, ushphapis qhallikorqa altarmanta, Diospa kamachisqan runaj nisqanman jina chay señalqa junt'akorqa. 
1KI.13.6	Chanta kutichispa Diospa profetanman reyqa nerqa: Mañakuyki Señor Diosniykimanta mañapunawaykita thañinampaj noqaj makiy. Diospa runantaj Señormanta mañarqa, reypa makintaj thañiporqa imaynachus ñaupajta karqa jina. 
1KI.13.7	Reytaj Diospa profetanman nerqa: Jaku noqaj wasiyman mikhumunaykipaj, uj t'inkatawantaj qosqayki.
1KI.13.8	Chanta Diospa profetanqa reyman nerqa: Wasiykej khuskanninta qowankiman chaypis manapuni qanwanqa riymanchu, nitaj t'antata mikhuymanchu nitaj yakutapis ujyaymanchu kay cheqapeqa. 
1KI.13.9	Imaraykuchus Señorqa ajinata kamachiwarqa: Ama mikhunkichu t'antata, nitaj ujyankichu yakutapis, nitaj risqayki chay ñanllatataj kutimpunkichu, nispa.
1KI.13.10	Profetaqa waj ñannejta kutiporqa, manataj Betelman jamusqan ñannejtachu.
1KI.13.11	Betelpitaj uj machu profeta tiyakorqa, wawantaj willarqa Diospa runan Betelpi tukuy ruwasqanta; willallarqataj imastachus reyman parlasqantapis. 
1KI.13.12	Tatankutaj nerqa: Mayqen ñannejtataj ripunri? Wawasnintaj rikhucherqanku, Judamanta jamoj Diospa profetanqa mayqen ñantachus ripusqanta. 
1KI.13.13	Paytaj wawasninman nerqa: Burrota karunapuwaychej. Paykunataj karunaykorqanku burrota, paytaj montaykorqa. 
1KI.13.14	Diospa profetampa qhepanta rispataj, uj encina nisqa sach'a urapi tiyashajta tariparqa, nerqataj: Qanchu kanki Judamanta Diospa profetan jamojqa? Paytaj nerqa: Noqa kani.
1KI.13.15	Chanta nerqa: Jaku noqawan wasiyman t'antata mikhumunki.
1KI.13.16	Judamanta profetataj nerqa: Mana atiymanchu qanwan kutiytaqa, nitaj t'antata mikhuymanchu, ni yakutapis ujyaymanchu kay cheqapeqa. 
1KI.13.17	Señorqa palabrannejta niwarqa: Jaqaypeqa mana t'antata mikhunkichu nitaj yakutapis ujyankichu, nitaj kutimunkichu risqayki ñanllatatajqa.
1KI.13.18	Machu runa kajqa llullakuspa nerqa: Noqapis qan jina profetallataj kani, nispa, Señorpa uj angelnintaj kamachiwan: Rispa pusamuy qampa wasiykiman t'antata mikhunampaj, yakutapis ujyanampaj. 
1KI.13.19	Chanta paywan khuska kutimuspataj, wasimpi mikhorqa t'antata, yakutapis ujyarqa. 
1KI.13.20	Ajinataj karqa, paykuna mesapi tiyashajtinku Señorpa palabran jamorqa ichus kutichimorqa chay profetaman. 
1KI.13.21+1KI.13.22	Judamanta jamoj profetamantaj jatunmanta qhaparispa, nerqa: Señorqa ajinata nin: Señorpa kamachinta mana uyarikoj kasqaykimanta, manataj waqaycharqankichu Señorpa nisusqanta, aswampis kutirispa t'antata mikhorqanki, yakutapis ujyarqanki, Señor may cheqapichus mana mikhunaykita nitaj ujyanaykitapis nisorqa chaypi, chayrayku kunanqa ayaykipis mana tatasniykej p'ampakusqampichu p'ampasqa kanqa.
1KI.13.23+1KI.13.24	Judamanta Diospa runan mikhuyta ujyaytapis tukojtintaj, payta kutichimorqa chay machu profetaqa burrota karunaykaporqa. Judamanta profeta ripushajtintaj ñampi uj león llojsimuspa wañurpacherqa, cuerpontaj ñampi wijch'urayasharqa, burrowan leonwantaj ayaj ladompi qhepakorqanku. 
1KI.13.25	Chaypitaj ñanta pasajkuna, ayata ñampi wijch'usqata rikhorqanku, leontapis wañusqaj ladompi kashajta, maypichus chay machu profeta tiyakorqa chay llajtaman jamuspataj willarqanku rikusqankuta. 
1KI.13.26	Ñanmanta kutichimoj profetaqa chay jinata uyarispa, nerqa: Chayqa Diospa runanmin, Señorpa kamachisqanta mana kasusqanrayku, Señorqa leonman jaywaykun chaytaj mitharparispa wañurpachin, Señorpa palabran nisqanman jina.
1KI.13.27	Wawasninman parlaspataj, nerqa: Uj burrota karunaykapuwaychej. Paykunataj burrota karunaykorqanku. 
1KI.13.28	Rispataj payqa ñampi ayata wijch'urashajta tariparqa, leonwan burrowampis chay ayaj qayllampi kashajta, manataj leonqa wañusqataqa mikhuykusqachu nillataj burrotapis imanasqachu. 
1KI.13.29	Chantá machu profetaqa Diospa profetampa ayanta burropi apamorqa llajtanman, mayta waqarikuspa p'ampanampaj. 
1KI.13.30	Ayata sepulturaman churaykuspataj waqarqanku: Ay, wauqéy!, nispa.
1KI.13.31	Chay wañusqata p'ampaykuspataj wawasninman nerqa: Noqa wañupojteyqa, maypichus p'ampasqa kashan Diospa runan chayllamantaj p'ampaykuwankichej, tullusniytapis paypa tullusnintawan khuska churapuwankichej. 
1KI.13.32	Imaraykuchus Señorpa palabrannejta paypa tukuynin ima nisqasnenqa cheqamanta junt'akonqapuni, Betelpi altarpa contrampi parlasqan, Samaria llajtaspi lomas patapi yupaychana wasispa contrampiwan.
1KI.13.33	Chay tukuywampis Jeroboamqa manapuni sajra ñanninmanta t'aqakorqachu, aswampis watejmanta churallarqataj sacerdotesta llajta runasllamanta, chay loma pata altarespaj, pitachus munasqanta ajllallaj chay altarespi sacerdotes kanankupaj. 
1KI.13.34	Chay jina ruwayqa Jeroboampa mirayninta juchaman urmacherqa; chayraykutaj wijch'usqas tukuchisqastaj karqanku kay jallp'a patamanta.
1KI.14.1	Chay p'unchaykunapitaj Jeroboampa wawan Abías onqoykorqa.
1KI.14.2	Jeroboamtaj warminta, nerqa: Jatarispa Silo llajtaman riy, waj jina p'achasta churaykukuspa ama rejsisunankupaj noqaj warmiy kasqaykita, jaqaypi profeta Ahías tiyakun, pay noqata niwarqa kay llajtaj reynin kanayta. 
1KI.14.3	Makiykipitaj chunka t'antasta, tortillastawan, uj yuritupi misk'itawan apapuy, paywantaj tinkumuy willasunampaj imaynachus kay wawa kananmanta.
1KI.14.4	Jeroboampa warmenqa kikinta ruwarqa; sayarikuytawan Siloman, Ahiaspa wasinman rerqa. Ahiastaj manaña qhawayta aterqachu, machu runaña kasqanrayku ñawisnenqa chharpuña karqa. 
1KI.14.5	Señorqa ñapis Ahiasman nisqaña: Kunanqa Jeroboampa warmin jamusonqa wawan onqosqa kasqanmanta tapukusoj, waj jinamanta p'achallisqa jamusonqa, qantaj jinata ninki.
1KI.14.6	Ahiastaj warmej thaskisqanta uyarispa, punkuta yaykumushajtinña, nerqa: Jeroboampa warmin, yaykumuy. Imaraykutaj waj jinaman tukuspa jamunkiri? Kunan noqa qanman kachamusqa kani manchay phiñakuy willayman. 
1KI.14.7	Rispa willamuy Jeroboamman; Israelpa Señor Diosnenqa ajinata nin: Qanta noqaqa runas chaupimanta oqharerqayki, churarqaykitaj Israel llajtayta kamachinaykipaj. 
1KI.14.8	Davidpa ayllunmanta reinota qhechuspa qanman qorqayki. Qanqa mana kamachiy David jinachu kanki, payqa tukuy kamachisqayta waqaychaspa, tukuy sonqowan noqaj qhepaypi purerqa noqaj ñaupaqeypi cheqan kajta ruwaspa. 
1KI.14.9	Qanrí sajra kajllatapuni ruwarqanki qanmanta ñaupaj kajkunamantapis astawanraj, qantaj metal unuyachispa waj dioskunata lantistawan ruwakorqanki phiñachinawaykipaj, noqataj wasanchawarqanki. 
1KI.14.10	Chayrayku kunanqa Jeroboampa wasinman sajrata apamusaj, Jeroboampa ayllunmanta tukuynin qharista chinkachisaj tukuynin Israelpi, imaynatachus wanuta pichanku ajinatapuni pichasaj tukukunankukama. 
1KI.14.11	Jeroboammanta kajkuna llajtapi wañojkunataqa alqos mikhonqanku, campopi wañojkunatataj suwintus mikhonqanku, imaraykuchus ajinata nin Señor.
1KI.14.12	Qanrí, ripuy wasiykiman, llajta punkuta yaykushajtiykitaj wawayki wañuponqa. 
1KI.14.13	Tukuynin Israelmanta waqaspa p'ampanqanku, imaraykuchus Jeroboampa kajkunamantaqa paylla p'ampasqa kanqa, payllapi allin ima tarikusqanrayku Señor Diosnimpa ñaupaqempi Jeroboampa wasimpeqa. 
1KI.14.14+1KI.14.15	Israelpitaj Señorqa waj reyta churanqa, paytaj Jeroboampa mirayninta chinkachenqa, kunan p'unchaymanta ñaupajman. Imaynatachus soqosta purej yaku thalarin ajinata Señorqa Israeltaqa thalarparenqa, payllataj Israelta wijch'onqa, kay chhika sumaj jallp'ata tatasninkuman qorqa chaymanta, Eufratesmantapis aswan jaqaymanraj wijch'onqa, Señorta phiñachisqankurayku k'ullusmanta Astarté lantista ruwakuspa. 
1KI.14.16	Señorqa Israelta saqerparenqa Jeroboampa juchasninrayku, Israelta juchallichisqanrayku ima.
1KI.14.17	Chanta Jeroboampa warmenqa jatarikuspa riporqa Tirsa llajtaman, wasinman yaykushajtintaj wawanqa wañuporqa. 
1KI.14.18	Tukuynin israelitastaj waqaspa p'amparqanku, imaynatachus Señorpa palabran nisqanman jina, mayqentachus Ahías profetannejta parlarqa.
1KI.14.19	Jeroboampa waj tukuy ima ruwasqasnin, maqanakusqasnin, kamachisqan imaqa, Israelmanta reyespa ruwasqasninku chay libropi qelqasqa kashan. 
1KI.14.20	Jeroboamqa iskay chunka iskayniyoj watata kamacherqa, wañupojtintaj cuentampi wawan Nadab kamacherqa.
1KI.14.21	Salomompa wawan Roboamtaj Judapi kamacherqa. Kamachiyta qhallarishajtintaj Roboamqa tawa chunka ujniyoj watayoj karqa, Jerusalempitaj chunka qanchisniyoj watata kamacherqa, Señor tukuynin ayllusmanta ajllakusqan llajtapi, chaypi sutinta churanampaj. Roboampa mamampa sutenqa Naama; amonita karqa.
1KI.14.22	Señorpa ñaupaqempi Judaqa sajra kajta ruwarqa, Señorta phiñachispa tatasninkumanta astawan sajrataraj ruwaspa. 
1KI.14.23	Paykunaqa ruwallarqankutaj lomas patapi altaresta tukuynej alto orqospi, jatuchaj thansa sach'a uraspipis. 
1KI.14.24	Chay jallp'api warmi jina qhenchachakoj qharis kallarqataj, chaykunata Señorqa israelitaspa ñaupaqenmanta wijch'orqa, paykunarí chay llajtaspa millay ruwasqankuta ruwallarqankutaj. 
1KI.14.25	Egiptomanta rey Sisactaj Jerusalempa contrampi llojsimorqa, Roboam phishqa watata kamachisqanmantaña. 
1KI.14.26	Tukuy ima valorniyoj waqaychasqa karqa Señorpa wasimpi, reypa wasimpiwan ima; chay tukuyta jap'ispa apakaporqa, qori puromanta Salomón escudosta ruwarqa chaytapis apakapullarqankutaj. 
1KI.14.27	Rey Roboamtaj chay qorimanta karqanku chay escudospa cuentampi broncemanta ruwacherqa, palaciota qhawajkuna soldadosmantaj jaywarqa paykuna jallch'anankupaj. 
1KI.14.28	Señorpa wasinman rey rejtin, soldadosqa chay escudosta apaj kanku, chaymantataj qhawajkuna soldadospa wasinkuman saqej kanku.
1KI.14.29	Roboampa waj ruwasqasnin, tukuy ima ruwasqasnimpiwan, manachu qelqasqa kashan Judamanta reyespa ruwasqasninku chay librollapitaj?
1KI.14.30	Tukuy kausayninkupitaj Roboamwan Jeroboamwanqa ch'ajwapi karqanku. 
1KI.14.31	Roboam wañupojtintaj p'amparqanku tatan Davidpa llajtampi. Mamanqa Amonmanta Naama karqa. Roboampa cuentampitaj wawan Abiam kamacherqa.
1KI.15.1	Nabatpa wawan Jeroboam, chunka pusajniyoj watataña Israelpi kamachishajtin, Abiamqa Judapi kamachiyta qallarerqa. 
1KI.15.2	Kamacherqataj Jerusalempi kinsa watata, mamantaj Absalompa Maaca karqa. 
1KI.15.3	Ñaupajta tatan juchasta ruwarqa chaykunallapitaj purerqa, manataj paypa sonqon cheqanchu Señor Diosninwan karqa, imaynachus tatan Davidpata karqa jinaqa. 
1KI.15.4	Señorqa kamachin Davidta munakusqanrayku, Jerusalén llajtapi uj k'anchay kanallampajpuni uj wawata qorqa, Jerusalentataj allinta waqaycharqa. 
1KI.15.5	Imaraykuchus Davidqa Señorpa ñaupaqempi cheqanta ruwarqa, manataj mayqen kamachisqanmantapis karunchakorqachu tukuy kausaynimpi; mana chayqa hitita Uriaspa contrampi juchachakorqa chaylla.
1KI.15.6+1KI.15.7	Tukuy kausayninkupitaj Roboamwan Jeroboamwanqa ch'ajwallapi kaj kanku. Abiampa waj ruwasqasnin tukuy ima ruwasqasnimpiwan, manachu qelqasqa kashan Judamanta reyespa ruwasqasninku libropi? 
1KI.15.8	Abiam wañupojtintaj, Davidpa llajtampi p'amparqanku, cuentampitaj wawan Asa kamacherqa.
1KI.15.9	Jeroboam iskay chunka watataña Israelpi kamachishajtin, Judapi Asa kamachiyta qallarerqa. 
1KI.15.10	Jerusalempitaj tawa chunka ujniyoj watata kamacherqa. Jatun mamantaj Absalompa wawan Maaca karqa.
1KI.15.11	Señorpa ñaupaqempitaj Asaqa cheqanta ruwarqa, ñaupa tatan David jina. 
1KI.15.12	Imaraykuchus payqa nacionninmanta qharkorqa tukuy warmi jina qhenchachakojkuna qharista, wijch'ullarqataj chay tukuy lantista ñaupa tatasnimpa ruwasqasninta. 
1KI.15.13	Ajinallatataj jatun maman Maacatapis manaña reina nisqa kananta saqerqachu, uj k'ullumanta Asera lantita ruwasqanrayku, chay lantitataj Asaqa p'akerqa, Cedrón mayupitaj ruphaykucherqa. 
1KI.15.14	Chaywampis loma pataspi altaresqa mana qhechukorqachu. Chay tukuywampis Asaj sonqonqa tukuy kausaynimpi Señorpaj cheqan karqa. 
1KI.15.15	Tatan jinataj paypis imastachus Señorman jaywarqanku chay tukuyta Señorpa wasinman churaykaporqa: Qorita qolqeta, tukuy laya k'acha kaj imastawan.
1KI.15.16	Asawan Israelpa reynin Baazawanqa tukuy kausayninkupi chajwallapipuni karqanku. 
1KI.15.17	Israelmanta rey Baasataj llojsimorqa Judáj contrampi, Ramá llajtatataj astawan jark'achaykorqa Judamanta reyman ama pipis yaykunampaj nitaj llojsimunampajpis. 
1KI.15.18+1KI.15.19	Chanta Asaqa jap'ispa tukuy qolqeta qoritawan Señorpa wasimpi kajta, reypa wasimpi kajkunatawan tantaykuspa kamachisninnejta, Siriamanta Tabrimompa wawan, Heziompa allchhin Ben-adad reyman apacherqa, payqa Damascopi tiyakorqa, nicherqataj: Qanwan noqawan ujchakunachej, imaynatachus qampa tatayki noqaj tataywan karqanku ajinata, kayqa apachimuyki uj t'inkata qolqeta qoritawan; kunanqa Israelmanta rey Baasawan ruwasqayki tratota p'akimuy noqamanta karunchakunampaj.
1KI.15.20	Ben-adadqa rey Asaj nisqanta uyarerqa, Israelpa contrampitaj kacharqa soldadosnimpa kurajkunasninta, jap'erqankutaj kay llajtasta: Ijonta, Danta, Abel-bet-maacatawan, tukuynin Cineretta, tukuynin Neftalí jallp'atawan. 
1KI.15.21	Baasataj chayta yachaspa, Ramapi manaña ruwacherqachu, Tirsamantaj kutiporqa. 
1KI.15.22	Chanta rey Asaqa Judamanta tukuynin runasta wajyacherqa mana ujniyojta, Ramaman rispataj phaskaspa apakamporqanku rumista k'aspitawan, mayqenkunawanchus Baasaqa jark'anata ruwachisharqa chay tukuyta, chaykunawantaj Asaqa ruwacherqa Benjamimpi Geba llajtata, Mizpatawan.
1KI.15.23	Asaj waj tukuy ima ruwasqasnin, tukuy atiynin, imatachus ruwasqan, llajtasta ruwachisqan imaqa, manachu qelqasqa kashan Judamanta reyespa ruwasqasninku libropi? Machuyaynimpitaj chakisninmanta onqoykorqa. 
1KI.15.24	Asa wañupojtintaj, tatan Davidpa llajtampi p'amparqanku; paypa cuentampitaj wawan Josafat kamacherqa.
1KI.15.25	Judapi rey Asa iskay watataña kamachishajtin; Jeroboampa wawan Nadabqa Israelpi kamachiyta qallarerqa, Israelpitaj kamacherqa iskay watata. 
1KI.15.26	Señorpa ñaupaqempi sajratapuni ruwarqa, tatampa ñankunasnimpi purispa, ima juchawanchus Israeltapis juchallichej chaykunapi. 
1KI.15.27	Isacar ayllumanta Ahiaspa wawan Baasaqa Nadabpa contrampi oqharikorqa, Baasaqa Gibetompi payta wañucherqa, chayqa filisteospa llajtan karqa, imaraykuchus Nadabqa tukuynin Israelwan Gibetonta muyuykusqanku.
1KI.15.28	Judamanta rey Asa kinsa watataña kamachishajtin, Baasaqa Nadabta wañucherqa, chantaqa paypa cuentampi kamacherqa. 
1KI.15.29	Kamachiyta qallariytawantaj Jeroboampa wasinmanta kajkunata tukuyninta wañuracherqa, imaynatachus Señorqa parlarqa kamachin Ahías silonitanejta, mana ujniyojtapuni tukuchinanta Jeroboampa wasinmanta kajkunata. 
1KI.15.30	Kayqa jina karqa, Jeroboam juchata ruwasqanrayku, chaykunawan israelitasta juchallichispa; ajinamanta Israelpa Señor Diosninta phiñachinankama.
1KI.15.31	Nadabpa waj ruwasqasnin, tukuy ima ruwasqasnimpiwan, manachu qelqasqa kashan Israelmanta reyespa ruwasqasninku libropi?
1KI.15.32	Asawan, Israelmanta rey Baasawanqa tukuy kausayninkupi ch'ajwallapipuni karqanku.
1KI.15.33	Judamanta rey Asa kinsa watataña kamachishajtin, Ahiaspa wawan Baasaqa Tirsa llajtapi tukuynin Israelta kamachiyta qallarerqa, iskay chunka tawayoj watatataj kamacherqa. 
1KI.15.34	Señorpa ñaupaqempi sajratapuni ruwarqa, Jeroboampa ñannimpitaj purerqa, ima juchawanchus Israelta juchallichej chaykunapi.
1KI.16.1+1KI.16.2	Hananej wawan Jehúman Señorpa palabran jamorqa, Baasaj contrampi, nerqataj: Imaraykuchus noqa qanta jallp'amanta oqharerqayki Israel llajtaypi kamachej kanaykipaj, qantaj Jeroboampa ñankunasnimpi purikapunki, Israel llajtaytataj juchallicherqanki, chay juchasniykiwan phiñachiwaspa. 
1KI.16.3	Chayrayku kunanqa Baasa, qanta mirayniykitawan llimphuta tukuchisaj, wasiykitataj Nabatpa wawan Jeroboampata kikintapuni ruwasaj. 
1KI.16.4	Baasaj ayllunmanta llajtapi wañojkunataqa alqos mikhuykonqanku, paykunamanta campopi wañojkunatataj suwintus mikhonqanku.
1KI.16.5	Baasaj waj ruwasqasnin, tukuy ima ruwasqasnin, atiyniyoj kasqan imaqa, manachu qelqasqa kashan Israelmanta reyespa ruwasqasninku libropi? 
1KI.16.6	Baasa wañupojtintaj Tirsapi p'amparqanku, paypa cuentampitaj wawan Ela kamacherqa.
1KI.16.7	Señorpa palabranqa Hananej wawan profeta Jehunejta jamorqa Baasaj contrampi, ayllumpa contrampiwan, chay jina sajrata Señorpa ñaupaqempi ruwasqanrayku, makisnimpa ruwasqasninwan phiñachispa Jeroboampa wasin jinallataj tukuchisqa kanampaj, mayqentachus pay tukucherqa ajinata.
1KI.16.8	Rey Asa Judapi iskay chunka sojtayoj watataña kamachishajtin, Baasaj wawan Elaqa Israelpi kamachiyta qallarerqa; iskay watata Tirsapi kamacherqa. 
1KI.16.9+1KI.16.10	Paypa contrampitaj khuskan carretasninmanta kamachejnin Zimri oqharikorqa. Tirsapi mayordomon Arsaj wasimpi Ela ujyaspa machasqa kashajtin, Zimri jamuspa wañucherqa, Judamanta rey Asa iskay chunka qanchisniyoj watataña kamachishajtin, Zimritaj Elaj cuentampi kamacherqa.
1KI.16.11	Paytaj kamachina tronompi tiyaykukuytawanqa, Baasaj tukuynin mirayninta wañucherqa, manataj ni uj qharillapis, wauqe masillampis, ni kausaqempis qhepakorqachu. 
1KI.16.12+1KI.16.13	Ajinata Zimreqa, Baasaj tukuy ayllunta tukucherqa, imaynatachus Señorqa sut'incharqa Baasaj ayllumpa contrampi profetan Jehunejta chayman jina, Baasaj tukuy juchasninrayku wawan Elaj juchasninraykupiwan, mayqenkunawanchus Israelta juchallicherqanku, Israelpa Señor Diosninta chay qhasi mana kaj lantista ruwasqasninkuwan phiñachispa.
1KI.16.14	Elaj waj ruwasqasnin, tukuy ima ruwasqasnimpiwan, manachu qelqasqa kashan Israelmanta reyespa tukuy ruwasqasninku libropi?
1KI.16.15	Judamanta rey Asa iskay chunka qanchisniyoj watataña kamachishajtin, Zimreqa Tirsapi kamachiyta qallarerqa, chaypitaj qanchis p'unchayta kamacherqa. Israelmanta soldadostaj, Filisteospa llajtanku Gibetompa contrampi muyuykusqas kasharqanku. 
1KI.16.16	Soldadostaj jarasqas kasharqanku chaypi uyarerqanku, Zimri oqharikuspa reyta wañuchisqanta. Chanta tukuynin Israelmanta runastaj chay kikimpacha Omrita churarqanku Israelpi kamachinampaj, payqa maqanakoj soldadospa kurajninku karqa. 
1KI.16.17	Gibetonmanta Omreqa tukuynin israelitaswan llojsimuspa Tirstat muyuykorqanku maqanakunankupaj.
1KI.16.18	Zimritaj llajtata jap'isqata rikhuspa, reypa palacionman yaykuspa pakaykakamorqa, wasiman ninata jap'iykuchispa chay kikimpi wañorqa. 
1KI.16.19	Chayqa karqa jucha ruwasqanrayku, Señorpa ñaupaqempi sajrata ruwasqanmanta, Jeroboampa ñankunasnimpi ima juchawanchus Israelta juchallichej chaykunapi purispa.
1KI.16.20	Zimrej waj ruwasqasnin, oqharikusqasnin ima, manachu qelqasqa kashan Israelmanta reyespa ruwasqasninku libropi?
1KI.16.21	Chanta israelitasqa iskayman t'aqakorqanku; Ginatpa wawan Tibnita khuskan runas reyta churanankupaj qhaterqanku, khuskantaj Omrita qhaterqanku. 
1KI.16.22	Omrita qhatejkunaqa atiparqanku Ginatpa wawan Tibnita qhatejkunata; Tibni wañorqa, Omritaj kamachej karqa.
1KI.16.23	Judamanta rey Asa kinsa chunka ujniyoj watataña kamachishajtin, Omreqa Israelpi kamachiyta qallarerqa, kamacherqataj chunka iskayniyoj watata, sojta watataqa Tirsapi kamacherqa. 
1KI.16.24	Omritaj Semermanta Samaria orqota sojta chunka sojtayoj kilos qolqewan ranterqa, chaypitaj uj llajtata ruwacherqa Samaria sutiyojta, chay orqoj ñaupa dueñon Semer sutiyoj kasqanrayku.
1KI.16.25	Omritaj Señorpa ñaupaqempi sajratapuni ruwarqa, paymanta aswan ñaupajta kamacherqanku chaykunamanta nisqaqa astawanraj. 
1KI.16.26	Nabatpa wawan Jeroboampa ñankunasnimpi purerqa, mayqenkunawanchus Israelta juchallicherqa chaykunapi, Israelpa Señor Diosninta lantisninkuwan phiñachispa.
1KI.16.27	Omrej waj ruwasqasnin, tukuy ruwasqasnin, wapu kaspa atiyninmantawan, manachu qelqasqa kashan Israelmanta reyespa ruwasqasninku chay libropi? 
1KI.16.28	Omri wañojtintaj Samariapi p'amparqanku, paypa cuentampitaj wawan Acab kamacherqa.
1KI.16.29	Judapi rey Asa kinsa chunka pusajniyoj watataña kamachishajtin, Omrej wawan Acab Israelpi kamachiyta qallarerqa, payqa Israelta Samariapi iskay chunka iskayniyoj watata kamacherqa. 
1KI.16.30	Omrej wawan Acabqa ancha sajratapuni Señorpa ñaupaqempi ruwarqa, paymanta aswan ñaupajta kamacherqanku chaykunamanta nisqaqa astawanraj. 
1KI.16.31	Imaraykuchus Nabatpa wawan Jeroboampa ñankunasnimpi usqhayllata purerqa, casarakorqataj sidoniospa reyninku Et-baalpa wawan Jezabelwan, chaymantaqa Baalta yupaychamorqa sirverqataj. 
1KI.16.32	Baalpaj uj altarta yupaychana wasitawan Samaria llajtapi ruwaporqa. 
1KI.16.33	Acabqa Asera nisqa uj lantita ruwallarqataj, paymanta aswan ñaupajta kamacherqanku chaykunamanta nisqaqa astawampuni payqa ruwarqa, ajinamanta Israelpa Señor Diosninta phiñachispa.
1KI.16.34	Acabpa p'unchaykunasnimpitaj, Betelmanta Hielqa Jericota watejmanta jataricherqa, chay llajtata jatarichiyta qallarishajtin kuraj kaj wawan Abiram wañorqa; llajtaj punkusninta churashajtintaj, sullk'a kaj wawan Segub wañorqa, imaynatachus Señorpa palabran, Numpa wawan Josuenejta nisqa karqa chay junt'akunampaj.
1KI.17.1	Chanta Galaadpi, Tisbemanta profeta Eliasqa Acabman nerqa: Israelpa Señor Diosnimpa sutimpi, pejpa ñaupaqempichus noqa kashani niyki: Kay wataspi mana paramonqachu nitaj chhullamonqachu noqa ujtawan ninaykama.
1KI.17.2+1KI.17.3	Señorpa palabrantaj Eliasman jamorqa, nispa: Karunchakuy kaymanta, inti llojsimuy ladoman riy, Querit wayq'omantaj pakaykakamuy, Jordanmanta chay chimpaman. 
1KI.17.4	Chay wayq'omanta yakuta ujyanki, noqataj kamachini qharqañasta jaqhaypi mikhuchisunankupaj.
1KI.17.5	Eliastaj Señorpa palabranman jina, rispa Querit wayq'o qhayllapi tiyakamorqa, Jordán chimpanejpi. 
1KI.17.6	Qharqañastaj tutamanta chanta tardempis t'antata aychatawan apamporqanku; chay wayq'omantataj yakuta ujyaj. 
1KI.17.7	Pisi p'unchaykunamantataj chay wayq'opi yakoqa ch'akiporqa, chay nacionman mana paramusqanrayku.
1KI.17.8+1KI.17.9	Señorpa palabranqa ujtawan Eliasman jamullarqataj, nispa: Sidompi Sarepta llajtaman jatarikuspa ripuy, chaypitaj tiyakamuy; noqa kamachiniña uj warmi sapata pay mikhuchisunampaj.
1KI.17.10	Chanta paytaj jatarikuytawan riporqa Sareptaman. Llajta punkuman chayashaspataj, chaypi uj warmi sapata llant'ata pallakushajta rikorqa; Eliasqa payta wajyaspa nerqa: Mañakuyki ujyanaypaj yakuta uj vasopi apampunawaykita.
1KI.17.11	Warmi apamunampaj rishajtinña, watejmanta wajyallarqataj: Mañakullaykitaj makiykipi uj chheqan t'antatawan apampunawaykita, nispa.
1KI.17.12	Paytaj kutichispa nerqa: Señor Diosniykipis yachan, mana chayasqa t'antay kanchu; uj chhika jak'ullay tiyapuwan uj wich'ipi, uj yurupi uj chhika aceitepiwan; kunantaj uj iskay llant'ata pallakusharqani, yaykuspataj noqapaj wawaypajwan ruwarqonaypaj, chayta mikhuykuspataj yarqhaywanchá wañupusqayku.
1KI.17.13	Eliastaj, nerqa: Ama chaymantaqa llakikuychu; rillay, nisqaykita jina ruwamullay, chaywampis ñaupajta uj t'antata ruwarqospa nina k'ajajpi chayachispa apamuway; chantá ruwallanki wawaykipaj qampajpis. 
1KI.17.14	Imaraykuchus Israelpa Señor Diosnenqa kay jinata nin: Wich'ipi jak'oqa, yurupi aceitepis mana tukukonqachu Señor kay jallp'a pataman parachimunankama.
1KI.17.15	Chanta paytaj rispa ruwamorqa imaynatachus Elías nisqanman jina; unayta mikhorqanku Eliaswan chay warmiwan, wawampiwan. 
1KI.17.16	Wich'ipi jak'utaj mana tukukoj karqa, aceitepis chay yurupi mana pisiyarqachu, imaynatachus Señorqa parlarqa Elías profetanejta chayman jina.
1KI.17.17	Chaymanta aswan unaymantaqa viudaj wawan anchatapuni onoykorqa. Manaña samariytapis aterqachu. 
1KI.17.18	Paytaj Eliasman nerqa: Diospa runan, ima ruwanay tiyan noqa qanwanri? Juchasniymanta yuyarichiwajchu kayman jamunki, wawaytapis wañuchej?
1KI.17.19	Eliastaj nerqa: Kayman chay wawaykita apamuway. Chanta payqa ichurisqa kasharqa, chaymanta oqhariytawan patapi puñuna wasinman ichuspa caman pataman churaykorqa. 
1KI.17.20	Señorman qhaparispataj, nerqa: Señor Diosníy, kay warmi sapaj wasimpi tiyashajtiy llakichinkirajchu, wawanta wañuchispa?
1KI.17.21	Chay wawaj patanmantaj kinsa kutita winkuykorqa, Señorta qhaparispataj nerqa: Señor Diosníy, mañakuyki kay wawata kausarichinaykita.
1KI.17.22	Señortaj Eliaspa mañakusqanta uyarispa chay wawata kausaricherqa. 
1KI.17.23	Chanta Eliastaj chay wawata uraykuchimorqa mamampa chayman, jaywaporqataj: Qhaway, wawaykeqa kausashan, nispa.
1KI.17.24	Chantataj chay warmeqa Eliasta nerqa: Kunanqa yachani cheqamantapuni Diospa runan kasqaykita, Señorpa palabrantaj cheqapuni qampa simiykipeqa kasqanta.
1KI.18.1	Unay p'unchaykunamanta, Señorpa palabran Eliasman jamorqa, kinsa kaj watapi, nerqataj: Acabman rikuchikamuy, ñapis parachimusajña jallp'a pataman.
1KI.18.2	Eliastaj rispa Acabwan tinkumoj rerqa. Yarqhaytaj anchapuniña Samariapeqa karqa. 
1KI.18.3	Acabtaj Abdías mayordomonta wajyarqa. Abdiasqa maytapuni Señorta tukuy sonqonwan yupaychaj. 
1KI.18.4	Señorpa profetasninta Jezabel wañuchishajtin, Abiasqa pachaj profetasta chhanka jusk'usman pakaykamorqa, phishqa chunkamanta phishqa chunka. Chaypitaj paykunaman qoj mikhuyta yakutawan. 
1KI.18.5	Acabtaj Abdiasta nerqa: Jaku rinachej Israel jallp'ata purimusunchej tukuynin wayq'osta yaku juturistawan, ichapis tarisunman q'omer pastosta chaykunawan caballosninchejta kausachinapaj mulastawan, amataj mana uywasniyoj qhepakunanchejpaj.
1KI.18.6	Israel jallp'ata purimunankupajtaj paykunaqa t'aqanakorqanku; Acabqa waj ñanta rerqa, Abdiastaj waj ñantataj. 
1KI.18.7	Abdiastaj ñanta rishaspa, Eliaswan tinkukorqa; payta rejsispataj pampaman k'umuykurorqa, nerqataj: Manachu qanqa wiraqochiy Elías kanki?
1KI.18.8	Eliastaj kuticherqa: Noqa kani, kunanqa rispa willamuy reyniykiman, kaypi Elías kashan, nispa.
1KI.18.9	Abdiastaj kuticherqa: Imapitaj noqa juchallikusqani kay kamachiykita Acabpa makinman jaywanawaykipaj, wañuchinawampajtaj? 
1KI.18.10	Señor Diosniykej sutimpi jurayki, tukuy nacionesta reinosta ima mask'achisunki wiraqocheyqa, tukuypis chanta ninku: Mana kaypichu. Chay jawataj tukuy nacionesta reinostawan juracherqa manapuni rikhususqankuta. 
1KI.18.11	Kunantaj qanqa ninki: Rispa, willamuy wiraqochiykiman, Elías kaypi kashan, nispa? 
1KI.18.12	Noqa ripojtiytaj, Señorpa Espíritun wajnejman mana yachasqayman apasonqa. Noqa rispa Acabman willamojtiy, qanta mana taripasuspataj payqa wañuchiwanqa ari. Kay kamachiykeqa Señorta manchachikun juch'uyninmantapacha. 
1KI.18.13	Manachu pipis, wiraqochíy, qanman willasorqa noqa ruwasqayta, maypachachus Jezabel Señorpa profetasninta wañuchishajtin; noqa pachaj profetasta chhanka jusk'uspi pakaykorqani, phishqa chunkamanta phishqa chunka, chaypitaj mikhuyta yakutawan qorqani, chayta? 
1KI.18.14	Kunantaj qanqa niwashanki willamuy wiraqochiykiman: Kaypi Elías kashan nispa; pay noqata wañuchinawampaj.
1KI.18.15	Eliastaj kuticherqa: Tukuy Atiyniyoj Señorpa sutimpi, mayqempa ñaupaqempichus kashani chaypa sutimpi jurayki, kunampacha Acabwan tinkumusaj. 
1KI.18.16	Chaymantataj Abdiasqa rerqa Acabwan tinkumoj, ajinatataj willarqa; chanta Acabqa Eliaswan tinkukoj jamorqa. 
1KI.18.17	Acabqa Eliasta rikhuspa, nerqa: Qanchu kanki Israelta musphachejqa?, nispa.
1KI.18.18	Paytaj kuticherqa: Mana noqachu Israeltaqa musphachini, aswampis qanwan tataykej ayllunwan ima musphachishankichej Señorpa kamachisqasninta saqerpayaspa, baalestataj yupaychaspa. 
1KI.18.19	Kamachiy ari kunanqa, tukuynin israelitas Carmelo orqoman tantakamunankuta, Baalpa tawa pachaj phishqa chunkayoj profetasninta, Aseraj tawa pachaj profetasnintawan ima, pikunachus Jezabelpa mesanmanta mikhunku chaykunata.
1KI.18.20	Chantaqa Acabqa tukuynin israelitasta wajyacherqa, Carmelo orqopitaj chay profetastawan tantaykorqa. 
1KI.18.21	Eliastaj tukuynin runasman chimpaykuytawan nerqa: Mayk'ajkamataj iskay yuyayniyojllapuni qankuna kankichejri? Señorpuni Dios kajtenqa qhatiychej, chayri Baal dios kajtenqa qhepanta riychej.
1KI.18.21	Runastaj mana imatapis kuticherqankuchu. 
1KI.18.22	Eliasqa watejmanta runasta nillarqataj: Señorpa profetasninmanta noqalla qhepakuni, Baalpa profetasninrí tawa pachaj phishqa chunkayoj kanku. 
1KI.18.23	Kayman iskay torosta aysamuwayku, ujnintataj paykuna ajllakuchunku, ñak'aspataj juch'uy juch'uyta kuchuraspa llant'a pataman churachunku, uranmantaj ama ninata jap'ichichunkuchu, chanta noqañataj chay ujnin torota ñak'amushaspa llant'a pataman churallasajtaj, uranmantaj mana ninata jap'ichispalla. 
1KI.18.24	Chaymantataj dioskunasniykichejpa sutisninkumanta qhapariychej, noqataj Señorpa sutinta qhaparisaj, mayqen dioschari ninata apachimonqa, chaymin Diosqa kanqa. Tukuy runastaj kuticherqanku, kosapacha, nispa.
1KI.18.25	Chanta Eliasqa, Baalpa profetasninta nerqa: Qankuna ujnin torota ajllakuspa ñaupajta wakichiychej, qankuna ashkhas kasqaykichejrayku, diosniykichejpa sutinmanta qhapariychej, amataj ninata uranman jap'ichinkichejchu.
1KI.18.26	Paykunataj ujnin torota jap'iytawan wakicherqanku, sut'iyaymantapacha khuskan p'unchaykama Baalpa sutinta qhaparerqanku, kay jinata: Baal uyariwayku, nispa. Manataj ima parlayllapis, nitaj kutichejpis karqachu; chaykamataj paykunaqa, altar ruwarqanku chay qayllampi phinkirispa purisharqanku. 
1KI.18.27	Chanta khuskan p'unchayta Eliasqa paykunamanta asikorqa: Astawan jatunmanta qhapariychej, imaraykuchus payqa dioscharí. Ichapis umachakushan, chayri imatachus ruwashan, ñampichus kashan. Ichapis puñushan, rijch'arichiychej ari!
1KI.18.28	Paykunataj jatunmanta qhaparerqanku, imaynachus paykuna ukhupi ruwana kasqanman jina, cuchilloswan, jatuchej cuchillospiwan t'ojsirakuspa, yawarpurulla kanankukama.
1KI.18.29	Khuskan p'unchaypis pasarqaña, paykunatajri phinkiykachaspa aswan jatunmanta qhaparishallarqankupuni, jaywana rato chayamunankama, manataj ima parlayllapis uyarikorqachu, nitaj pipis kutichej nitaj uyarejpis karqachu.
1KI.18.30	Chanta Eliasqa tukuynin runasta nerqa: Chimpamuychej noqaman. Tukuy runastaj payman chimpaykorqanku; paytaj Señorpa altarnin urmasqa kasharqa chayta jallch'aykorqa. 
1KI.18.31+1KI.18.32	Eliastaj chunka iskayniyoj rumista oqharerqa Jacobpa wawasnin mashkha aylluchus karqanku chayman jina, Jacobta Señorqa nerqa Israel sutiyki kanqa nispa, chay rumiswantaj uj altarta ruwarqa Señorpa sutimpi; chay jawataj uj lark'ata ruwarqa altarpa muyuynimpi, chaymantaj kinsa chunka litros yaku jina yaykoj. 
1KI.18.33	Chanta llant'ata altar pataman tauqaykorqa, torota ñak'aspataj juch'uy juch'uyta kuchuraspa chay llant'a pataman churaykorqa. 
1KI.18.34	Nerqataj: Tawa p'uñu yakuwan jich'akipaychej q'olachinaman, llant'a patamampis.
1KI.18.34	Nillarqataj: Ujtawan jinata ruwallaychejtaj, chanta ujtawan jinata ruwallarqankutaj. Nillarqapuni: Kinsa kutita jinata ruwaychej; kinsa kutitataj ruwarqanku. 
1KI.18.35	Ajinamanta yakoqa altar muyuyninta purerqa, chay lark'ata ruwarqa chaymampis junt'aykorqa. 
1KI.18.36	Chanta q'olachispa jaywana rato chayamojtin, profeta Eliasqa chimpaykuspa nerqa: Abrahampata, Isaacpata, Israelpatawan Señor Diosnin, kunan yachachunku qan Israelpa Señor Diosnin kasqaykita, noqataj kamachiyki kasqayta, qampa kamachisqaykiwantaj kay tukuy imasta ruwasqayta. 
1KI.18.37	Uyariway Señor, uyariway ari, yachanankupaj kay runas, qanlla Señor Dios kasqaykita, qantaj paykunaj sonqonkuta qanman kutirichisqaykita.
1KI.18.38	Chantaqa Señormanta nina uraykamuspa q'olaykorqa chay ñak'asqa torota, llant'ata rumista, jallp'ata, lark'api yakutapis ch'akirpayacherqa. 
1KI.18.39	Tukuy runastaj chayta rikuspa, qonqorikuspataj pampakama k'umuykorqanku; nerqankutaj: Señorlla Diosqa, Señorlla Diosqa!, nispa.
1KI.18.40	Chanta Eliasqa nerqa: Baalpa profetasninta jap'iychej, amataj ujpis ayqechunkuchu. Paykunataj jap'erqanku; Eliastaj Cisón wayq'oman pusaspa chaypi qholurarqa.
1KI.18.41	Chanta Eliasqa Acabman nerqa: Riy, mikhumuy ujyamuytaj: imaraykuchus paraqa uyarikamushanña.
1KI.18.42	Chanta Acabqa mikhoj ujyajtaj riporqa, Eliastaj Carmelo orqoman wicharerqa, pampaman k'umuykuspataj, uyanta moqosnin pataman chayacherqa. 
1KI.18.43	Kamachinmantaj nerqa: Llojsispa mar qochanejta qhawarimuy. Paytaj wicharispa qhawarerqa, nerqataj: Mana imapis kanchu. Eliastaj ujtawan nillarqataj: Qanchis kutita qhawarimuy.
1KI.18.44	Qanchis kaj kutipi kamachenqa nerqa: Uj juch'uy phuyuta noqa rikuni runaj maki t'ajllinta jina, mar qochamanta llojsimojta. Eliastaj nerqa: Riy, Acabman willamuy: Carretaykiman wicharispa ripuy, ñampi para ama jark'asunampaj, nispa.
1KI.18.45	Ajina kashajtintaj, ujllata phuyus laqhayaykamorqa wayrawan ima, sinch'itataj paraqa jich'akorqa. Acabtaj carretanman wichariytawan Jezreelman jamorqa. 
1KI.18.46	Señorpa makintaj Eliaswan karqa; payqa p'achasninta sumajta chumpiykukuytawan, Jezreelman chayanankama Acabpa ñaupaqenta correrqa.
1KI.19.1	Acabtaj Jezabelman willarqa Eliaspa tukuy ima ruwasqanmanta, imaynatachus chay Baalpa tukuy profetasninta cuchillowan wañurachisqanmantawan. 
1KI.19.2	Chaymantaqa Jezabelqa Eliaspaman ujnin kamachinta kacharqa, nichispa. Sichus q'aya kay horasta profetasta wañucherqanki chaykunata jina mana ruwasojteyqa, dioskunasniy jasut'iwachunku, nispa.
1KI.19.3	Chay jina paypaj mana allin kasqanta rikuspa, Eliasqa jatariytawan riporqa kausayninta librananrayku, Judapi Beerseba llajtaman chayarqa, chay pitaj kamachinta saqeporqa. 
1KI.19.4	Ch'in pampanejta riporqa uj p'unchay puriyta jina, chaypitaj retama sach'a uraman tiyaykukorqa wañupuyta munaspa, nerqataj: Chayllaña kachun, Señorníy, kausayniyta qhechupuwan, noqaqa mana aswan sumajchu kani tatasniymanta nisqaqa.
1KI.19.5	Retama sach'a urapi winkuspa puñurpariporqa. Chaymantataj Señorpa uj angelnin chimpaykuspa, nerqa: Jatarikuy mikhuytaj, nispa.
1KI.19.6	Chanta paytaj qhawatataspa, uman chaynejpi rikorqa un t'antata nina k'ajajpi chayasqata, uj yurupitaj yakutawan; mikhuykuspa ujyaykuspataj, watejmanta puñuykullarqataj. 
1KI.19.7	Señorpa angelnintaj kutimorqa, chimpaykuspataj, nerqa: Jatarikuspa mikhuy, imaraykuchus karutaraj rinayki kanman.
1KI.19.8	Jatarikuytawanqa, mikhorqa ujyarqataj; chay mikhusqanwantaj kallpachakorqa chanta tawa chunka p'unchayta tawa chunka tutatawan purerqa Diospa orqon Horebman chayanankama. 
1KI.19.9	Chaypitaj uj chhanka jusk'uman yaykorqa, chaypitaj chay tutaqa puñorqa. Señorpa palabrantaj payman jamorqa: Elías, imata kaypi ruwashankiri?, nispa.
1KI.19.10	Paytaj kuticherqa: Tukuy Atiyniyoj Señor Diosníy, noqaqa anchatapuni qanmanta sienteni, imaraykuchus israelitasqa tratota ruwasqaykita saqerparinku, altaresniykita urmachinku, profetasniykitapis espadawan wañurachinku; noqa sapallayña qhepakuni, chaywampis wañuchinawankupaj mask'ashawankuraj.
1KI.19.11	Señortaj nerqa: Llojsimuy jawaman, chay orqopitaj Señorpa ñaupaqempi sayakuy. Señortaj pasarqa, uj jatun wayrataj qaqasta urmachimuspa wayrarqa Señorpa ñaupaqempi, Señortaj mana chay wayrapichu kasharqa; chay wayraj qhepampitaj uj jallp'a ikhakuy karqa, Señortaj mana chay jallp'a ikhakuypichu kasharqa. 
1KI.19.12	Chay jallp'a ikhakuypa qhepampitaj uj ninañataj karqa, Señortaj mana chay ninapichu kasharqa. Chay ninaj qhepampitaj uj k'acha wayrata silvay jina uyarikorqa. 
1KI.19.13	Eliastaj chayta uyarispa, ponchonwan uyanta suk'umpaykukorqa; llojsimuspataj chay chhanka jusk'u punkuman jamorqa. Chaypitaj payman uj parlay jamorqa: Elías, imata kaypi ruwashankiri?, nispa.
1KI.19.14	Eliastaj kuticherqa: Tukuy Atiyniyoj Señor Diosníy, noqaqa anchatapuni qanmanta sienteni; imaraykuchus israelitasqa tratota ruwasqaykita saqerparinku, altaresniykita urmachinku, profetasniykitapis espadawan wañurachinku; noqa sapallayña qhepakuni, chaywampis wañuchinawankupaj mask'ashawankuraj.
1KI.19.15	Señortaj payta nerqa: Jatariy, ñan jamusqaykita kutipuy, Damasco ch'in pampanejta, chayaspataj Azaeltaqa jawiykunki Siriapi kamachej kanampaj. 
1KI.19.16	Nimsej allchhin Jehuta jawiykunki Israelpi kamachej kanampaj; Abel-meholamanta Safatpa wawan Eliseotataj jawiykullankitaj qampa cuentaykipi profeta kanampaj. 
1KI.19.17	Pichus Hazaelpa espadanmanta ayqekojtaqa Jehú wañuchenqa, Jehój espadanmanta ayqekojtataj Eliseo wañuchenqa. 
1KI.19.18	Israelpitaj noqaqa qanchis waranqata qhepachikusaj pikunachus Baalpa ñaupaqempi mana qonqorikorqankuchu, nitaj siminkupis lantinta much'arqankuchu.
1KI.19.19	Chaymanta ripuspataj Eliasqa Safatpa wawan Eliseota tarerqa, paytaj chunka iskayniyoj yuntaswan llank'achisharqa, chaykunamanta ujnin yuntawantaj aswan qhepata risharqa. Eliastaj paypa ñaupaqenta pasarqoshaspa ponchonta Eliseoj patanman choqaykorqa. 
1KI.19.20	Chanta paytaj chay yuntasta saqerpayaspa Eliaspa qhepanta apurayta rerqa, nerqataj: Mañakuyki ari, tatayta mamantawan rispa much'aykamunayta, chantataj qanta qhatisqayki. Eliastaj payta nerqa: Rispa kutillay, noqa qanta imanashaykitajri?
1KI.19.21	Kutispataj Eliseoqa iskay torosta jap'ispa ñak'arqa, chay aradosllawantaj aychasta kankarqa, tukuynin runasmantaj mikhunankupaj qorqa. Chaymantataj jatarikuspa Eliaspa qhepanta rerqa, paytataj sirverqa.
1KI.20.1	Siriamanta rey Ben-adadqa tukuy soldadosninta tantaykorqa, paywan kinsa chunka iskayniyoj reyes rerqanku ashkha caballoswan, carretaswan ima; kaykunawan rispataj Samariata muyuykuspa, maqanakorqataj. 
1KI.20.2+1KI.20.3	Israelmanta rey Acabmantaj kachasta kacharqa, nichispa: Ben-adadqa ajinata nin: Qolqeykiwan, qoriykiwan noqajta, k'acha kaj wawasniyki, warmisniykipis noqajta.
1KI.20.4	Israelmanta reytaj kutichispa, nerqa: Imaynatachus nisqaykiman jina wiraqochi reyníy, noqa, tukuy ima kapuwajniypis qampata.
1KI.20.5	Watejmanta chay kachasqa kutimullarqankutaj kay jinata nispa: Ben-adadqa kayta nisunki: Noqa kachamorqayki nisunankupaj: Qan, qolqeykita, qoriykita, warmisniykita, wasasniykitawan noqaman qopunawaykita. 
1KI.20.6	Chay jawaqa, q'aya kay horasta kamachisniyta qanman kachamusqayki, qampatataj tukuy ima wasiykipi kajta, kamachisniykej wasimpi kajkunatawan; tukuyninkuta qhawaykonqanku, apakaponqankutaj tukuy imachus k'acha kajkunata.
1KI.20.7	Chanta Israelmanta reyqa, nacionmanta tukuynin kurajkunasta wajyacherqa, nerqataj: Tanteaychej qankuna, reparaychejtaj imaynatachus kayqa noqanchejpa sajrallanchejtapuni mask'an; payqa noqaj warmisniyta, wawasniyta, qolqeyta, qoriytawan mañachimuwan, noqatajrí mana, mana nispaqa ninichu.
1KI.20.8	Chanta, tukuynin kurajkuna, tukuynin runaspiwan payman nerqanku: Ama kasuta ruwaychu, nitaj imatachus mañasusqantapis qoychu.
1KI.20.9	Acabtaj, Ben-adadpa kachamusqasninman kutichispa nerqa: Wiraqochi reyniyman kay jinata niychej: Ñaupaj kajta niwasqaykita kay kamachiykeqa ruwanqa; kunan kay nichimuwasqaykitaqa mana ruwayta atiymanchu. Kachasqa kajkunataj kutiytawan ajinata willamorqanku. 
1KI.20.10	Ben-adadtaj watejmanta kachamullarqataj, Onejta: Dioskunasniy sinch'ita jasut'iwachunku, chay tukuy noqata qhatimuwajkunaj makisninkuman kay Samaria llajtaj jallp'anqa mana kanqachu uj jich'ikamallapis.
1KI.20.11	Israelmanta reytaj kutichispa, nerqa: Amaraj atipani nispa takichunrajchu manaraj maqanakushaspaqa.
1KI.20.12	Ben-adadqa wajkuna reyeswan toldospi ujyaspa kasharqa, kay palabrasta uyariytawantaj, kamachisninta nerqa: Wakichikuychej. Paykunataj chay llajtaj contrampi maqanakunankupaj wakichikorqanku.
1KI.20.13	Chaypachataj Israelmanta rey Acabman uj profeta jamorqa, nerqataj: Señorqa ajinata nin: Rikhunkichu chay chhika runasta? Kunantaj makiykiman noqa jaywaykusqayki, yachanaykipaj noqa Señor kasqayta.
1KI.20.14	Acabtaj kuticherqa: Mayqempa makinnejta? Paytaj nerqa: Señorqa ajinata nin: Provinciasmanta kurajkunaspa kamachisnimpa makisninnejta. Acabtaj nerqa: Pitaj maqanakuyta qallarenqari? Profetataj payman nerqa: Qan qallarinki.
1KI.20.15	Chanta Acabqa chay provinciaspa kurajkunasninkoj kamachisninta qhawarqa, chaykunaqa iskay pachaj kinsa chunka iskayniyoj karqanku. Chay jawaqa qhawallarqataj israelmanta tukuynin runasta, chaykunataj qanchis waranqa karqanku. 
1KI.20.16	Paykunataj llojserqanku khuskan p'unchaypi, Ben-adadtaj ujyaspa machasharqa chay toldospi, chay kinsa chunka iskayniyoj reyes payta yanapaj jamorqanku chaykunawan. 
1KI.20.17	Provinciasmanta kurajkunaspa kamachisnintaj ñaupajta llojsimorqanku. Ban-adadmantaj Samariamanta runas llojsimusqankuta willarqanku. 
1KI.20.18	Payqa chanta nerqa: Sichus paykuna allimpaj llojsimunku chayqa, kausashajta jap'iraychej, sitajchus maqanakoj llojsimunku chaypis kausashajta jap'iraychej.
1KI.20.19	Provinciasmanta kurajkunaj kamachisnintaj llajtamanta llojsimorqanku, paykunaj qhepantataj soldados jamorqanku. 
1KI.20.20	Sapa ujtaj wañucherqa paypa contrampi jamojta; sirios ayqerejtinkutaj Israelmanta kajkunaqa qhatiykorqanku. Siriamanta rey Ben-adadtaj caballompi lloq'aykuspa, caballospi purejkuna wakin soldadosninwan ayqekorqa. 
1KI.20.21	Israelmanta reytaj llojsispa caballosta, carretastawan qhechorqa, ajinamanta siriosta sumajtapuni atipaykorqa. 
1KI.20.22	Chaypachataj Israelpa reyninman uj profeta jamorqa, nispa: Riy, sumajta wakichikamuy, umallikuytaj imatachus ruwanaykita; imaraykuchus uj wata pasasqanmanta Siriamanta reyqa, ujtawan qampa contraykipi jamonqa.
1KI.20.23	Siriamanta reypa kamachisnenqa nerqanku: Paykunaj dioskunasninkoqa orqosmanta dioskuna kanku, chayrayku paykunaqa atipawanchej; sichus paykunawan llano pampapi maqanakusunman chayqa, cheqamantapuni atipasunman. 
1KI.20.24	Ajinata ruway ari: Reykunata orqhoy, cuentankupitaj soldadospa kurajkunasninta churay. 
1KI.20.25	Qantaj waj soldadosta tantay, chay maqanakupi chinkacherqanki ajinata, caballomanta caballollatataj, carretamanta carretallatataj sayachiy. Chanta paykunawan uj pampapi maqanakusunchej, qhawanki cheqamanta atipasumpuni paykunata.
1KI.20.25	Ben-adadtaj chayta uyarispa kikinta ruwarqa. 
1KI.20.26	Uj wata pasasqanmantataj, Ben-adadqa siriospa soldadosninta waturerqa, chanta Afecman Israelpa contrampi maqanakoj jamorqa. 
1KI.20.27	Israelitaspis soldadosninkuta waturillarqankutaj, chanta wakichikusqankuta oqharikuspataj rerqanku sirioswan maqanakoj. Israelitasqa paykunaj ñaupaqenkupi jarakorqanku iskay cabra tropas jinalla, siriostaj tukuynin pampata junt'aykorqanku.
1KI.20.28	Chaypacha Diospa profetan Israelpa reyninman jamorqa, nerqataj: Señorqa ajinata nin: Imaraykuchus siriosqa ninku: Señorninkoqa orqosmanta Dios, manataj pampasmanta Dioschu, chayrayku kunanqa makisniykiman jaywaykullasqaykitaj, chay chhika manchay ashkha runasta. Yachankichejtaj, noqa Señor kasqayta.
1KI.20.29	Qanchis p'unchayta israelitaswan sirioswan chimpan chimpampi jarasqas kasharqanku, chanta qanchis kaj p'unchaypi maqanaku karqa; israelitastaj siriostaqa uj p'unchaylla wañuracherqanku pachaj waranqa runasta chakipi rejkuna soldadosta. 
1KI.20.30	Wakintaj Afec llajtaman ayqekorqanku; chay llajtaj perqasnintaj chay iskay chunka qanchisniyoj waranqa ayqekojkuna runaspa patanman urmaykamorqa. Ben-adadpis chay llajtaman ayqekamorqa, wasimanta wasi pakakuspataj purerqa.
1KI.20.31	Chanta kamachisnenqa Ben-adadman nerqanku: Noqaykoqa uyariyku Israelmanta reyesqa, khuyakoj reykuna kasqankuta; ukhunchejman qhashqa p'achasta churakunachej, wasqhastawan kunkasninchejman, chanta rinachej Israelpa reyninman, ichapis ajinamanta kausajta saqewasun.
1KI.20.32	Qhashqa p'achasta churakorqanku, wasqhastataj kunkasninkuman, chanta Israelpa reyninman jamorqanku, nerqankutaj: Kamachiyki Ben-adadqa nin: Mañakuyki ama wañuchinawaykita. Acabtaj kuticherqa: Pay kausashanraj chayqa, wauqey jina, nispa.
1KI.20.33	Chay runastaj chayta uyarispa yuyarqanku allin kananta, chayrayku chay palabrasta uyariytawan usqhayllata nerqanku: Wauqeyki Benadadqa kausashan. Acabtaj nerqa: Riychej pusarimuychej. Chanta Ben-adadqa Acabman chimparqa, paytaj carretanman wicharicherqa. 
1KI.20.34	Ben-adadtaj payman nerqa: Tataykimanta chay llajtasta tatay qhechusqasninta noqa kutichipusqayki, Damascopi qhatu wasista qampaj ruwakuy imaynatachus tataypis Samariapi ruwakorqa jinata. Acabtaj nerqa: Noqataj kunan saqesqayki kay tratowan ripojta. Ajinata paywan tratota ruwarqa, ripojtataj saqerqa.
1KI.20.35	Señorpa palabrannejta profetasmanta ujnin kaj profeta masinman nerqa: Maqaway. Chay ujtaj mana maqayta munarqachu. 
1KI.20.36	Chay profetataj nerqa: Kunanqa Señorpa palabranta mana kasusqaykimanta, uj león wañuchisonqa. Paymanta karunchakusqantawan uj león chimpaytawan wañucherqa.
1KI.20.37	Chanta profetaqa uj runawanñataj tinkorqa, paytataj nerqa: Maqaway. Chay runataj sumajta maqarparerqa. 
1KI.20.38	Chanta profetaqa llikha trapowan ñawisninta wataykuspa ñampi reyta suyamoj rerqa. 
1KI.20.39	Rey ñanta pasashajtintaj, profetaqa jatunmanta qhaparispa, nerqa: Kay kamachiykeqa maqanaku chaupimanta llojsimuspa jamushajtiy, uj soldado chimpamuwaspa, uj runata pusamuwarqa, nispa: Kay runata qhaway, sichus ayqekunman chayqa, qan kausayniykiwan paganki, mana chayrí kinsa waranqa qolqesta paganki. 
1KI.20.40	Kay kamachiyki waj imasta ruwanankamataj chay runaqa chinkapusqa. Chanta Israelmanta reyqa nerqa: Chaymanta juchachasqa kanki, qanllataj rimarinki.
1KI.20.41	Paytaj chay rato ñawisninmanta traponta qhechukojtin, Israelmanta reyqa rejsirparqa profetasmanta ujnin kaj kasqanta. 
1KI.20.42	Chanta profetaqa reyman nerqa: Señorqa ajinata nin: Makiykimantaña chay wañunan karqa chay runata ayqechisqaykirayku, kunanqa qan kausayniykiwan paganki, kausayninmanta, llajtaykiwantaj paypa llajtanmanta.
1KI.20.43	Israelmanta reytaj Samariapi wasinman may llakisqa phiñasqataj riporqa.
1KI.21.1	Kay tukuy imasmanta qhepatataj, Jezreelmanta Nabotpata Samariaj reynin Acabpa wasin qayllapi uvas huertan tiyaporqa. 
1KI.21.2	Acabtaj Nabotman nerqa: Uvas huertaykita q'omerkunata tarpukunaypaj qoway, wasiy cantopi kasqanrayku. Noqataj wajnejpi kay huertaykimanta aswan sumaj huertata qopusqayki; munajtiykeqa huertaj valorninta qolqeta pagapusqayki.
1KI.21.3	Nabottaj Acabman kutichispa, nerqa: Señor librawachun, tatasniypa qowasqan chayaqe huertata qanman qopusunaymantaqa.
1KI.21.4	Acabtaj wasinman llakisqa phiñasqataj jamporqa, Jezreelmanta Nabot chay jinata payman nisqanmanta: Tatasniypa qowasqan huertaytaqa mana qanman qoykimanchu nispa. Puñunanman siriykukuspataj uyanta perqa ladoman churaspa, mana mikhorqachu. 
1KI.21.5	Jezabel warmintaj payman jamorqa, nerqataj: Imaraykutaj chay jina llakisqa kashanki, nitaj mikhunkichuri?
1KI.21.6	Acabtaj kuticherqa: Jezreelmanta Nabotwan parlarqani, nerqanitaj huertanta qopunawanta qolqepipis, chayri munajtenqa wajnejpi uj sumaj huertata qonayta; payta kutichiwarqa: Mana atiymanchu huertayta qopusuytaqa, nispa. 
1KI.21.7	Warmin Jezabeltaj nerqa: Manachu qanqa kamachej kanki? Jatarikuy, kusikuspa mikhuy; noqataj Jezreelmanta Nabotpa huertanta qosqayki.
1KI.21.8	Chantataj Jezabelqa Acabpa sutimpi cartasta qelqarqa, Acabpa anillonwan sellaykuspataj, tukuynin kurajkunasman kamachejkunasninmanwan Nabotpa llajtanman apaykucherqa. 
1KI.21.9+1KI.21.10	Chay qelqasqapitaj kay jinata nerqa: Ayunoman wajyaychej Nabotta tukuy runaspa ñaupaqenman churaspa, iskay sajra runasta mask'aychej paypa contrampi llullakuspa sut'inchanankupaj, nispa: Qanqa Diospa contrampi sajrata parlanki reypa contrampi ima. Chanta jawaman orqhospataj, rumiwan ch'anqaspataj wañuchiychej.
1KI.21.11	Nabotpa llajtampi kurajkuna kamachejkunapiwan ima, imaynatachus Jezabelpa kamachisqanman jina ruwarqanku, chay cartaspi qelqaspa apacherqa chayta junt'aspa. 
1KI.21.12	Ayunoman wajyaspa Nabotta runaspa ñaupaqenman churarqanku. 
1KI.21.13	Chantataj iskay sajra runas jamorqanku, Nabotpa ñaupaqempitaj tiyaykukuspa chay runasqa, tukuynin runaspa ñaupaqempi llullakuspa jurayta qallarerqanku Nabotpa contrampi, nispa: Payqa Diospa contranta parlan, reypa contrantawan. Llajtamanta jawaman pusaspataj chaypi rumiwan ch'anqaspa wañucherqanku.
1KI.21.14	Chantataj Jezabelman willajta kacharqanku: Nabottaqa ch'anqaspa wañuchiykuña, nispa.
1KI.21.15	Jezabelqa Nabotpa wañusqanta uyarispa, Acabman nerqa: Jatariy, Jezreelmanta Nabotpa huertanta jap'ikampuy, mana qolqepipis vendesuyta munarqachu chayta; Nabotqa manaña kausashanchu, ñapis wañusqaña.
1KI.21.16	Acabtaj Nabot wañusqanta uyarispa, jatarikuytawan Jezreelmanta Nabotpa huertanta jap'ikapoj rerqa. 
1KI.21.17+1KI.21.18	Chantaqa Elías Tisbitaman Señorpa palabran jamorqa, nispa: Jatarikuy, Samariapi Israelmanta rey Acabwan tinkumuy, payqa Nabotpa huertampi kashan jap'ikapunampaj. 
1KI.21.19	Payman parlanki kay jinata: Señorqa ajinata nin: Nabotta wañuchispa paypa kajta qhechusqaykirayku, maynejpichus Nabotpa yawarninta alqos llajwarqanku, chayllapitaj yawarniykitapis alqos llajwanqanku.
1KI.21.20	Eliasmantaj Acabqa nerqa: Qan, enemigoychu tariwanki?
1KI.21.20	Eliastaj kuticherqa: Arí noqa tariyki, imaraykuchus qan kikillaykitaj sajrata ruwaspa enqhaykukunki Señorpa ñaupaqempi. 
1KI.21.21	Sajrata kunanqa pataykiman noqa apamusaj, qhepaman mirayniykita tukuyninta chinkachisaj; Acabpa wasimpi qharis kajkunata kamachista mana kamachistapis tukuynin Israelpi tukuchisaj. 
1KI.21.22	Wasiykitapis Nabatpa wawan Jeroboampa wasinta jina ruwasaj, Ahiaspa wawan Baasaj wasintawan jina, sajrata ruwasqaykiwan phiñachiwasqaykirayku, chaykunawantaj Israelta juchallichisqaykirayku. 
1KI.21.23	Jezabelmantapis Señorqa parlallantaj: Jezabelta Jezreel perqa k'uchupi alqos mikhonqanku. 
1KI.21.24	Acabpa wasinmanta pikunachus llajtapi wañojkunataqa alqos mikhonqanku, pikunachus campopi wañojkunatarí aycha mikhoj p'isqos mikhuranqanku.
1KI.21.25	Cheqamantapuni mana ujpis karqachu Acab jinaqa sajrallatapuni ruwaspa Señorpa ñaupaqempi enqhaykukojqa; imaraykuchus Jezabel warmin paytaqa ruwachicherqa. 
1KI.21.26	Payqa millaytapuni ruwarqa, lantista yupaychaspa amorreos ruwaj kanku ajinata, chaykunataqa Israelitaspa ñaupaqenkumanta Señor qharkorqa.
1KI.21.27	Chay palabrasta uyarikuspa Acabqa p'achasninta llik'ikorqa, ukhunmantaj qhashqa p'achasta churakorqa, manataj mikhorqachu, ajina qhashqa p'achayojtaj puñorqa, phutisqataj purerqa. 
1KI.21.28+1KI.21.29	Chaypacha tisbita Eliasman Señorpa palabran jamorqa, nerqataj: Manachu rikunki Acabqa ñaupaqeypi k'umuykachasqanta? Ñaupaqeypi k'umuykachasqanrayku mana chay sajrataqa p'unchaykunasnimpichu apachimusaj, manachayqa wawampi p'unchaykunasnimpi chay sajrataqa tukuy mirayninman apachimusaj.
1KI.22.1	Israelwan sirioswantaj kinsa watata mana maqanakorqankuchu. 
1KI.22.2	Jinataj kinsa watanman, Judamanta rey Josafatqa Israelpa reyninta watukoj uraykorqa. 
1KI.22.3	Israelmanta reytaj kamachisninta nerqa: Manachu yachankichej Galaadmanta Ramotqa noqanchejpata kasqanta, noqanchejtajrí mana imatapis ruwashanchejchu siriospa makinmanta qhechukapunanchejpaj?
1KI.22.4	Josafattataj taporqa: Munankichu noqawan jamuyta Galaadmanta Ramotpa contrampi maqanakoj? Josafattaj Israelpa reyninman kuticherqa: Noqaqa qan jinallataj kani, soldadosniypis soldadosniyki jina, caballosniypis caballosniyki jinallataj. 
1KI.22.5	Chay jawataj Josafatqa, Israelpa reyninman nerqaraj: Mañarikuyki Señorpa palabranta tapurinaykita.
1KI.22.6	Chanta Israelpa kamachejnin tukuynin profetasta tantaykorqa, tawa pachajta jina, chaykunamantaj nerqa: Galaadmanta Ramotpa contrampi risajchu maqanakoj manachu? Paykunataj nerqanku: Rillay, imaraykuchus Señorqa reypa makinman jaywanqa.
1KI.22.7	Josafattaj nerqa: Kaypi Señorpa waj profetan kanrajchu paynejta tapurichinapaj?
1KI.22.8	Josafatmantaj Israelpa reynenqa kuticherqa: Arí, uj kanraj, paynejta Señorta tapurinapaj, Imlaj wawan Micaías sutiyoj; payta noqaqa chejnini manapuni jayk'ajpis cheqanta sut'inchawasqanrayku, manachayqa sajrallatapuni. Josafattaj nerqa: Ama jinata parlaychu.
1KI.22.9	Chantaqa Israelmanta reyqa ujnin kamachinta wajyaspa, nerqa: Imlaj wawan Micaiasta usqhayllata pusamuway.
1KI.22.10	Israelmanta reywan Judamanta rey Josafatwan sapa ujninku sillonninkupi tiyasharqanku rey p'achasninkuwan, Samaria llajtaman yaykuna plazapi; tukuynin profetastaj sut'inchasharqanku paykunaj ñaupaqenkupi. 
1KI.22.11	Quenaanaj wawan Sedequiastaj fierromanta wajrasta ruwakusqa, nerqataj: Señorqa ajinata nin: Kaykunawan siriostaqa wajranki tukuchinaykikama.
1KI.22.12	Tukuynin profetastaj ajinallatapuni sut'inchasharqanku, nispa: Galaadmanta Ramotman riy, allintaj risonqa, imaraykuchus Señorqa reypa makinman jaywanqa.
1KI.22.13	Pitachus kacharqanku Micaiasta wajyamunampaj chayqa, payman kay jinata nerqa: Chay tukuynin profetas uj similla reyman sut'inchanku allin imasllatapuni, qampis paykuna jinallataj allinta sut'inchay sumaj imasta.
1KI.22.14	Micaiastaj nerqa: Señorpa sutimpi jurani, imatachá Señorqa niwanqa, chayta noqaqa nisaj.
1KI.22.15	Paytaj reypaman jamorqa, reytaj payta nerqa: Micaías, Galaadmanta Ramot llajtaj contrampi maqanakoj risqaykuchu, amarajchu? Paytaj kutichispa nerqa: Wichariy, allintaj risonqa, Señorqa reypa makinman jaywaykonqa.
1KI.22.16	Reytaj payta nerqa: Mayk'a kutitataj nisqayki Señorpa sutimpi cheqa kajllata ninawaykitari?
1KI.22.17	Chantá Micaiastaj nerqa: Noqaqa israelitasta rikorqani orqospi ch'eqerasqasta, mana michejniyoj ovejasta jina; Señortaj nerqa: Kaykunajtaqa mana dueñonku kanchu, sapa ujninku wasinkuman sonqo tiyasqalla ripuchunku.
1KI.22.18	Israelmanta reytaj Josafatta nerqa: Manachu noqaqa nerqaykipuni, ni ima allintapis noqapajqa pay sut'inchananta, mana chayqa sajrallatapuni?
1KI.22.19	Micaiasqa nillarqataj: Señorpa palabranta uyariy ari: Noqaqa Señorta rikorqani tronompi tiyasqata, janaj pachamanta tukuynin angelestataj paywan khuska kashajta, paña makinnejpi lloq'e makinnejpipis. 
1KI.22.20	Señortaj nerqa: Pitaj Acabta ch'aukiyaspa pusanman Galaadmanta Ramotpa contrampi maqanakoj rispa urmanampaj? Ujnin uj jinamanta nerqa, ujtaj uj jinamantañataj nerqa. 
1KI.22.21	Uj espiritutaj Señorpa ñaupaqempi sayaykuspa nerqa: Noqa pusarisaj. Señortaj nerqa: Imaynapitaj pusawajri? 
1KI.22.22	Chay espiritutaj nerqa: Noqaqa rispa reypa tukuynin profetasnimpa siminkupi llullata sut'inchasaj. Señortaj nerqa: Qanqa atinki pusayta, rispa ajinata ruwamuy.
1KI.22.23	Kunantaj Señorqa llulla espirituta tukuynin profetasniykej siminman churan, Señortaj ninña qampaj mana allin kananta.
1KI.22.24	Chantaqa Quenaanaj wawan Sedequiasqa chimpaykuspa, Micaiasta; uj lado uyampi lak'arqa, nispa: Maynejtataj Señorpa espíritun llojserqa qanman parlasunampajri?
1KI.22.25	Micaiastaj kuticherqa: Kayta yachanki jaqay p'unchaypi, mayk'ajchus wasimanta wasi pakakuspa ayqaykachanki chaypacha.
1KI.22.26	Chanta Israelmanta reytaj nerqa: Micaiasta jap'ispa presota apaychej llajtata kamachej Amompaman, reypa wawan Joaspamanwan. 
1KI.22.27	Ninkitaj, reyqa ajinata nin: Kaytaqa carcelman churaykuychej, chaypitaj pisi t'antawan pisi yakuwantaj kachiychej, allimpi noqa kutimunaykama.
1KI.22.28	Micaiastaj nerqa: Sichus allimpi kutimunki chayqa, Señor manamin noqaj simiynejtachu parlarqa. Chay ratotaj nerqa: Uyariychej tukuy llajtas.
1KI.22.29	Israelmanta reyqa, Judamanta rey Josafatwan khuska rerqanku Galaadpi Ramot llajtaj contrampi maqanakoj. 
1KI.22.30	Israelmanta reyqa Josafatta nerqa: Noqaqa waj p'achata churakuspa maqanakuman yaykusaj; qantaj kikin p'achallaykiwan yaykuy. Israelpa reynintaj waj p'achata churaykukuspa maqanakuman yaykorqa. 
1KI.22.31	Siriamanta reytaj chay carretaspa kinsa chunka iskayniyoj kurajkunasninta kamachisqa: Ama jatunwampis juch'uywampis maqanakunkichejchu, mana chayqa Israelmanta reypa contrallampipuni. 
1KI.22.32	Carretaspa kamachejkunanqa Josafatta rikhuspa, nerqanku: Israelmanta reyqa kaypunichá kanqa nispa, paypa contrampi maqanakoj chimpaykorqanku; chanta rey Josafatqa qhaparikorqa. 
1KI.22.33	Chay carretasta kamachejkunaqa Israelpa mana reyninchu kasqanta rikuspa, waj ladoman riporqanku. 
1KI.22.34	Ujnin soldadotaj wayrallaman flechanta kacharerqa, chaytaj Israelpa reyninta jap'irparerqa maqanakuna p'achasnimpa tinkuynin cheqapi. Reytaj carretanta aysajta nerqa: Kutirichiway, orqhowaytaj kaymanta imaraykuchus sinch'i nanasqa kashani.
1KI.22.35	Maqanakutaj chay p'unchaypi may sinch'ipuni karqa, reytaj carretallampipuni siriospa ñaupaqempi karqa. Ch'isiyaykuynejtataj wañuporqa; yawarnintaj chay carreta ukhuta corresharqa. 
1KI.22.36+1KI.22.37	Inti yaykuytataj uj parlay uyarikorqa soldados ukhupi kay jinata: Sapa uj llajtaykichejman, sapa uj wasiykichejman, reyqa wañupunña nispa. Samariaman apaspataj chaypi p'amparqanku. 
1KI.22.38	Carretatataj Samaria qhochapi mayllarqanku; maypichus millay purej warmis mayllakoj kanku chaypi, yawarnintataj alqos llajwarqanku imaynatachus Señorpa nisqanman jina.
1KI.22.39	Acabpa waj ruwasqasnin tukuy ima ruwasqasnin, marfilmanta wasita ruwasqan, tukuy llajtasta ruwachisqampiwan, manachu qelqasqa kashan Israelmanta reyespa ruwasqasninku libropi? 
1KI.22.40	Acab wañupojtintaj, paypa cuentampi wawan Ocozías kamacherqa.
1KI.22.41	Rey Acab Israelpi tawa watataña kamachishajtin, Asaj wawan Josafat Judapi kamachiyta qallarerqa. 
1KI.22.42	Josafattaj kamachiyta qallarishaspa kinsa chunka phishqayoj watayoj karqa, Jerusalempitaj iskay chunka phishqayoj watata kamacherqa. Mamanqa Silhej wawan Azuba karqa.
1KI.22.43	Paytaj tatan Asaj tukuy ñankunasnimpi purerqa, mana pantaspa; Señorpa ñaupaqempi cheqanta ruwaspa. Chay tukuywampis lomas patapi yupaychana wasisqa mana qhechusqaschu karqanku; maypichus runasqa uywa ñak'asqasta jaywaj kanku, inciensotawan q'oshnichej kanku.
1KI.22.44	Israelmanta reywan Josafatqa uj tratota ruwarqa allinta kausanankupaj. 
1KI.22.45	Josafatpa tukuy ima waj ruwasqasnin, may mentasqa kasqan, chay chhika ch'ajwasta ruwasqasnin imaqa, manachu qelqasqa kashan Judamanta reyespa ruwasqasninku libropi? 
1KI.22.46	Jinallatataj Judá jallp'amanta qharqorqa chay warmi jina qenchachakojkuna qharista, tatan Asaj tiemponmantapacha qhepakusqanku chaykunata. 
1KI.22.47	Chaypacha Edompi mana rey karqachu, uj kuraj kamachejlla karqa.
1KI.22.48	Josafattaj jatuchaj buquesta ruwarqa Ofirman rispa qorita apamunampaj; chanta mana rerqankuchu, imaraykuchus Ezión-geberpi phirikusqankurayku. 
1KI.22.49	Chanta Acabpa wawan Ocoziasqa, Josafatman nerqa: Munankichu qampa kamachisniyki noqaj kamachisniywan buquespi rinankuta, Josafattaj mana munarqachu.
1KI.22.50	Josafat wañupojtintaj, ñaupa tatan Davidpa llajtampi p'amparqanku; paypa cuentampitaj wawan Joram kamacherqa.
1KI.22.51	Judamanta rey Josafat chunka qanchisniyoj watataña kamachishajtin, Acabpa wawan Ocozías Israelta kamachiyta qallarerqa Samaria llajtapi. Iskay watata Israelpa kamacherqa. 
1KI.22.52	Ocoziasqa Señorpa ñaupaqempi sajratapuni ruwarqa, purispa tatampa ñankunasnimpi, mamampa ñankunasnimpi, Nabatpa wawan Jeroboampa ñankunasnimpiwan, israelitasta juchallichispa. 
1KI.22.53	Baalkunata sirverqa, yupaycharqataj; chantaqa ajinamanta Israelpa Señor Diosninta phiñachispa, imaynatachus tatampis ruwarqa ajinata.
2KI.1.1	Acab wañupusqanmanta qhepata, Moab llajtayoj runas Israelpa contrampi oqharikorqanku. 
2KI.1.2	Ocoziastaj Samariapi wasimpi kashaspa ventanamanta urmaykamorqa. Ajinamanta onqosqa kashaspa kamachisninta kacharqa: Riychej, Ecrón llajtaj diosnin Baal-zebubta tapurimpuwaychej thañikapusajchus manachus chayta, nispa. 
2KI.1.3	Chanta Señorpa angelnin tisbita Eliasman nerqa: Samariamanta reypa kamachisninta taripaj riy, paykunamantaj ninki: Manachu Israelpeqa Dios tiyan Ecrompa diosnin Baal-zebubta rispa tapukamunaykichejpaj? 
2KI.1.4	Chayrayku Señorqa kay jinata nin: Chay camaykimanta mana jatarinkiñachu, kikimpitaj wañupunki. Chaymanta Eliasqa riporqa. 
2KI.1.5	Chay kachas reypaman kutimpojtinkutaj payqa nerqa: Imaraykutaj kutimpunkichejri?
2KI.1.6	Paykunataj kuticherqanku: Uj runawan ñampi tinkukuyku, chanta payqa niwayku: Kutipuychej, kachamusorqachej chay reymantaj kay jinata niychej: Ajinata Señorqa nin: Israelpeqa manachu Dios tiyan Ecrompa diosnin Baal-zebubman kachaspa tapuchikamunaykipaj? Chayrayku kunanqa camaykimanta mana jatarimunkiñachu, kikimpitaj wañunki, nispa.
2KI.1.7	Chanta reyqa paykunata nerqa: Imayna rijch'ayniyojtaj karqa chay palabrasta nisorqachej chay tinkusqaykichej qhariri?
2KI.1.8	Paykunataj kuticherqanku: Millma p'achayoj qhari, qara chumpiyojtaj karqa. Chanta reyqa nerqa: Chayqa tisbita Elías kanqa, nispa. 
2KI.1.9	Chaymantaqa kacharqa phishqa chunka soldadosta capitannintawan. Paytaj wicharerqa uj orqo puntaman, maypichus Diospa runan Elías tiyasqa kasharqa chayman. Capitantaj kay jinata nerqa: Diospa runan, reyqa kunampacha uraykamuchun nisunki, nispa.
2KI.1.10	Eliastaj capitanman nerqa: Sichus Diospa runan kani chayqa, janaj pachamanta nina uraykamuchun, qanta soldadosniykitawan q'olaykusuchun. Ninataj janaj pachamanta uraykamuspa, paytawan, phishqa chunka soldadosnintawan q'olaykorqa.
2KI.1.11	Reytaj watejmanta waj phishqa chunka soldadosta, capitán nintawan kachallarqataj. Kamachejtaj Eliasman nerqa: Diospa runan, reyqa kunampacha uraykamuchun nisunki, nispa.
2KI.1.12	Eliastaj kutichispa nerqa: Sichus Diospa runan kani chayqa, janaj pachamanta nina, qanta soldadosniykitawan q'olaykusuchun. Janaj pachamantataj nina uraykamuspa, payta soldadosnintawan q'olaykorqa.
2KI.1.13	Kinsa kaj kutipi watejmanta waj phishqa chunka soldadosta, capitán nintawan kachallarqataj: Paytaj rispa Eliasman chimpakuytawan qonqoriykukuspa mañakorqa: Diospa runan mañakuyki, qampa ñaupaqeykipi noqaj kausayniy kay phishqa chunka soldadosniypatawan kausaynin allimpaj qhawasqa kachun. 
2KI.1.14	Qhaway, noqamanta ñaupajta iskay capitánkunas, phishqa chunka soldadosniyojkama jamorqanku. Paykunatataj janaj pachamanta nina uraykamuspa q'olaykorqa, qampa ñaupaqeykipitaj noqaj kausayneyqa allimpaj qhawasqa kachun ari.
2KI.1.15	Chanta Señorpa angelnin Eliasman nerqa: Paywan uraykullay, ama manchachikuychu. Eliastaj jatariytawan reypaman paywan khuska uraykorqa. 
2KI.1.16	Paytaj nerqa: Señorqa ajinata nin: Qanqa kachanki tapumojta Ecrompa diosnin Baal-zebuta, manapis Israelpi Diosqa palabranta tapurinaykipaj kanmanchu karqa jina. Chayrayku kunanqa chay camaykimanta mana jatarinkiñachu, cheqamanta kikimpi wañunki.
2KI.1.17	Imaynatachus Señorpa palabran Eliasnejta sut'inchasqa karqa chayman jina Ocoziasqa wañuporqa. Ocoziaspa wawasnin mana ujpis kasqanrayku, paypa cuentampi wauqen Joram kamacherqa, Josafatpa wawan Joram Judapi iskay watataña kamachishajtin.
2KI.1.18	Ocoziaspa tukuy ima waj ruwasqasnin, manachu Israelmanta reyespa ruwasqasninwan khuska libropi qelqasqa kashan?
2KI.2.1	Maypachachus Señorqa Eliasta uj muyoj wayranejta janaj pachaman pusakapuyta munashajtin, Eliasqa Eliseowan Gilgalmanta jamusharqa. 
2KI.2.2	Eliastaj, Eliseota nerqa: Kunanqa kaypi qhepakuy, imaraykuchus Señorqa Betelman kachashawan. Eliseotaj nerqa: Señorpa sutimpi, qampa sutiykipiwan jurani, mana sapaykita rejta saqesqaykichu, nispa. Chantaqa iskayninku Betelman uraykorqanku. 
2KI.2.3	Wakin profetas Betelpi tiyakojkuna, chaymanta llojsimuspa Eliseoman nerqanku: Yachankichu yachachejniykita Señorqa pusakapunanta? Paytaj nerqa: Arí, noqa yachaniña, ch'inlla kaychej.
2KI.2.4	Ujtawan Eliasqa Eliseota nillarqataj: Eliseo, kaypi kunanqa qhepakuy, Señorqa Jericoman kachashawan, nispa. Paytaj nerqa: Señorpa sutimpi, qampa sutiykipiwan jurani, mana sapaykita rejta saqesqaykichu, nispa. Chanta iskayninkutaj Jericoman jamorqanku. 
2KI.2.5	Jericopi kasharqanku chay profetastaj Eliseoman chimpaspa nerqanku: Yachankichu Señorqa yachachejniykita qanmanta pusakapunanta? Paytaj kutichispa nerqa: Arí, noqa yachaniña, ch'inlla kaychej.
2KI.2.6	Eliasqa nillarqataj: Kunanqa mañakuyki kaypi qhepakunaykita, Señorqa Jordanman kachashawan, nispa. Paytaj nerqa: Señorpa sutimpi, qampa sutiykipiwan jurani, mana sapaykita rejta saqesqaykichu, nispa. Iskayninkutaj rerqanku. 
2KI.2.7	Phishqa chunka profetastaj jamuspa paykunamanta karunejpi sayaykukorqanku. Eliaswan Eliseowantaj Jordán mayu qayllapi sayaykukorqanku. 
2KI.2.8	Chanta Eliasqa qhatakuna p'achanta jap'ispa mayt'uykorqa, chaywantaj yakuta wajtarqa, yakutaj iskayman t'aqakorqa puraj ladoman, chantá ch'akita paykunaqa pasarqanku.
2KI.2.9	Mayuta chimpaytawan Eliasqa Eliseoman nerqa: Mañakuway imatachus munasqaykita qampaj ruwapusunaypaj, amaraj qanmanta Señor t'aqashawajtin. Eliseotaj nerqa: Noqa mañakuyki espirituykimanta uj jinatawan qonawaykita.
2KI.2.10	Eliasqa nerqa: Mana qoyta atinata jina mañakunki. Chaywampis sichus qanmanta pusashawajtin rikuwanki chayqa, ajina kanqa, mana chayrí mana.
2KI.2.11	Paykuna parlaspa rishajtinku nina carreta nina caballosniyoj rikhurimuspa t'aqarparerqa. Chanta Eliasqa uj muyoj wayrapi janaj pachaman wichariporqa.
2KI.2.12	Eliseotaj ripojta rikuspa qhaparerqa: Tatáy, tatáy, qanqa Israelpaj karqanki uj carreta caballos niyoj jina, nispa. Eliseotaj manaña jayk'ajpis ujtawan rikorqachu.
2KI.2.12	Chantataj p'achasninta iskayman llik'ikorqa. 
2KI.2.13	Chantataj Eliaspa qhatakuna p'achan urmaykamusqa, chayta oqharerqa; kutispataj Jordán mayu cantopi sayaykukorqa. 
2KI.2.14	Eliaspa ponchon urmaykamusqa chayta jap'ispataj yakusta wajtarqa: Maypitaj Eliaspa Señor Diosnin kashan?, nispa. Wajtasqantawantaj yakusqa iskayman t'aqakorqanku puraj ladoman. Eliseotaj mayuta chimparqa. 
2KI.2.15	Jericopi kaj profetas, Jordán mayoj uj ladompi, chay jinata rikuspa nerqanku: Eliaspa espíritun Eliseoj patanman jamun. Chantataj paykunaqa Eliseoj ñaupaqenman jamuspa qonqoriykukorqanku.
2KI.2.16	Nerqankutaj: Kamachisniykiwan, phishqa chunka wapu qharis tiyan, paykuna rispa yachachejniykita mask'amuchunku; ichapis Señorpa Espíritun oqharispa, orqo patasmanchus, Chayri pampamanchus wijch'uykun. Paytaj nerqa: Amaña kachaychejchu, nispa.
2KI.2.17	Chay jinatapuni kachananta nejtinkutaj, nerqa: Kachaychejpis. Chanta paykunaqa chay phishqa chunka runasta Eliasta mask'ajta kacharqanku kinsa p'unchay junt'ata, manataj tarerqankuchu. 
2KI.2.18	Eliseo Jericopi qhepakorqa chayman kutimojtinkutaj, payqa nerqa: Manachu noqaqa nerqaykichej ama riychejchu nispa?
2KI.2.19	Llajtamanta runastaj Eliseoman nerqanku: Qhaway maynejpichus kay llajta ruwasqa kashan chayqa allillan, imaynachus qan, wiraqochíy, rikunki jina; chaywampis yakusnenqa mana cosachu ari, jallp'aspis mana poqoy atej, nispa.
2KI.2.20	Chanta payqa nerqa: Uj mosoj yuruta apamuwaychej, chaymantaj kachita churaychej. Chanta paykunaqa apamorqanku. 
2KI.2.21	Llojsispataj payqa yaku juturisman kachita jich'aykamorqa, nerqataj: Señorqa ajinata nin: Kay yakustaqa noqa llimphuchani, manañataj, nitaj onqoypis chaypi kanqañachu, nispa.
2KI.2.22	Kay yakustaj kunankama llimphuchasqas kanku, imaynatachus Eliseoj parlasqanman jina.
2KI.2.23	Chaymanta llojsispataj Betelman wicharerqa. Ñannejta wicharishajtintaj llajtamanta ashkha waynuchitus llojsimuspa payta asipayayta qallarerqanku: P'ajla wicharishan, p'ajla wicharishan, nispa.
2KI.2.24	Eliseotaj qhepanta qhawarikamuspa chay waynuchitusta rikuytawan Señorpa sutimpi maldiciyta qallarerqa. Iskay jukumaristaj sach'as ukhumanta llojsimuspa, chay waynuchitusta tawa chunka iskayniyojta wañuracherqa. 
2KI.2.25	Chaymantataj Carmelo orqoman rerqa, chaymantataj Samariaman kutiporqa.
2KI.3.1	Judamanta rey Josafat, chunka pusajniyoj watastaña kamachishajtin, Acabpa wawan Joram Israelta Samariapi kamachiyta qallarerqa. Chunka iskayniyoj watastataj kamacherqa. 
2KI.3.2	Señorpa ñaupaqempitaj sajrallatapuni ruwarqa, manapis tatan, maman jinapunichu; imaraykuchus payqa tatampa ruwasqan Baal lantista wijch'orqa. 
2KI.3.3	Chanta Nabatpa wawan Jeroboampa juchasninman qokorqa, imaswanchus israelitasta juchallicherqa chaykunamanta manapuni t'aqakorqachu.
2KI.3.4	Chaypacha Moabpa reynin Mesaqa ashkha ovejasta ujwaj karqa. Chantaqa Israelpa reyninman pachaj waranqa ovejasta, pachaj waranqa sumaj millmasapa carnerostawan apaj. 
2KI.3.5	Chanta Acab wañupusqanmanta, Moabmanta reyqa, Israelmanta reypa contrampi oqharikorqa. 
2KI.3.6	Rey Joramtaj Samariamanta llojsimuspa Israelmanta tukuynin soldadosta qhawarqa. 
2KI.3.7	Judamanta rey Josafatmantaj kacharqa kay jinata nichispa: Moabmanta reyqa noqaj contrampi oqharikun: Noqawan khuska Moabmanta reywan maqanakoj riwajchu?, nispa. Josafattaj kutichispa nerqa: Arí, risaj. Noqaqa qan jina kani; llajtaypis llajtayki jina, caballosniypis caballosniyki jinallataj. 
2KI.3.8	Nerqataj: Mayqen ñantataj risunchej?, nispa. Kutichispataj nerqa: Edompa ch'in pampannejta, nispa.
2KI.3.9	Israelmanta, Judamanta, Edonmanta, kinsantin reyes purirerqanku. Qanchis p'unchaytaña ch'in pampannej ñanta muyuykuspa purisqankumantaña soldadospaj yaku pisiykorqa, tukuynin uywasninkupaj ima. 
2KI.3.10	Chanta Israelpa reynenqa nerqa: Way! Señorqa Moabpa makisninman jaywaykunawanchejpajchu, kay kinsantin reyesta, wajyawarqanchej imatajri!
2KI.3.11	Josafattaj nerqa: Manachu kaypi Señorpa profetan tiyan, paynejta Señorta tapuchinapaj?, nispa. Israelmanta reypa ujnin kamachintaj kutichispa nerqa: Safatpa wawan Eliseo kaypi kashan, payqa Eliaspa kamachin karqa.
2KI.3.12	Josafattaj nerqa: Payqa atiwasunman Señorpa palabranta willayta. Paykunataj kinsantinku, Israelpa reynin, Judáj reynin, Edompa reyninwan ima, Eliseojman rerqanku. 
2KI.3.13	Chanta Eliseoqa Israelpa reyninman nerqa: Noqa ima ruwanay tiyan qanwanri? Riy ari tapukamuy ñaupa tatasniykej, profetasninta, nispa. Israelpa reynintaj kutichispa mana nerqa: Imaraykuchus kay kinsantin reyesta Señorqa tantaykun Moabitasman jaywaykunampaj.
2KI.3.14	Eliseotaj nerqa: Tukuy Atiyniyoj Señorpa sutimpi jurayki, noqaqa paypa ñaupaqempi kashani. Manachus Judamanta rey Josafatta manchachikuyman chayqa, mana qantaqa uyariykimanchu, nitaj qhawarillaykimampischu karqa. 
2KI.3.15	Kunanqa pusamuwaychej arpata tocajta, nispa. Tocajtintaj Señorpa atiynin Eliseoj patanman jamorqa. 
2KI.3.16	Eliseotaj nerqa: Señorqa ajinata nin: Kay vallepi yaku tantana t'oqosta ashkhata ruwaychej. 
2KI.3.17	Imaraykuchus Señorqa ajinata nin: Mana wayrata, nitaj paratapis rikunkichejchu, chaywampis kay valleqa yakuwan junt'a kanqa. Chaymantataj qankuna, wakasniykichej, tukuy uywasniykichejwan ima ujyankichej. 
2KI.3.18	Kaytaj Señorpa ñaupaqempi uj chhikan ruwaylla. Chay jawan payqa Moabitastapis makisniykichejman jaywasonqachej. 
2KI.3.19	Qankunaqa sumaj perqaswan muyuykusqa llajtasta urmachinkichej, allinnin llajtastawan, sumajta poqoj sach'asnintapis k'uturparinkichej, yaku pujyusninkutapis ch'akichinkichej, tukuy sumaj poqoj jallp'asninkutapis rumiswan junt'aykuchinkichej.
2KI.3.20	Jinataj karqa, tutamanta uywa ñak'asqata jaywana horasta jina Edom chaykunasmanta yakus jamorqanku, chay tukuynintataj yakus junt'aykorqanku. 
2KI.3.21	Moabmanta kajkuna, paykunaj contrankupi reyes maqanakoj jamushasqankuta yachaytawan, tantaykukorqanku tukuyninku maqanakuyta yachajkunamanta pataman. Chantaqa mojonninku kasharqa chayman rerqanku. 
2KI.3.22	Tutamanta jatarisqankutawan yakus patapi inti k'ancharimojtin Moabitasqa karumanta qhawarispa yakusta yawarta jina pukata rikorqanku. 
2KI.3.23	Moabitasqa ninakorqanku: Jaqayqa yawar ari, chay reyeschá paykuna pura maqanaykukunku, sapa ujchá kausaqenta wañuchin ari. Kunantaj, moabitas, jakuchej paykunaj imasninta oqharikamusunchej, nispa.
2KI.3.24	Chanta israelitaspa jarasninkuman chayajtinkutaj, Israelmanta kajkunaqa oqharikuytawan kikimpi moabitastaqa maqaykorqanku. Ayqekushajtinkutaj israelitasqa qhatiykuspa moabitasta wañuracherqanku. 
2KI.3.25	Llajtasta urmacherqanku, tukuynin sumajta poqoj jallp'asman sapa ujninku rumiwan choqaykuspa junt'aykucherqanku, tukuynin yaku pujyusninkuta, ch'akicherqanku, sumaj poqoj sach'atapis k'uturarqanku. Qir-haresetpitaj rumisllata saqerqanku, imaraykuchus warak'ajkuna chay llajtastaqa ñapis muyuykuspa jap'isqankuña, chanta urmacherqankutaj.
2KI.3.26	Moabmanta reytaj maqanakupi atipasqa kasqanta rikukuspa, qanchis pachaj soldadosninta, sumajta espadata apaykachajkunata tantaykorqa, Edonmanta reyta maqaj yaykunankupaj, chanta manataj aterqankuchu. 
2KI.3.27	Chanta Moabmanta reyqa, kuraj kaj wawanta paypa cuentampi kamachinan kasharqa chayta, perqa patapi q'olaykucherqa. Chayrayku paymanta karunchakuspa israelitasqa llajtankuman kutimporqanku.
2KI.4.1	Ujnin kaj profetaspa warmintaj, Eliseoman qhaparispa willakorqa: Kamachiyki qosayqa wañupun; yachanki jina payqa Señorta allinta yupaychaj. Manuwarqayku chay runataj jamuspa, iskaynin wawasniyta apakapuyta munan kamachisnin kanampaj.
2KI.4.2	Eliseotaj taporqa: Imatataj noqa qampaj ruwayta atiymanri? Willaway imataj wasiykipi tiyan, nispa. Chanta warmitaj nerqa: Kay kamachiykejtaqa mana imampis kanchu, wasiypi uj yurupi aceitellay tiyan.
2KI.4.3	Eliseotaj nerqa: Riytawan llajta masisniykimanta ashkha yurusta ch'usaj puruta mañarikamuy. 
2KI.4.4	Chanta wawasniykiwan wasiykiman yaykuspa punkuta wisq'aykakamuy. Chay yurumantaj aceiteta jich'ay, junt'achiytawantaj wajnejman churanki.
2KI.4.5	Warmitaj ripuytawan wawasninwan punkuta wisq'aykakamorqanku. Chaypitaj wawasnin yurusta jaywarqanku, paytaj aceiteta jich'aj. 
2KI.4.6	Yurusman junt'arajtintaj, ujnin kaj wawanta nerqa: Astawan yurusta apamuway. Wawantaj nerqa: Manaña astawan yurusqa kanchu. Chanta aceiteqa manaña jich'akamorqañachu.
2KI.4.7	Chanta warmitaj Diospa runanman jamuspa willarqa. Paytaj nerqa: Rispa chay aceiteta vendemuy, manusniykimantaj pagampuy, nispa.
2KI.4.8	Uj p'unchay Eliseoqa Sunem llajtanejta pasasharqa. Chaypitaj uj qhapaj warmi tiyakorqa, paytataj wasimpi mikhunampaj sapa kuti wajyaj. Chanta Eliseoqa sapa kuti chay llajtaman rispaqa, chay warmej wasinmampuni mikhoj rej. 
2KI.4.9	Chay warmeqa qosanman nerqa: Noqa yachani sapa kuti wasinchejman mikhoj jamun chay runaqa Diospa profetan kasqanta. 
2KI.4.10	Noqa mañakuyki. Manachu wasi patapi uj juch'uy cuartota ruwachipusunman, chaymantaj uj puñunata, mesata, sillata, uj k'anchanatawan churapusunman, chanta mayk'ajpis noqanchejta watukoj jamuwajtinchej, chaypi qhepakunampaj?, nispa.
2KI.4.11	Uj p'unchaytaj Eliseoqa chaynejta jamuspa, chay wasita ruwachipusqankupi puñorqa. 
2KI.4.12	Chanta Eliseoqa kamachin Gieziman nerqa: Chay Sunamita warmita wajyarimuy, nispa. Wajyamojtintaj, payqa chay rato Eliseoj ñaupaqenman jamorqa.
2KI.4.13	Chanta kamachin Gieziman nillarqataj: Kay wasiyoj warmiman kay jinata niy: Chay chhika k'achapuni noqaykupaj kasqaykimanta, tukuy ima allinkunasta ruwaspa. Kunan imatataj noqayku qampaj ruwayta atiykumanri? Qampaj allinniykipaj reywan parlanaykuta munankichu, chayri soldadospa kurajninwanchu? Paytaj kutichispa nerqa: Mana imapis pisiwanchu kay tiyakusqay llajtapeqa, nispa.
2KI.4.14	Eliseotaj kamachinman nerqa: Imatataj paypaj ruwapusunmanri? Giezitaj Eliseoman nerqa: Kay warmejtaqa mana wawan kanchu, qosampis machu runaña.
2KI.4.15	Chaymanta Eliseo nerqa: Wajyamuy, nispa. Pay wajyamojtintaj chay warmeqa wasi punkumpi sayaykukorqa. 
2KI.4.16	Eliseotaj warmiman nerqa: Wata kunan jina, wawata ichuykachashanki, nispa. Paytaj kuticherqa: Ama, Diospa runan, wiraqochíy, kay kamachiykita ajinata ch'aukiyaychu, nispa.
2KI.4.17	Chanta chay warmeqa onqoj rikhurerqa. Watampajtaj imaynatachus Eliseoj nisqanman jina, uj wawata nacechikorqa. 
2KI.4.18	Chay wawataj wiñarqa. Uj p'unchaytaj maypichus tatan ruthojkunata qhawasharqa chayman rerqa: 
2KI.4.19	Tatanmantaj nerqa: Ay! Umay, umay nanawan!, nispa. Tatantaj ujnin kamachinman nerqa: Mamampaman kay wawata pusapuway, nispa.
2KI.4.20	Paytaj pusamuspa mamanman pusarqa. Mamantaj arphin patapi ichuykacharqa khuskan p'unchaykama, wawataj wañuporqa. 
2KI.4.21	Paytaj wawata Diospa runa Eliseoj puñunan wasiman apaspa camampataman churaykorqa. Punkuta wisq'aykuytawantaj llojsiporqa. 
2KI.4.22	Qosanta wajyaytawantaj nerqa: Ujnin kamachiwan uj china burrota aysachimuway, Diospa runanman usqhayta rerqonaypaj, chanta kutichimpunaypaj. 
2KI.4.23	Qosantaj payman nerqa: Imapaj kunan riwajri? Mana killa rikhuriychu, nitaj samakuna p'unchaychu, nispa. Paytaj nerqa: Qanqa sonqo tiyasqalla kakuy.
2KI.4.24	Burrota karunaykuchiytawantaj kamachinman nerqa: Jaku, ñaupajta riy, usqhayta pusaway ama sayarispa noqa nisunaykama.
2KI.4.25	Rispataj Diospa runan Carmelo orqopi kasharqa chayman rerqanku. Eliseotaj karumanta rikuspa kamachin Gieziman nerqa: Sunamita warmi jamushan. 
2KI.4.26	Kunanqa correspa tariparqamuy ari, chanta tapuriytaj: Qanta allillanchu risunki? Qosaykiri allillanchu kashan, wawaykipis allillanchu? Paytaj nerqa: Allillan kashanku, nispa. 
2KI.4.27	Warmitaj maypichus Diospa runan kasharqa chayman chayaytawan, paypa chakisninmanta jap'iykukorqa. Giezitaj kacharichiyta munaspa chimparqa. Diospa runantaj nerqa: Saqellay imaraykuchus paypa alman ancha phutiypi tarikun, Señortaj manaraj sut'inchawanchu, imamantachus llakisqa kasqanta.
2KI.4.28	Chanta paytaj nerqa: Noqaqa qan wiraqochiymanta wawata mañakorqaykichu? Manachu nerqayki ama ch'aukiyanawaykita?
2KI.4.29	Chanta Eliseoqa kamachin Gieziman nerqa: Wakichikuy, tojnuyta apariykukuspataj riy. Piwampis ñampi tinkukuspaqa ama napaykunkichu, pi napankusojtimpis ama uyarinkichu. Chayaspataj chay tojnuyta chay wawaj uyanman churaykunki.
2KI.4.30	Chay wawaj mamantaj Eliseoman nerqa: Señorpa sutimpi, qampa sutiykipiwan jurani, mana qanwanqa manapuni risajchu, nispa. 
2KI.4.31	Jatariytawantaj Eliseoqa chay warmej qhepanta rerqa. Giezirí paykunamanta ñaupajtaña rerqa. Chay wañusqa wawaj uyanmantaj Eliseoj tojnunta churaykorqa; wawajtarí mana samaynillampis karqachu. Chanta jinaman saqerparispa Eliseota taripaj kutimporqa. Eliseomantaj willarqa, chay wawaqa mana kausarinchu, nispa.
2KI.4.32	Eliseo wasiman chayamunampajtaj wawaqa paypa caman patapi wañusqa wijch'ukusharqa. 
2KI.4.33	Eliseotaj yaykuytawan punkuta wisq'aykakamuytawan, Señormanta mañakorqa. 
2KI.4.34	Chaymanta wicharispa wañusqa wawaj patanman winkuykorqa. Simintapis wawaj siminman k'umuykuspa, ñawisnintapis ñawisnin pataman, makisnintapis wawaj makisnin pataman churaykuspa. Ajinata chay wawaj patanman siriykuspa, wawaj ukhunta q'oñitatacherqa. 
2KI.4.35	Wasi ukhupitaj kayman jaqayman puriykacharqa. Chanta ujtawan chay wawaj patanman siriykullarqataj. Chay rato wawataj qanchis kutita achhiytawan ñawisninta kicharerqa. 
2KI.4.36	Chantataj Eliseoqa Giezita wajyaspa, nerqa: Chay sunamita warmita wajyay. Paytaj wajyamorqa. Chay warmi yaykumojtintaj, nerqa: Kay wawaykita jap'ikapuy, nispa.
2KI.4.37	Warmitaj yaykuytawan, Eliseoj chakisninman wijch'uykukuspa, pampamantaj k'umuykukorqa. Chaymantaqa wawanta oqhariykukuspa llojsimporqa.
2KI.4.38	Jatun yarqhay kashajtin Eliseoqa Gilgalman kutimorqa. Profetastaj paywan kasharqanku. Kamachinmantaj nerqa: Churay uj jatun mankata, mikhuytataj profetaspaj wayk'uy.
2KI.4.39	Ujnintaj campoman rerqa q'omerkunata mask'aj, chaypitaj tarerqa uj ch'ipakuspa wiñaj qhorata, chaymantataj ashkha lakayusta jina t'impimorqa. Kutimuytawantaj chayta t'unaraspa mankaman churaykorqa, mana yachaspalla imachus kasqanta. 
2KI.4.40	Chantataj runas mikhunampaj qarararqa; mikhuyta llamiriytawantaj, jatunmanta qhaparerqanku: Diospa runan, kay mikhuypi wañuy kasqa!, nispa. Chanta manaña mikhuyta aterqankuchu. 
2KI.4.41	Eliseotaj nerqa: Jak'uta apamuwaychej. Chay jak'uwantaj mankaman t'akaykorqa, nerqataj: Kunanqa runasman mikhunankupaj qoychej. Manañataj ima sajrapis chay mankapi karqañachu.
2KI.4.42	Uj runataj Baalsalisamanta jamorqa, paytaj Diospa runan Eliseoman ñaupaj t'antasta apamorqa, iskay chunka cebada t'antasta, mosoj trigotapis espigantillanta. Eliseotaj nerqa: Kay runasman qoychej mikhunankupaj.
2KI.4.43	Kamachintaj kutichispa nerqa: Kaysituta imaynatataj pachaj runaspa ñaupaqenman churasajri? Eliseoqa watejmanta nillarqataj: Runasman qoychej mikhunankupaj. Señorqa nin: Mikhonqanku, puchonqataj, nispa.
2KI.4.44	Chantaqa runaspa ñaupaqenman churarqa, mikhorqankutaj, chanta puchorqataj maychus Señorpa palabranman jina.
2KI.5.1	Siriamanta reypa, soldadosnimpa kurajnin Naamán sutiyoj karqa; wiraqochimpa ñaupaqempi ancha munasqa karqa, mantasqataj, imaraykuchus paynejta Señorqa Siriaman atiyta qorqa. Chay runaqa may wapupuni karqa. Chaywampis llijti lepra onqoyniyoj karqa.
2KI.5.2	Siriamantaj ashkha soldados Israelman yaykuspa uj sipasta apasqanku, chaytaj Naamampa warmimpa kamachin karqa. 
2KI.5.3	Chay sipastaj señoranman nerqa: Sichus wiraqochiy Samariaman rispa profetawan tinkumunman chayqa, lepranmanta thañichisqa kanman.
2KI.5.4	Naamantaj reyninman rispa willarqa, chay sipas imastachus nisqanta. 
2KI.5.5	Siriamanta reytaj payman nerqa: Rillay, noqataj Israelmanta reyman cartasta qelqaspa apachisqayki. Naamantaj rerqa, kinsa chunka waranqa qolqeta apariykukuspa, sojta waranqa qorimanta qolqesta, chunka mosoj p'achastawan. 
2KI.5.6	Apallarqataj reypa qelqasqan cartata Israel reyninman. Chay qelqasqataj kay jina karqa: Maypachachus kay qelqamususqay chayamusojtin, yachanki noqa Naamán kamachiyta noqa kachamususqayta, llijti lepra onqoyninmanta thañichipunawaykipaj.
2KI.5.7	Israelpi reynenqa chay qelqasqata leeytawan, phiñakuspa p'achasninta llik'ikorqa: Noqachu Dios kasqani, wañuchinaypaj, kausaytapis qonaypaj, noqaman kay runata thañichinaypaj pusachimunawampaj? Kunanqa qankuna sumajta tanteaychej, qhawariychejtaj, imaynatachus noqaj contraypi sajrata mask'asqanta.
2KI.5.8	Eliseotaj Israelpa reynin p'achasninta llik'ikusqanta uyarispa reyman kacharqa nichispa: Imaraykutaj qan p'achasniykita llik'ikunkiri? Jamuchun noqajman, Israelpi profeta kasqanta yachanqa.
2KI.5.9	Chanta Naamantaj tukuynin caballosninwan, carretasninwan ima jamuspa Eliseoj wasi punkunman sayaykorqa. 
2KI.5.10	Eliseotaj uj willajta kacharqa ninampaj: Jordán mayuman rispa qanchis kutita p'ultikamuy, ukhuykitaj thañichisqa kanqa, llimphutaj kanki.
2KI.5.11	Naamantaj manchay phiñasqa riporqa: Noqaqa sonqoypi yuyarqani: Llojsimuspachá Señor Diosnimpa sutinta qhaparispa, makintataj nanasqayman churaspa leprayta thañichinawanta. 
2KI.5.12	Damascopi mayus Abanawan, Farfarwan, manachu aswan sumaj mayus kanku Israelpa tukuy yakusninmanta nisqaqa? Sichus chaykunapi mayllakuyman chayqa, manachu llimphuchasqallataj kayman?, nispa. Jinamanta kutiporqa manchay phiñasqapuni. 
2KI.5.13	Kamachisnintaj payman chimpasqa nerqanku: Wiraqochíy, tatáy, sichus profetaqa uj jatun imata ruwanaykita nisunkiman chayqa, manachu ruwawaj? Ima astawantaj kasqa, mayllakamuy, llimphutaj kanki nisusqanri?, nispa.
2KI.5.14	Chanta Naamanqa Jordán mayuman uraykuytawan qanchis kutita p'ultikorqa, imaynatachus Diospa runan nisqanman jina. Ukhuntaj wawaj ukhun jina tukorqa, llimphumantaj tukorqa. 
2KI.5.15	Naamantaj tukuy paywan rejkunawan Diospa runampaman kutirerqa, Eliseoj ñaupaqenman yaykuspataj nerqa: Kunanqa yachani ari, mundontimpi mana waj Diosqa kanchu, manachayqa Israelllapi tiyan. Kunantaj mañakuyki, kay kamachiykimanta uj t'inkata jap'ikunawaykita, nispa.
2KI.5.16	Chanta Eliseoqa nerqa: Señorpa sutimpi jurani, paypa ñaupaqempi kashani, mana jap'ikuykimanchu imatapis. Chaywampis Naamanqa munarqapuni imallatapis jap'ichiyta. Eliseorí manapuni jap'ikorqachu. 
2KI.5.17	Chantataj Naamanqa nillarqataj: Jina kajtenqa kunan kayta mañakuyki: Iskay mulas apayta atisqanta kay jallp'aykimanta qoriway ari. Kunanmanta jaqaymanqa kay kamachiykeqa manaña ima waj dioskunapaj q'olachisajchu, nitaj ima uywa ñak'asqastapis jaywasajchu, manachayqa Señorllamanña qosaj. 
2KI.5.18	Maypachachus wiraqochi reyníy, Rimompa yupaychana wasinman yupaychaj yaykojtin, paytaj makiypi taunakojtin, chanta paywan khuska qonqorikojtiytaj, Señorqa perdonawachun ari.
2KI.5.19+2KI.5.20	Paytaj nerqa: Sonqo tiyasqalla ripuy. Chanta Naamán manaraj karuta rishajtin, Diospa runan Eliseoj kamachin Giezeqa sonqompi nerqa: Wiraqocheyqa mana imatapis Naamán Siriomanta jap'ikuyta munanchu. Señorpa sutimpi jurani, usqhayta rispa taripamusaj, ichapis imallatapis qowanqa, nispa.
2KI.5.21	Giezeqa Naamanta taripaj rerqa. Naamantaj paypa qhepanta jamojta rikuspa carretanmanta uraykamorqa payta uyarinampaj, nerqataj: Imataj mana allinchuri?, nispa.
2KI.5.22	Giezitaj kuticherqa: Tukuy imapis allillan. Wiraqochiy kachamuwan qanta nisunaypaj; Efraín orqosmanta iskay wayna profetas chayamunku. Kunanqa mañakuyki apachinawaykita kinsa waranqa qolqeta iskay mosoj p'achastawan.
2KI.5.23	Naamantaj nerqa: Kunanqa sojta waranqa qolqeta apay ari. Ajinata nispataj Naamanqa iskay costalesman qolqeta wakiykucherqa, chay mosoj p'achastapis chayllamantaj churaykorqa. Chaymanta iskay kamachisnillanwantaj apaysicherqa Giezej ñaupaqenta. 
2KI.5.24	Loma pataman chayaytawantaj, paykunaj makisninmanta jap'ispa, wasiman waqaychaykorqa, jinaspataj chay runasta kachaporqa. 
2KI.5.25	Paytaj yaykuytawan wiraqochinman chimparqa. Chanta Eliseoqa payta taporqa: Giezi, maymanta jamushankiri?, nispa. Paytaj kuticherqa: Kamachiykeqa mana maytapis rerqachu.
2KI.5.26	Chanta Eliseoqa nerqa: Uj runa carretanmanta uraykamuspa qanman chimpamushasojtin, manachu sonqoypi yacharqani? Kunanqa qolqe jap'iy tiempochu kashan: P'achastawan, huertastawan, olivo huertastawan, uvas huertastawan, ovejastawan, wakastawan, qhari kamachistawan, warmi kamachistawan rantinapaj? 
2KI.5.27	Chayraykutaj kunanqa Naamampa lepra onqoynin qanman chimpaykusonqa, mirayniykimampis wiñaypaj. Chantataj Eliseoj ñaupaqenmanta llojserqa lepra onqoyniyoj, rit'i jina yurajlla.
2KI.6.1	Uj kuti profetasqa Eliseoman nerqanku: Kaynejpi qanwan tiyakushanchej chayqa ancha k'ullkuña. 
2KI.6.2	Jordán chaynejman rinachej, chaypitaj sapa ujninchej k'aspista ruwaspa chaypi tiyakunanchejpaj ruwakamusunchej. Eliseotaj nerqa: Rillaychej, nispa.
2KI.6.3	Ujnin kajtaj payta nerqa: Qampis kay kamachisniykiwan riy ari. Paytaj kuticherqa: Cosapacha, risunchej ari, nispa.
2KI.6.4	Paykunaqa Jordanman rispa sach'asta k'utuyta qallarerqanku. 
2KI.6.5	Ujnintaj sach'a urmachiyta qallarishajtin hachan yakuman urmaykorqa. Qhaparikorqataj: Wiraqochíy, chay hachaqa mañarisqalla karqa, nispa.
2KI.6.6	Diospa runantaj tapurerqa: Maymantaj urmaykunri?, nispa. Paytaj rikucherqa maymanchus urmaykusqanta. Chanta Eliseoqa uj k'aspita k'utuqaytawan, chaynejman choqaykorqa, hachataj yaku pataman tuytorqamorqa.
2KI.6.7	Eliseotaj nerqa: Oqharikapuy. Paytaj makinta aysarispa orqhokaporqa.
2KI.6.8	Siriamanta reyqa Israelwan maqanakupi kasharqanku. Soldadospa kurajkunasninwantaj kay jinata parlarqa: Jaqaynejpi kaynejpi soldadosta churasunchej, nispa. 
2KI.6.9	Diospa runantaj Israelpa reyninman willachimorqa: Jaqaynejta ama pasankichu, imaraykuchus chaynejman siriospa soldadosnin rishanku. 
2KI.6.10	Chantaqa Israelmanta reyqa, imaynatachus Diospa runan nisqanman jina, chayman soldadosninta mana kacharqachu. Ajinamanta ashkha kutita librakorqa.
2KI.6.11	Chayrayku Siriamanta reyqa mayta t'ukuykacharqa; kamachisninta wajyaspataj nerqa: Kunan willawaychej, pitaj noqanchej ukhumanta Israelmanta reypa willajnin kankichej?
2KI.6.12	Chanta ujnin kaj kay jinata willarqa: Mana wiraqochi reyníy, pipis kanchu kaymanta willamojqa. Eliseo profeta Israelpi kashan, pay ari sut'inchan Israel reyman, qampa tukuy imasta pakaypi parlasqaykita.
2KI.6.13	Chanta Siriamanta reyqa nerqa: Rispa sumajta qhawamuychej maypichus kashasqanta, chanta noqa kachaspa jap'ichimunaypaj. Reymantaj nerqanku: Eliseoqa Dotampi kashan, nispa. 
2KI.6.14	Chantataj reyqa jaqayman kacharqa, caballospi soldadosta, carretasta, chakipi rej ashkha soldadostawan. Paykuntataj tuta jamuspa Dotán llajtata muyuykorqanku. 
2KI.6.15	Diospa runampa kamachintaj tutamanta jatarikuspa, llojsimuspataj rikorqa ashkha soldadosta llajtaj muyuynimpi, caballoswan, carretaswan ima kashajta. Chanta chay Eliseoj kamachenqa payman nerqa: Ay! Wiraqochíy, imanasuntajri?, nispa.
2KI.6.16	Eliseotaj nerqa ama mancharikuychu, imaraykuchus noqanchejwan aswan ashkha kanku, paykunamanta nisqaqa.
2KI.6.17	Eliseotaj chantaqa Señormanta mañakorqa: Señor kunanqa mañakuyki, kay kamachiypa ñawisninta kicharinaykita. Chanta Señorqa chay kamachimpa ñawisninta kicharerqa. Payqa qhawarispa chay tukuynin orqosnejpi soldados junt'a kashajta rikorqa caballospi, nina carretaswan ima Eliseoj muyuynimpi.
2KI.6.18	Chaymantataj siriosqa Eliseota jap'inankupaj uraykamorqanku. Eliseotaj Señormanta mañakorqa: Mañakuyki kay runaspa ñawisninta chharpuyachinaykita, nispa. Paykunatataj Señorqa ñawisninta chharpuyaracherqa Eliseoj mañakusqanman jina. 
2KI.6.19	Chantataj Eliseoqa chay soldadosman nerqa: Mana kaychu chay ñanqa, nitaj kaychu chay llajtapis, noqata qhatiwaychej, chay runata mask'ashankichej chaykama pusasqaykichej, nispa. Chanta Samaria llajtamantaj pusaykorqa. 
2KI.6.20	Samaria llajtaman chayaspataj, Eliseoqa nerqa: Señor kay runaspa ñawisninta qhawarichiy, nispa. Qhawariytawantaj Samaria llajta ukhupi rikhurerqanku. 
2KI.6.21	Israelpa reynintaj chay soldadosta rikuytawan Eliseoman nerqa: Tatáy, kay runasta wañuchisajchu?, nispa.
2KI.6.22	Eliseotaj kuticherqa: Ama wañuchiychu. Qanqa espadaykiwan, flechaykiwan ima presosta jap'iraspa wañuchiytachu yachanki? Chayrayku kunanqa paykunaman t'antata, yakutawan mikhunankupaj qoy; chantataj wiraqochisninkuman kachapuy.
2KI.6.23	Chaymantataj uj jatun mikhunata wayk'ucherqanku, jinaspataj mikhuykojtinku, ujyaykojtinku ima llajtankuman kachaporqanku. Paykunataj reyninkuman kutiporqanku. Chaymantataj manaña ujtawampis Israelpa contrampi jamojchu kanku Siriamanta soldadosqa.
2KI.6.24	Chay imasmanta qhepata Siriamanta rey Ben-adadqa tukuynin soldadosninta tantaykuspa, wicharimuytawan Samaria llajtata muyuykucherqa. 
2KI.6.25	Chay jinata muyuykojtinku Samaria llajta ukhupi manchay yarqhay karqa. Jinamanta burro umatapis pusaj chunka qolqewan ranterqanku, paloma wanumanta khuskan kaj librata phishqa qolqeswan rantej kanku.
2KI.6.26	Israelmanta rey perqa patanta pasarqoshajtin uj warmi qhaparikorqa, nerqataj: Wiraqochi reyníy, salvaway ari, nispa. 
2KI.6.27	Chanta paytaj nerqa: Sichus Señor mana salvasunkichu chayqa, maymantataj noqa qanta salvaykimanri? Trigota, chayri vinotapis qoyta atiykimanchu? 
2KI.6.28	Reytaj ujtawan nillarqataj: Imataj qhatirisunkiri? Chay warmitaj kuticherqa: Kay warmeqa niwarqa apamuy wawaykita mikhunanchejpaj, q'ayataj noqajtañataj chanta mikhusunchej, nispa. 
2KI.6.29	Noqaj wawayta wayk'uspa mikhuykuykuña. Q'ayantintaj nerqani, wawaykita apamuy mikhunanchejpaj, nispa. Kunantajrí payqa wawanta pakaykamun.
2KI.6.30	Reytaj chay warmej palabrasninta uyarispa, p'achasninta llik'ikuspa perqa patanejta pasarqa. Runastaj rikorqanku reyqa ukhumpi qhashqa p'achayoj kasqanta. 
2KI.6.31	Chanta reyqa nerqa: Sichus kunan p'unchaypacha Safatpa wawan Eliseota mana umanta qholusajchu chayqa, Señor jasut'iwachun, nispa.
2KI.6.32	Eliseoqa wasimpi kurajkunaswan khuska tiyakusharqa. Reytaj payman kachamorqa uj kacha runata. Manaraj chay kacha runa chayamushajtintaj, Eliseoqa kurajkunasman nerqa: Rikunkichejchu imaynatachus chay runa wañuchej wawanqa, umayta qholuchinawampaj kachamushawasqanta? Kunanqa, chay kacha runa chayamojtinkama punkuta sumajta wisq'aykunkichej, amataj yaykumojta saqenkichejchu. Chayqa paypa qhepampi wiraqochimpa purisqan uyarikamunña, nispa.
2KI.6.33	Ajinata paykunawan parlashajtillanraj, chay kacha runaqa chayamorqapacha paypaman, nerqataj: Cheqamantapuni kay tukuy sajraqa Señormanta jamun. Imapajña astawan Señorpi suyasajri?, nispa.
2KI.7.1	Chanta Eliseoqa nerqa: Señorpa palabranta uyariychej: Ajinata Señorqa nin: Q'aya p'unchay kay horasta Samaria llajta punkupi uj arroba jak'u uj qolqepi, iskay arroba cebadapis, uj qolqepi vendekonqa.
2KI.7.2	Reypa yanapajnintaj Diospa runanman nerqa: Sichus Señorqa janaj pacha ventanasta kicharinman chayqa, qampa nisqaykiman jinachu kanman? Paytaj nerqa: Kayqa kunan qan ñawisniykiwan rikunki. Chaywampis chaymantaqa mana qanqa mikhunkichu.
2KI.7.3	Samaria llajtaj punkumpitaj tawa runas lepra onqoyniyoj karqanku. Chaykunataj paykuna ukhu ninakorqanku: Imapajtaj noqanchej kaypi kashanchej wañunanchejkamari? 
2KI.7.4	Sichus llajta ukhuman yaykusunman chayqa, yarqhaymanta wañusunchej, kay kikimpi qhepakusun chaypis wañullasuntaj. Jaku rinachej siriospa jarankuman. Sichus paykuna kausayta qowasun chayqa kausasunchej, wañuchiwasun chaypis wañupusunchej.
2KI.7.5	Ch'isiyajtinkamataj siriospa jarankuman rerqanku. Siriospa jarankuman chayanankupajtaj, mana pipis chaypichu karqa. 
2KI.7.6	Imaraykuchus siriospa jarankupi Señorqa uyarichisqa ashkha soldadospa purisqanta jina, ashkha caballosta, carretasta ima, chayrayku paykunaqa yuyarqanku: Kaytaqa israelitaschá kachaykamushawanchej hititasta, Egiptomanta reyestawan paykunaman pagaykuspa noqanchejpa contranchejpi jamunankupaj. 
2KI.7.7	Tuta yaykamojtinkama paykunaqa ayqekusqanku, saqerpayaspa toldosninkuta, caballosninkuta, burrosninkuta, jarankutataj imaynachus kasharqa kikinta saqerpayaspa, kausayninkuta ayqechinankupaj. 
2KI.7.8	Leprososqa jaraman chayaytawan uj toldoman yaykuspa mikhorqanku, ujyarqankutaj. Chaymantataj qolqesta, qorista, p'achastawan apamuspa pakaykamorqanku. Kutimuytawantaj uj toldomanñataj yaykuspa jinallatataj tukuy imasta orqhospa pakaykamorqanku.
2KI.7.9	Chanta paykuna ukhu ninakorqanku: Manasina allintachu ruwashanchej. Kunan p'unchay sumaj kashan kayta willanapaj, noqanchejtaj ch'inlla kashanchej. Sichus sut'iyamunankama suyasun chayqa, noqanchej juchayoj rikhurisunchej. Kunanqa jaku ari, reypaman willamusunchej.
2KI.7.10	Paykunataj jamuytawan, llajta punkupi qhawajkunata wajyaspa willarqanku: Noqaykoqa siriospa jarankuman rerqayku, chaypirí mana pipis kasqachu, nipuni runaj parlasqallampis uyarikunchu, pachampi caballoslla, burrosninkupiwan watasqas kashanku, jarasninkupis imaynachus karqa, jinapacha saqerpayasqa kashan.
2KI.7.11	Punkuta qhawajkunataj chayta uyariytawan qhaparispa reypa palaciompi willarqanku. 
2KI.7.12	Reytaj tutapacha jatarispa, kamachisninman nerqa: Noqaqa nisqaykichej, imatachus chay siriosqa noqanchejta ruwayta munasqankuta. Paykunaqa yachanku noqanchej yarqhaypi kasqanchejta. Toldosninkumanta llojsispa chayllamanchá pakaykakamunku kay jinata nispa: Paykuna llajtamanta llojsimojtinku, kausashajllata jap'irasunchej, chantataj llajtaman yaykusunchej, nispa.
2KI.7.13	Chanta ujnin kamachintaj nerqa: Kay kapuwanchejraj chay phishqa caballospi kachana qhawarimojta, imaraykuchus chaykunaqa yarqhaywan wañunankupuni kashan, wakinkuna Israelpi wañunkuña jinata. Chayta yachaspari yachasunchej imaschus kasqanta.
2KI.7.14	Iskay carretasta caballosnintinta siriospa jaranta qhawamunankupaj reyqa kacharqa, kay jinata nispa: Rispa qhawarqamuychej. 
2KI.7.15	Paykunataj lastreaspa Jordán mayukama rerqanku; tukuy ñampitaj rikorqanku p'acha t'akasqankuta, waj imastawan sirios usqhayta ayqekunankurayku. Kachasqastaj kutimuytawan chay tukuyta reyman willarqanku. 
2KI.7.16	Chantá runasqa llajtamanta llojsimuytawanqa, siriospa jaranman rispa tukuy imasta apakamorqanku. Uj arroba jak'u uj qolqepi vendekorqa, iskay arroba cebada uj qolqellapitaj vendekorqa Señorpa nisqanman jina.
2KI.7.17	Reytaj paypa yanapayninta llajta punkuta qhawanampaj churarqa; runastaj paytaqa chay chhikata ñaqekusqankupi sarurparispa punku yaykuypi wañurparichisqanku, chaytaqa Diospa runan sut'inchasqa, maypachachus rey payta watukoj rerqa chaypacha.
2KI.7.18	Imaynatachus Diospa runan reyman sut'inchasqanman jina, Samaria llajtaj punkumpi q'aya kay horasta uj arroba trigo jak'u uj qolqellapitaj vendekonqa, iskay arroba cebada uj qolqepi vendekonqa. 
2KI.7.19	Achay jinata Eliseoj nisqanmantaj reypa yanapajnenqa kuticherqa: Sichus Señorqa janaj pachapi ventanasta kicharinman chayqa, ajinachá kanman, nispa. Eliseotaj nerqa: Kaytaqa kunan qan ñawisniykiwan rikunki. Chaywampis chaytaqa mana mikhunkichu. 
2KI.7.20	Jinapunitaj chayqa karqa: Llajtamanta runasqa ñaqenakuspa paytaqa pachan punkupi ñit'irparerqanku, jinapitaj wañuporqa.
2KI.8.1	Sunempi tiyakoj warmej wawanta Eliseo kausaricherqa, chay warmimanta Eliseoqa nerqa: Señorqa kay llajtaman qanchis watata yarqhayta apachimonqa, chayrayku kaymanta ripuychej, maymanchá munankichej chayman, qanwan tukuy familiaykiwan ima. 
2KI.8.2	Chay warmeqa tukuy familianwan, imaynatachus Diospa runan nisqanman jina; filisteospa jallp'anman riporqa, chaypitaj qanchis watata tiyakamorqa. 
2KI.8.3	Chay qanchis wata junt'akojtintaj, filisteospa jallp'anmanta jamporqa. Chayamuytawantaj payqa reypaman rerqa parlaj wasinmanta, jallp'asninmantawan kutichipunankupaj. 
2KI.8.4	Profeta Eliseoj kamachin Gieziwan reyqa parlasharqa: Willaway ari, Eliseoj sumaj ruwasqasninmanta, nispa. 
2KI.8.5	Chanta Giezeqa reyman willasharqa imaynatachus wañusqata uj warmej wawanta kausarichisqanta. Chayllaman chay warmeqa rikhurimorqa; reyman chimpaspataj mañakaporqa, wasinta jallp'asnintawan kutichipunankuta. Chanta Giezeqa reyman nerqa: Wiraqochi reyníy, kaymin chay warmeqa, kaytaj Eliseoj kausarichisqan chay wawapis.
2KI.8.6	Rey chay warmita tapurejtin, payqa tukuy imata willarqa. Chantataj reyqa ujnin kaj kuraj kaj yanapajninta kamacherqa: Kay warmiman tukuy imasninta kutichichipuy, jallp'asnimpa poqoynintawan, mayk'ajchus riporqa chaymantapacha kunankama, nispa.
2KI.8.7	Chanta Eliseoqa Damascoman rerqa. Siriamanta rey Ben-adadtaj onqosqa kasharqa, chaypitaj payman willarqanku, Diospa runan kayman chayamun, nispa. 
2KI.8.8	Chanta reytaj Hazaelman nerqa: Uj t'inkata apaspa Diospa runanwan tinkumuy, Señortataj paynejta tapuripuway, kay jinata: Kay onqoyniymanta thañikapusajchus manachus chayta.
2KI.8.9	Hazaeltaj Damascomanta sumaj poqoykunasninta, tawa chunka camellosman chajnaykukuspa, taripaj rerqa. Paypa ñaupaqenman chayaspataj nerqa: Siriamanta wawayki rey Ben-adad kachamuwan qanta tapusunaypaj, kay onqoyniymanta thañikapusajchu manachu, nispa.
2KI.8.10	Eliseotaj nerqa: Thañikapullanki, nispa nimullay. Chaywampis Señorqa ñapis willawanña, cheqamanta wañupunanta.
2KI.8.11	Diospa runantaj Hazaelta mana kachariyta qhawaspa pukayaricherqa; chanta Eliseoqa waqayta qallarerqa. 
2KI.8.12	Chanta Hazaelqa payman nerqa: Imaraykutaj, wiraqochíy, waqashankiri? Paytaj kuticherqa: Ñapis yachaniña israelitasta imayna sajratachus ruwanaykita; jark'achisqa llajtasninta ninawan enqhaykunki, waynas kajtapis cuchillowan wañurachinki, wawasnintapis wañurachinki, onqoj warmispa wijsasnintapis kicharanki. 
2KI.8.13	Hazaeltaj nerqa: Chantá, noqa ima kasqani kay alqo kamachiyki chay jina jatuchaj imasta ruwanaypajri? Eliseotaj nerqa: Ñapis Señorqa rikuchiwanña Siriapi qan kamachinaykita.
2KI.8.14	Hazaelqa wiraqochimpaman riporqa. Reytaj tapurerqa: Ima nisunkitaj Eliseori?, nispa. Paytaj kuticherqa: Thañikapullanqa nisunki, nispa.
2KI.8.15	Q'ayantenqa uj phulluta joq'ochaykuspa, chaywan Ben-adadpa uyanta qhataykorqa. Jinapitaj reyqa wañuporqa, cuentampitaj Hazael kamacherqa.
2KI.8.16	Acabpa wawan Joram Israelpi phishqa watataña kamachishajtin, Josafatpa wawan Joramqa Judapi kamachiyta qallarerqa. 
2KI.8.17	Kamachiyta qallarishaspataj, kinsa chunka iskayniyoj watayoj karqa, Jerusalempitaj pusaj watata kamacherqa. 
2KI.8.18	Israelmanta reyespa ñankunasnimpitaj purerqa. Acabpa wasinmanta kajkuna kikinta ruwaspa, Acabpa ujnin wawan paypa warmin kasqanrayku, Señorpa ñaupaqempitaj sajratapuni ruwarqa. 
2KI.8.19	Chay tukuywampis Señorqa mana Judata tukuchiyta munarqachu, kamachin Davidta munakusqanrayku; imaraykuchus Señorqa payman nisqa, k'anchayqa wiñaypaj kanallantapuni paypaj, miraynimpajpis.
2KI.8.20	Jorampa p'unchaykunasnimpitaj edomitas uj reyta churakuspa, Judáj contrampi oqharikorqanku. 
2KI.8.21	Chanta Joramqa tukuynin soldadosninwan, carretasninwan ima, Zairman rerqa, chaypitaj edomitasqa ñapis paykunata muyuykusqankuña, paytaj chay tuta jatariytawan maqanakorqa, israelitastaj wasisninkuman ayqekorqanku. 
2KI.8.22	Ajinata Edomqa Judáj atiyninmanta librakorqa, kunankamataj ajina kashan. Chaypachallataj Libnamanta kajkunapis Israelpa atiyninmanta librakorqanku.
2KI.8.23	Jorampa tukuy ima waj ruwasqasnin, manachu qelqasqa kashan Judamanta reyespa ruwasqasnin libropi? 
2KI.8.24	Joram wañupojtintaj, tatan Davidpa llajtampi p'amparqanku; paypa cuentampitaj wawan Ocozias kamacherqa.
2KI.8.25	Acabpa wawan Joram Israelpi chunka iskayniyoj watastaña kamachishajtin, Jorampa wawan Ocoziasqa kamachiyta qallarerqa. 
2KI.8.26	Ocoziasqa kamachiyta qallarishaspa iskay chunka iskayniyoj watasniyoj karqa. Jerusalempitaj uj watata kamacherqa. Paypa mamantaj Israelmanta rey Omrej wawan Atalía karqa. 
2KI.8.27	Ocoziasqa Acabpa wawasninmanta kajkunaj ñankunasnimpi purerqa, Señorpa ñaupaqempi sajrata ruwaspa, payqa Acabpa familianmanta tolqa kasqanrayku.
2KI.8.28	Acabpa wawan Ocoziaswan Joramwan ujchakorqa Ramot Galaadpi maqanakuman rinankupaj, Siriamanta rey Hazaelpa contrampi. Siriostaj Joramta nanarpacherqanku. 
2KI.8.29	Chantá Ramot Galaadpi sirios nanaykuchisqankumanta jampikunampaj rey Joramqa Jezreelman kutimporqa. Ajina onqosqa kasqanrayku Judamanta rey Ocoziasqa Jezreelman payta watukoj jamorqa.
2KI.9.1	Profetasmanta ujnin kajta, Eliseoqa wajyaspa nerqa: P'achasniykita wakichikuy, kay aceite yuru aparisqa Ramot Galaadman riy, nispa. 
2KI.9.2	Jaqayman chayaspataj, Nimsej allchhinta, Josafatpa wawan Jehuta rikunki, payta kausaqesnimpa chaupinmanta wajyarispa waj wasiman pusaykunki. 
2KI.9.3	Chay yurupi aceitewantaj, paypa umanman jich'aykunki, ninkitaj: Señorqa ajinata nisunki, Israelpi kamachej kanaykipaj noqa churayki. Wasi punkuta kichariytawantaj chay rato ayqekamunki mana sayarispa.
2KI.9.4	Chay wayna profetaqa Galaadpi Ramotman rerqa. 
2KI.9.5	Chayaytawantaj soldadospa kurajkunasninta tiyarashajta tariparqa, nerqataj: Wiraqochíy, uj palabrata nisunay tiyan. Jehutaj nerqa: Tukuyniykumanta mayqen kajta? Paytaj nerqa: Qanta wiraqochíy.
2KI.9.6	Jehutaj sayarispa wasiman yaykorqa. Profetataj Jehoj umanman aceitewan jawiykorqa, nerqataj: Israelpa Señor Diosnenqa kay jinata nin: Kunanqa noqa jawiykuyki Israel llajtapi kamachej kanaykipaj. 
2KI.9.7	Wiraqochiykej Acabpa ayllunmanta kajkunata tukuchinki, Jezabel warmi profetasniyta, kamachisniytawan wañuchisqanmanta vengakunaypaj. 
2KI.9.8	Acabpa wasimpi kajkuna qharista, kamachista, mana kamachistawan, tukuyninkuta Israelpi chinkachisaj. 
2KI.9.9	Imaynatachus Nabatpa wawan Jeroboampa mirayninta ruwarqani, ajinata, Ahiaspa wawan Baasaj miraynintapis, kikinta Acabpa mirayninta ruwasaj. 
2KI.9.10	Jezabeltataj Jezreel pampapi alqos mikhuranqa, manataj pipis paytaqa p'ampajqa kanqachu. Chayta niytawan wasi punkuta kicharpayaytawan ayqeamporqa. 
2KI.9.11	Chanta Jehoqa wiraqochimpa kamachisnimpaman llojsimojtin, paykuna nerqanku: Imataj tiyanri? Imamantaj chay t'ojpisqa jamusqari?, nispa. Paytaj nerqa; Qankunaqa yachallankichejña pichus chay runaj parlasqantapis.
2KI.9.12	Paykunataj kuticherqanku: Llullakushanki, allinta willawayku. Jehutaj kuticherqa: Kay jinata nispa payqa willawan: Señorqa kay jinata nin: Israelpi kamachej kanaykipaj noqa jawiykuyki, nispa.
2KI.9.13	Chanta paykunaqa usqhayllata p'achasninkuta orqhokuspa, sarunas pataman mast'aykukuytawan, chay pataman Jehuta tiyaykucherqanku, putututa waqachispataj nerqanku: Kunanqa Jehu kamachejqa, nispa.
2KI.9.14	Nimsej allchhin Josafatpa wawan Jehoqa, Jorampa contrampi oqharikorqa. Joramtaj tukuynin israelitaswan Galaadpi Ramot llajtata waqaychasharqanku, Siriamanta rey Hazael paypa contrampi maqanakoj llojsimusqanrayku. 
2KI.9.15	Joramqa Jezreelman kutipusqa, Siriamanta rey Hazaelpa contrampi maqanakoj risqampi nanarpachisqanku chaymanta jampikunampaj. Jehutaj nerqa: Qankunaj munayniykichej chayqa, kay llajtamanta ama pipis ayqespa Jezreelman willamuchunchu. 
2KI.9.16	Chaymanta Jehoqa caballompi lloq'aykuytawan Jezreelman kachaykukorqa. Joramqa chaypi onqosqa kasharqa. Judamanta rey Ocoziaspis Joramta watukoj uraykamusqa. 
2KI.9.17	Jezreel llajtapi torre patamanta qhawajtaj rikorqa Jehoj soldadosnin jamojta, nerqataj: Ashkha soldadosta jamushajta rikuni, nispa. Joramtaj nerqa: Uj soldadota caballopi kachay, pichus kasqanta rejsimuchun, allin sonqowanchus jamushasqantapis, nispa.
2KI.9.18	Uj soldadoqa caballopi rejsimoj rerqa, nispa: Reyqa kay jinata nin: Tukuy imapis allillanchu?, nispa. Jehutaj nerqa: Allimpis imapis kachun ima dakusunkiri? Noqawan khuska kutiriy, nispa. Chantataj torre patamanta qhawajqa reyman willacherqa: Kachasqanchejqa taripanankama chayan, manataj kutimunchu, nispa.
2KI.9.19	Ujtañataj caballopi kacharqa, paytaj taripaytawan nerqa: Tukuy imapis allillanchu? Jehutaj payman nerqa: Allimpis imapis kachun ima dakusunkiri, noqawan khuska kutiriy, nispa.
2KI.9.20	Torre patamanta llajtata qhawajqa reyman willachillarqataj: Paypis chayallantaj, manataj kutimunchu, chay carretata aysajqa Nimsej allchhin Jehuman rijch'akun, imaraykuchus usqhaytapuni jamun.
2KI.9.21	Chanta Joramqa nerqa: Carretayta caballosman wataykuychej, nispa. Carretan ñapis wataykusqaña kajtin Israelmanta rey Joram, Judamanta rey Ocoziaswan llojserqanku Jehuta taripaj sapa ujninku carretasninkupi. Paytataj Jezreelpi Nabotpi huertampi tariparqanku. 
2KI.9.22	Joramtaj Jehuta rikuytawan nerqa: Tukuy ima allillanchu?, nispa. Paytaj kuticherqa: Imatá imapis allin kanmanri, Jezabel mamaykej tukuy qhenchachakusqasninwanri, chay chhika layqeriosninwan imari?
2KI.9.23	Chanta Joramqa carretanta muyurichiytawan ayqekorqa, Ocoziásmantaj nerqa: Kayqa wasanchay, Ocozías!, nispa.
2KI.9.24	Chanta Jehoqa flechanta orqhokuytawan payman kachaykorqa, chaytaj Jorampa wasanman yaykuspa sonqonnejta llojserqa, kikin carretampitaj wijch'ukorqa.
2KI.9.25	Jehutaj kamachin Bidcarman nerqa: Oqharispa wijch'umuy, Jezreelpi Nabotpa jallp'an chaynejman. Yuyarinkichu, qanwan noqawan tatan Acabpa runasninwan khuska rishajtinchej, Señorqa kaymanta sut'inchawasqanchejta: 
2KI.9.26	Imaynatachus qayna noqa Nabotpa yawarninta rikorqani, wawasnimpa yawarnintapis. Señorqa nerqa: Kay kikin cheqallapitaj qanmanta vengakusqayki, nispa. Kunantaj jap'ispa Nabotpa jallp'annejman aysarpariy, Señorpa nisqanman jina junt'akunampaj.
2KI.9.27	Judamanta reytaj paypis kay jinata rikuspa ayqekorqa huerta ñanta. Jehutaj qhatiykorqa, nispa: Paytapis wañuchiychej. Carretampi wañucherqanku Gurman llojsina chaynejpi Iblean qayllapi. Ocoziastaj Meguidoman ayqekorqa, chaypitaj wañuporqa. 
2KI.9.28	Kamachisnintaj carretampi Jerusalenman apakaporqanku, jaqaypitaj tatasnimpi covachampi Davidpa llajtampi p'amparqanku.
2KI.9.29	Acabpa wawan Joram chunka ujniyoj watataña kamachishajtin Ocoziasqa Judapi kamachiyta qallarerqa.
2KI.9.30	Chanta Jehoqa Jezreelman jamporqa. Jezabeltaj chayta yachaytawan, ñawisninta pintaykukorqa, chujchasnintapis simp'aykukorqa. Ventanamantataj payta qhawaj chimpaykorqa. 
2KI.9.31	Jehú llajta punkunejtaña yaykumushajtintaj, payqa nerqa: Wiraqochinta wañuchej, Zimri, imaynataj kashankiri?, nispa. 
2KI.9.32	Jehoqa ventananejta qhawarispa nerqa: Pistaj noqawan kashankichejri? Pitajri?, nispa. Chantataj kamachejkunamanta iskaychus kinsachus payta qhawamorqanku. 
2KI.9.33	Paytaj nerqa: Uraman chay warmita wijch'uykamuychej. Paykunataj uraman wijch'uykamorqanku. Wakin yawarnenqa perqaman ch'allparqa, caballosmanwan. Jehutaj carretanwan saruykucherqa.
2KI.9.34	Chanta yaykuytawan mikhuykuspa, ujyaykuspataj nerqa: Kunanqa riychej qhawarimuychej chay sajra warmita, reypa wawan kasqanraykutaj p'ampaykuychej.
2KI.9.35	P'ampamoj rispataj Jezabelpataqa uma tullullanta, chakisninta, makisnintawan tarerqanku. 
2KI.9.36	Kutimuspataj Jehuman willarqanku. Paytaj nerqa: Kayqa Señorpa palabran junt'akushan, tisbita Eliaspa sut'inchasqanman jina. Payqa nerqa: Jezreel jallp'api Jezabelpa ayanta alqos mikhuranqa, nispa. 
2KI.9.37	Jezabelpa ayantaj Jezreel jallp'api wanu jina jich'aykachakonqa. Ajinamanta ni pipis niyta atenqachu, kayqa Jezabelqa nispa.
2KI.10.1+2KI.10.2+2KI.10.3	Samariapi Acabpa familianmanta kajkuna qanchis chunka karqanku. Jehutaj cartasta qelqaspa apaykucherqa, chay llajtapi kamachejkunaman, kurajkunaman, Acabpa wawasninta qhawajkunasninman ima, kay jinata nichispa: Kay cartas chayamojtinkama, wiraqochiykichej Acabpa wawasninta qhawajkuna, tukuy kurajkunasnin: Carretasmanta, caballospi purejkunamanta sumaj jark'achisqa, armasmantawan tantaykuspa, wiraqochiykichejpa wawasninmanta ajllaychej aswan sumaj kajta, cheqan yuyayniyojtataj, tatampa trononmantaj tiyaykuchiychej. Wiraqochiykichejpa ayllunraykutaj maqanakuychej.
2KI.10.4	Paykunataj maytapuni mancharikorqanku, nerqankutaj: Paytaqa iskay reykunasmantapis mana atipayta aterqankuchu. Imaraykutaj paywan noqanchej maqanakusunmanri?
2KI.10.5	Acabpa wasinta qhawaj, llajtata kamachej, kurajkunaswan, wawasta qhawajkunapiwan, Jehojpaman kacharqanku, nispa. Noqaykoqa qampa kamachisniyki kayku, imatachá kamachiwasqayku chaytapuni ruwasqayku; manataj pitapis reyniykupaj wajta churaykumanchu, ruwallay imatachá munanki chayta.
2KI.10.6	Paytaj ujtawan cartata qelqaspa apaykuchillarqataj, iskay kuti kajta: Sichus noqajta kankichej chayqa, wiraqochiykichejpa qhari wawasnimpa umasninta jap'ispa q'aya kay horasta jamuwaychej Jezreelman. Paypa qanchis chunka familiasnintaj llajtamanta kurajkunaswan kasharqanku, pikunachus uywasharqanku chaykunawan. 
2KI.10.7	Paykunaman chay cartas chayajtinkamataj, reypa familiasninmanta qanchis chunka qharista jap'ispa wañucherqanku. Chaymantataj umasninkuta canastasman churaspa Jezreelman apacherqanku. 
2KI.10.8	Uj kachasqataj Jehuman kay jinata willarqa: Reypa familiasnimpa umasninta kayman chayachimunku. Paytaj nerqa: Iskayman t'aqasqata churaychej llajtaman yaykuna chay punkuman q'aya paqarinkama.
2KI.10.9	Q'ayantin paqarintaj Jehoqa llojsiytawan sayarispa tukuynin runasman nerqa: Qankunaqa mana juchayojchu kankichej, noqa wiraqochiypa contrampi oqharikuspa wañucherqani. Chanta kay tukuytaqa, pitaj wañuchinri? 
2KI.10.10	Yachanaykichejpaj, Señor imaynatachus Acabpa mirayninmanta parlasqanqa, mana imapis mana junt'akuspaqa kanqachu, kamachin Eliasnejta parlasqanta Señorqa junt'ampuni.
2KI.10.11	Jehutaj Jezreelpi Acabpa ayllunmanta qhepakojkunata tukuyninta wañuracherqa, chanta kurajkunasninta, kausaqesninta, sacerdotesnintawan ima mana ujniyojta.
2KI.10.12	Chaymantataj jatarikuytawan Samariaman riporqa; ñampitaj michejkunaj millma ruthunanku wasiman chayarqa. 
2KI.10.13	Judamanta rey Ocoziaspa wauqesninta chaypi tarerqa, nerqataj: Pikunataj qankuna kankichejri?, nispa. Paykunataj kuticherqanku: Noqaykoqa Ocoziaspa wauqesnin kayku, jamorqaykutaj reypa familiasninta napaykoj, reinaj wawasnintawan ima.
2KI.10.14	Jehutaj nerqa: Kausashajta jap'iraychej. Ajinata kausashajta jap'iraspa, millma ruthuna wasi chaynejpi yaku pozo qayllapi tukuyninkuta qhorurparerqanku, tawa chunka iskayniyoj qharista, mana ujniyojta.
2KI.10.15	Chaymanta ripuspataj Recabpa wawan Jonadabwan tinkukorqa. Chanta napaykuytawantaj nerqa: Qampa sonqoyki noqapaj allinchu, noqaj sonqoy qampaj allin kashan, ajinachu? Jonadabtaj nerqa: Arí, ajinapuni kashan. Ajina kajtenqa makiykita jaywaway. Jonadabtaj makinta jaywarqa. Chanta chay rato Jehoqa carretanman wicharicherqa. 
2KI.10.16	Nerqataj: Noqawan jaku; rikunkitaj imaynatachus Señormanta noqa sientesqayta. Jinaspataj carretampi aparqa. 
2KI.10.17	Jehutaj Samariaman chayaytawan, pikunachus Acabpa familianmanta kajkunata, tukuyninkutapuni wañurachispa tukucherqa, imaynatachus Señorqa Elías profetannejta sut'incharqa chayman jina.
2KI.10.18	Chanta Jehoqa tukuy llajtantinta tantaykuchispa nerqa: Acabqa pisillata Baaltaqa yupaycharqa. Kunan Jehoqa astawan yupaychanqa. 
2KI.10.19	Kunantaj Baalpa tukuynin profetasninta, payta yupaychajkunata, tukuynin sacerdotestawan ima wajyapuwaychej, amataj ujpis qhepakuchunkuchu. Imaraykuchus Baalpajqa ashkha jaywanata qonay tiyan, pichus mana jamojqa mana kausanqachu. Jehoqa chayta nerqa jinamanta ch'aukiyanampaj. Ajinamanta Baalpa tukuynin yupaychajkunasninta wañurachinampaj. 
2KI.10.20	Jehoqa: nillarqataj: Kunanqa Baalman uj diata t'aqaychej jatun fiestata ruwanapaj. Paykunataj ajinata tantacherqanku. 
2KI.10.21	Chay jawataj Jehoqa tukuynin Israel jallp'antinta wajyachimojta kacharqa. Baalpa kamachisnintaj tukuyninku mana ujniyoj tantakamorqanku. Chanta Baalpa wasinman junt'aykorqanku k'uchuy k'uchu. 
2KI.10.22	Chantataj pichus p'achasta waqaychajta nerqa: Tukuynin Baalpa kamachisnimpaj p'achasta orqhomuy, nispa. Paytaj chay p'achasta orqhomorqa. 
2KI.10.23	Chanta Jehutaj Recabpa wawan Jonadabwan Baalpa wasinman yaykorqa. Baalpa kamachisninmantaj nerqa: Allinta qhawariychej, kaypeqa mana ujpis Señorpa kamachisninmanta kasqanta, tukuyninkupis Baalpa kamachisnillan kananku tiyan, nispa.
2KI.10.24	Chanta paykuna Baalman uywa wañuchisqasta, q'olachinastawan jaywajtinku, Jehoqa ñapis jawaman pusaj chunka runastaña churasqa, paykunatataj nerqa: Pillapis kay runasta ayqechenqa chayqa, pikunatachus noqa makisniykichejmanña churani, pay kausayninwan chay ujpa kausayninmanta paganqa.
2KI.10.25	Chanta paykuna q'olachinasninkuta jaywayta tukojtinkuña Jehoqa kamacherqa, chay tukuynin qhawajkunasninta, kurajkunasnintawan: Yaykuspa wañurachiychej, ama ujpis ayqekuchunchu. Paykunataj espadawan wañuracherqanku, pampapi mast'allata saqerqanku. Yaykorqankutaj Baalpa wasinman, llimphu nisqa cheqakama. 
2KI.10.26	Wasimanta Baalpa lantisninta orqhomuspa, ninawan enqhaykorqanku. 
2KI.10.27	Chanta Baalpa lantinta p'akerqanku, wasintapis urmacherqanku. Chaytataj jisp'ana cheqaman tukucherqanku, kunankamataj jina kashan.
2KI.10.28	Ajinata Jehoqa Israelpi chinkacherqa Baaltaqa. 
2KI.10.29	Chay tukuywampis, Jehoqa manataj Nabatpa wawan Jeroboampaj juchasninmanta t'aqakorqachu, imaswanchus Israelta juchallicherqa chaykunamanta. Ajinata saqellarqa qorimanta waka uñasta Betelpi, Dampi ima.
2KI.10.30	Jehuman Señorqa nerqa: Noqaj ñaupaqeypi allinta ruwasqaykirayku, imaynatachus noqaj yuyasqayman jina, Acabpa aylluntapis chinkachisqaykimanta, Israelpa tronompi wawasniykeqa tawa allchhikama kamachenqanku.
2KI.10.31	Chay tukuywampis Jehoqa Israelpa Señor Diosnimpa ñaupaqempi mana tukuy sonqochu purerqa, Jeroboampa juchasninmanta mana t'aqakorqachu, imaswanchus Israelta juchallicherqa chaykunamanta. 
2KI.10.32+2KI.10.33	Chay p'unchaykunapi Señorqa qallarerqa Israelpa jallp'asninta tukuy cantosninta qhechuchiyta. Hazael reyqa Israelta tukuynin mojonesnimpi atipaykorqa: Inti llojsimuynejman, Jordán mayumanta, tukuy Galaadta, Gadta, Rubenta, Manasesta, Aroer cheqata, Arnón wayq'omantapacha, Galaadta, Basantawan ima.
2KI.10.34	Jehoj waj ruwasqasnin, tukuy ima ruwasqasnimpiwan, chay chhika wapu kasqan ima, manachu Israelpa reyesnimpa ruwasqasninku libropi qelqasqa kashan? 
2KI.10.35	Jehú wañupojtintaj Samariapi paytaqa p'amparqanku. Paypa cuentampitaj wawan Joacaz kamacherqa. 
2KI.10.36	Jehoqa Israelta Samariapi kamacherqa iskay chunka pusajniyoj watasta.
2KI.11.1	Ocoziaspa maman Ataliaqa, wawanta wañusqata rikuspa oqharikuytawan reypa tukuynin ayllunta wañuracherqa. 
2KI.11.2	Rey Jorampa warmi wawan Josabaqa, wauqen Ocoziaspa wawan Joasta aysarispa orqhoytawan puñunapaj cama jallch'ana wasiman pakaykamorqa, uj uywajnin warmitawan, reypa wawasninta Atalía wañurachishajtin. Ajinamanta Joasqa mana wañorqachu. 
2KI.11.3	Chay uywajnin warmiwan Joasqa Señorpa wasimpi sojta watata pakasqa karqa. Chaykamataj Ataliaqa Israelpi kamacherqa.
2KI.11.4	Qanchis kaj watapitaj Joiadaqa pachaj soldadosta kamachejkunata, palaciota qhawajkunatawan, Señorpa wasinman wajyachispa, chaypi juramentota ruwaspa, paykunawan tratota ruwarqa. Chaymantataj rey Ocoziaspa wawan Joasta rikhurichimorqanku. 
2KI.11.5	Chantataj kay jinata kamacherqanku: Kinsa kaj t'aqa reypa wasinta qhawankichej samakuna p'unchaypi. 
2KI.11.6	Uj kinsa t'aqa kajtaj ura lado punku nisqata qhawankichej, uj kinsa t'aqa kajtaj soldadospa tiyanan wasi wasa ladota qhawankichej. Ajinapi wasita mana qhawankichej. 
2KI.11.7	Qankunamanta iskay t'aqa samakuna p'unchaypi llojsejkuna Señorpa wasinta reypa ladompi qhawankichej. 
2KI.11.8	Sapa ujniykichejtaj makisniykichejpi armas oqharisqas reypa muyuynimpi kankichej. Pillapis filasman yaykojqa wañuchun, llojsichumpis yaykuchumpis qankunaqa paywampuni kankichej.
2KI.11.9	Soldadospa kurajkunasnintaj sacerdote Joiadaj kamachisqanman jina ruwarqanku. Sapa ujtaj runasninta kamacherqa, samakuna p'unchaypi qhawaj yaykojkuna, llojsejkunapiwan, sacerdote Joiadaj ñaupaqenman jamorqanku. 
2KI.11.10	Soldadospa kurajkunasninmantaj sacerdote Joiadaqa paykunaj makisninman jaywarqa Davidpa escudosnintawan ima. Chaykunaqa Señorpa wasimpipuni kasharqanku. 
2KI.11.11	Qhawajkunataj sinrulla kasharqanku, sapa ujninkutaj makisninkupi armas jap'irisqas, Señorpa wasinmanta paña ladonmanta lloq'e ladonnej chaykama, altar qayllanejpi reypa ñaupaqempi. 
2KI.11.12	Chanta sacerdote Joidaqa reypa wawan Joasta orqhomuytawan umanman pilluta churarqa, ley librotataj jaywarqa. Aceitewantaj jawiykorqa rey kanampaj. Chaymantataj tukuyninku makisninkuta t'ajllakuspa nerqanku: Kausachun reyqa, nispa.
2KI.11.13	Ataliataj chay jina ch'ajwata uyariytawan, runas Señorpa wasimpi tantasqas karqanku chayman rerqa. 
2KI.11.14	Chaypitaj qhawarispa reyta rikorqa, sayantan qayllapi sayashajta, imaynatachus paykuna ruwayta yachasqankuman jina. Paypa qayllampitaj kasharqanku kurajkunawan, trompitasta tocajkunawan. Chanta tukuy runastaj may kusisqas kasharqanku trompitasta waqachispa. Chanta Ataliataj sinch'ita qhaparispa p'achasninta llik'ikorqa: Kayqa wasanchay, wasanchay, nispa.
2KI.11.15	Sacerdote Joiadataj soldadosninta kamacherqa: Templo wasi ukhumanta jawaman orqhomuychej, pichus payman kutikojninta cuchillowan wañuchiychej. Imaraykuchus sacerdoteqa kamachisqa ama Señorpa wasin ukhupi wañuchinankuta. 
2KI.11.16	Jap'ispataj orqhomorqanku reypa wasinman caballoswan yaykuna kaj punkunta, chaypitaj wañucherqanku.
2KI.11.17	Chaymantataj Joiadaqa uj tratota ruwarqa Señorwan, llajtawan ima Señorpa llajtan kanankupaj; ajinallatataj ruwarqanku reywan, llajtawampis. 
2KI.11.18	Tukuynin runastaj Baalpa wasinman yaykuspa urmaracherqanku; ajinallatataj altaresninta lantesnintapis t'unararqanku, Baalpa sacerdoten Matantapis altaresnimpa ñaupaqempi wañucherqanku. Joiada sacerdotetaj Señorpa wasinman qhawajkunata churarqa. 
2KI.11.19	Chay jawataj soldadospa kurajkunasninta jap'ispa palaciota qhawajkunata, tukuynin runastawan ima, Señorpa wasinmantapacha tukuyninku reyta wasinkama riyserqanku, reyta soldados qhawaj kanku chay ñannejtapuni jamuspa. Joastaj reyespa tiyakunanman tiyaykukorqa. 
2KI.11.20	Tukuynin runastaj maytapuni kusikorqanku. Chaymantaraj llajtapeqa samarikuy karqa, Atalía reypa wasin chaynejpi wañuchisqa kasqanmanta. 
2KI.11.21	Joastaj kamachiyta qallarishaspa qanchis watayojllaraj karqa.
2KI.12.1	Israelpi Jehu qanchis watataña kamachishajtin, Joasqa qanchis watayoj kaspa, kamachiyta qallarerqa. Jerusalempitaj tawa chunka watata kamacherqa. Paypa mamantaj Beersebamanta Sibia nisqa karqa. 
2KI.12.2	Sacerdote Joiadaj tukuy tiempo yachachisqampi, Joasta Señorpa ñaupaqempi maychus cheqan kajtapuni ruwarqa. 
2KI.12.3	Chay tukuywampis lomas patapi altaresqa mana chinkachisqaschu karqanku. Runasqa chaykunaspi uywa ñak'asqasta jaywallajpuni, inciensotawan q'osñichispa.
2KI.12.4	Sacerdotesmantaj Joasqa nerqa: Señorman tukuy jaywasqa qolqeta, Señorpa wasinman apamuna kajta, sapa uj runaqa paymanta paganan kajta imaynachus ñapis nisqaña chaykunata, pikunachus tukuy sonqonkumanta Señorpa wasinman apamunku chaykunatawan. 
2KI.12.5	Sacerdotesqa jap'iychej sapa uj wauqesniykichejmanta. Chaykunawantaj Diospa wasinta jallch'achiychej. 
2KI.12.6	Sacerdotestaj iskay chunka kinsayoj watata kamachinankama, manarajpuni Diospa wasinta jallch'achisqankuchu. 
2KI.12.7	Chaymantaqa Joás kuraj sacerdote Joiadata, waj sacerdotestawan wajyacherqa, nerqataj: Imaraykutaj Diospa wasinta kunankama mana jallch'achinkichejchuri? Kunanqa amaña astawan kausaqesniykichejmanta qolqeta jap'iychejñachu, aswampis pikunachus Señorpa wasinta jallch'ashanku chaykunaman qoychej.
2KI.12.8	Sacerdotestaj runasmanta manaña astawan qolqetaqa jap'iyta munarqankuñachu, nitaj Diospa wasinta jallch'achiytapis. 
2KI.12.9	Kuraj sacerdote Joiadataj uj cajata jap'ispa, tapanta jusk'uspataj Diospa wasin punku yaykuyman altarpa qayllanman paña ladonman churarqa. Chaypitaj sacerdotes punkuta qhawajkunaqa chayman tukuynin qolqe apamusqankuta Señorpa wasinman churarqanku. 
2KI.12.10	Maypachachus cajapi ashkha qolqetaña rikuspa, reypa secretarion, kuraj sacerdotewan jamuspa, mashkhachus Señorpa wasimpi qolqe karqa chayta yupaykuspataj waqaychaj kanku. 
2KI.12.11	Pikunachus Diospa wasinta jallch'ajkunaman qolqetaqa ashkhata jaywarqanku, Señorpa wasinta qhawajkunamanwan. Paykunataj pagaj kanku carpinterosman, Señorpa wasinta jallch'ajkunamanwan. 
2KI.12.12	Chanta albañilesman, rumista ch'eqojkunaman ima, k'aspista, ch'eqosqa rumistawan rantinankupaj, chaywan Señorpa wasinta jallch'achinankupaj, waj tukuy imaspajwan. 
2KI.12.13	Chay tukuynin qolqesta Señorpa wasinman apamusqankumantaqa, mana ruwarqankuchu qolqe vasosta, espermaj pabilosninta k'utunasta, jatuchaj vasosta, trompetastawan. Manataj qorimanta, qolqemantapis waj imastawan ruwarqankuchu Señorpa wasimpajqa. 
2KI.12.14+2KI.12.15	Chay qolqestaqa Señorpa wasinta ruwachejkunaman qorqanku, chaywan Diospa wasinta jallch'achinankupaj. Chay qolqestaqa apaykachajkunamanta mana mañajchu kanku cuentataqa, mashkhatachus llank'ajkunaman qosqankumantaqa; imaraykuchus paykunaqa cheqan sonqowan apaykachaj kanku chay qolqestaqa. 
2KI.12.16	Juchamanta apaj kanku chay qolqeta, pantasqankumanta chay qolqetawan Señorpa wasinmanqa mana apajchu kanku, chaykunaqa sacerdotespata karqa.
2KI.12.17	Chanta Siriamanta rey Hazaelqa Gatpa contrampi maqanakoj jamorqa, atipaykorqataj. Chay jawataj Hazaelqa Jerusalempa contrampiñataj maqanakoj llojsisaj nisharqa. 
2KI.12.18	Judamanta rey Joasqa ajina kajtin ñaupa tatasnin Judamanta reyes, Josafat, Joram, Ocoziaspiwan Diosman qosqankuta qoristawan, paypa jaywasqasnintawan ima, Señorpa wasimpi waqaychasqas karqanku, reypa wasimpiwan chay tukuynin qoritawan Siriamanta rey Hazaelman apachiporqa. Ajinamanta Hazaelqa Jerusalenmanta kutiporqa.
2KI.12.19	Joaspa tukuy ima ruwasqasnin, waj ruwasqasnimpiwan, manachu Judamanta reyespa ruwasqasninku chay librollapitaj qelqasqa kashan? 
2KI.12.20	Maypachachus Joás Silaman uraykamushajtin, paypa kamachisnin paypa contrampi oqharikuspa Milo wasipi wañucherqanku. 
2KI.12.21	Simeatpa wawan Josacar, Somerpa wawan Jozabadwan paytaqa wañucherqanku. P'amparqankutaj ñaupa tatan Davidpa llajtampi. Paypa cuentampitaj wawan Amasías kamacherqa.
2KI.13.1	Judamanta rey, Ocoziaspa wawan Joás iskay chunka kinsayoj watataña kamachishajtin, Jehojpa wawan Joacazqa Israel aylluta Samariapi kamachiyta qallarerqa. Chunka qanchisniyoj watatataj chaypi kamacherqa. 
2KI.13.2	Señorpa ñaupaqempitaj sajrata ruwarqa, Nabadpa wawan Jeroboampa jucha ruwasqasninta qhatispa, imaswanchus Israelta juchallicherqa, chaykunamanta mana t'aqakuspa. 
2KI.13.3	Señorpa sinch'i phiñakuynintaj Israelpa patanman jamorqa, Siriamanta rey Hazaelman, wawan Ben-adadmanwan unaypaj jaywaykorqa.
2KI.13.4	Joacazqa Señorpa ñaupaqempi mañakorqa, Señortaj payta uyarerqa, imaraykuchus Señorqa imaynatachus Siriamanta rey Israelta ñak'arichisqanta rikorqa. 
2KI.13.5	Señorqa Israelman uj salvajta qorqa. Chaywan siriospa atiyninmanta llojserqanku. Ajinamanta israelitasqa ñaupajta jina wasisninkupi tiyakaporqanku. 
2KI.13.6	Chay tukuywampis Jeroboampa ayllumpa juchasninmanta mana t'aqakorqachu, imaswanchus israelitasta juchallicherqa chaymanta. Paykuna chaykunallapitaj purej kanku. Ajinallatataj Aseraj lantimpis Samariapi kakushallarqapuni.
2KI.13.7	Joacazpata manaña ashkhachu runas karqa, imaraykuchus Siriamanta rey Hazael tukuyninkutapuni wañuykucherqa, pampapitaj jallp'ata jina saruykorqa. Paypataqa tiyaporqaraj phishqa chunka soldados caballospi rejkuna, chunka carretas, chunka waranqa soldadospiwan.
2KI.13.8	Joacazpa tukuy ima ruwasqasnin, waj ruwasqasnimpiwan, chhika wapupuni kasqanmantawan, manachu Israelmanta reyespa ruwasqasninku libropi qelqasqa kashan? 
2KI.13.9	Joacaz wañupojtintaj, Samariapi p'amparqanku, paypa cuentampitaj wawan Joás kamacherqa.
2KI.13.10	Judamanta rey Joás kinsa chunka qanchisniyoj watataña kamachishajtin, Joacazpa wawan Joás Samariapi Israelta kamachiyta qallarerqa. Chaypitaj kamacherqa chunka sojtayoj watata. 
2KI.13.11	Payqa sajrallatapuni Señorpa ñaupaqempi ruwarqa; Nabadpa wawan Jeroboampa tukuy juchasninmanta mana t'aqakorqachu, imaswanchus israelitasta juchallichej chaykunamanta. Chaykunapi payqa purerqa.
2KI.13.12	Joaspa tukuy ima ruwasqasnin, waj ruwasqasnin, imayna atiywampunichus Judamanta rey Amasiaswan maqanakusqampiwan, manachu Israelmanta reyespa ruwasqasninku libropi qelqasqa kashan? 
2KI.13.13	Joás wañupojtintaj Samariapi p'amparqanku, Israelmanta reyespa covachasnimpi. Paypa tronompitaj Jeroboam tiyaykukorqa.
2KI.13.14	Eliseotaj onqosqa kasharqa, chaywampunitaj wañuporqa. Israelpa reynin Joastaj payta watukoj uraykamorqa, Eliseoj ñaupaqempi waqaspataj nerqa: Tatáy, tatáy! Qanqa Israelpa carretasnin, caballosnin jina karqanki. 
2KI.13.15	Eliseotaj payman nerqa: Jap'iy uj flechaj k'aspinta, flechasnintawan. Paytaj uj flechaj k'aspinta jap'erqa, flechasnintawan. 
2KI.13.16	Chantataj Eliseoqa Israelpa reyninman nerqa: Makiykita churay flechaj k'aspinman. Paytaj makinta churarqa flechaj k'aspin pataman. Chantataj Eliseoqa reypa makisnin pataman, paypa makisninta churaykorqa. 
2KI.13.17	Chanta nerqataj: Inti llojsimuy lado kaj ventanata kichariy. Paytaj ventanata kicharerqa. Eliseotaj nerqa: Flechaykuy, reytaj flechaykorqa. Chanta Eliseoqa qhaparerqa: Señorpa salvación flechan, Siriamanta salvasunampaj flecha! Kunanqa siriostaqa atipanki Afecpi tukuchinaykikama.
2KI.13.18	Watejmanta Eliseoqa reyta nillarqataj: Oqhariy chay flechasniykita. Chanta rey oqharejtintaj, payman nerqa: Pampata flechay, nispa. Paytaj kinsa kutita flechaytawan sayarparerqa. 
2KI.13.19	Chantataj Diospa runanqa phiñakuspa payta nerqa: Sichus phishqata sojtatapis flechawaj karqa chayqa, siriostaqa tukuchinaykikama atipaykuwaj karqa, mana uj qhepakunankama. Kunanqa kinsa kutillata ciriostaqa atipanki.
2KI.13.20	Eliseo wañupojtintaj, payta p'ampaykaporqanku. Sapa wata tukukuyta suwas moabitasmanta runas Israel jallp'asman jamoj kanku. 
2KI.13.21	Jinataj karqa uj kutipi, uj runata p'ampashajtinku, ujllata rikorqanku chay suwa soldadosta. Kay runaj ayantataj Eliseoj sepulturanman choqaykuytawan ayqekorqanku. Eliseoj tullusninman chay aya chayajtinkamataj chay rato kausariporqa, sayaykamorqataj.
2KI.13.22	Siriamanta rey Azaelqa, Joacazpa tukuy p'unchaykunasnimpi Israelta llakicherqa. 
2KI.13.23	Paykunamantataj Señorqa khuyakorqa, khuyaqaspataj paykunata qhawarerqa, Abrahamwan, Isaacwan, Jacobwan ima uj tratota ruwasqanrayku, paypa ñaupaqenmanta manataj wijch'uyta, chinkachiytapis kunankama munarqachu.
2KI.13.24	Siriamanta rey Azaelqa wañuporqa, paypa cuentampitaj wawan Ben-adad kamacherqa. 
2KI.13.25	Joacazpa wawan Joastaj Hazaelpa wawan Ben-adadpa makinmanta kutirachikaporqa, tukuy chay llajtasta, paypa tatan Joacazmanta maqanakupi qhechusqankuta. Joasqa kinsa kutita Ben-adadta atipaspa Israelman chay llajtasta watejmanta kutichiporqa.
2KI.14.1	Joacazpa wawan rey Joás iskay watataña kamachishajtin, Joaspa wawan Amasías Judapi kamachiyta qallarerqa. 
2KI.14.2	Kamamachiyta qallarishaspataj iskay chunka phishqayoj watayoj karqa. Jerusalempitaj iskay chunka isq'onniyoj watata kamacherqa, paypa mamantaj Jerusalenmanta Joadán karqa. 
2KI.14.3	Paytaj Señorpa ñaupaqempi cheqan kajta ruwarqa, manapis ñaupa tatan jinapunichu, imaynatachus tatan Joás ruwarqa ajinallatataj paypis ruwarqa. 
2KI.14.4	Lomas patapi altarestataj mana chinkacherqachu, runasqa chaykunapi uywa ñak'asqasta jaywallajpuni kanku, inciensotawan q'osñichispa.
2KI.14.5	Paypa reinon sumaj sayasqaña kajtintaj, kurajkunas tatanta wañuchejkunata, tukuyninta wañuracherqa. 
2KI.14.6	Tatanta wañuchejkunaj wawasninta mana wañucherqachu, imaraykuchus Moisespa leynimpi qelqasqa kashan chayman jina, maypichus Señorqa kamacherqa: Tatasninkuta mana wawasnimpa juchasninraykoqa wañuchinkichejchu, mantaj wawastapis tatasninkoj juchasninmanta wañuchinkichejchu, aswampis sapa runa juchasninmanta wañonqa.
2KI.14.7	Amasiasllataj edomitastapis chunka waranqata kachi vallepi wañuracherqa Cela llajtatataj maqanakupi jap'ikaporqa. Suticharqataj Jocteelta kunankama. 
2KI.14.8	Chanta Amasiasqa kacha kamachisninta Israelpa reyninman kacharqa Jehojpa allchhin Joacazpa wawan Joasman. Ajinatataj nicherqa: Jamuy, qanchus noqachus astawan atisun chayta yachasun. 
2KI.14.9	Israelmanta rey Joastaj Amasiasman willajta kamachisninta kacharqa kay jina kutichiywan: Juch'uy khiskarara sach'a, Libanopi kashan chayqa, kacharqa Libanopi kashan chay jatun Cedro sach'aman, kay jinata nejta: Warmi wawaykita qhari wawaypa warmin kanampaj qopuy. Libanopi kajkuna, monte animalestaj pasashaspa juch'uy qhewaylluta sarurparerqanku. 
2KI.14.10	Yachani edomitasta atipasqaykita, chaytaj sonqoykipi runaykachachishasunki. Chaywan kusikuy ari, jinapis wasillaykipi qhepakuy. Imapajtaj sajra kajta mask'akunki, qampajwan Judá llajtaykipajwanri?, nispa.
2KI.14.11	Judamanta rey Amasiasqa mana kasuta ruwarqachu. Chayrayku Israelpa reynin Joasqa llojsimorqa; maqanakorqankutaj Bet-semes nisqa Judá jallp'api. 
2KI.14.12	Chaypi israelitaswan Judá atipachikorqa, chantá ayqekorqanku sapa ujninku wasisninkumankama. 
2KI.14.13	Ocoziaspa allchhinta, Joaspa wawan Judamanta rey Amasiasta, Israelmanta rey Joasqa Bet-semespi presochaykorqa. Jerusalenman jamuspataj, chaypi llajta perqata pachaj pusaj chunkayoj metrosta q'asarparerqa, Efraimpa punkunmanta esquina nisqa punkukama. 
2KI.14.14	Chanta jap'ikaporqa tukuynin qorita, qolqeta, Señorpa wasimpi tukuy kajta, reypa wasimpi kajkunatawan. Chanta wakin presosta jap'iraspa Samariaman kutiporqa.
2KI.14.15	Joaspa tukuy ima waj ruwasqasnin, atiyniyoj kasqan, chhika waputapuni Judamanta rey Amasiaswan maqanakusqampiwan, manachu Israelmanta reyespa ruwasqasninku libropi qelqasqa kashan? 
2KI.14.16	Joás wañupojtintaj Israelmanta reyespa p'ampakunankupi Samariapi p'amparqanku. Paypa cuentampitaj wawan Jeroboam kamacherqa.
2KI.14.17	Joacazpa wawan Joás Israelpa reynin wañupusqanmanta, Judamanta rey Joaspa wawan Amasiasqa chunka phishqayoj watatawanraj kausarqa. 
2KI.14.18	Amasiaspa waj ruwasqasnenqa, manachu Judamanta reyespa ruwasqasninku librollapitaj qelqasqa kashan? 
2KI.14.19	Jerusalempitaj contrampi oqharikorqanku, payqa Laquisman ayqekorqa. Qhatiykorqankutaj Laquiskama, jaqaypitaj payataqa wañucherqanku. 
2KI.14.20	Jaqaymantataj caballospi Jerusalenman apamuspa Davidpa llajtampi p'amparqanku. 
2KI.14.21	Chanta Judamanta tukuynin runasqa Amasiaspa wawan Azariasta kamachejninkupaj churarqanku. Azariasqa chunka sojtayoj watayojllaraj karqa. Paytaj tatampa cuentampi kamacherqa. 
2KI.14.22	Azariastaj tatampa wañupusqanmanta, Elatta Jallch'achispa Judaman kutichikamporqa.
2KI.14.23	Joaspa wawan Amasías Judamanta rey chunka kinsayoj watataña kamachishajtin, Joaspa wawan Jeroboam Samariapi Israelta kamachiyta qallarerqa. Kamacherqataj tawa chunka ujniyoj watata. 
2KI.14.24	Señorpa ñaupaqempitaj sajratapuni ruwarqa, Nabadpa wawan Jeroboampa juchasninmanta mana t'aqakuspa, imaswanchus Israelta juchallicherqa chaykunamanta.
2KI.14.25	Paytaj Israelpa mojonesninta watejmanta churarqa Hamatman yaykunamanta Arabá mar qochanejkama, Israelpa Señor Diosnimpa palabranman jina, mayqentachus parlarqa Gat-hefermanta Amitaejpa wawan profeta Jonasnejta. 
2KI.14.26	Imaraykuchus Señorqa Israelpa sinch'i llakiyninta rikorqa; manataj pipis kamachismanta, mana kamachismantapis Israeltaqa yanapaj karqachu. 
2KI.14.27	Manataj Señorqa israelitasta kay jallp'asmanta chinkachiyta yuyarqachu. Chayrayku Señorqa librarqa Joaspa wawan Jeroboamnejta.
2KI.14.28	Jeroboampa tukuy ima ruwasqasnin, waj ruwasqasnimpiwan, wapupuni kasqan, chay chhikata maqanakusqan, imaynatachus Israelman kutichiporqa, Damascota, Hamattawan ima, mayqenkunatachus Judá jap'erqa, chaykunawan, manachu Israelmanta reyespa ruwasqasninku libropi qelqasqa kashan? 
2KI.14.29	Jeroboam wañupojtintaj Israelmanta reyespa p'ampakunasninkupi p'amparqanku. Cuentampitaj wawan Zacarías kamacherqa.
2KI.15.1	Jeroboam iskay chunka qanchisniyoj watataña Israelpi kamachishajtin, Amasiaspa wawan Azarías Judapi kamachiyta qallarerqa. 
2KI.15.2	Kamachiyta qallarishaspaqa chunka sojtayoj watayoj karqa. Jerusalempitaj phishqa chunka iskayniyoj watata kamacherqa, mamantaj Jerusalenmanta Jecolías karqa.
2KI.15.3	Azariasqa Señorpa ñaupaqempi cheqan kajta ruwarqa, tatan Amasías ruwarqa ajinallatataj. 
2KI.15.4	Chay tukuywampis, lomas patapi kaj qhasi dioskunaj altaresnin mana chinkachisqaschu karqanku. Chay lomas pata altarespi runasqa uywa ñak'asqasta jaywallajpuni kanku, inciensotapis q'osñichej kanku. 
2KI.15.5	Señortajrí lepra onqoywan reyta onqoykucherqa, chay leprawantaj wañunankama onqosqallapuni karqa, uj sapan t'aqasqa wasipitaj tiyakorqa. Reypa wawan Jotamtaj israelitasta kamacherqa.
2KI.15.6	Azariaspa tukuy ruwasqasnin, waj ruwasqasnimpis, manachu Judamanta reyespa ruwasqasninku libropi qelqasqa kashan? 
2KI.15.7	Azarías wañupojtintaj, Davidpa llajtampi p'amparqanku. Cuentampitaj wawan Jotam kamacherqa.
2KI.15.8	Judamanta rey Azarías kinsa chunka pusajniyoj watataña kamachishajtin, Jeroboampa wawan Azarías Israelta kamachiyta Samariapi qallarerqa. Chaypi kamacherqa sojta killata. 
2KI.15.9	Señorpa ñaupaqempitaj sajratapuni ruwarqa, imaynatachus tatasnimpis ruwarqanku ajinata. Nedabpa wawan Jeroboampa juchasninmanta mana t'aqakorqachu, imaswanchus israelitasta juchallicherqa chaykunamanta.
2KI.15.10	Jabespa wawan Salumtaj paypa contrampi oqharikorqa, maqaspataj llajtampa ñaupaqempi wañucherqa, chantá paypa cuentampi kamacherqa.
2KI.15.11	Zacariaspa tukuy ima ruwasqasnin, waj ruwasqasnin, Israelpa reyesnimpa ruwasqasninku librollapitaj qelqasqa kashan. 
2KI.15.12	Kaytaj Señorpa parlasqanman jina junt'akorqa, mayqentachus kamachin Jehunejta parlarqa: Israelpa tronompi wawasniykeqa tawa mirayniykikama tiyakonqanku. Chanta jinataj karqa.
2KI.15.13	Judamanta rey Uzías kinsa chunka isq'onniyoj watataña kamachishajtin, Jabespa wawan Salomqa Israelpi kamachiyta qallarerqa. Samariapitaj uj killallata kamacherqa. 
2KI.15.14	Imaraykuchus Gadej wawan Manahem Tirsamanta llojsimorqa, Samariaman jamuspataj Jabespa wawan Salumta maqaspa wañucherqa, paypa cuentampitaj kamacherqa.
2KI.15.15	Salumpa tukuy ima ruwasqasnin, waj ruwasqasnin, Zacariaspa contrampi ruwasqasnimpis, Israelmanta reyespa ruwasqasninku libropi qelqasqa kashan. 
2KI.15.16	Chanta Manahemtaj Tifsapi kajkunata tukuyninkuta wañucherqa, tukuynin qayllankupi kajkunatawan, Tirsamantapacha; ajinallatataj onqoj warmispa wijsasnintapis kicharerqa punkuta mana kicharisqankurayku.
2KI.15.17	Judamanta rey Azarías kinsa chunka isq'onniyoj watataña kamachishajtin, Gadej wawan Manahem, Israel jallp'api kamachiyta qallarerqa. Samariapitaj chunka watata kamacherqa. 
2KI.15.18	Paytaj Señorpa ñaupaqempi sajratapuni ruwarqa, Nabadpa wawan Jeroboampa juchasninmanta mana t'aqakuspa, imaswanchus Israelta juchallicherqa chaykunamanta.
2KI.15.19	Asiriamanta Pulqa Israel llajtayojkunata maqaj jamorqa; Israelpa reynin Manahemtaj Pulman apacherqa kinsa chunka kinsayoj waranqa kilo qolqeta, ajinamanta paypa reinonta sayachiyta yanapanampaj. 
2KI.15.20	Manahemtaj chay qolqetaqa israelitasmanta orqhorqa, kamacherqataj tukuy qhapajkuna uj libra qolqeta qonankuta, ajinamanta rey Asiriaman qolqeta pagayta atinampaj. Chaymantataj Asiriamanta reyqa llajtanman kutiporqa, manañataj astawan Israel jallp'api sayarqachu.
2KI.15.21	Manahempa tukuy ima ruwasqasnin, waj ruwasqasnimpiwan manachu Israelmanta reyespa ruwasqasninku librollapitaj qelqasqa kashan? 
2KI.15.22	Chaymantataj Manahemqa wañuporqa. Paypa cuentampitaj wawan Pekaía kamacherqa.
2KI.15.23	Judamanta rey Azarías phishqa chunka watataña kamachishajtin, Manahempa wawan Pekaía Israelpi kamachiyta qallereqa. Samaria llajtapitaj iskay watata kamacherqa. 
2KI.15.24	Señorpa ñaupaqempitaj sajratapuni ruwarqa Nabadpa wawan Jeroboampa juchasninmanta mana t'aqakuspa imaswanchus Israelta juchallicherqa chaykunamanta.
2KI.15.25	Ujnin kuraj kaj kamachin Remaliaspa wawan Pekaqa paypa contrampi oqharikorqa, wañucherqataj Samariapi reypa palaciompi. Pekaqa yanapachikorqa Galaadmanta phishqa chunka runaswan, Argobwan, Ariewan ima. Rey Pekaiata wañuchispa, Pekaqa paypa cuentampi kamacherqa. 
2KI.15.26	Pekaíaj tukuy ima ruwasqasnin, waj ruwasqasnimpiwan, Israelmanta reyespa ruwasqasninku libropi qelqasqa kashan.
2KI.15.27	Judamanta rey Azarías phishqa chunka iskayniyoj watataña kamachishajtin, Remaliaspa wawan Peka Israelpi kamachiyta qallarerqa Samaria llajtapi. Chaypi kamacherqa iskay chunka watata. 
2KI.15.28	Señorpa ñaupaqempitaj sajratapuni ruwarqa, Nadabpa wawan Jeroboampa juchasninmanta mana t'aqakuspa, imaswanchus Israelta juchallichej chaykunamanta.
2KI.15.29	Israelmanta rey Pekaj p'unchaykunasnimpitaj asiriospa reynin Tiglat-pileser jamuspataj Israelmanta wakin llajtasta jap'ikaporqa: Ijonta, Abel-bet-amaacata, Janoata, Cedestsa, Hazorta, Galaadta, Galileata tukuynin Neftalitawan. Chaymantataj Asiriaman presosta aparqa. 
2KI.15.30	Elaj wawan Oseastaj Pekaj contrampi oqharikuspa, maqaspataj wañuchiytawan, paypa cuentampi kamacherqa, Uziaspa wawan Jotam iskay chunka watataña kamachishajtin.
2KI.15.31	Pekaj tukuy ruwasqasnin, waj ruwasqasnin, Israelmanta reyespa ruwasqasninku libropi qelqasqa kashan.
2KI.15.32	Israelmanta Remaliaspa wawan Peka iskay watataña kamachishajtin, Uziaspa wawan Jotam Judapi kamachiyta qallarerqa. 
2KI.15.33	Kamachiyta qallarishaspataj, iskay chunka phishqayoj watayoj karqa, Jerusalempitaj chunka sojtayoj watata kamacherqa. Mamantaj Sadocpa wawan Jerusa karqa.
2KI.15.34	Jotamqa Señorpa ñaupaqempi cheqan kajta ruwarqa, imaynatachus tatan Uzías ruwaj ajinata.
2KI.15.35	Chay tukuywampis loma patapi kaj altaresqa mana chinkachisqachu karqanku, imaraykuchus llajtamanta runasqa chaypi uywa ñak'asqata jaywaspa inciensotapis q'osñichillajpuni kanku. Payqa Señorpa wasimpi jatun kaj punkutapis jallch'acherqa. 
2KI.15.36	Jotampa tukuy ima ruwasqasnin waj ruwasqasnimpiwan, manachu Judamanta reyespa ruwasqasninku libropi qelqasqa kashan?
2KI.15.37	Señorqa Judáj contrampi Siriamanta rey Rezinta, Remaliaspa wawan Pekatawan, kachamuyta qallarerqa. 
2KI.15.38	Jotam wañupojtintaj tatasnimpa covachasnimpi p'amparqanku, ñaupa tatan Davidpa llajtampi. Paypa cuentampitaj wawan Acaz kamacherqa.
2KI.16.1	Remaliaspa wawan Peka Israelpi chunka qanchisniyoj watataña kamachishajtin, Jotampa wawan Acazqa Judapi kamachiyta qallarerqa. 
2KI.16.2	Acazqa kamachiyta qallarishaspa iskay chunka watayoj karqa. Jerusalempitaj chunka sojtayoj watataña kamacherqa; manataj ñaupa tatan David jina cheqantachu ruwarqa Señorpa ñaupaqempeqa. 
2KI.16.3	Israelmanta reyespa ñankunasninkupitaj payqa purerqa, kikin wawastapis ninapi q'olacherqa, imaynatachus chay waj llajtayoj runas millaykunata ruwaj kanku ajinata. Chaykunata Señorqa Israel jallp'amanta qharqorqa. 
2KI.16.4	Ajinallatataj uywa ñak'asqastapis jaywaj, inciensotapis chay lomas patapi altarespi q'osñichej, jatuchaj thansa sach'a urapi ima.
2KI.16.5	Chantaqa Siriamanta rey Rezin, Remaliaspa wawan Israelmanta rey Pekawan, Jerusalempa contrampi maqanakoj llojserqanku. Acaztataj muyuykorqanku, manataj llajtataqa jap'iyta aterqankuchu. 
2KI.16.6	Chay p'unchaykunallapitaj Edommanta reyes Elatta jap'ikaporqa, Edommantaj kutichiporqa. Chaymanta Judiosta qharqospa Edommanta kajkunaqa kunankama chaypi kakushanku.
2KI.16.7	Chanta Acazqa Asiriamanta rey Tiglat-pileserman kachasninta kacharqa: Noqaqa kamachiyki, wawaykitaj kani; wicharimuspa libraway ari, Siriamanta reypa makinmanta, Israelmanta reypa makinmantawan. Paykunaqa noqaqa maqawaj jamushanku.
2KI.16.8	Acazqa Señorpa wasinmanta reypa wasinmantawan tukuynin qolqeta, qoritawan Asiriamanta reyman uj t'inkata apacherqa. 
2KI.16.9	Asiriamanta reytaj paytaqa uyarerqa. Damascoj contrampi llojsimuspataj chay llajtata jap'erqa, presostataj aparqa Kir llajtakama. Rezintataj wañucherqa.
2KI.16.10	Chaymantaqa Israelmanta rey Acazqa Asiriamanta rey Tiglat-pileserwan Damascoman tinkumoj rerqa. Acaztaj Damascopi uj altarta rikuspa, sacerdote Uriasman apachimorqa, kikin rijch'ay ruwasqata, mashkhachus kasqantawan apachimorqa. 
2KI.16.11	Sacerdote Uriastaj kikin altarta ruwarqa; imaraykuchus rey Acazqa Damascomanta kikisitunta apachimorqa, Israelpa reynin Damascomanta kutimunankama.
2KI.16.12	Reyqa Damascomanta chayamuspa chay altarta ruwasqata rikuspa chay altarpi uywa ñak'asqata jaywarqa. 
2KI.16.13	Chaypitaj jaywasqanta q'olacherqa, ch'aki mikhuy jaywasqanta, vinotataj chay pataman jich'aykorqa, allinyakuy jaywasqaj yawarnintawan ch'ajchuykorqa.
2KI.16.14	Acazqa Señorpa wasimpa ñaupaqempi broncemanta altarta qayllaykuchimorqa wasej ñaupaqenman. Churarqataj Señorpa wasinwan chay altarwan kasharqa chay chaupiman pata ladonejman. 
2KI.16.15	Acaztaj sacerdote Uriasman kamacherqa: Jatun kaj altarpi q'olachinki tutamanta jaywasqata, tarden ch'aki mikhuy jaywasqata, reypa q'olachinanta, ch'aki mikhuy jaywasqanta, ajinallatataj tukuynin runaspa q'olachinanta, ch'aki mikhuy jaywasqanta, vino jaywasqankutawan. Chanta nillarqataj ch'ajchunanta: Q'olachinapaj uywaspa yawarninta, ñak'asqa jaywanapaj uywaspa yawarnintawan. Broncemanta altartaqa saqellankichej chaypi Señorta noqa tapunaypaj, nispa.
2KI.16.16	Sacerdote Uriastaj imaynatachus rey Acazpa kamachisqanman jina ruwarqa. 
2KI.16.17	Rey Acazqa yaku churanaspa marcosninta, quejosninta k'uturarqa, yaku churanasta uraykucherqa, jinaspataj chay jatun kaj yaku churanata uraykucherqa, broncemanta wakas patapi sayasqa karqa chayta. Pampapitaj loza rumis pataman churaykorqa. 
2KI.16.18	Ajinallatataj chay samakuna p'unchaypaj Señorpa wasimpa ñaupaqempi karqa chay corredorta phaskacherqa, jawamanta rey yaykunampaj punku karqa chaytapis phaskacherqa. Chay jinata ruwarqa Asiria reyta kusichinampaj.
2KI.16.19	Acazpa tukuy ima ruwasqasnimpiwan, manachu Judamanta reyespa ruwasqasninku librollapitaj qelqasqa kashan? 
2KI.16.20	Rey Acaz wañupojtintaj ñaupa tatasnimpi p'ampakunankupi Davidpa llajtampi p'amparqanku. Paypa cuentampitaj wawan Ezequías kamacherqa.
2KI.17.1	Judamanta rey Acaz chunka iskayniyoj watata kamachishajtin, Elaj wawan Oseas Israelpi kamachiyta qallarerqa Samaria llajtapi. Kamacherqataj isq'on watata. 
2KI.17.2	Señorpa ñaupaqempi sajrata ruwarqa, chaywampis mana Israelmanta ñaupaj reykuna jinapunichu.
2KI.17.3	Asiriospa reynin Salmanasartaj Oseaspa contrampi llojsimorqa; Oseastaj kamachinman tukorqa, tasatataj chay reyman pagaj. 
2KI.17.4	Chanta Asiriamanta reyqa reparakorqa Oseas paypa contrampi oqharikushasqanta, Egiptoj reynin Soman kamachisninta kachasqanta, chantapis Asiria reymanqa mana tasata pagarqañachu, imaynatachus sapa wata pagaj ajinataqa. Chayrayku Asiriamanta reyqa kamacherqa Oseasta carcelman wisq'aykunankuta. 
2KI.17.5	Asiriamanta reytaj tukuynin Israelman soldadosninwan junt'aykorqa, Samariatapis kinsa wata junt'ata maqanakuspa muyuykorqa. 
2KI.17.6	Oseas isq'on watataña kamachishajtin Asiriamanta reyqa Samariata jap'erqa, runasnintataj Asiriaman presosta apakaporqa, chaypitaj Halahman, Haborman, Gozán mayu qayllaman, medospa llajtasninmanwan churarqa.
2KI.17.7	Chayqa karqa israelitas Señor Diosninkoj contrampi juchallikusqankurayku, pichus paykunataqa Egiptomanta rey faraompa makinmanta orqhomorqa chaypa contrampi, waj dioskunata yupay chasqankurayku. 
2KI.17.8	Paykunaqa mayqen nacionestachus Señorqa qharqorqa ñaupaqenkumanta chaykunaj ususninkupi purerqanku, imastawanchus Israelmanta reyespis nerqanku chaykunapiwan.
2KI.17.9	Israelitasqa pakayllamanta Señor Diosninkoj contrampi sajra imasta ruwarqanku. Chanta ruwallarqankutaj loma pataspi altaresta, tukuy llajtasninkupi, qhawana torresniyoj llajtaspi, jark'achisqa llajtaspi ima. 
2KI.17.10	Tukuynin alto orqospi, thansa sach'as urapiwan sayacherqanku rumi lantista, Asera lantistawan. 
2KI.17.11	Chaykunapi inciensota q'osñicherqanku, ñaupaqenkumanta Señorqa qharqorqa, chay runas ruphachej kanku ajinata. Israelitasqa ancha sajratapuni ruwarqanku, chay jinamanta Señorta phiñachispa. 
2KI.17.12	Lantista yupaycharqanku, mayqenkunamantachus Señorqa ñaupajtaña kamacherqa, ama ajinataqa ruwankichejchu, nispa.
2KI.17.13	Señortaj Israeltawan Judatawan k'amerqa, tukuynin profetasninnejta, Diospa kachasninnejtawan: Sajra purisqasniykichejmanta kutirimuychej, kamachisqasniyta leyesniytawan waqaychaychej, mayqenkunatachus tatasniykichejman kachamorqaykichej chay profetasniynejta. 
2KI.17.14	Paykunarí astawampis mana kasorqankuchu, sonqosninkuta rumiyacherqanku, tatasninku jina, paykunaqa Señor Diosninkupi mana creerqankuchu. 
2KI.17.15	Señorpa nisqanta qhesacharqanku ñaupa tatasninkuwan trato ruwasqanta, tukuy kamachisqantawan qhesacharqanku, qhasi mana kaj lantista qhatispa, qhasi mana kajman tukorqanku, paykunaj qayllankupi kaj nacionespa ruwasqankuta ruwaspa. Chaykunamanta Señorqa ñaupajtaña nisqa, ama paykuna jina ruwanankuta. 
2KI.17.16	Señor Diosninkoj tukuy kamachisqasninta saqerparerqanku. Paykunataj metalta unuyachispa iskay waka lantista ruwakorqanku. Asera k'ullu lantistapis ruwakullarqankutaj. Chay jawaqa yupaychallarqankutaj Baalta, cielopi tukuy qoyllurkunatawan.
2KI.17.17	Qhari wawasninkuta warmi wawasninkutawan ninaman ruphachispa layqa imasman adivinayman churakorqanku. Señorpa qhawaynimpitaj millay ruwaykunasmampuni churakorqanku, ajinapi Señorta mayta phiñachispa.
2KI.17.18	Señortaj chay jinamanta anchatapunitaj phiñakorqa, paykunapaj, Israelpa contrampi. Paypa ñaupaqenmanta qhechorqataj, manataj qhepakorqachu, manachayqa Judá ayllulla sapan qhepakorqa. 
2KI.17.19	Judapis manallataj Señor Diosninkoj kamachisqasninta waqaycharqankuchu, astawampis Israel llajtaj kamachisqasnimpi purerqanku, mayqenkunatachus paykunalla ruwakorqanku. 
2KI.17.20	Israelpa tukuynin mirayninta Señorqa qhesacharqa, llakiypitaj churarqa, suwaspa makisninmantaj saqerqa, paypa ñaupaqenmanta wijch'usqas kanankukama. 
2KI.17.21	Davidpa mirayninmanta israelitasta t'aqarqa. Paykunatajrí Nabadpa wawan Jeroboamta reyta churarqanku. Jeroboamtaj Señorpa ñaupaqenmanta israelitasta karunchacherqa, manchay millayta juchallichispa. 
2KI.17.22	Israelitasqa Jeroboampa juchallichisqallampitaj purerqanku, chaykunamanta mana t'aqakuspa. 
2KI.17.23	Señorqa israelitasta ñaupaqenmanta qharqorqa, imaynatachus pay profeta kamachisninnejta nisqanman jina. Israelitastaj presochasqas, Asiriaman apasqastaj karqanku, kunan p'unchaykama.
2KI.17.24	Asiriamanta reyqa runasta apachimorqa Babiloniamanta, Cutamanta, Avamanta, Hamatmanta, Sefervainmantawan. Samaria llajtasmantaj paykunata churarqa israelitaspa cuentanmanta. Ajinamanta Samariata jap'ikaporqanku, llajtasnimpitaj tiyakorqanku. 
2KI.17.25	Maypachachus tiyakuyta qallariytawan, Señorta mana yupaychajchu kanku, chayrayku Señorqa paykunaj contrampi leonesta kachamorqa, leonestaj paykunamanta wakinta wañuracherqa. 
2KI.17.26	Samariamanta reymantaj nerqanku: Samaria llajtaman tiyakunankupaj apacherqanki chay runasqa, chay naciompa diosnimpa leyesninta mana yachankuchu, chay diostaj paykunaj chaupinkuman leonesta kachaykamun, chay leonestaj paykunata wañurachishan, nispa.
2KI.17.27	Asiriamanta reytaj kamacherqa: Jaqaymanta apamusqaykichej sacerdotesmanta ujninta jaqayman kutichiychej, rispataj jaqaypi tiyakuspa diosnimpa leyesninta yachachinampaj.
2KI.17.28	Samariamanta presosta apasqanku chaykunamanta ujnin sacerdote jamorqa, Betelpitaj tiyakorqa. Payqa yachacherqa imaynatachus Señorta yupaychanankuta. 
2KI.17.29	Chaywampis sapa nacionmanta kajkunaqa dioskunasninkuta ruwakorqanku, Samaria lomas patapi altares ruwasqa karqa chaykunaman churarqanku, maypichá tiyakorqanku chaynejpi sapa nación diosniyoj karqanku. 
2KI.17.30	Ruwakorqankutaj Babiloniamanta runasqa Sucot-benotta; Cutamanta kaj runastaj Nergalta; Hamatmanta kaj runastaj Asimata. 
2KI.17.31	Ava runastaj Nibhazta, Tartactawan; Sefarvainmanta runastaj wawasninkuta ninapi ruphacherqanku Adramelectawan, Anamelectawan yupaychanankupaj. 
2KI.17.32	Señorta yupaychaj kanku; chaywampis paykuna ukhullamanta sacerdotesta churarqanku lomas pata altarespi, chaypi paykunapaj jaywanasta qonankupaj. 
2KI.17.33	Señorta manchachikoj kanku, chaywampis lantisninkuta yupaychaj kanku, imaynatachus llajtankupi ruwaj kanku ajinallatapuni chaypipis ruwaspa.
2KI.17.34	Unay ruwaj kanku jinata ruwashallankupuni kunankamapis. Señorta mana yupaychankuchu, nitaj waqaychankuchu nisqasninta, kamachisqasninta, nitaj leyesninman jinachu, nitaj yachachisqasninman jinachu. Chaykunata Señorqa Jacobpa mirayninman qoporqa; paytataj Israel nispa suticharqa. 
2KI.17.35	Paykunawan Señorqa uj tratota ruwarqa, kamacherqataj: Ama waj dioskunata yupaychankichejchu, nitaj jatunchankichejchu, nitaj uywa ñak'asqasta jaywaspa sirvinkichejchu. 
2KI.17.36	Manachayqa Egipto jallp'amanta tukuy atiyninwan orqhomusorqachej chayllata manchachikunkichej, payllamantaj jaywanastapis qonkichej. 
2KI.17.37	Chay jawaqa waqaychankichejpuni qelqaspa qorqaykichej chay nisqasniyta, leyesniyta, yachachisqasniyta, kamachisqasniytawan; amataj waj dioskunata yupaychankichejchu.
2KI.17.38	Qankunawan trato ruwasqayta ama qonqapunkichejchu, amataj waj dioskunatapis yupaychankichejchu. 
2KI.17.39	Astawampis Señorniykichej Diosllata manchachikunkichej, paytaj tukuynin enemigosniykichejmanta librasonqachej.
2KI.17.40	Paykunatajrí manapuni kasorqankuchu, astawampis imaynachus ñaupa ususninkuman jinallatapuni ruwarqanku. 
2KI.17.41	Chay runasqa Señorta manchachikoj kanku, chanta lantisninkutapis yupaychallajtaj kanku. Wawasninku, allchhisninkupis, imaynatachus tatasninku ruwaj kanku, ajinallatapuni kunankamapis ruwakushanku.
2KI.18.1	Elaj wawan Oseas Israelpi kinsa watataña kamachishajtin, Acazpa wawan Ezequías Judapi kamachiyta qallarin. 
2KI.18.2	Kamachiyta qallarishaspataj iskay chunka phishqayoj watayoj karqa, Jerusalempitaj iskay chunka isq'onniyoj watata kamacherqa. Mamanqa Zacariaspa wawan Abi karqa. 
2KI.18.3	Payqa Señorpa ñaupaqempi maychus cheqan kajta ruwarqa, imaynatachus ñaupa tatan David ruwarqa ajinata. 
2KI.18.4	Payqa loma patapi altaresta chinkacherqa, rumi lantistapis t'unarqa, Aseraj lantisnintapis t'unararqa, Moisespa broncemanta ruwasqan kataristapis t'unamucharqa. Israelmanta runasqa chay tiempokama inciensota q'osñichillajpuni kanku. Chayta suticharqa Nehustán, nispa.
2KI.18.5	Israelpa Señor Diosnimpitaj suyayninta payqa churarqa, Judamanta tukuynin reykunamanta mana ujwampis pay jinaqa karqachu, ni qhepata, nitaj ñaupajtapis. 
2KI.18.6	Imaraykuchus Ezequiasqa Señortapuni qhaterqa, manataj paymanta t'aqakorqachu, imastachus Moisesman Señorqa kamacherqa chaykunata payqa waqaycharqa. 
2KI.18.7	Señortaj paywampuni karqa; mayllamampis llojsejtin allimpuni paytaqa rerqa. Payqa Asiriamanta reypa contrampi oqharikorqa, payta mana sirviyta munaspa. 
2KI.18.8	Ajinallatataj filisteostapis payqa atipaykorqa, jap'ikaporqataj, Gazata, tukuynin jallp'asnintawan juch'uy llajtasmantapacha, sumaj jark'achisqa llajtaskama.
2KI.18.9	Ezequías tawa watataña kamachishajtin, Elaj wawan Oseaspis Israelpi qanchis watataña kamachishajtin, Asiriamanta rey Salmanasar Samariaj contrampi llojsimorqa, soldadosninwantaj muyuykucherqa. 
2KI.18.10	Kinsa watapitaj jap'erqanku, chayqa karqa Ezequías sojta watataña kamachishajtin, Israelmanta rey Oseaspis isq'on watataña kamachishajtin. Chay watapi Samariaqa jap'isqa karqa. 
2KI.18.11	Asiriamanta reyqa Israel runasta presosta apakaporqa Asiria nacionman, chaypitaj paykunata churarqa, Halahman, Gozán mayu cantopi Haborman, medospa llajtasninman ima. 
2KI.18.12	Señor Diosninkoj palabranta mana kasusqankurayku, aswampis paypa trato ruwasqanta p'akisqankuraykutaj, imastachus Señorpa kamachin Moisés paykunaman kamacherqa chay tukuyta mana uyarerqankuchu, nitaj ruwarqankuchu.
2KI.18.13	Ezequías Judapi chunka tawayoj watataña kamachishajtin, Asiriamanta rey Senaqueribqa Judamanta tukuynin sumaj jark'asqa llajtaspa contrampi llojsimorqa, jap'erqataj. 
2KI.18.14	Chantá rey Ezequiasqa Laquis llajtaman kacharqa Asiriaj reyninman nichimojta: Noqaqa pantaykuni ruwasqaypi, ama noqawan maqanakoj jamuychu, mashkhatachá niwanki tasata pagasunayta, chayta noqa ruwallasaj. Chanta Asiriaj reynenqa, Ezequiasman Judamanta reyman nerqa: Isq'on waranqa isq'on pachajniyoj kilos qolqeta, isq'on pachaj isq'on chunkayoj kilos qoritawan pagananta. 
2KI.18.15	Chayrayku Ezequiasqa Señorpa wasinmanta reypa wasinmantawan tukuynin kaj qolqeta qoporqa. 
2KI.18.16	Chantaqa Ezequiastaj Señorpa wasimpa punkusninmanta, quejosninmantawan khakararqa, pay kikin qoriwan jawicherqa chay tukuyta, tantaykuspataj Asiriamanta reyman qoporqa.
2KI.18.17	Chantá Asiriamanta reyqa Ezequiaspa contrampi kuraj kamachejkunata kachaykamorqa, Tartanta, Rabsaresta, Rasacestawan ashkha soldadostawan, Laquismantapacha Jerusalempa contrampi, jamuspataj Jerusalén chaykama chayamorqanku. Paykunataj jamuspa pata estanqueman yaku pusanaj larq'asnejman t'ajsana cheqaman ñan rejpi jaraykukorqanku. 
2KI.18.18	Chanta Reyta wajyarqanku, reytaj kacharqa Hilciaspa wawan mayordomon Eliaquimta qelqerin Sebnata reypa yanapajninta, Asafpa wawan Joatawan. 
2KI.18.19	Asiria soldadospa kurajnintaj, nerqa: Ezequiasman kunanqa ajinata niychej: Asiriamanta jatun reyqa ajinata nin: Imapitaj qanqa atienikushanki sayanaykipajri? 
2KI.18.20	Yuyankichu k'acha palabrasqa maqanakupaj, unanchakuy, kallpataj kasqanta? Imapi atienikuspataj noqaj contraypi oqharikushankiri? 
2KI.18.21	Qanqa Egiptoj yanapaynimpi atienikushanki, chay p'akisqa soqosopi atienikushanki, pichus chayman makinta taunakunman chayqa, chay rato makinta t'ojsirparenqa; Egiptomanta rey faraonqa ajinamin suyajkunapajqa. 
2KI.18.22	Sichus niwankichejman: Noqaykoqa atienikuyku Señor Diosniykupi, manachu lomas patapi kaj altaresninta Ezequías urmacherqa, chanta nerqataj Judata Jerusalentawan: Altarpa ñaupaqempi Jerusalenllapi yupaychankichej, nispa? 
2KI.18.23	Kunanqa Asiriamanta wiraqochi reyniywan uj parlayman yaykuychej, noqaj iskay waranqa caballosta qosqayki, sichus atiwaj runasta tariyta chay iskay waranqa caballospi rinankupaj chayqa. 
2KI.18.24	Imaynatataj qan ayqechiyta atiwaj reyniypa ujnin juch'uy kaj soldadosnimpa kamachillantapisri? Egiptomanta apakamuy chay tukuy carrestasninta, caballospi purej runasnintawampis, chay tukuywan manaraj atipankichu. 
2KI.18.25	Manachu noqapis Señorwan jamushani kay cheqata chinkachinaypaj? Señor noqatapis niwarqa: Wicharispa chay jallp'ata chinkachimuy, nispa.
2KI.18.26	Chantaqa Hilciaspa wawan Eliaquimwan, Sebnawan, Joawan ima kuraj kamachejman nerqanku: Kay kamachisniykimanqa arameo parlaypi parlawayku. Noqaykoqa chayta yachayku, amataj Judea parlaypi parlawaykuchu kay perqa patapi runaspa uyarinantaqa.
2KI.18.27	Kuraj kamachejqa nerqa: Wiraqocheyqa qankunallaman ninaypajchu kachamuwarqa, manachu kay tukuypi runas perqa patapi kashanku chaykunamampis? Paykunaqa qankunawan khuska jatun jisp'ayniykichejta mikhunkichej, jisp'ayniykichejtawan ujyankichej.
2KI.18.28+2KI.18.29	Chanta kuraj kamachejqa sayariytawan jatunmanta qhaparerqa judiospa parlaynimpi: Asiriamanta jatun reypa parlasqanta tukuy uyariychej: Ajinata reyqa nin: Ezequías reywan ama qhasi mana kajta ch'aukiyachikuychejchu, payqa makiymanta mana librayta atisonqachejchu. 
2KI.18.30	Ezequiasqa amataj qhasita Señorpi qankunata atienichichunchu. Cheqamanta Señorqa librawasun. Asiriamanta reymantaj kay llajtaqa mana jaywasqachu kanqa, nispaqa. 
2KI.18.31	Ezequiasta ama uyariychejchu, Asiriamanta reyqa ajinata nin: Noqawan ujchakuychej, noqawantaj jamuychej, ajinamanta sapa ujniykichej kikin uvas sach'asniykichejmanta, higos sach'aykichejmantataj mikhunkichej; sapa ujtaj kikin pozosniykichejmanta yakuta ujyankichej. 
2KI.18.32	Chanta jamuspa qankunata uj sumaj jallp'aman pusasqaykichej chaykama, qankunaj jallp'aykichej jinallamantaj. Chaypeqa tiyan trigo, uvas, grano, uvas sach'a, olivo sach'as, aceite, misk'i ima. Chaypitaj sumajta tiyakunkichej, manataj wañunkichejchu. Ezequiastaqa ama uyariychejchu, Señorqa librawasun nispalla qankunataqa ch'aukiyasunkichej. 
2KI.18.33	Ima naciompa diosnintaj Asiria reypa makinmanta, jallp'anta librayta aterqari? 
2KI.18.34	Hamatpatawan, Asfatpatawan, maypitaj dioskunasninku kashan? Maypitaj kashan Sefarvainpata, Henajta, Ivajtawan dioskunasninri? Paykunaqa Samariata makiymanta qhechuyta aterqankuchu? 
2KI.18.35	Mayqen diostaj tukuynin nacionespa dioskunasninmanta noqaj makiymanta nacionninta qhechuyta aterqari? Imaraykutaj yuyankichej Señorqa makiymanta Jerusalenta libranantari?
2KI.18.36	Chanta runasqa mana imatapis kuticherqankuchu, imaraykuchus reyqa kamachisqa: Ama imatapis kutichinkichejchu, nispa. 
2KI.18.37	Chantataj Hilciaspa wawan reypa mayordomon Eliaquim, qelqerin Sebnawan, reypa yanapajnin Joaspiwan p'achasninkuta llik'ikuspa rey Ezequiaspaman jamorqanku, Asiriamanta kuraj kamachejpa nisqanta reyman willarqanku.
2KI.19.1	Rey Ezequiasqa kay tukuy imasta uyariytawan, p'achasninta llik'ikuspa, qhashqa p'achasta churaykukuspataj Señorpa wasinman rerqa. 
2KI.19.2	Reytaj mayordomon Eliaquinta, qelqerin Sabnata, sacerdotespa kurajkunasninkutawan, qhashqa p'achaswan p'achallisqasta Amospa wawan profeta Isaiaspaman kacharqa, nimunankupaj: 
2KI.19.3	Rey Ezequiasqa kay jinata nin: Kunan p'unchayqa may jatun llakiymin jasut'i p'unchay, p'enqay p'unchaytaj, imaraykuchus wawasqa nacenapaj jina kashanku, pichus nacichikojtaj mana kallpayojñachu kashan. 
2KI.19.4	Ichapis Señorqa uyarinña, chay kuraj kamachejpa parlasqasninta, pitachus wiraqochin Asiriamanta reyqa kachamorqa, kausaj Diosmanta sajrata parlanampaj. Señor Diosniykeqa chay ch'ichi palabrasninta uyarispa jasut'ichun. Kunanqa kaypi qhepakojkunarayku Diosmanta mañay ari.
2KI.19.5	Rey Ezequiaspa kamachisqasnenqa Isaiaspaman jamorqanku.
2KI.19.6	Isaiasqa kuticherqa: Kay jinata ninkichej wiraqochiykichejman: Señorqa ajinata nin: Chay jinata palabrasta uyarisqaykimanta ama manchachikuychu, Asiriamanta reypa kamachisnin noqaj contrayta parlasqankumanta. 
2KI.19.7	Kayqa noqa payman uyarichisaj uj ch'ajwata llajtanman kutipunampaj, chaypitaj espadawan wañuchisaj.
2KI.19.8	Kuraj kamachejqa Asiriamanta reynin Lebna llajtawan maqanakushajta tariparqa, imaraykuchus uyarisqa Laquismanta ripun nejta. 
2KI.19.9	Asiriamanta reyqa uyarispa Etiopiamanta rey Tirhaca paywan maqanakoj llojsimusqanta. Chantá payqa kutiporqa. Kamachisnintataj Ezequiaspawan kacharqa: 
2KI.19.10	Judamanta rey Ezequiasman ninkichej: Mayqen Diospichus qan atienikushanki chayqa, ama qhasita kusichisuchunchu, ninaykipaj: Jerusalenqa Asiriamanta reypa makinman mana jaywasqachu kanqa. 
2KI.19.11	Chayqa yachankiña Asiriamanta rey imastachus ruwasqanta, chay tukuy nacionesta chinkachisqantapis. Chanta qampunichu ayqekuwaj? 
2KI.19.12	Chay ujkuna nacionespa dioskunasninta tatasniy urmachishajtin kay llajtasta librarqankuchu, Gozanta, Haranta, Resefta Edenmanta kajkuna Telasarpi tiyakojkunata? 
2KI.19.13	Maypitaj kachanku reyesninku Hamatpata, Arfadpata, Sefarviampata, Hanajta, Ivapata imari?
2KI.19.14	Ezequiastaj chay kachasmanta carta qelqasqasta jap'erqa. Chayta leespataj Señorpa wasinman wicharerqa, chaypitaj Ezequiasqa Señorpa ñaupaqenman churarqa. 
2KI.19.15	Señorpa ñaupaqempitaj Ezequiasqa mañakorqa: Israelpa Señor Diosnin janaj pachakunapi angelkunaj chaupimpi tiyakoj, qanllamin tukuynin jallp'a patapi reinospa Diosnenqa kanki. Qanlla janaj pachata kay pachatawan ruwarqanki. 
2KI.19.16	Señoríy uyariway ari, ñawisniykita kichariy, qhawarimuytaj, Senaqueribpa parlasqantapis uyariy, payqa kausaj Diospa contranta parlajta kachamun. 
2KI.19.17	Señor, cheqamanta Asiriamanta reyesqa kay pachapi nacionesta, jallp'asnintawan chinkachin. 
2KI.19.18	Dioskunasninkutapis ninaman churaykorqanku, imaraykuchus chaykunaqa mana dioskunachu karqanku, manachayqa runaj makisninwan ruwasqaslla, k'aspimanta, rumimantawan, chayrayku paykunaqa dioskunata chinkacherqanku. 
2KI.19.19	Kunanqa Señor Diosniyku, mañakuyki makinkumanta qhechunawaykuta, tukuy naciones qan sapallayki Dios kasqaykita yachanankupaj.
2KI.19.20	Chanta Amospa wawan Isaiasqa Ezequiasman kacharqa nimunankupaj: Ajinata Israelpa Señor Diosnenqa nin: Asiriaj reynin Senaqueribmanta mañakusqaykita ñapis uyariykiña. 
2KI.19.21	Asiria reymanta Señorpa nisqanqa kay jina kashan:
2KI.19.21	Sión llajtaqa, uj sipas jina,
2KI.19.21	Senaquerib, qanmanta asikusunki.
2KI.19.21	Jerusalentaj qanmanta umanta khiwirispa asikusunki
2KI.19.21	qan karunchakojtiykikama.
2KI.19.22	Pimantataj qan rimaqakunki sajrata parlaspari?
2KI.19.22	Pej contrampitaj qan chay jinata parlakunkiri?
2KI.19.22	Ñawisniykitapis patapata patata qhawarispari?
2KI.19.22	Israelpa Santo Diosnimpi contrampi?
2KI.19.23	Qampa kachasniykinejta Señormanta asikunki,
2KI.19.23	nerqankitaj:
2KI.19.23	Mana yupay atina carretasninwan,
2KI.19.23	orqo puntasman wicharini,
2KI.19.23	Libanomanta mana wichariy atinaman.
2KI.19.23	Jatuchaj kaj cedrosninta k'utumuni,
2KI.19.23	allin ajllasqa pinosnintawan.
2KI.19.23	Aswan jatun kaj orqo puntasnimpitaj jatarikuni,
2KI.19.23	ashkha sach'asnin chaupipitaj tiyarikuni.
2KI.19.24	Waj jallp'aspitaj pozota allarqani,
2KI.19.24	chay yakustataj ujyarqani.
2KI.19.24	Chakiywan saruspataj,
2KI.19.24	Egiptoj tukuynin mayusninta ch'akicherqani.
2KI.19.25	Manachu yacharqanki, noqa Señorman,
2KI.19.25	kay tukuy imasta unanchasqayta?
2KI.19.25	Unaymantapacha kay imastaqa noqa wakicherqani,
2KI.19.25	kunantaj chaykunata junt'ashani.
2KI.19.25	Chayrayku chay sumaj jark'achisqa llajtasta urmachishanki,
2KI.19.25	qhasi mana kaj rumi qotusman jina tukuchishanki.
2KI.19.26	Chaypi tiyakojkunataj mana kallpayoj kanku,
2KI.19.26	sinch'i mancharisqas, p'enqaypitaj.
2KI.19.26	Campo qhorasman jina tukukunku;
2KI.19.26	q'omer qhoras jinataj kanku,
2KI.19.26	wasi patapi wiñakoj qhora jina,
2KI.19.26	ch'akirapunku manaraj poqoshaspa.
2KI.19.27	Yachanitaj imaynachus kasqaykita,
2KI.19.27	yaykusqaykita, llojsisqaykitapis, noqapaj phiñakusqaykitawan.
2KI.19.28	Noqaj contraypi phiñakusqaykirayku,
2KI.19.28	chhikata jatunchakusqaykirayku, ningrisniyman chayamusqanraykutaj,
2KI.19.28	argollayta senqaykiman churasqayki,
2KI.19.28	simiykimantaj frenota jina churasqayki,
2KI.19.28	may ñannejtachus jamusqallaykitataj kutirichisqayki.
2KI.19.29	Isaiasqa Ezequiasman nerqa: Kaytaj kanqa yachanaykipaj;
2KI.19.29	qankunaqa kay wata, qhepan watatawan poqojllata,
2KI.19.29	sapanmanta poqojllata mikhunkichej.
2KI.19.29	Kinsa kaj watapitaj atinkichej tarpuyta, oqhariytapis.
2KI.19.30	Judamanta qhepakojkunaqa sach'as jina kanqanku,
2KI.19.30	ukhuman saphiykusqanku patapitaj poqoyta apanqanku.
2KI.19.31	Jerusalempi puchojkuna qhepakonqanku.
2KI.19.31	Sión orqopitaj kausajkuna kanqankuraj.
2KI.19.31	Kaytaqa Atiyniyoj Señorpa jatun munaynillan ajinata ruwanqa.
2KI.19.32	Señorqa Asiriaj reyninmanta kay jinata nin:
2KI.19.32	Mana kay llajtaman yaykumonqachu.
2KI.19.32	Manataj flechallantapis kachaykonqachu,
2KI.19.32	manataj payman escudosninwan jamonqachu,
2KI.19.32	manataj muyuyninmampis jark'anata churanqachu.
2KI.19.33	May ñantachus jamorqa, chayllatataj kutiponqa.
2KI.19.33	Noqa Señor kaytaqa niykichej:
2KI.19.33	Manataj kay llajtaman yaykumonqankuchu.
2KI.19.34	Noqataj kay llajtata waqaychasaj.
2KI.19.34	Noqallataj salvasaj.
2KI.19.34	Noqa kikiyta munakusqayrayku,
2KI.19.34	kamachiy Davidta khuyakusqayraykutaj.
2KI.19.35	Chay kikin ch'isipitaj Señorpa angelnin llojsispa, asiriospa soldadosninta pachaj pusaj chunka phishqayoj waranqata jarankupi wañuracherqa. Q'ayantin sut'iyayta jatarimunankupajtaj ayasllaña karqa. 
2KI.19.36	Chanta Asiriamanta rey Senaqueribqa, jatarispa Niniveman kutiporqa, chaypitaj qhepakaporqa. 
2KI.19.37	Chanta uj p'unchay payqa diosnin Nisrocpa wasinman yaykuspa chaypi qonqorikushajtin, wawasnin Adramelecwan, Sarezerwantaj, cuchillowan wañucherqanku. Chaymantataj Ararat jallp'aman ayqekorqanku. Paypa cuentampitaj wawan Esarhadon kamacherqa.
2KI.20.1	Chay p'unchaykunapi Ezequiasqa sinch'itapuni onqoykorqa. Amozpa wawan profeta Isaías payta watukoj jamuspa nerqa: Señorqa ajinata nin: Wasiykipi kajkunata allinta kamachiykuy, imaraykuchus ñapis wañupunkiña, manaña kausawajchu. 
2KI.20.2+2KI.20.3	Chantá, payqa perqa k'uchunejman kutirikuspa, Señormanta mañakorqa: Señorníy, yuyarikuy noqamanta, imaynatachun cheqanta, allin sonqowantaj ñaupaqeykipi purisqaymanta, munayniykiman jina ruwaspa. Ajinata Ezequiasqa maytapuni waqarqa.
2KI.20.4+2KI.20.5	Isaías manaraj khuskan patioman chayashajtin, Señorpa palabran payman jamorqa: Kutispa aylluypa kurajnin Ezekiasman nimuy, ñaupa tatayki Davidpa Señor Diosnin ajinata nin: Mañakusqaykita noqa uyarini, imaynatachus waqasqaykitapis rikullanitaj. Kunanqa thañichisqayki, kaymanta kinsa p'unchaymantaj Señorpa wasinman wicharinki. 
2KI.20.6	Chunka phishqayoj watatawan kausayniykiman yapaykusqayki; Asiria reypa makinmanta qanta, kay llajtatawan librasqaykichej; kay llajtata noqa kikiy jark'asaj noqata munakusqayrayku, kamachiy Davidta khuyakusqayraykutaj. 
2KI.20.7	Chanta Isaiasqa nerqa: Higosta ch'aqerqospa chaywan churaykuychej, nispa. Higosta ch'aqerqospataj chaywan nanasqanman churarqanku, chaywantaj thañikaporqa. 
2KI.20.8	Ezequisastaj Isaiasman: Ima señalpitaj yachayman Señor thañichinawanta, kinsa p'unchaymanta Señorpa wasinman rinaytawanri?
2KI.20.9	Isaiasqa kuticherqa: Yachanaykipaj Señormanta señalqa kay jina kanqa. Munankichu Señorqa chunka gradasta llanthuta ñaupajman kutirichinanta, chayri chunka gradasta chay llanthu qhepaman kutirinanta?, nispa.
2KI.20.10	Ezequiasqa kuticherqa: Llanthu chunka gradasta ñaupajman rinanqa atikullan; chunka gradasta qhepaman rinanqa mana atikunmanchu, nispa.
2KI.20.11	Chantataj Isaías profetaqa Señormanta mañakorqa. Señortaj Acazpa relojnimpi llanthuta chunka gradasta qhepaman kutiricherqa.
2KI.20.12	Chay p'unchaykunapeqa Baladadpa wawan Merodac-baladán reyqa Babiloniamanta kamachisninta kachamorqa, chaparasta, cartastawan apachimuspa, Ezequías onqosqa kashan nejta uyarispa. 
2KI.20.13	Ezequiastaj paykunata wajyarispa, wasimpi tukuy ima kajkunata rikucherqa: Qorita, qolqeta, q'apaj jawinasta, q'apaj aceitetawan, maypichus armasnin waqaychasqa karqa chaykunatawan, chanta imaschá wasimpi waqaychasqas karqanku chaykunatawan; manataj imapis qhepakorqachu Ezequiaspa mana rikuchisqanqa, wasimpi kajkunamanta, tukuy kamachiynimpi kajkunamantawan.
2KI.20.14	Chaymanta profeta Isaiasqa rey Ezequiaspaman jamorqa, nerqataj: Maymantataj chay runas kankuri, ima nisunkutajri?, nispa. Ezequiastaj kuticherqa: Paykunaqa karumanta Babiloniamantapacha jamunku.
2KI.20.15	Isaiastaj watejmanta tapullarqataj: Imatataj wasiykipi rikunkuri? Ezequiastaj kuticherqa. Paykunaqa wasiypi tukuy imasniyta rikunku, tukuy waqaychasqasniymanta mana imapis qhepakunchu mana rikusqankoqa.
2KI.20.16+2KI.20.17+2KI.20.18	Chanta Isaiasqa Ezequiasman nerqa: Uyariy Señorpa palabranta: Kunanqa jamoj p'unchaykunapi tukuynin imasta kaymanta Babiloniaman apakaponqanku, tukuynin palacioykipi kaj imasta, mashkhatachus tatasniykipis jallch'arqanku kunankama chay tukuytawan. Ajinata Señorqa nin. Qampa mirayniykimanta kajkunatapis jap'ispa aparanqanku, Babiloniapi reypa kamachisnin kanankupaj.
2KI.20.19	Chantataj Ezequiasqa Isaiasman nerqa: Chay Señorpa palabranta parlasqaykeqa allillan. Chay jawataj nillarqataj: Kausanay p'unchaykamallapis allin kachun, nispa.
2KI.20.20	Ezequiaspa tukuy ima ruwasqasnin, waj ruwasqasnin, wapu kasqan, imaynatachus estanqueta ruwachisqan, larq'ata ruwachisqan, chayninta llajtaman yakuta apanampaj chay imaqa, manachu Judamanta reyespa ruwasqasninku libropi qelqasqa kashan? 
2KI.20.21	Ezequías wañupojtintaj, paypa cuentampi wawan Manasés kamacherqa.
2KI.21.1	Manasesqa kamachiyta qallarishaspa chunka iskayniyoj watayoj karqa. Jerusalempitaj phishqa chunka phishqayoj watata kamacherqa; mamantaj Hepsiba sutiyoj karqa. 
2KI.21.2	Sajratapunitaj payqa ruwarqa Señorpa ñaupaqempi, israelitaspa ñaupaqenmanta Señorqa qharqorqa, chay runaspa millay ususninkuman jina ruwarqa. 
2KI.21.3	Tatan Ezequiaspa orqos patapi altar ruwachisqanta, watejmanta ruwarqa, Baalpaj altaresta wakicherqa, Asera lantita ruwallarqataj, Israelmanta rey Acab ruwarqa ajinata. Janaj pachamanta tukuy qoyllurkunaman qonqorikorqa, yupaycharqataj. 
2KI.21.4	Señorpa wasimpipis ajinallatataj altaresta sayaricherqa, mayqenmantachus Señorqa nisqa; noqa Jerusalempi sutiyta churasaj, nispa. 
2KI.21.5	Diospa iskaynin patiompi altaresta ruwacherqa, janaj pachapi tukuy qoyllurkunapaj.
2KI.21.6	Wawantapis ninapi ruphachispa jaywaykorqa, sajra espiritusta wajyayman churakorqa, suerte qhawayman, wañusqasta tapuyman layqeriosman ima. Ajinapi ashkha sajra imastapuni ruwaspa Señorta phiñaricherqa. 
2KI.21.7	Asera lantita ruwaspa Señorpa wasinman churarqa, mayqenmantachus Señorqa Davidman, wawan Salomonmanwan nerqa: Kay Jerusalén templori sutiy wiñaypaj kanqapuni. Kay templotaqa noqa ajllakorqani tukuynin Israel ayllumanta. 
2KI.21.8	Israel aylluytaqa manaña wijch'usajchu, ñaupa tatasninkuman qorqani chay jallp'asmanta, sichus paykuna junt'anqanku kay tukuy kamachisqasniyta, kamachiy Moisespa kamachisqasnintawan.
2KI.21.9	Paykunataj mana uyarerqankuchu. Manasesqa runasta astawan sajra ruwaykunaman pusarqa, chay waj llajtayojkunamantapis astawanraj, mayqentachus Señorqa israelitaspa ñaupaqempi chinkacherqa chaykunamanta. 
2KI.21.10	Señortaj kamachisnin profetasninnejta paykunaman parlarqa. 
2KI.21.11	Judamanta rey Manasés kay jinata ruwasqanrayku, paymanta ñaupajta amorreos karqanku chaykunamantapis aswan millay sajratapuni ruwasqanrayku, lantisninwantaj Judata astawan juchallichisqanrayku. 
2KI.21.12	Chayrayku Israelpa Señor Diosnenqa ajinata nin: Kunanmá may ñak'ariyta Jerusalenman, Judamanwan apachimusaj. Chayta pillapis uyarejtenqa ningrisnimpuni silbarenqa. 
2KI.21.13	Samariaj jasut'iynintapuni Jerusalenman kachamusaj. Acabpa mirayninta junt'arqani chayllawantaj jasut'isaj, imaynatachus kharka chuwata khituraspa, mayllaspataj k'umpurparinchej ajinata ruwasaj. 
2KI.21.14	Llajtamanta puchojkunata saqerparisajtaj, enemigosnimpa makisninmantaj jaywaykusaj, paykunata suwanankupaj, q'arallata sayachinankupajtaj. 
2KI.21.15	Noqaj ñaupaqeypi tukuy ima sajrata ruwasqankuwan anchataña phiñachiwanku, ñaupa tatasninku Egiptomanta llojsimusqankumantapacha kunankama.
2KI.21.16	Chay jawa Manasesqa mana juchayojkunaj yawarninta jich'acherqa, tukuynin Jerusalenman junt'aykuchin uj k'uchunmanta, uj k'uchunkama. Kayqa wajlla karqa Señorpa ñaupaqempi Judata imaswanchus juchallicherqa chaymanta nisqaqa. 
2KI.21.17	Manasespa tukuy ima ruwasqasnin, waj ruwasqasnin, chay juchata ruwasqasnimpiwan, manachu Judamanta reyespa ruwasqasninku libropi qelqasqa kashan? 
2KI.21.18	Manasés wañupojtintaj wasimpi huertan ukhupi p'amparqanku, Uza sutiyoj huertampi. Cuentampitaj wawan Amón kamacherqa.
2KI.21.19	Amonqa iskay chunka iskayniyoj watayoj karqa kamachiyta qallarishaspa. Jerusalempitaj iskay watata kamacherqa; mamanqa Jotbamanta Haruzpa wawan Mesulamet karqa. 
2KI.21.20	Imaynatachus tatan Manasés ruwarqa, ajinallatataj Amonqa Señorpa ñaupaqempi ancha sajrata ruwarqa. 
2KI.21.21	Tatampa tukuy ñankunasnimpitaj purerqa, mayqen lantistachus tatan yupaycharqa, chaykunallamantaj paypis qonqorikorqa, yupaycharqataj. 
2KI.21.22	Ñaupa tatasnimpa Señor Diosninta saqerparispa, mana Señorpa ñankunasnimpichu purerqa.
2KI.21.23	Paypa kamachisnillantaj oqharikuspa, reytaqa wasimpi wañucherqanku. 
2KI.21.24	Chanta llajtamanta runasqa rey Amonta wañuchejkunata tukuyninkuta wañuracherqanku. Judamanta runastaj paypa cuentampi Josiasta kamachejta churarqanku.
2KI.21.25	Amompa tukuy ima ruwasqasnin, manachu Judamanta reyespa ruwasqasninku libropi qelqasqa kashan? 
2KI.21.26	Paytaqa Uza nisqa huertapi p'amparqanku, cuentampitaj wawan Josías kamacherqa.
2KI.22.1	Josiasqa kamachiyta qallarishaspa, pusaj watayojllaraj karqa, Jerusalempitaj kinsa chunka ujniyoj watata kamacherqa. Mamantaj Boscatmanta Adaiaj wawan Jedida karqa. 
2KI.22.2	Paytaj Señorpa ñaupaqempi cheqanta ruwarqa, ñaupa tatan Davidpa ñankunasnimpi purispa, nitaj lloq'eman, nitaj pañaman t'aqakuspa.
2KI.22.3+2KI.22.4+2KI.22.5	Josías chunka pusajniyoj watataña kamachishaspa Mesulampa allchhin Asalíaj wawan reypa qelqerin Safanta, Señorpa wasinman kacharqa: Kunan sacerdote Hilciaspaman riy, ninkitaj Señorpa wasinman qolqeta tantasqankuta jap'ichunku. Paykunataj runas apamusqankuta, Señorpa wasinta qhawajkunaman jaywachunku, Señorpa wasimpi llank'ajkunaman paganankupaj: 
2KI.22.6	Carpintirosman, llank'ajkunaman, albañilesman, k'aspista, rumi ch'eqosqastawan rantinankupaj, Señorpa wasinta allinyachinankupaj. 
2KI.22.7	Amataj paykunamanta mañankichejchu mashkhatachus gastasqankumanta, imaraykuchus paykunaqa cheqan sonqowan apaykachashanku.
2KI.22.8	Chanta kuraj sacerdote Hilciasqa qelqeri Safanman nerqa: Señorpa wasimpi leymanta librota tarini. Hilciastaj Safanman qorqa, paytaj leerqa. 
2KI.22.9	Qelqeri Safantaj jamuspa reyman willarqa tukuy imata ruwasqanmanta, nerqataj: Kamachisniykeqa ñapis chay tukuynin qolqeta Diospa wasimpi tantasqankuta Señorpa wasinta allinyachejkunaman jaywaykuña, nispa.
2KI.22.10	Ajinallatataj qelqeri Safanqa reyman tukuy imata willarqa: Kuraj sacerdote Hilcias uj librota jaywawan. Safantaj reypa ñaupaqempi leerqa. 
2KI.22.11	Chay librota leejta uyariytawan reyqa p'achasninta llik'ikorqa. 
2KI.22.12	Reyqa kamacherqa sacerdote Hilciasman, Safampa wawan Ahicanman, Micaiaspa wawan Acborman, qelqeri Safanman, reypa kamachin Amaiasmanwan:
2KI.22.13	Rispa Señorta tapurimuychej, noqamanta, llajtamanta, tukuynin Judamantawan, kay tarisqa libroj palabrasninmantawan; Señorpa phiñakuynenqa jatunmin noqanchejpa contranchejpi. Tatasninchejqa manamin kay libropi qelqasqataqa uyarerqankuchu, chayman jina ruwanankupaj.
2KI.22.14	Chanta sacerdote Hilciasqa rerqa, Ahicamwan, Acborwan, Safanwan, Amasiaswan ima, profetisa Huldata watukoj. Payqa Salumpa warmin karqa; Saluntaj Ticvaj wawan karqa, Harhaspa allchhintaj. Harhasqa Diospa wasimpi p'achasta jallch'anampaj churasqa karqa. Huldaqa Jerusalempi tiyakorqa, mosoj wasis tiyan chaynejpi, payman qayllaspataj parlarqanku.
2KI.22.15	Paytaj paykunaman kuticherqa: Israelpa Señor Diosnenqa kay jinata nin: Rispa kay jinata chay kachamusojniykichej runaman willamuychej. 
2KI.22.16	Ajinata Señorqa nin: Kunanqa tukuy imastachus chay libropi qelqasqata Judamanta rey leerqa chay tukuynin sajrata, kay llajtaman, tiyakojkunamanwan apachimusaj. 
2KI.22.17	Paykunaqa noqaqa saqerpariwanku, waj dioskunamantaj inciensosta q'osñichinku, chay tukuy imaymanasta makisninkuwan ruwaspa noqaqa phiñachiwanku. Phiñakuyneyqa kaypi tiyakojkunaj contrampimin, manataj thasnusqachu kanqa. 
2KI.22.18+2KI.22.19	Judamanta rey kachamusorqachej chayman kay jinata ninkichej: Israelpa Señor Diosnenqa ajinata nin: Kay libroj palabrasninta uyarisqaykirayku, sonqoykita wawayachispa noqaj ñaupaqeypi k'umuykukusqaykirayku, noqaj nisqayta uyarispa kay llajtaj contrampi, chaypi tiyakojkunaj contrampiwan, paykuna chinkachisqas kanankuta, maldicisqastaj, qan p'achasniykita llik'ikusqaykirayku, noqaj ñaupaqeypi waqaspa, chayta noqapis uyariyki, nispa Señorqa nisunki. 
2KI.22.20	Chayrayku kunanqa noqa ruwasaj sonqo tiyasqallapi wañunaykita, ñaupa tatasniykiwan ujchakunaykipaj, mana rikuspalla kay cheqapi tiyakojkunamanwan apachimusaj chayta. Paykunataj chay kikinta reyman willamorqanku.
2KI.23.1	Chantá reyqa kamacherqa Judamanta, Jerusalenmantawan tukuynin kurajkuna paywan tantakunankupaj. 
2KI.23.2	Reytaj Señorpa wasinman wicharerqa Judamanta runaswan, Jerusalempi tiyakojkunawan, profetaswan, sacerdoteswan, tukuynin nacionnintinwan juch'uymanta jatunkama. Chaypitaj reyqa paykunaj uyarinankuta leerqa Diospa trato ruwasqan librota, Señorpa wasimpi tarisqanku chaymanta. 
2KI.23.3	Chanta reyqa pilar chaynejpi sayarikuspa Señorpa ñaupaqempi tratota ruwarqa, nerqataj Señorpa qhepanta rinanta, waqaychaspa kamachisqasninta, leykunasninta, nisqasnintawan, tukuy sonqowan tukuy yuyayninwantaj. Tukuy runastaj chay tratota junt'anankuta nerqanku.
2KI.23.4	Chanta rey Josiasqa kamacherqa kuraj sacerdote Hilciasta, paypa qhepampi kaj sacerdotesta, punkuta qhawajkunatawan, Señorpa wasinmanta orqhonankuta Baalpaj, Aserapaj, janaj pachamanta qoyllurkunapajwan, tukuy imasta paykuna yupaychanankupaj ruwasqankuta. Chaykunataqa Jerusalenmanta jawaman orqhospa Cedrón pampanejpi ruphaykucherqanku. Chay ushpastataj Betelman apacherqa. 
2KI.23.5	Chanta lanti yupaychaj sacerdotesta qharqorqa, pikunatachus Judamanta reyes churarqanku lomas pata altarespi inciensota q'osñichinankupaj, Judamanta tukuy llajtaspi, Jerusalempi qayllasnimpiwan. Jinallatataj Baalman inciensota q'osñichinankuta, intiman killaman, ch'askasman, janaj pachapi tukuynin qoyllurkunamanwan. 
2KI.23.6	Señorpa wasinmanta lantistapis wijch'ucherqa, Jerusalenmanta jawaman, Cedrón wayq'oman. Chaypitaj ruphaykucherqa ushphaman kutinankama, chay ushphatataj runa ayasta p'ampana chay pataman jich'arqayarqa. 
2KI.23.7	Señorpa wasimpi lantista yupaychaspa, qharipura qhenchachakojkunaj cuartosninkuta urmacherqa. Chaykunapi warmisqa Aserapaj p'achasta awaj kasqanku.
2KI.23.8	Tukuynin Judá llajtamantataj sacerdotesta wajyacherqa, chantá tukuynin loma patapi altaresta ch'ichichaykusqa Gebamanta Beerseba chaynejkama, maykunapichus sacerdotes inciensota q'osñichej kanku chaykunata. Urmachillarqataj llajtata kamachej Josuejpa punkun chaynejpi kaj altaresta. Chaykunaqa llajtaman yaykuna lloq'ennejpi kasharqanku. 
2KI.23.9	Chaywampis lomas pata altaresmanta sacerdotesqa Jerusalempi Señorpa altarninman mana wicharerqankuchu, manachayqa mana levadurayoj t'antasta mikhoj kanku, wauqesninku sacerdoteswan.
2KI.23.10	Jinallatataj Ben-Himon vallepi altaresta chay ruphachina cheqata ch'ichichaykullarqataj, amaña pipis qhari wawasninta, chayri warmi wawasninta chaypi Molocman ruphachispa jaywanampaj. 
2KI.23.11	Ajinallatataj qhechorqa Judamanta reyes caballosta intiman jaywasqankuta Señorpa wasinman yaykuna chaynejpi, Natán-melecpa wasin chaynejpi. Paytaj chay wasipi imachus karqa chaykunata qhawaj; intej carretasnintapis ninaman enqhaykorqa. 
2KI.23.12	Ajinallatataj rey Josiasqa, Judamanta rey Acazpa wasin patapi ruphaykucherqa, altarestapis urmacherqa, Señorpa wasimpi iskaynin, patiosnimpi, Manasespa altares ruwasqasnintapis t'unaraspa Cedrón wayq'oman wijch'uchimorqa.
2KI.23.13	Ajinallatataj rey Josiasqa Jerusalén chimpapi lomas patapi altaresta ch'ichichaykorqa. Olivos orqoj pañannejpi kajkunata, mayqenkunatachus rey Salomón ruwasqa sidoniospa millay lantej Astortepaj, moabitaspa millay lantin Quemospa, Amompa millay lantin Milcompajwan. 
2KI.23.14	Chay lantista reyqa p'akirarqa, Aseraj lantisninta urmacherqa, chaykunamantaj runa tullusta junt'aykucherqa. 
2KI.23.15	Betelpi karqa chay altarestapis ajinallatataj ruwarqa, Nabadpa wawan Jeroboampa ruwasqasnintapis, mayqenwanchus israelitasta juchallichej achay altarta, orqo patapi karqa chaytawan urmachispa ninawan enqhaykorqa ushphaman kutinankama. Aseraj lantinmampis ninawan jap'iykucherqa.
2KI.23.16	Josiastaj kutirikuspa chay lomas patapi aya p'ampanata rikorqa, chayman kachaspa runa tullusta orqhochimorqa, chay tullustataj chay altarespi ruphacherqa, ch'ichipaj qhawasqa kanampaj, imaynatachus Diospa runan sut'inchasqanman jina junt'akunampaj.
2KI.23.17	Chantá tapurerqa: Imataj jaqay rikushani chayri?, nispa. Llajta runasta payman nerqanku: Kayqa Judamanta jamorqa chay profetaj sepulturan. Payqa qampaj ruwasqaykita Betelmanta chay altar patapi kajta sut'incharqa.
2KI.23.18	Josiasqa kamacherqa: Saqellaychej, ama tullusninta t'ojpiychejchu, nispa. Ajinapitaj tullusnenqa waqaychasqa karqa, Samariamanta jamoj profetaj tullusnimpis.
2KI.23.19	Samaria llajtaspi, chay tukuynin llajtaspi, chay tukuynin lomas patapi, altaresta ruwasqanku Israelmanta reyes chaykunawan Señorta phiñachinankupaj. Chaykunatapis Josiasqa chinkacherqa, imaynatachus Betelpi ruwarqa ajinata tukucherqa. 
2KI.23.20	Chantapis chay lomas pata altaresmanta sacerdotes kajkunata chay altaresllapitaj wañuracherqa. Chay altares patallapitaj runa tullusta ruphaykucherqa. Chaymantataj Jerusalenman kutiporqa.
2KI.23.21	Chaymanta reyqa tukuynin aylluta kamacherqa: Señor Diosniykichejman Pascuata ruwaychej, kay trato ruwasqa libropi qelqasqa kashan, chayman jina. 
2KI.23.22	Israelta jueces kamacherqanku chaymantapacha mana kay jina Pascuata ruwasqankuchu, ni Israelmanta reyespa p'unchaykunasnimpi, nitaj Judamanta reyespa p'unchaykunasnimpipis. 
2KI.23.23	Rey Josías chunka pusajniyoj watataña kamachishajtin Jerusalempi Señorman chay Pascua ruwasqa karqa.
2KI.23.24	Ajinallatataj chinkacherqa: Josiasqa tukuynin layqasta, yatiristawan qharqorqa, wasi lantista, tukuy imaymana millay yupaychanastawan. Judá jallp'api karqa, Jerusalempiwan chaykunata tukuyninta wijch'orqa, Señorpa wasimpi kuraj sacerdotej tarisqan libropi qelqasqa karqa chayta junt'anampaj. 
2KI.23.25	Manataj ujpis ñaupajta pay jina reyqa karqachu Señorman kutirikojqa tukuy sonqowan, tukuy almawan, tukuy kallpanwan ima, imaynachus Moisespa leynimpi kasqanman jina. Paymanta qhepaman manataj ujwampis pay jinaqa nacekorqañachu.
2KI.23.26	Chay tukuywampis, Señorpa phiñakuynenqa manapuni thasnukorqachu, chay jinatapuni Judáj contrampi phiñakusqanmanta, Manasés chay tukuy ima ruwasqasninwan payta phiñachisqanmanta. 
2KI.23.27	Señorqa nerqa: Judata ñaupaqeymanta wijch'usajpuni, imaynatachus Israeltapis wijch'orqani ajinata, qhesachasajtaj kay ajllakusqay llajtata. Noqa ajllakorqani, chay wasitapis, mayqenmantachus noqa nerqani, kay wasiypi sutiy kananta chaytawan.
2KI.23.28	Josiaspa tukuy ima ruwasqasnin, waj ruwasqasnimpiwan manachu Judamanta reyespa ruwasqasninku libropi qelqasqa kashan?
2KI.23.29	Jaqay p'unchaykunapi Egiptomanta rey faraón Necao, Eufrates mayu qayllaman Asiriamanta reypa contrampi llojsimorqa. Rey Josiastaj paywan maqanakoj rerqa. Necaotaj rikuytawan Meguidopi wañorqocherqa. 
2KI.23.30	Kamachisnintaj jina wañusqata Meguidomantapacha Jerusalenman carretapi apamorqanku, chaypitaj reyespa sepulturampi p'ampaykorqanku. Runastaj Josiaspa wawan Joacazta jawiykorqanku tatampa cuentampi kamachinampaj.
2KI.23.31	Joacazqa kamachiyta qallarishaspa iskay chunka kinsayoj watayoj karqa, Jerusalempitaj kinsa killata kamacherqa. Mamantaj Libnamanta Jeremiaspa wawan Hanutal karqa. 
2KI.23.32	Paytajrí Señorpa ñaupaqempi sajratapuni ruwarqa, imaynatachus ñaupa tatasnin ruwarqanku ajinata. 
2KI.23.33	Faraón Necaotaj paytaqa presota jap'erqa Riblapi, Hamat chay jallp'anejpi, amaña Jerusalempi kamachinampaj. Kamacherqataj Judá jallp'ata tasata pagananta, kinsa waranqa kinsa pachajniyoj kilos qolqeta, kinsa chunka kinsayoj kilos qoritawan. 
2KI.23.34	Chay jawataj faraón Necaoqa, Josiaspa wawan Eliaquinta paypa cuentanmanta kamachejta churarqa, sutintataj wajta suticharqa, Joacim nispa. Joacaztataj Egiptoman apakaporqa, jaqaypitaj wañuporqa.
2KI.23.35	Joacimtaj qolqeta qoritawan pagarqa faraón nisqanman jina. Chayta junt'anampajtaj jallp'ata tasacherqa, chayman jina runasmanta qolqeta qoritawan orqhonampaj, sapa ujmanta jatun jallp'ayojman jina, faraón Necaoman qonampaj.
2KI.23.36	Joacemqa kamachiyta qallarishaspa iskay chunka phishqayoj watayoj karqa. Jerusalempitaj chunka ujniyoj watata kamacherqa. Mamantaj Rumamanta Pediaiaspa wawan Zebuda karqa. 
2KI.23.37	Señorpa ñaupaqempi sajrata ruwarqa, imaynatachus ñaupa tatasnin ruwarqanku ajinata.
2KI.24.1	Joacimpa p'unchaykunasnimpitaj Babiloniamanta rey Nabucodonosor maqanakoj llojsimorqa, Joacimtaj chay reypata kinsa watata kamachin karqa. Jina kashaspataj paypa contrampi oqharikorqa. 
2KI.24.2	Chanta Señorqa Joacimpa contrampi ashkha soldadosta kachamorqa, caldeosta, siriosta, moabitasta, amonitastawan. Chaykunata kachamorqa Judata chinkachinankupaj, imaynatachus Señorpa palabran kamachisnin profetasninnejta nisqa kasqanman jina. 
2KI.24.3	Cheqamanta kaykunaqa Señorpa nisqanman Judáj contrampi jamorqanku, Señorpa ñaupaqenmanta qhechusqas kanankupaj Manasespa juchasninrayku, tukuy ima sajrata ruwasqanmantawan. 
2KI.24.4	Mana juchayojkunaj yawarninta jich'aspa, Jerusalén llajtaman yawarwan junt'achisqanmanta. Chayrayku Señorqa manapuni perdonayta munarqachu.
2KI.24.5	Joacimpa tukuy ima ruwasqasnin, waj ruwasqasnimpiwan manachu Judamanta reyespa ruwasqasninku libropi qelqasqa kashan? 
2KI.24.6	Joacim wañupojtintaj wawan Joaquín paypa cuentampi kamacherqa. 
2KI.24.7	Egiptomanta reytaj manañapuni jallp'amanta ujtawampis llojserqachu, imaraykuchus Babiloniamanta reyqa paypa kajta Egipto mayumantapacha Eufrates mayukama jap'ikaporqa.
2KI.24.8+2KI.24.9	Joaquenqa chunka pusajniyoj watayoj kamachiyta qallarerqa. Jerusalempitaj kinsa killata kamacherqa. Mamanqa Jerusalenmanta Elnatampa wawan Nehusta karqa. Sajratapunitaj Señorpa ñaupaqempi ruwarqa, imaynatachus tatan ruwaj chay kikinta. 
2KI.24.10	Chay p'unchaykunapitaj rey Nabucodonosorpa soldadosnin Babiloniamanta maqanakoj jamuspa Jerusalén llajtata muyuykorqanku. 
2KI.24.11	Rey Nabucodonosortaj kamachisnin llajtaj contrampi maqanakushajtinku chayamorqa. 
2KI.24.12	Chanta Judamanta rey Joaquenqa Babiloniamanta reypaman llojsimorqa, mamanwan, kuraj runasnin soldadosta kamachejkunasnimpiwan. Babiloniamanta reyqa pusaj wata kamachiynimpi paykunata presochaykorqa.
2KI.24.13	Nabucodonosorqa Señorpa wasinmantataj tukuynin waqaychasqa kajkunata orqhomorqa, reypa wasimpi waqaychasqasnintawan ima. Israelpa reynin Salomón Señorpa wasimpaj tukuy imata qorimanta ruwasqasnintapis p'akirarqa, imaynatachus Señorqa nisqanman jina. 
2KI.24.14	Jerusalén runastataj tukuyninkuta presosta aparqa, kurajkunata, wapu runasnintawan, tukuynimpi chunka waranqa presosta, tukuynin herrerostawan, llank'ajkunastawan ima. Paykunamanta manaña pipis qhepakorqachu, manachayqa wajchaslla.
2KI.24.15	Apallarqataj Nabucodonosorqa Joaquinta presochaspa mamantawan, reypa warmisnintawan, kuraj runasnintawan, llajtamanta tukuy atiyniyojkunatawan. Chay tukuyta Jerusalenmanta Babiloniaman aparqanku. 
2KI.24.16	Maqanakupaj apasqa soldadosqa qanchis waranqa karqanku. Llank'ajkunawan, herreroswantaj uj waranqa karqanku. Kaykunata maqanakunankupaj, tukuynin wapu runasnintawan Babiloniamanta reyqa aparqa. 
2KI.24.17	Babiloniamanta reyqa Mataniasta sobrinon Joaquimpa cuentampi kamachejta churarqa, sutintataj Sedequías nispa suticharqa.
2KI.24.18	Sedequiasqa kamachiyta qallarishaspa iskay chunka ujniyoj watayoj karqa. Jerusalempitaj chunka ujniyoj watata kamacherqa. Mamantaj Libnamanta Jeremiaspa wawan Hamutal karqa. 
2KI.24.19	Paytaj sajratapuni Señorpa ñaupaqempi ruwarqa, tatan Joacim jina. 
2KI.24.20	Chayrayku Señorpa phiñakuynin Jerusalempa, Judajpa contrampi ima jamorqa, paypa ñaupaqenmanta qharqonankama. Chaymanta Sedequiasqa Babiloniamanta reypa contrampi oqharikorqa.
2KI.25.1	Sedequías isq'on watataña kamachishajtin chunka p'unchaypi chunka kaj killapi, Babiloniamanta reyqa tukuynin soldadosninwan jamuspa Jerusalenta muyuykorqa. Llajtaj muyuynimpitaj jatuchaj torresta ruwarqa. 
2KI.25.2	Ajinata llajtaqa Sedequiaspa chunka ujniyoj wata kamachiyninkama muyuykusqa karqa. 
2KI.25.3	Chay watapi tawa killapi isq'on kaj p'unchaynimpi llajtapeqa yarqhayqa astawan yapakorqa, manañataj llajtapeqa imapis mikhunapaj karqachu. 
2KI.25.4	Llajtaj perqanta jusk'uraytawan, chayninta soldadosqa reywan khuska tutapacha ayqekorqanku iskaynin perqaspa chaupimpi punkunnejta, reypa huertan chay ñannejta, caldeos llajtaj muyuynimpi qhawaspa kashajtinku. Rey Sedequiastaj Arabá ñanninta riporqa. 
2KI.25.5	Caldeospa soldadosnintaj reyta qhatiykorqanku. Jericó pampapi taripaspataj presochaykorqanku. Tukuynin soldadosnimpis saqerpayaytawan tukuynejman ayqekorqanku. 
2KI.25.6	Reyta presochaspataj, Babilonia reypaman Riblakama pusamorqanku. Chaypitaj Babilonia reyqa juchachasqa kananta nerqa. 
2KI.25.7	Wawasninta kikin Sedequiaspa ñaupaqempi kunkasninta khuchurarqanku, paytataj iskaynin ñawisninta orqhorarqanku, chantataj cadenaswan watasqata Babiloniaman aparqanku.
2KI.25.8	Babiloniamanta rey Nabucodonosor chunka iskayniyoj watataña kamachishajtin, phishqa killampi qanchis kaj p'unchaynimpi Babiloniamanta reypa soldadosnimpa kurajnin kamachin Nabuzaradán Jerusalenman jamorqa. 
2KI.25.9	Chaypi ninawan enqhaykorqa Señorpa wasinta, reypa wasintawan, Jerusalén llajtapi tukuynin wasista, kurajkunaspa wasisninkutawan, chay tukuytapuni enqhararqa. 
2KI.25.10	Reypa kamachinwan kajkuna caldeostaj Jerusalén llajtaj perqasninta tukuyninta urmacherqanku. 
2KI.25.11	Llajtapi qhepakojkunata Babiloniamanta reywan wakin ujchukusqanku chaykunata, pikunachus kamachina runaslla kajkunatawan, Nabuzaradanqa tukuyninkuta Babiloniaman presosta apakaporqa. 
2KI.25.12	Wakin sinch'i wajchas kajkunata Nabuzaradanqa pachanman saqeporqa, chaypi chajrasta, uvas huertatawan llank'anankupaj.
2KI.25.13	Señorpa wasimpi broncemanta tukuy ima kajkunata caldeosqa p'akirarqanku, sayantasta, chukusta, jatun yaku churanatawan. Chay p'akirasqa broncesnintataj Babiloniaman apakaporqanku. 
2KI.25.14	Chantá apallarqankutaj mankasta, paletasta, pabilo k'utuna cuchillosta, jatuchaj cucharasta, tukuy imaschus karqa broncemanta Diospa wasimpi apaykachanapaj chaykunata. 
2KI.25.15	Incienso q'osñichinasta, yurusta, qorimanta, qolqemanta kaj imastawan, Nabucodonosorpa kamachenqa apakaporqa. 
2KI.25.16	Iskaynin sayantasta, jatun yaku churanata, chukustawan ima, mayqenkunatachus rey Salomón ruwachisqa Señorpa wasimpi kanampaj, chaykunata chay chhikapuni kajtin, manaña pesacherqachu. 
2KI.25.17	Sapa uj sayantaqa pusaj metroyoj pataman karqa, patampi broncemanta kirpanayoj, kay kirpanataj phatunman iskay metroyoj karqa. Chaytaj broncemanta granadasniyoj ch'ipawan muyuykusqa karqa, chay ujnin sayantapis kikillantaj karqa.
2KI.25.18	Nabucodonosorpa kuraj kamachenqa kuraj sacerdote Seraiasta, iskay kaj sacerdote Sofoniasta, Diospa wasimpi kinsa qhawajkunatawan presosta apallarqataj. 
2KI.25.19	Jap'illarqataj llajtamanta soldadospa ujnin kamachejninkuta, reyta yupaychajkunasmanta phishqa runasta, listapi runasta churaj soldadospa kuraj kaj qelqeresninkuta sojta chunka runas chay llajtapi kasharqanku chaykunatawan. 
2KI.25.20	Kay tukuytataj Nabuzaradán kamacheqa Babiloniamanta rey Nabucodonosorman Riblaman aparqa. 
2KI.25.21	Babiloniamanta reytajrí paykunata Riblapi wañuracherqa Hamat nisqa cheqapi. Ajinata Judamanta kajkunaqa jallp'ankumanta presos apasqas karqanku.
2KI.25.22	Babiloniamanta rey Nabucodonosorqa Judapi qhepakojkunata kamachinampaj, Safampa allchhin, Ahicampa wawan Gedaliasta churarqa. 
2KI.25.23	Judamanta soldadospa tukuynin kurajkunasninku, tukuynin runasninkuwan ima Babiloniamanta rey Nabucodonosor Gedaliasta Judapi kamachejta churasqanta yachaspa, Mizpaman jamorqanku: Netaniaspa wawan Ismael Careaj wawan Johamán, nitofatita, Tan-humetpa wawan Seraías uj macateoj wawan Jazaniaswan ima. Chaykuna runasninkuwan jamorqanku. 
2KI.25.24	Chanta Gedaliasqa paykunaman, runasninkumanwan juraspa nerqanku: Caldeospa kamachisnin kaytaqa ama manchachikuychejchu, kay jallp'anchejpi tiyakuychej Babiloniamanta kasuspa, allillantaj risonqachej.
2KI.25.25	Reypa ayllunmanta Elisamaj allchhin Netaniaspa wawan Ismael, qanchis kaj killapi chunka runaswan jamorqa. Wañucherqankutaj Gedaliasta, caldeosta, Judamantawan paywan khuska Mizpapi kajkunatawan. 
2KI.25.26	Chaymantataj tukuynin runas, juch'uymanta jatunkama, soldadospa kurajkunasninkuwan ima, Egiptoman ayqekorqanku, caldeosta manchachikusqankurayku.
2KI.25.27	Judamanta rey Joaquín kinsa chunka qanchisniyoj watata preso kasqanmanta, chunka iskayniyoj killapi, iskay chunka qanchisniyoj p'unchaynimpi, Babiloniamanta rey Evel-mirodac ñaupaj wata kamachiynimpi, rey Joaquinta carcelmanta orqhochimorqa. 
2KI.25.28	Paytaqa may k'achatapuni parlapayarqa, Babiloniapi reyes kasharqanku chaykunamanta aswan patapi paypa trononta churaporqa. 
2KI.25.29	Presospa churakunan p'achasninta paymanta orqhocherqa, tukuy kausaynimpitaj reywan khuska mikhoj. 
2KI.25.30	Sapa p'unchaytaj reypamanta mikhunata qoj kanku, mana qonqaspa tukuy kausaynimpi.
1CH.1.1+1CH.1.2+1CH.1.3	Adán, Set, Enós, Cainán, Mahalaleel. Jared, Enoc, Matusalén, Lamec. 
1CH.1.4	Noaj wawasnin: Sem, Cam, Jafet ima.
1CH.1.5	Jafetpa wawasnin karqanku: Gomer, Magog, Madai, Javán, Tubal, Mesec, Tiras ima. 
1CH.1.6	Gomerpa wawasnintaj karqanku: Askenaz, Rifat, Togarma ima. 
1CH.1.7	Javampa wawasnintaj karqanku: Elisa, Tarsis, Quitim, Rodanim ima.
1CH.1.8	Campa wawasnintaj karqanku: Cus, Mizraim, Fut, Canaán ima. 
1CH.1.9	Cuspa wawasnintaj karqanku: Seba, Havila, Sabta, Raama, Sabteca ima. Raamaj wawasnintaj karqanku: Seba, Dedán ima. 
1CH.1.10	Cusqa Nimrobpa tatan karqa. Payqa kay pachapi tukuymanta aswan atiyniyoj karqa.
1CH.1.11+1CH.1.12	Mizrainmantataj mirarqanku ludeos, anameos, lebitas, naftuhitas, patruseos, casluhitas, caftoritas ima. Chaykunamanta filisteosqa mirarqanku.
1CH.1.13	Canaampa wawasnin: Kuraj wawan karqa Sidón, sullk'a kajtaj Het. 
1CH.1.14+1CH.1.15+1CH.1.16	Canaanmanta mirarqanku jebuseos, amorreos, gergeseos, heveos, araceos, sineos, arvadeos, zemareos, hamateos ima.
1CH.1.17	Sempa wawasnintaj karqanku: Elam, Arfaxad, Lud, Aram; Arampa wawasnintaj karqanku: Uz, Hul, Geter, Mas ima. 
1CH.1.18	Arfaxadqa Salaj tatan karqa, Salataj Heberpa tatan karqa. 
1CH.1.19	Heberpata iskay qhari wawasnin karqa: Kuraj kajpata Peleg sutin karqa, paypa tiempompi kay pachapi runas t'aqakusqankurayku. Pelegpa wauqentaj Joctán karqa. 
1CH.1.20+1CH.1.21+1CH.1.22+1CH.1.23	Joctampa wawasnintaj karqanku: Selef, Hazar-mavet, Jeraj, Adoram, Uzal, Dicla, Obal, Abimael, Sebal, Ofir, Havila, Jobabpata ima. Tukuy kaykunaqa Joctampa wawasnin karqanku.
1CH.1.24+1CH.1.25+1CH.1.26+1CH.1.27	Sen, Arfaxad, Sala, Heber, Peleg, Reu, Serug, Nacor, Tare, Abram ima. Paytaj qhepaman Abraham karqa.
1CH.1.28	Abrampa wawasnin karqanku: Isaacwan, Ismaelwan. 
1CH.1.29+1CH.1.30+1CH.1.31	Ismaelmanta mirajkunataj karqanku: Nebaiot, chay karqa Ismaelpa kuraj kaj wawan. Chanta Cedar, Abdeel, Mibsam, Misma, Duma, Massa, Hadad, Tema, Jetur, Nafis, Cedema ima. Kaykuna Ismaelpa wawasnenqa karqanku.
1CH.1.32	Abrahampa tanta warmin Ceturaj wawasnin karqanku: Zimram, Jocsán, Medán, Madián, Isbac, Súa ima. Jocsampa wawasnintaj karqanku: Sebawan, Dedanwan ima. 
1CH.1.33	Madiampa wawasnintaj karqanku: Efa, Efer, Hanoc, Abida, Elda ima. Tukuy kaykuna Ceturamanta mirajkuna karqanku.
1CH.1.34	Abrahamqa Isaacpa tatan karqa. Isaacpa wawasnintaj karqanku: Esauwan, Israelwan. 
1CH.1.35	Esaupa wawasnintaj karqanku: Elifaz, Reuel, Jeús, Jaalam, Coré ima. 
1CH.1.36	Elifazpa wawasnintaj karqanku: Temán, Omar, Zefo, Gatam, Cenaz, Timna, Amalec ima. 
1CH.1.37	Reuelpa wawasnintaj karqanku: Nahat, Zera, Sama, Miza ima.
1CH.1.38	Seirpa wawasnintaj karqanku: Lotán, Sobal, Zibeón, Aná, Disón, Ezer, Disán ima. 
1CH.1.39	Lotampa wawasnintaj karqanku: Horiwan, Homanwan ima. Timnaqa Lotampa hermanan karqa. 
1CH.1.40	Sobalpa wawasnintaj karqanku: Alván, Manahat, Ebal Sefo, Anam ima. Zibeompa wawasnintaj karqanku: Ajawan, Anawan. 
1CH.1.41	Anaqa Disompa tatan karqa. Disompa wawasnintaj karqanku Hemdán, Esbán. Itran, Querán ima. 
1CH.1.42	Ezerpa wawasnintaj karqanku: Bilhán, Zaaván, Jaacán ima. Disampa wawasnintaj karqanku: Uzwan, Aranwan.
1CH.1.43	Manaraj israelitas reyniyoj kashajtinku, kaykuna Edompi kamacherqanku: Beorpa wawan Bela. Paypa llajtanqa Dinaba karqa. 
1CH.1.44	Bela wañupojtintaj, cuentanmanta kamacherqa Zeraj wawan Jobab. Payqa Bosra llajtamanta karqa. 
1CH.1.45	Jobab wañupojtintaj Husamñataj cuentanmanta kamacherqa. Payqa Temán chaynejmanta karqa. 
1CH.1.46	Husam wañupojtintaj Pedadpa wawan Hadadñataj cuentanmanta kamacherqa. Payqa Moab jallp'api Madianta atipaykorqa. Llajtampataqa Avit sutin karqa. 
1CH.1.47	Hadad wañupojtintaj Samla cuentanmanta kamacherqa. Payqa Masreca llajtamanta karqa. 
1CH.1.48	Sanla wañupojtintaj, Saúl cuentanmanta kamacherqa. Payqa Rehobotmanta karqa. Chay llajtantaj mayu qayllapi karqa. 
1CH.1.49	Saúl wañupojtintaj, Acborpa wawan Baal-hanán cuentanmanta kamacherqa. 
1CH.1.50	Baal-hanán wañupojtintaj Hadad cuentanmanta kamacherqa. Paypa llajtantaj Pau sutiyoj karqa. Hadadpa warmintaj Mehetabel sutiyoj karqa. Payqa Matredpa wawan karqa, Mazaabpa allchhintaj.
1CH.1.51+1CH.1.52+1CH.1.53+1CH.1.54	Hadadpa wañupusqanmanta qhepamantaj Edom jallp'api kurajkunaqa karqanku: Tina, Alva, Jetet, Aholibama, Ela, Pinón, Cenáz, Temán, Mibzar, Magdiel, Iram ima. Kaykuna Edóm jallp'api kurajkunas karqanku.
1CH.2.1+1CH.2.2	Israelpa wawasnin karqanku: Rubén, Simeón, Leví, Judá Isacar, Zabulón, Dan, José, Benjamín, Neftalí, Gad, Aser ima.
1CH.2.3	Judáj wawasnin karqanku: Er, Onán, Sela ima. Kay kinsa wawaspa mamankoqa Súaj wawan karqa. Payqa cananea karqa. Judáj kuraj kaj wawan Ertataj, kausayninta Señor qhechurparerqa sinch'i sajra runa kasqanrayku. 
1CH.2.4	Judáj ñojch'an Tamartaj paypaj nacechikorqa iskay qhari wawasta: Farestawan, Zeratawan. Tukuynimpi Judáj wawasnenqa karqanku phishqa.
1CH.2.5	Farespa wawasnintaj karqanku: Hezronwan, Hamulwan. 
1CH.2.6	Zeraj wawasnintaj karqanku: Zimri, Etán, Hemán, Calcol, Darda, ima. Tukuynimpi phishqa karqanku.
1CH.2.7	Carmej wawanqa Acár sutiyoj karqa. Payqa llakiyta israelitasman apamorqa, jap'ikapuspa chay imatachus Dios kamacherqa chay tukuyninta chinkachinankuta chaymanta. 
1CH.2.8	Etampa wawantaj Azarías karqa.
1CH.2.9	Hezrompa wawasnintaj karqanku: Jerameel, Ram, Quelubai ima. 
1CH.2.10	Ramtaj Aminadabpa tatan karqa. Aminadabtaj Naasompata tatan karqa. Payqa Judáj mirayninmanta kuraj kamachejninku karqa. 
1CH.2.11	Naasontaj Salmompa tatan karqa, Salmontaj Boozpa tatan karqa. 
1CH.2.12	Booztaj Obedpa tatan karqa, Obedtaj Isaej tatan karqa. 
1CH.2.13	Isaej kuraj kaj wawanqa Eliab karqa. Paypa sullk'antaj Abinadab karqa. Kinsa kajqa Simay karqa. 
1CH.2.14	Tawa kajtaj Natanael karqa. Phishqa kajtaj Radai karqa. 
1CH.2.15	Sojta kajtaj Ozem karqa. Qanchis kajtaj David karqa. 
1CH.2.16	Paykunaj hermanasninkutaj karqanku: Saviawan, Abigailwan. Sarviaj wawasnenqa kinsa karqanku: Abisai, Joab, Asael ima. 
1CH.2.17	Abigailpatari uj qhari wawan karqa Amasa sutiyoj. Paypa tatanqa ismaelita Geter sutiyoj.
1CH.2.18	Hezrompa wawan Calebqa Azuba warmimpi uj qhari wawayoj karqa, Jeriot sutiyoj. Chay ujkuna wawasnintaj karqanku: Jezer, Sobad, Ardón ima. 
1CH.2.19	Maypachachus Asuba wañupojtintaj, Calebqa casarakorqa Hurpa wawan Efratawan, wawantaj karqa Hur. 
1CH.2.20	Urej tatanqa Hur karqa. Bezaleelpa tatantaj karqa Uri.
1CH.2.21	Hezrom sojta chunka watasniyoj kashaspataj, Galaadpa tatan Maquirpa warmi wawanwan casarakorqa. Paypitaj uj qhari wawan karqa Segub sutiyoj. 
1CH.2.22	Segubtaj Jairpa tatan karqa. Payqa iskay chunka iskayniyoj llajtasniyoj karqa chay Galaad chaynejpi. 
1CH.2.23	Gesurwan, Aramwanqa, Jairpa, jinataj Kenatpa llajtasninkuta, chay qaylla ranchostawan jap'ikaporqanku; tukuynimpi sojta chunka llajtasta. Tukuy kaykunaqa Galaadpa tatan Maquirpa mirayninmanta karqanku.
1CH.2.24	Hezrompa wañupusqanmanta qhepamantaj, Calebqa kasarakorqa tatan Hezrompa warmin Efratawan. Paypitaj uj qhari wawan karqa Asur sutiyoj. Paytaj Tecoaj tatan karqa.
1CH.2.25	Hezrompa kuraj kaj wawan, Jerameelpa wawasnintaj karqanku: Ran, chay kuraj kaj, chanta Buna, Orén, Ozem, Ahías ima. 
1CH.2.26	Jerameelpata waj warmin kallarqataj Atara sutiyoj; chaytaj Onampa maman karqa.
1CH.2.27	Jerameelpa kuraj kaj wawan Rampa wawasnintaj karqanku: Maaz Jamín, Equer ima. 
1CH.2.28	Onampa wawasnintaj karqanku: Samaiwan, Jadawan. Samaejpa wawasnintaj karqanku: Nadabwan, Abisurwan. 
1CH.2.29	Abisurpa warmintaj karqa Abihail sutiyoj, paytaj Ahbampa, Molidpatawan mamanku karqa.
1CH.2.30	Nadabpa wawasnintaj karqanku: Seled, Apaim ima. Seledqa mana wawasniyojlla wañuporqa. 
1CH.2.31	Apaimpa wawan Isa karqa. Isejtataj wawanqa Sesán karqa. Sesampatataj Ahlai wawan karqa. 
1CH.2.32	Samiapa hermanon, Jadaj wawasnintaj karqanku: Jeterwan, Jonatanwan. Jeterqa mana wawasniyojlla wañuporqa. 
1CH.2.33	Jotampa wawasnintaj karqanku: Peletwan, Zazawan. Kaykuna karqanku Jaramaelmanta mirajkuna: 
1CH.2.34	Sesampataqa mana qhari wawasnin karqachu, warmi wawaslla karqa. Jinapis tiyaporqa egipcio kamachin Jarha sutiyoj. 
1CH.2.35	Chay runamantaj ujnin kaj wawanta qorqa warmin kanampaj. Chaytaj Ataipa maman karqa. 
1CH.2.36	Ataitaj Natampa wawan karqa. Natantaj Zabadpa tatan karqa. 
1CH.2.37	Zabadtaj Eflalpa tatan karqa. Eflaltaj Obedpa tatan karqa. 
1CH.2.38	Obedtaj Jehoj tatan karqa. Jehutaj Azariaspa tatan karqa. 
1CH.2.39	Azariastaj Helespa tatan karqa. Helestaj Elasaj tatan karqa. 
1CH.2.40	Elasataj Sismaipa tatan karqa. Sismaitaj Salumpa tatan karqa. 
1CH.2.41	Saluntaj Jecamiaspa tatan karqa. Jecamiastaj Elisamaj tatan karqa.
1CH.2.42	Jerameelpa hermanon Calebpa wawasnintaj karqanku: Kuraj kaj wawan Mesa. Paytaj Sifpa tatan karqa, Siftaj Maresajta tatan karqa. Paytaj Hebrompa tatan karqa. 
1CH.2.43	Hebrompa wawasnintaj karqanku: Coré, Tapúa, Requem, Sema ima. 
1CH.2.44	Semaqa Rahampa tatan karqa. Paytaj Jorcoampa tatan karqa. Requemtaj Samaipa tatan karqa. 
1CH.2.45	Semairi Maompa tatan karqa. Maomrí Betsurpa tatan karqa.
1CH.2.46	Calebpa tanta warmenqa Efaj wawasnin karqanku: Harán, Mosa, Gazez ima. Harantaj Gazezpa tatan karqa. 
1CH.2.47	Jahdaipa wawasnintaj karqanku: Regen, Jotam, Gesán, Pelet, Efa, Saaf ima.
1CH.2.48	Calebpa tanta warmin Maacataj Seberpata, Tirhanajta ima mamanku karqa. 
1CH.2.49	Jinallataj Maacaqa Saafpata mamallantaj karqa. Saaftaj Madmanaj tatan karqa, chanta Sevajtapis. Paytaj Macbenajtawan, Gibeejtawan tatanku karqa. Calebpata uj warmi wawan kallarqataj Acsa sutiyoj.
1CH.2.50	Kaykuna karqanku Calebpa mirayninmanta kajkuna: Efrataj kuraj wawan Urpa wawasnin karqanku: Quiriat-jearimpa tatan Sobal; 
1CH.2.51	Belempa tatan Salma, Bet-gaderpa tatan Haref ima.
1CH.2.52+1CH.2.53	Quiriat-jearimpa tatan Sobalpa wawasnintaj karqanku: Reaía, manahetitasmantataj khuskannin, jinataj Quiriat-jearimpa ayllusninmanta: Itritas, futitas, sumatitas, misraitas. Chaykunamantataj mirarqanku zoratitaswan estaolitaswan ima.
1CH.2.54	Salmaj wawasintaj karqanku: Belén, netofatitas, Atrotbet-jaob. Manahetitasmantataj chay uj khuskannin, zoraitas ima. 
1CH.2.55	Jabespi tiyakojkuna ayllusninkupis karqanku: Tirateos, simeateosmanta, sucateosmanta ima. Kaykuna kanku chay quenitas, Hamatmanta miramojkuna. Hamatqa Bet-recabpa tatan karqa.
1CH.3.1	Davidpa wawasnin Hebrompi nacekojkunaqa karqanku: Kuraj kajqa Amnón karqa, Jezreelmanta Ahinoampa wawan. Chaypa sullk'antaj Carmelmanta Abigailpa wawan Daniel karqa. 
1CH.3.2	Kinsa kajqa Maacaj wawan Absalón karqa. Maacataj Jesurmanta rey Talmaipa warmi wawan karqa. Tawa kaj wawantaj Aguitpa wawan Adonías karqa. 
1CH.3.3	Phishqa kaj sullk'antaj Abitalpa wawan Sefatias karqa. Sojta kajtaj Eglaj wawan Itrem karqa. Payqa Davidpa ujnin kaj warmin karqa. 
1CH.3.4	Davidpa kay sojta wawasnenqa Hebrompi nacekorqanku, Davidqa chaypi kamacherqa qanchis wata sojta killayojta. Chaymantataj Jerusalempi kinsa chunka kinsayoj watasta kamacherqa. 
1CH.3.5	Chaypitaj tawa qhari wawaspiwan nacerqanku: Simea, Sobab, Natán, Salomón ima. Tukuy paykuna Amielpa wawan Betsabé warmimpi wawas karqanku. 
1CH.3.6+1CH.3.7+1CH.3.8+1CH.3.9	Chay jawa kallarqataj isq'on wawasnin: Ibhar, Elisama, Elifelet, Noga, Nefeg, Jafía, Elisama, Eliada, Elifelet ima. Tukuy kaykuna Davidpa wawasnin karqanku, chaypis mana yupasqaschu kanku tanta warmisnimpi kaj wawasnenqa. Tamarqa paykunaj hermananku karqa.
1CH.3.10+1CH.3.11+1CH.3.12+1CH.3.13+1CH.3.14	Salomompa mirayninmanta kajkuna tatamanta wawaman karqanku: Roboam, Abdías, Asa, Josafat, Jorán, Ocozías, Joás, Amasías, Azarías, Jotám Acaz, Ezequías, Manasés, Amón, Josías, ima.
1CH.3.15	Josiaspa wawasnintaj karqanku: Kuraj kaj Johanán, sullk'antaj Joacim. Kinsa kajtaj Sedequías. Tawa kajtaj Salum karqa.
1CH.3.16	Joacimpa wawasnintaj karqanku: Jeconiaswan, Sedequiaswan.
1CH.3.17+1CH.3.18	Waj llajtaman wijch'usqa karqa, chay Jeconiaspa wawasnintaj karqanku: Salatiel, jinataj Malquiran, Pedaías, Senazar, Jecamías, Hosama, Nedabías ima.
1CH.3.19	Pedaiaspa wawasnintaj karqanku: Zorobabelwan, Simeiwan. Zorobabelpa wawasnintaj karqanku, Mesulanwan, Hananiaswan. Paykunaj hermanankutaj Selomit karqa. 
1CH.3.20	Chay uj phishqa wawasnintaj karqanku: Hasuba, Ohel, Berequías, Hasadías, Jusab-hesed ima.
1CH.3.21	Hananiaspa wawasnintaj karqanku: Pelatiaswan, Jesaiaswan. Jesaiaspa mirayninmanta kajkunataj tatamanta wawaman karqanku: Refaías, Arnán, Abdías, Secanías ima.
1CH.3.22	Secaniaspa wawanqa Semaías karqa. Semaiaspa wawasnintaj karqa: Matún, Igal, Barías, Nearías, Safat ima. Tukuypi sojta karqanku.
1CH.3.23	Neriaspa wawasnintaj kinsa karqanku: Elioenai, Ezequías, Azricam ima.
1CH.3.24	Elioenaejpa wawasnintaj qanchis karqanku: Hodavías, Aliasib, Pelaías, Acub, Johanán, Dalaías, Anani ima.
1CH.4.1	Judáj wawasnintaj karqanku: Fares, Hezron, Carmi, Hur, Sobal ima. 
1CH.4.2	Sobalpa wawan Reaiasqa karqa. Paytaj Jahatpa tatan karqa. Jahatqa Ahumaipatawan Lahadpatawan tatanku karqa. Chaykunaqa zoratitaspa ayllusninku karqanku.
1CH.4.3+1CH.4.4	Hurpa wawasnintaj karqanku: Etam, Jezreel, Isma, Idbas, Penuel ima. Paykunaj hermanankutaj Haze-lelpuni sutiyoj karqa. Penueltaj Gedorpatawan Eterpatawan tatanku karqa. Ezeitaj Husaj tatan karqa. Hurqa, Efrataj kuraj wawan karqa; chantá Belempa tatantaj karqa.
1CH.4.5	Tecoaj tatan Asurpataqa iskay warmisnin karqanku, Helawan, Naarwan. 
1CH.4.6	Naarataj Ahuzampa maman karqa, Temenejta, Ahastarejtawan. Kaykuna Naaraj wawasnin karqanku. 
1CH.4.7	Helaj wawasnintaj karqanku: Zeret, Jesoar, Etnán ima.
1CH.4.8	Costaj Anubpatawan, Zobebajtawan tatanku karqa. Chantá Harumpa wawan Aharhelpa miraynimpata ñaupa tatan karqa.
1CH.4.9	Jabesqa, hermanosninmanta aswan uyarisqa runa karqa, mamantaj Jabesta suticharqa: Cheqamanta nanaywan nacechikorqani, nispa.
1CH.4.10	Jabestaj mañakorqa Israelpa Diosninmanta kay jinata: Mañakuyki bendicionniykita qonawaykita, uj jatun jallp'atawan, yanaparinawaykita, tukuy sajra kajmantataj waqaychanawaykitataj, ama ima llakiypi kanaypaj. Diostaj qorqa chay imatachus mañakusqanta.
1CH.4.11	Suaj hermanon Quelubtaj Mehirpa tatan karqa. Mehirtaj Estompa tatan karqa. 
1CH.4.12	Estontaj Bet-rafajta, Paseahjta, Tehinajtawan tatanku karqa. Payqa Nahas llajtata sayaricherqa. Kaykunaqa Reca llajtapi tiyakorqanku.
1CH.4.13+1CH.4.14	Cenaspa wawasnintaj karqanku: Otonielwan, Seraiaswan. Otonielpa wawasnintaj karqanku: Hatatwan, Meonotaiwan. Payqa Ofraj tatan karqa. Serariastaj Joabpa tatan karqa, payqa Carisis vallepi tiyakojkunajpa ñaupa tatanku karqa. Paykunaqa tukuy imata ruwayta yachaj artesanos karqanku.
1CH.4.15	Jefonej wawan Calebpa wawsnintaj karqanku: Iru, Ela, Naam ima. Elaj wawantaj Cenaz karqa.
1CH.4.16	Jahaleelpa wawasnintaj karqanku: Zif, Zifa, Tirías, Asareel ima.
1CH.4.17	Esdraspa wawasnintaj karqanku: Jeter, Mered, Efer, Jalón ima. Meredqa faraompa wawan, Bitiawan casarakorqa, wawasnintaj karqanku: María, Samai, Estemoj tatan Isba ima. 
1CH.4.18	Meredpata kapullarqataj uj warmin Judá ayllumanta. Payqa mamanku karqa: Gedorpa tatan Jeredpata, chantá Socojpa tatan Heberpata, jinataj Zanoajpa tatan Jecutielpatawan.
1CH.4.19	Hodiaspa warmimpa wawasnintaj karqanku: Keilaj tatan garmita nisqa, chantá Estemos, Maacateo ima. Hodiaspa warmenqa Nahampa hermanan karqa.
1CH.4.20	Simompa wawasnintaj karqanku: Amnón, Rina, Ben-hanán, Tilón ima.
1CH.4.20	Isej wawasnintaj karqanku: Zohetwan, Benzohetwan.
1CH.4.21	Judáj wawan Selaj mirayninmanta kajkunataj karqanku: Lecaj tatan Er, Maaresaj tatan Laada, jinataj Bet-asabea llajtapi linomanta imastachus ruwajkunaj ayllusninkupis. 
1CH.4.22	Joacimpis, Cozebapi tiyakojkuna Joas, Saraf ima. Paykunataj moabitaswan rispa casarakamorqanku, chantá Belenman kutimporqanku, imaynatachus ñaupa qelqasqa willaykunapi willasqanman jina. 
1CH.4.23	Kaykunaqa t'urumanta kaj imasta ruwajkuna karqanku. Tiyakorqankutaj Netaimpi, Gederapiwan. Chanta paykunaqa reypa serviciompi karqanku.
1CH.4.24	Simeompa wawasnintaj karqanku: Nemuel, Jamín, Jarib, Zera, Saul ima. 
1CH.4.25	Saulpa wawanqa Salum karqa. Paypa wawantaj Mibsan karqa, paypa wawantaj Misma karqa.
1CH.4.26	Mismaj wawantaj Hanel. Paypatataj Zacur wawan karqa. Paypatataj Simei wawan karqa. 
1CH.4.27	Semeipata chunka sojtayoj qhari wawasnin karqanku. Warmi wawasnintaj sojta karqanku. Hermanosnintaj mana ashkha wawasniyojchu karqanku, jinamanta chay ayllusninkoqa mana Judáj ayllusnin jinapunichu mirarqanku. 
1CH.4.28+1CH.4.29+1CH.4.30+1CH.4.31	Paykunaqa tiyakorqanku Beersebapi, Moladapi, Hazar-sualpi, Bilhapi, Ezempi, Tolabpi, Betuelpi, Hormapi, Siclagpi, Bet-marcabotpi, Hazar-susimpi, Bet-biraipi, Saaraimpi ima. Kaykuna paykunaj llajtasninku karqa David kamachiyta qallarinankama. 
1CH.4.32	Chay jawaqa phishqa llajtasniyojraj karqanku: Etán, Aín, Rimón, Toquén, Asán ima. 
1CH.4.33	Jinataj Baalatkama, kay llajtaspa qayllampi, kay ranchospiwan. Paykunaqa kay cheqaspi tiyakorqanku. Kaytaj ayllusninkumanta qelqasqa listaqa.
1CH.4.34+1CH.4.35	Ayllusmanta kurajkuna karqanku: Mesobab, Jamlec, Josías, Amasiaspa wawan, Joel, Jehú. Paytaj Josibiaspa wawan karqa. Kaytaj Seraiaspata wawan karqa. Seraiastaj Asielpata wawan karqa. 
1CH.4.36+1CH.4.37	Chantá, Elioenai, Jaacoba, Jesohaía, Asaías, Adiel, Jesimiel, Benaía, Ziza, ima. Paytaj Sifej wawan karqa. Sifitaj Simrej wawan karqa. Simritaj Semaiaspata wawan karqa.
1CH.4.38	Kaykuna, pischus sutisninkumanta oqharisqasña kajkunaqa ayllusmanta kurajkuna karqanku. Ayllusninkutaj may ashkhasman mirarqanku. 
1CH.4.39	Uywasninkupaj pastosta mask'aspa Gedón vallesmanta inti llojsimuynejkama chayamorqanku. 
1CH.4.40	Chaynejpitaj allin pastosta tarerqanku, sumaj q'omerta, ashkhatataj jatun jallp'ata mana piwampis ch'ajwanapaj jina, sumaj waqaychasqa cheqapi. Chaypitaj ñaupajtaqa Cam aylloj mirayninmanta kajkunaqa tiyakusqanku. 
1CH.4.41	Judamanta rey Ezequiaspa tiempompitaj, kaykunaj sutisninkoqa qelqasqas karqanku. Chaykunaqa chaypi tiyakojkunata jamuspa wiñaypaj chinkaricherqanku, jarasninkuta wawasninkutawan khuska. Chaypitaj paykunaj cuentankumanta tiyakorqanku, uywasninkupaj pasto kasqanrayku. 
1CH.4.42	Jinallataj, paykunamanta phishqa pachaj runas Simeompa mirayninmanta kajkuna Seir orqoman riporqanku, pusachikuspa Pelatiaswan, Neariaswan, Refaiaswan, Uzielwan ima. Paykunaqa Isej wawasnin karqanku. 
1CH.4.43	Paykunaqa chay puchoj amalecitasta tukucherqanku. Chaymantapachataj kunankama chaypi tiyakushanku.
1CH.5.1+1CH.5.2+1CH.5.3	Israelpa kuraj kaj wawan Rubempa wawasnin karqanku: Hanoc, Falú, Hezrón, Carmi ima. Rubenqa kuraj kaj wawa karqa. Chaywampis tatampa warminwan puñuykusqanrayku kuraj wawaj chayaqentaqa, Israelpa wawan Josej wawasninman qosqa karqa. Chayrayku Rubenqa manaña kuraj wawa jinachu yupasqa karqa. Chanta aswan qhepaman Judaqa hermanosninmanta aswan atiyniyojman tukorqa, paymantataj llojserqa uj kuraj kamachejqa. Jinapis, kuraj wawa kajpa chayaqenqa Josejpatapuni karqa.
1CH.5.4+1CH.5.5+1CH.5.6	Joelpa mirayninmanta kajkunataj karqanku: Semaías, Gog, paypatataj Simeí, Micaía, Reaía, Baal, Baalpatataj Beera ima. Beeraqa rubenitaspa kurajninku karqa, waj llajtamantaj pusasqa karqa Asiriaj reynin Tiglat-pilesernejta.
1CH.5.7+1CH.5.8	Beeraj hermanosnintaj librospi qelqasqa ayllusninkuman jina kurajkunaqa karqanku: Jeiel kuraj kaj, Zacarías, Bela ima. Payqa Asazpa wawan karqa, Semaj allchhintaj. Semataj Joelpa wawan karqa. Belaqa Aroerpi tiyakorqa, jallp'antaj Nebokama, Baal-meonkamataj karqa. 
1CH.5.9	Inti llojsimuynejman Eufrates mayumantapacha qallarispa ch'in pampaman yaykunakama tiyakorqa. Galaad jallp'api uywasninku maytapuni mirasqanrayku.
1CH.5.10	Saúl kamachishajtin rubenitasqa maqanakorqanku agarenoswan, atipaykorqankutaj, jinamanta tiyakaporqanku Galaadmanta chay inti llojsimuynej cheqanejpi.
1CH.5.11	Gadpa mirayninmanta kajkunaqa rubenitaspa chimpampi tiyakorqanku, Basán chaynejpi Salca llajtakama. 
1CH.5.12	Basannejpi kuraj kamachejkunaqa karqanku: Joel, qhepantaj Safán, chaymanta Jaanai, chaymantataj Safat. 
1CH.5.13	Hermanosninkutaj wasi ayllusninkuman jina karqanku: Micael, Mesulam, Seba, Jorai, Jacán, Zía, Heber ima. Tukuypi qanchis karqanku. 
1CH.5.14	Kaykunaqa Abihaialpa wawasnin karqanku. Abihaialtaj Hurejta wawan karqa. Huritaj Jaroajta wawan. Jaroataj Galaadpata, Galaadtaj Mecailpata, Mecailtaj Jesisaipata. Jesisaitaj Jahdojta. Jahdotaj Buzpata. 
1CH.5.15	Aheqa Abdielpa wawan karqa, Gunej allchhintaj. Payqa ayllusninmanta kuraj kamachejninku karqa. 
1CH.5.16	Paykunaqa tukuyninku tiyakorqanku Galaadpi, Basampi, chay qaylla ranchospiwan. Jinataj Sarompi michina campospi chay tinkuyninkama. 
1CH.5.17	Tukuyninku wasi ayllus chay libropi qelqasqas karqanku, Judamanta rey Jotampa tiemposnimpi, jinataj Israelmanta rey Jeroboampa tiemposnimpipis.
1CH.5.18	Rubempa mirayninmanta kajkuna, Gatpamanta kajkuna, jinataj Manasespa khuskan ayllunmanta kajkunapis, sumachaj wapu soldados karqanku escudosninkuwan, espadasninkuwan, arcosninkuwantaj armasqas, maqanakunankupaj jina sumaj wakichisqas. Tukuypi karqanku tawa chunka tawayoj waranqa, qanchis pachaj sojta chunkayoj runas maqanakuman rinankupaj jina. 
1CH.5.19	Paykunaqa maqanakorqanku agarenoswan, Jeturwan, Nafiswan, Nodadwan ima. 
1CH.5.20	Diostaj paykunata yanaparqa. Agarenosqa, paykunawan kajkunataj, makisninkuman urmarqanku, maqanakupi kashaspa Diosmanta yanapata mañarikusqankurayku. Diostaj paykunata uyarerqa, paypi suyasqankurayku. 
1CH.5.21	Chaymantataj enemigosninkoj uywasninkuta apakaporqanku. Chaykunataj tukuypi karqanku: Camellosqa phishqa chunka waranqa, ovejastaj iskay pachaj phishqa chunkayoj, burrostaj iskay waranqa. Chantapis, pachaj waranqa runastawan presosta jap'iykorqanku. 
1CH.5.22	Ashkha enemigostaj wañurarqanku, Diospa yanapayninwan maqanaku kasqanrayku. Chay cheqaspitaj tiyakaporqanku waj llajtasman wijch'usqas kanankukama.
1CH.5.23	Manasespa mirayninmanta khuskan ayllumanta kajkunataj tiyakorqanku, Basán chay cheqamantapacha Baal-hernón, Senir, chanta Hermón orqoskama, paykuna ashkhaman mirasqankurayku. 
1CH.5.24	Ayllusninkumanta kamachejkunaqa karqanku: Efer, Isi, Eliel, Azriel, Jeremías, Hodavías, Jahdiel ima. Paykunaqa sumaj wapu soldados karqanku, may mentasqa runas, ayllusninku ukhupitaj kamachejkuna. 
1CH.5.25	Chaywampis, ñaupa tatasninkoj Diosnimpa contrampi oqharikorqanku, payta qhesachaspataj paykunaj ñaupaqenkumanta Dios wijch'orqa. Chay runaspa lantisninkuta yupaycharqanku. 
1CH.5.26	Chayraykumá Israelpa Diosnenqa, Asiriaj reynin Pulta, jinataj Asiriaj reynin Tiglat-pilesertapis paykunaman apamorqa. Tiglat-pileser reyqa wijch'orqa waj llajtaman rubenitasta, gaditasta, jinataj Manasespa ayllunmanta khuskannintawan ima. Paykunataqa apacherqa Halahman, Haborman, Haraman, Gozán mayumanwan. Chaypitaj kunankama kashanku.
1CH.6.1	Levéj wawasnin karqanku: Gersón, Coat, Merari ima. 
1CH.6.2	Coatpa wawasnintaj karqanku: Amram, Ishar, Hebrón, Uziel ima. 
1CH.6.3	Amrampa wawasnintaj karqanku: Aarón, Moisés, María ima. Aarompa wawasnintaj karqanku: Nadab, Abiú, Eleazar, Itamar ima. 
1CH.6.4	Eleazarqa Fineespa tatan karqa, Fineestaj Abisuaj tatan karqa. 
1CH.6.5	Abisuataj Buquej tatan karqa, Buquitaj Uzej tatan karqa. 
1CH.6.6	Uzitaj Zeraiaspa tatan karqa. Zeraiastaj Meraiotpa tatan karqa. 
1CH.6.7	Meraiotaj Amariaspa tatan karqa. Amariastaj Ahitobpa tatan karqa. 
1CH.6.8	Ahitobtaj Sadocpa tatan karqa, Sadoctaj Ahimaaspa tatan karqa. 
1CH.6.9	Ahimaastaj Azariaspa tatan karqa, Azariastaj Jonahampa tatan karqa. 
1CH.6.10	Johanantaj Azariaspa tatan karqa. Payqa Jerusalempi Salomompa Diosta yupaychana wasita ruwasqampi sacerdote karqa. 
1CH.6.11	Azariasqa Amariaspa tatan karqa. Amariastaj Ahitobpa tatan karqa. 
1CH.6.12	Ahitobtaj Sadocpa tatan karqa. Sadoctaj Salumpa tatan karqa. 
1CH.6.13	Salumtaj Hilciaspa tatan karqa. Hilciastaj Azariaspa tatan karqa. 
1CH.6.14	Azariastaj Seraiaspa tatan karqa. Seraiastaj Josadacpa tatan karqa. 
1CH.6.15	Josadacqa waj llajtaman preso apasqa karqa, maypachachus Judatawan, Jerusalentawan Señor wijch'orqa Nabucodonosornejta chaypacha.
1CH.6.16	Levéj wawasnin karqanku: Gersón, Coat, Merari ima.
1CH.6.17	Gersompa wawasnintaj karqanku: Libniwan, Simeiwan.
1CH.6.18	Coatpa wawasnintaj karqanku: Amram, Izhar, Hebrón, Uziel ima.
1CH.6.19	Merarej wawasnintaj karqanku: Mahliwan, Musiwan. Tukuy kaykuna Levéj wawasnin karqanku.
1CH.6.20+1CH.6.21	Gersompa wawasnin karqanku: Libni, Libnejtataj Jahat, Jahatpatataj Zima, Zimajtataj Joa, Joajtataj Iddo, Iddoj Zera, Zerajtataj Jeatrai.
1CH.6.22+1CH.6.23	Coatpa wawasnintaj karqanku: Aminadab, Aminadabpatataj Coré, Corejtataj Asir. Asirpatataj Elcana, Eleanajpatataj Ebiasarf, Ebiasafpatataj Asir. 
1CH.6.24	Asirpatataj Tahat, Tahatpatataj Uriel, Urielpatataj Uzías, Uziaspatataj Saúl.
1CH.6.25	Elcanaj wawasnintaj karqanku: Amasaiwan, Ahimotwan. 
1CH.6.26	Ahimotpa wawasnintaj karqanku: Elcana, Elcanajtataj Zofai, Zofaejpatataj Nahat. 
1CH.6.27	Nahatpatataj Eliab. Eliabpatataj Jeroham, Jerohampatataj Elcana.
1CH.6.28	Samuelpa wawasnintaj karqanku: Kuraj kaj wawan Vasni, Abías ima.
1CH.6.29+1CH.6.30	Merarej mirayninmanta karqanku: Wawan Libni. Libnejpatataj Simei, Simeejpatataj Uza, Uzajtataj Simea, Simeajtataj Haguía, Haguiajtataj Asaías.
1CH.6.31	Kaykuna kanku Davidpa churasqasnin takejkunaqa. Paykunaqa Señorta yupaychana wasipi takinamanta mink'asqas karqanku, chaypi Señorpa trato cajonnin churasqa kasqanmantapacha. 
1CH.6.32	Paykunaqa takerqanku Dioswan tinkuna chay toldo wasej ñaupaqempi, Jerusalempi Diosta yupaychana wasita Salomón oqharichinankama. Chay qhepamampis paykunaqa chaypi imaynachus yachasqa kasqankuman jina takispallapuni tarqanku.
1CH.6.33	Chaypi wawasninkuwan yanapajkunaqa karqanku: Coatpa mirayninmanta kajkuna: Takiyta yachaj Hemán. Payqa Joelpa wawan karqa. Paytaj Samuelpa wawan karqa. 
1CH.6.34	Paytaj Elcanaj wawan karqa. Paytaj Jerohampa wawan karqa. Paytaj Elielpa wawan karqa. Paytaj Toaj wawan karqa. 
1CH.6.35	Paytaj Zufpa wawan karqa. Paytaj Elcanaj wawan karqa. Paytaj Mahatpa wawan karqa. Paytaj Amasaipa wawan karqa. 
1CH.6.36	Paytaj Elcanaj wawan karqa. Paytaj Joelpa wawan karqa. Paytaj Azariaspa wawan karqa. Paytaj Sofoniaspa wawan karqa. 
1CH.6.37	Paytaj Tahatpa wawan karqa. Paytaj Asirpa wawan karqa. Paytaj Ebiasafpa wawan karqa. Paytaj Corej wawan karqa. 
1CH.6.38	Paytaj Izharpa wawan karqa. Paytaj Coatpa wawan karqa. Paytaj Levejpa wawan karqa. Paytaj Israelpa wawan karqa.
1CH.6.39	Hemempa paña ladompitaj ayllun Asaf kasharqa. Payrí Berequiaspa wawan karqa. Paytaj Simeaj wawan karqa. 
1CH.6.40	Paytaj Micaelpa wawan karqa. Paytaj Baasiaspa wawan karqa. Paytaj Malaquiaspa wawan karqa. 
1CH.6.41	Paytaj Etnej wawan karqa. Paytaj Zeraj wawan karqa. Paytaj Adaiaj wawan karqa. 
1CH.6.42	Paytaj Etampa wawan karqa. Paytaj Zimaj wawan karqa. Paytaj Simeejpa wawan karqa. 
1CH.6.43	Paytaj Jahatpa wawan karqa. Paytaj Gersompa wawan karqa. Paytaj Levéj wawan karqa.
1CH.6.44	Hemampa lloq'e ladompitaj kasharqanku ayllun Mirarej mirayninmanta kajkuna. Chaykunataj karqanku: Etam. Paytaj Quisej wawan karqa. Paytaj Abdej wawan karqa. Paytaj Malucpa wawan karqa. 
1CH.6.45	Paytaj Hasabiaspa wawan karqa. Paytaj Amasiaspa wawan karqa. Paytaj Hilciaspa wawan karqa. 
1CH.6.46	Paytaj Amsej wawan karqa. Paytaj Banej wawan karqa. Paytaj Semerpa wawan karqa. 
1CH.6.47	Paytaj Mahlej wawan karqa. Paytaj Musej wawan karqa. Paytaj Merarej wawan karqa. Paytaj Levéj wawan karqa.
1CH.6.48	Chay waj ayllusnintaj Levéj mirayninmanta kajkunaqa qhepakorqanku Dioswan parlana toldo wasimanta kaj tukuy ruwanasta ruwanankupaj. 
1CH.6.49	Aaronwan wawasninwantaj ñak'asqa uywasta jaywaj kanku, chay q'olachina altar patapi. Jinataj inciensota q'osñichina altar patapipis. Jinallataj llimphupaj qhawasqa cheqapipis, tukuy ima ruwanapajpis. Churasqas karqanku, chanta Israelpa juchasninmanta perdonta tarinapajpis, Diospa kamachin Moisés kamachisqanman jina.
1CH.6.50	Aarompa mirayninmanta kajkunaqa karqanku: Wawan Eleazar. Paypa wawantaj Finees karqa. Paypa wawantaj Abisua karqa. 
1CH.6.51	Paypa wawantaj Buqui karqa. Paypa wawantaj Uzi karqa. Paypa wawantaj Zeraías karqa. 
1CH.6.52	Paypa wawantaj Meraiot karqa. Paypa wawantaj Amarías karqa. Paypa wawantaj Ahitob karqa. 
1CH.6.53	Paypa wawantaj Sadoc karqa. Paypa wawantaj Ahimaas karqa.
1CH.6.54+1CH.6.55	Aarompa mirayninmanta kajkunajta, kaykuna tiyakunanku cheqaspa jallp'asninkoj tinkuykunasnin karqanku. Coatitas wasi ayllupaj suerte choqasqankupi urmarqa: Hebrón, Judá jallp'api, chay qayllasnimpi michina pasto pampasnintin. 
1CH.6.56	Jefonej wawan Calebmantaj llajtaj camposninta chay qayllapi kaj ranchostawan qorqanku. 
1CH.6.57+1CH.6.58+1CH.6.59	Aarompa mirayninmanta kajkunamantaj qorqanku chay pakakuna llajta Hebronta, ranchos kajmantataj Libnata, Jatirta, Estemoata, Hilenta, Debirta, Asanta, chanta Betsemestawan. Sapa ranchota michina pasto pampasnintinta. 
1CH.6.60	Jinallataj Benjamimpa ayllunmantapis qollarqankutaj kay llajtasta: Gebata, Alemetta, Anatotta ima. Tukuy chaykunataj michina pasto pampasnintinta. Ajinaqa Aarompa ayllusninman llajtas chayajkuna, tukuynimpi karqanku chunka kinsayoj.
1CH.6.61	Coatpa wakin wawasninmantaj suertepi urmarqa chunka llajtas Manasespa khuskan ayllunmanta. 
1CH.6.62	Gersompa mirayninmanta kajkunamantaj ayllusninkuman jina chunka kinsayoj llajtasta qorqanku, kay aylluspi: Isacarpi, Aserpi, Neftalejpi; Basampi tiyakojkuna, Manasespa jallp'ampiwan.
1CH.6.63	Merarej mirayninmanta kajkunamantaj mashkhachus ayllusnin kasqankuman jina suertepi chayarqa chunka iskayniyoj llajtas, chaykunataj karqanku Rubempa jallp'ampi, Gatpapi, jinataj Zabulompi ima.
1CH.6.64	Israelitasqa kay llajtasta qorqanku uywa michina pasto pampasnintinta Levitaspa mirayninmanta kajkunaman. 
1CH.6.65	Judá jallp'api, Simeompa ayllumpi, Benjamimpa ayllumpi imaqa qorqanku sutisninkumanta oqharisqasña kanku chay llajtasta suertepi urmasqanman jina. 
1CH.6.66	Coatitaspa wakin wasi ayllusninmanqa suertepi urmarqa Efraín ayllupi llajtas. 
1CH.6.67	Qollarqankutaj pakakuna Siquem nisqa llajtata Efraín orqosnimpi kashan chayta, uywa michina pasto pampasnintinta, jinallataj Gesertapis uywa michina pampasnintinta. 
1CH.6.68+1CH.6.69	Jocmeanta, Bethoronta, Ajalonta, Gat-rimontawan sapa ujta uywa michina pasto pampasnintinta.
1CH.6.70	Coatitaspa puchoj wasi ayllusninmantaj qorqanku Aherta, Bileam llajtatawan, sapa ujta uywa michina pasto pampasnintinta, chaykunaqa Manasespa khuskan ayllumpata karqa.
1CH.6.71	Gersompa mirayninmanta kajkunamantaj mashkhachus wasi ayllus kasqankuman jina qorqanku Golán llajtata; chayqa Basampi kashan. Qollarqankutaj Astarot llajtatapis; chayqa Manasespa khuskan ayllumpata ñaupajta karqa. Chay llajtasta uywa michina pasto pampasniyojllataj karqanku. 
1CH.6.72+1CH.6.73	Qollarqankutaj Isacarpa ayllumpata kajta, Cedesta, Daberatta, Ramotpata, ima. Sapa ujta uywa michina pasto pampasnintinta qorqanku. 
1CH.6.74+1CH.6.75	Aserpa ayllumpata kajkunatataj qorqanku Masalta, Abdonta, Hucocta, Rehobta ima, sapa ujta uywa michina pasto pampasnintinta. 
1CH.6.76	Neftalí ayllumanta kajkunamantataj qorqanku Galileapi kaj Cedesta, Hamonta, Quiriataimta ima, sapa uj llajtata uywa michina pasto pampasnintinta.
1CH.6.77	Merarej pucho mirayninmantaj qorqanku, Zabulompa ayllunmanta kajkunata, Rimonta, Taborta ima, sapa llajtata uywa michina pasto pampasnintinta. 
1CH.6.78+1CH.6.79	Ruben ayllumanta kajkunataj Jordanmanta inti llojsimuynejman Jericó llajtaj chimpampi jina qorqanku, ch'in pampanejpi kashan chay Beserta, Jazata, Cademotta, Mefaatta ima, sapa llajtata uywa michina pasto pampasnintinta. 
1CH.6.80+1CH.6.81	Gadpa ayllunmanta kajkunamantaj qorqanku Galaadpi kaj Ramotta, Mahanaimta, Hesbonta, Hazerta ima, sapa llajtata uywa michina pasto pampasnintinta.
1CH.7.1	Isacarpa wawasnenqa tawa karqanku: Tola, Fua, Jasub, Simrón ima. 
1CH.7.2	Tolaj wawasnintaj karqanku: Uzi, Refaías, Jeriel, Jahmai, Jibsam, Semuel ima. Paykunaqa Tolaj ayllunmanta kurajkuna karqanku, jinataj sumaj wapu maqanakojkuna karqanku ñaupa ayllusninkumantapacha. Davidpa tiemposnimpeqa Isacarpa ayllusninmantaqa tukuypi karqanku iskay chunka iskayniyoj waranqa sojta pachajniyoj.
1CH.7.3	Uzej wawanqa Israhías karqa. Israhiaspa wawasnintaj karqanku: Micael, Obadías, Joel, Isías ima. Tukuyninkupi phishqa kamachejkuna karqanku. 
1CH.7.4	Imaraykuchus ashkha warmisniyoj wawasniyojtaj karqanku, tatasninkoj wasi ayllusninkuman, jinataj kinsa chunka sojtayoj waranqa runas maqanakuman rinankupaj jina.
1CH.7.5	Isacarpa tukuynin wasi aylluspa sutisnin libroman qelqasqa kasqankuman jinaqa, tukuypi pusaj chunka qanchisniyoj waranqa sumachaj wapu runas maqanakupaj karqanku.
1CH.7.6	Benjamimpa wawasnenqa kinsa karqanku: Bela, Bequer, Jediael ima. 
1CH.7.7	Belaj wawasnintaj phishqa karqanku: Esbón, Uzi, Usiel, Jerimot, Iri ima. Tukuy chaykunaqa ayllusninkupi kamachejkuna karqanku, jinataj may wapu maqanakojkuna. Chay sutisninkuta qelqasqasninkuman jinaqa tukuypi iskay chunka iskayniyoj waranqa kinsa chunka tawayoj karqanku.
1CH.7.8	Bequerpa wawasnintaj karqanku: Semira, Joas, Eliezer, Elioenai, Omri, Jerimot, Abías, Anatot, Alamet ima. Tukuy kaykuna Bequerpa wawasnin karqanku. 
1CH.7.9	Libroman sutisninkuta qelqachikusqankuman jina, ayllusninkumanta, jinataj wasi ayllusmanta kurajkunasninkupiwan tukuypi iskay chunka waranqa iskay pachajniyoj wapu runas karqanku.
1CH.7.10	Jidiaelpa wawanqa Bilhán karqa. Bilhampa wawasnintaj karqanku: Jeús, Benjamín, Aod, Quenaana, Zetán, Tarsis, Ahisahar ima. 
1CH.7.11	Tukuy kaykunaqa Jediaelpa mirayninmanta karqanku, paykunaqa ayllusninkupi kamachejkuna karqanku, jinataj wapu runas maqanakojkuna rinankupaj jina karqanku. Tukuypi karqanku chunka qanchisniyoj waranqa iskay pachajniyoj runas.
1CH.7.12	Hirpa wawasnenqa karqanku: Sufamwan, Hufamwan, Aherpa wawantaj Husim karqa.
1CH.7.13	Neftaléj wawasnintaj karqanku: Jahzeel, Guni, Jezer, Salum ima. Kaykunaqa Bilhaj mirayninmanta kajkuna karqanku.
1CH.7.14	Manasespa wawasnin, chay Siriamanta kaj tanta warmimpeqa karqanku: Asrielwan, Maquirwan. Payqa Galaadpa tatan karqa. 
1CH.7.15	Maquirqa Maacawan casarakorqa, payqa Hufampata, Sufampatawan ayllusmanta karqa. Maquirpa iskay kaj wawantaj Zelofehad sutiyoj karqa. Payqa warmi wawasniyojlla karqa. 
1CH.7.16	Maquirpa warmin Maacataj uj qhari wawata onqokorqa. Chaytataj suticharqa Peresta. Perespa wauqentaj Seres sutiyoj karqa. Paypa qhari wawasnintaj Ulamwan, Requemwan karqanku. 
1CH.7.17	Ulampa wawanqa Bedán karqa. Kaykunataj Galaadpa wawasnin karqanku. Paytaj Maquirpa wawan karqa, paytaj Manasespata.
1CH.7.18	Maquirpa hermanantaj Hamolequet karqa. Paypa wawasnintaj karqanku: Isod, Abieser, Mahala ima.
1CH.7.19	Semidaj wawasnintaj karqanku: Ahían, Siquem, Likhi, Aniam ima.
1CH.7.20	Efraímpa mirayninmanta kajkunataj karqanku: Wawan Sutela, paypa wawantaj Bered, paypa wawantaj Zahat, paypa wawantaj Elada. 
1CH.7.21	Eladaj wawantaj Zahad. Paypa wawantaj Sutela. Uj wawasnin Eserta, Eladatawanqa Gatpi tiyakojkuna wañucherqanku, uywasninta qhechoj uraykusqankurayku. 
1CH.7.22	Tatanku Efraintaj unayta llakiy p'achata churakorqa, ayllusnintaj payta sonqochaj jamorqanku. 
1CH.7.23	Chaymantataj Maquirwan puñukorqa. Chay warmintaj wijsallikuspa uj qhari wawata nacechikorqa, chay wawatataj Beriata suticharqa, wasin ayllupi llakiy kasqanrayku.
1CH.7.24	Beríaj warmi wawan Zierata jataricherqa ura kaj Bethoronta, jinataj pata kaj Bet-horontapis jatarichillarqataj Uzen-seeratapis.
1CH.7.25	Beríaj mirayninmanta kajkunataj karqanku: Wawan Refa, paypatataj Resef, paypatataj Telah, paypatataj Tahán. 
1CH.7.26	Tahampa wawantaj Laadán, paypatataj Amiud, paypatataj Elisama. 
1CH.7.27	Elisamaj wawantaj Nun, paypatataj Josué. 
1CH.7.28	Jallp'asninku, tiyakunanku cheqastaj karqa: Betel, Naarán, inti llojsimuynejman jina. Inti yaykuynejmantaj karqanku: Gezer, chanta Siquem nisqamanta Ayahkama, kay sapa llajtasqa ranchosnintimpiwan karqanku. 
1CH.7.29	Manasespa mirayninmanta kajkunaqa jap'ikaporqanku Bet-seanta, Taanacta, Meguidota, Dorta, sapa llajtata ranchosnintinta. Kay llajtaspi tiyakorqanku chaykunaqa Israelpa wawan Josejpa mirayninmanta kajkuna karqanku.
1CH.7.30	Aserpa wawasnintaj karqanku: Imna, Isuá, Isui, Bería, hermananku Sera ima.
1CH.7.31	Beríaj wawasnintaj karqanku: Heber, Malquiel ima. Malquielqa Birzavitpa tatan karqa. 
1CH.7.32	Heberqa Jafletpa tatan karqa, chayta Somerpata, Hotampatawan. Suataj paykunaj hermananku karqa.
1CH.7.33	Jafletpa wawasnintaj karqanku: Pasac, Bimhal, Asvat ima.
1CH.7.34	Hermanon Somerpa wawasnintaj karqanku: Rohga, Jehúba, Aram ima.
1CH.7.35	Hermanon Hotampa wawasnintaj karqanku: Zofa, Imna, Seles, Amal ima.
1CH.7.36+1CH.7.37	Zofaj wawasnintaj karqanku: Súa, Hermefer, Sual, Beri, Imra, Beser, Hod, Sama, Silsa, Itrán, Beera ima.
1CH.7.38	Jeterpa wawasnintaj karqanku: Jefone, Pispa, Ara ima.
1CH.7.39	Ulaj wawasnintaj karqanku: Ara, Haniel, Rezia ima.
1CH.7.40	Kaykunaqa tukuyninku Aserpa wawasninmanta karqanku. Paykunaqa wasi ayllusmanta kamachejkuna karqanku, jinataj aswan wapu soldadosmanta, chanta aswan sumachaj kaj wapu runasmanta karqanku. Sutisninkuta ayllusninkuman jina qelqachikusqasninkupeqa, tukuypi iskay chunka sojtayoj waranqa runas maqanakuman rinankupaj jina karqanku.
1CH.8.1+1CH.8.2	Benjamimpa kuraj kaj wawanqa Bela karqa; iskay kaj wawantaj Asbel karqa; kinsa kajqa Ahara karqa, tawa kajtaj Noha karqa, phishqa kajtaj Rafa karqa.
1CH.8.3+1CH.8.4+1CH.8.5	Belaj wawasnintaj karqanku: Adar, Gera, Abiud, Abisua, Naamán, Ahoa, Gera, Sefufán, Hirám ima.
1CH.8.6+1CH.8.7	Aodpa wawasnin Gebapi tiyakojkuna, wasi ayllupi kamachejkuna Manahatman wijch'usqas karqanku. Chaykunaqa karqanku: Naamán, Ahías, Gera ima. Geraqa Uzajtawan, Ahiudpatawan tatanku karqa. Paytaj paykunata pusarqa.
1CH.8.8	Saharaimtaj, Moab jallp'api waj wasasniyojllataj karqa, Husinmanta, Baaramantawan t'aqakusqanmanta qhepaman. 
1CH.8.9+1CH.8.10	Qhepa kaj warmin Hodespi wawasnenqa karqanku: Jobab, Sibia, Mesa, Malcam, Jeúz, Saquías, Mirma ima. Kaykuna wawasnin karqanku ayllusninkumanta kurajkuna. 
1CH.8.11	Warmin Husimpitaj kay wawasnin karqa: Abitob, Elpaal ima. 
1CH.8.12	Elpaalpa wawasnintaj karqanku: Heber, Misan, Semed ima. Payqa jataricherqa Ono llajtata, Lodtawan ranchosnintinta. 
1CH.8.13	Beriawan, Semewanqa Ajalompi tiyakojkuna ayllusmanta kamachejkuna karqanku, Gatpi ñaupaj tiyakojkunata wijch'orqanku. 
1CH.8.14	Hermanosninku karqanku Ahío, Sasac, Jeroam ima.
1CH.8.15+1CH.8.16+1CH.8.17+1CH.8.18	Beríaj wawasnintaj karqanku: Zebadías, Arad, Ader, Micael, Ispa, Joha ima. Elpalpa wawasnintaj karqanku: Zebadías, Mesulam, Hizqui, Heber, Ismerai, Jezlías, Jobab ima. 
1CH.8.19+1CH.8.20+1CH.8.21+1CH.8.22+1CH.8.23+1CH.8.24	Simeejpa wawasnin karqanku: Jaquim, Zicri, Zabdi, Elienai, Ziletai, Eliel, Adaías, Beraías, Simrat ima. Simeejpa wawasnin karqanku. Ispán, Heber, Eliel, Abdón, Zicre, Hanán, Hanaías, Elam, Anatotías. 
1CH.8.25	Sasacpa wawasnin karqanku: Ifdaías, Peniel ima. 
1CH.8.26+1CH.8.27	Jeroampa wawasnin karqanku: Samserai, Seharías, Atalías. Jaresías, Elías, Zicri ima. 
1CH.8.28	Kaykunaqa mirayninkuman jina wasi ayllus ninkumanta kamachejkuna karqanku Jerusalempitaj tiyakorqanku.
1CH.8.29	Gabaón llajtapi Gabaompa tatan Jehiel tiyakorqa. Jehielpa warmimpatataj Maaca sutin karqa. 
1CH.8.30+1CH.8.31+1CH.8.32	Wawasnintaj karqanku: Kuraj kajpata Abdón sutin karqa, chanta Zur, Cis, Baal, Ner, Nadab, Gedor, Ahío, Zequer, Semaj tatan Miclot ima. Kaykunapis hermanosninkoj ruwasqasninkuta qhatispa, jinallataj ruwarqanku. Jerusalenllapitaj paykunawan tiyakorqanku.
1CH.8.33	Nerqa Cispa tatan karqa. Cistaj Saulpa tatan karqa. Saulpa wawasnintaj karqanku: Jonatán, Malquisúa, Abinadab, Es-Baal ima. 
1CH.8.34	Jonatampa wawantaj Merib-Baal karqa, paytaj Micaíaj tatan karqa. 
1CH.8.35	Micaíaj wawasnintaj karqanku: Pitón, Melec, Tarea, Acaz ima. 
1CH.8.36	Acaztaj Joadaj tatan karqa; Joadaj wawasnintaj karqanku: Alemet, Azmavet, Zimri ima. Zimritaj Mosaj tatan karqa. 
1CH.8.37	Mosataj Binaj tatan karqa. Binataj Rafajta. Paytaj Elasajta. Paytaj Azelpata.
1CH.8.38	Azelpa wawasnintaj sojta karqanku, sutisninkutaj karqa: Azricam, Bocru, Ismael, Searías, Obadías, Hanán ima. Kaykunaqa Azelpa wawasnin karqanku.
1CH.8.39	Hermanon Esecpa wawasnintaj karqanku: Kuraj kaj Ulam, sullk'antaj Jehús, chaypa sullk'ampatataj Elifelet. 
1CH.8.40	Ulampa wawasnenqa may wapu soldados karqanku, may yachayniyojtaj wach'inasta kacharinankupaj. Ashkha wawasniyoj, allchhisniyojtaj karqanku; tukuypi pachaj phishqa chunkayoj karqanku; tukuyninkutaj Benjamimpa mirayninmanta karqanku.
1CH.9.1	Jinamanta tukuynin Israel aylloqa qelqaykusqa karqa Israelpa reykunasnimpa librompi. Judá ayllumanta kajkunataj juchasninkurayku Babiloniaman wijch'usqas karqanku.
1CH.9.2	Ñaupajta kutimpuspa tiyakojkuna chay jallp'asninkupi, llajtasninkupitaj karqanku, israelitas, chantá levitas, sacerdotes, Diosta yupaychana wasipi sirvejkuna ima. 
1CH.9.3	Jerusalempitaj tiyakaporqanku Judá ayllumanta kajkuna, Benjamimpamanta kajkuna, Efraimpamanta kajkuna, Manasespamanta kajkuna ima.
1CH.9.4	Judáj mirayninmanta kajkuna karqanku: Utai, payqa Amiudpa wawan karqa, paytaj Omrej wawan karqa; paytaj Imrej wawan karqa; paytaj Banej wawan karqa, tukuy paykunaqa Judáj wawan Farespa mirayninmanta kajkuna karqanku. 
1CH.9.5	Silonitasmantataj karqanku wawan kuraj kaj Asaías, wawasninwan ima. 
1CH.9.6	Zeraj mirayninmantataj karqanku: Jeuel, ayllusnin ima, tukuypi sojta pachaj isq'on chunkayoj karqanku.
1CH.9.7	Benjamimpa mirayninmanta karqanku: Mesulampa wawan Salú; Mesulampa tatantaj Hodavías karqa; Hodaviaspa tatantaj Asenúa karqa. 
1CH.9.8	Ibneiastaj Jerohampa wawan karqa; Elataj Uzej wawan karqa; paytaj Micrej wawan karqa; paytaj Mesulampa wawan karqa; paytaj Ibniaspa wawan karqa. 
1CH.9.9	Ayllusninkoqa chay miraykunasninkuman jinaqa karqanku isq'on pachaj phishqa chunka sojtayoj, tukuyninku ayllusninku ukhupi kamachejkuna karqanku.
1CH.9.10+1CH.9.11+1CH.9.12+1CH.9.13	Sacerdotesninmantataj karqanku: Jedaías, Joiarib, Jaquín, Azarías, payqa Hilciaspa wawan karqa; paytaj Mesulampa wawan karqa; paytaj Ahitobpa wawan karqa; Azariasqa Diospa wasinmanta kuraj kamachejkuna karqa; chantá Adaía, paytaj Jerohampa wawan karqa; paytaj Pasurpa wawan karqa; paytaj Malquiaspa wawan karqa. Chantá Masai Adielpa wawan karqa; Adieltaj Jazeraj wawan karqa; paytaj Mesulampa wawan karqa; paytaj Mesilemitpa wawan karqa; paytaj Imerpa wawan karqa. Paykuna ayllusninkuwan ima karqanku waranqa qanchis pachaj sojta chunkayoj. Paykunaqa wasi ayllusninkumanta kamachejkuna karqanku. Chantá sumaj yachayniyojkuna karqanku Diosta yupaychana wasimpi imastapis ruwanankupaj.
1CH.9.14	Levitasmantataj karqanku: Semaías, payqa Hasubpa wawan karqa; paytaj Azricampa wawan karqa; payqa Merarej ayllunmanta karqa. 
1CH.9.15	Chantá Bacbacar, Heres, Galal, Matanías. Payqa Micaíaj wawan karqa; paytaj Zicrej wawan karqa, paytaj Asafpa wawan karqa. 
1CH.9.16	Chantá Obadías, payqa Semaiaspa wawan karqa; payqa Galalpa wawan karqa; payqa Jedutumpa wawan karqa. Chantá Berequías. Payqa Asaj wawan karqa; paytaj Elcanaj wawan karqa. Payqa netofatitaspa tiyakunanku ranchosninkupi tiyakorqanku.
1CH.9.17	Punku qhawajkunaqa karqanku: Salum, Acub, Talmón, Ahimán ima. Hermanonku Salumtaj kamachejninku karqa. 
1CH.9.18	Kunampis palacioj inti llojsimuy lado punkuta qhawajllapuni pay. Kaykuna karqanku levitaspa jarasninkumanta punku qhawajkuna.
1CH.9.19	Salumqa Coréj wawan karqa. Coretaj Ehiasafpa wawan karqa. Paytaj Coréj wawan karqa. Payqa ayllusnin coreitaswan imaqa Dioswan llimphuchasqa toldo wasiman yaykuna punkuta qhawanankupaj churasqas karqanku, imaynatachus ñaupa tatasninkupis Señorpa jaranta qhawaj kanku ajinata.
1CH.9.20	Chaymanta aswan ñaupajtaqa Eleazarpa wawan Finees paykunaj kamachejninku karqa. Señortaj paywan kachun.
1CH.9.21	Meselemiaspa wawan Zacariastaj Dioswan tinkukuna wasi punkuta qhawajnin karqa.
1CH.9.22	Tukuypi chay punkusta qhawajkunapaj ajllasqasqa iskay pachaj chunka iskayniyoj runas karqanku, maypichus tiyakorqanku chay llajtaspi ayllusninkuman jina, libropi qelqasqa kajkunaqa. Davidwan, profeta Samuelwan chay ruwanasta wiñaypaj churarqanku. 
1CH.9.23	Paykunawan wawasninkuwan ima ujtaj ujtaj Señorpa wasinman yaykuna punkusta qhawaj kanku. Chayqa ninayan Dioswan parlana toldo wasiman yaykuna wasiman yaykuy punkuta. 
1CH.9.24	Chay punku qhawajkunaqa tawantin ladospi churasqas karqanku, inti llojsimuynejpi, inti yaykuynejpi, wichaynejpi, uraynejpi ima. 
1CH.9.25	Chay llajtasninkupi tiyakojkuna ayllusninkoqa yanapaj jamoj kanku qanchis diasta sapa kutipi. 
1CH.9.26	Chay tawantin punku qhawajkunaj, levitaspa kurajkunasninkupis, mana jayk'aj saqespa qhawallajpuni kanku, chay wasista qhawaspa, Diosta yupaychana wasipi kaj cuartosqa, jinataj qhapaj kaj imasnintawan. 
1CH.9.27	Paykuna Diosta yupaychana wasimpa muyuynimpi tiyakoj kanku, qhawanankupaj, jinataj sapa paqarin punkusninta kicharinankupaj churasqas kasqankurayku. 
1CH.9.28	Paykunamanta wakintaj churasqas karqanku, Diosta yupaychanapaj imaschus apaykuna, orqhomunataj karqanku chaykunata paykuna yupaspa waqaychanankupaj. 
1CH.9.29	Wakintaj churasqas karqanku chay waj herramientasta waqaychanamanta Diospaj kaj imasmanta, jinallataj jak'umanta, vinomanta, aceitemanta, inciensomanta, k'achata q'apaj imasmantawan. 
1CH.9.30	Sacerdotesmanta wakinkunataj chay k'achata q'apaj imasta wakichej kanku. 
1CH.9.31	Coré ayllumanta Salumpa kuraj kaj wawan levita Matatiasqa churasqa karqa, payllapi chayachina imasta ruwanampaj. 
1CH.9.32	Coatitasmanta wakin ayllusninkutaj churasqas karqanku, t'aqasqa kaj t'antasta, sinrullata churanankupaj sapa samakuna p'unchaypi. 
1CH.9.33	Kallarqankutaj takejkunapis, levita ayllusmanta kurajkuna, paykuna Diosta yupaychana wasipi kaj cuartospi tiyakorqanku. Waj ruwanasmantaj mana wajyakuyta munajchu kanku, tuta p'unchay chay ruwanallapipuni kasqankurayku.
1CH.9.34	Kaykuna karqanku levitaspa wasi ayllusninkupi kamachejkunaqa, tatasninkoj ayllusninkuman jina, paykunaqa Jerusalempi tiyakorqanku.
1CH.9.35+1CH.9.36+1CH.9.37+1CH.9.38	Gabaón llajtapeqa tiyakorqa Jehiel, chayqa Gabaompa tatan karqa. Gabaompa warmintaj Maaca sutiyoj karqa. Wawasnintaj karqanku: Abdón, chay kutaj kaj, chantá Zur, Cis, Baal, Ner, Nadab, Gedor, Ahío, Zacarias, Miclot ima. Miclotqa Mimeampa tatan karqa. Paykunapis hermanosninku jina, Jerusalenllapitaj tiyakorqa.
1CH.9.39	Ner sutiyoj runaqa, Cispa tatan karqa; Cistaj Saulpa tatan karqa; Saultaj Jonatampa tatan karqa; Malquisuajta, Abinadabpata, Es-Baalpata ima. 
1CH.9.40	Jonatampa wawanqa MeribBaal karqa; paytaj Micaíaj tatan karqa. 
1CH.9.41	Micaíaj wawasnintaj karqanku: Pitón, Melec, Tarea, Acaz ima. 
1CH.9.42	Acaztaj Jaraj tatan karqa, Jarataj Aletetpa tatan karqa, Azmavetpata, Zimritpatapis; Zimritaj Mosaj tatan karqa. 
1CH.9.43	Mosataj Binaj tatan karqa. Paytaj Refaiaspa tatan karqa; paytaj Elasaj tatan karqa; paytaj Azelpa tatan karqa.
1CH.9.44	Azelpa wawasnintaj sojta karqanku; sutisninkutaj karqa: Azricam, Bocru, Ismael, Searías, Obadías, Hanán ima. Kaykuna Azelpa wawasnin karqanku.
1CH.10.1	Filisteosqa israelitaswan maqanakorqanku, israelitastaj paykunaj ñaupaqenmanta ayqerqanku. Gilboa orqopi ashkha israelitas wañorqanku. 
1CH.10.2	Filisteostaj Saulpa qhepanta qhatiykorqanku wawasintawan khuska. Wañucherqankutaj Jonatanta, Abinadabta, Malquisuata ima. 
1CH.10.3	Chaymantataj Saulpa qayllampi maqanakoqa sinch'i karqa. Flechasta kacharejkunaqa payta taripajtinkutaj, nanaykucherqanku. 
1CH.10.4	Chayrayku pichus armasta apaysej nerqa: Espadaykita orqhokuy. Chaywantaj t'ojsispa pasarparichiway Diosta mana rejsejkuna runas ama asikunawankupaj.
1CH.10.4	Chay yanapajnintaj mana munarqachu sinch'ita mancharikusqanrayku. Chaypacha Saulqa espadanta jap'iytawankama, espadan pataman urmarparerqa. 
1CH.10.5	Chay yanapajnin runaqa Saulta wañojta rikuspaqa, paypis kikillantataj espadan pataman urmaykuspa wañullarqataj. 
1CH.10.6	Ajinata chay p'unchaypi wañorqanku, Saul, kinsantin wawasnin, tukuy aylluntin ima. 
1CH.10.7	Chay vallepi tukuy tiyakojkuna israelitasqa ayqesqankuta rikuspa. Saúl kinsantin wawasnintin ima, wañusqankutataj yachaspa, paykunapis llajtasninkuta saqespa ayqerikapullarqankutaj. Chaypacha filisteosqa jamuspa chay llajtaspi tiyakaporqanku.
1CH.10.8	Q'ayantin filisteosqa wañusqaspa imasninkuta jap'ikapoj rerqanku. Gilboa orqopitaj Saulta, wawasnintawan, wañusqas wijch'urayashajta tarerqanku. 
1CH.10.9	Chaypacha Saulpa ayanmanta p'achasta lluch'orqanku, umanta armasnintawantaj apakaporqanku, willarachimorqankutaj filisteo jallp'api tukuy runasninkuman lantisninkuman ima. 
1CH.10.10	Chaymantataj Saulpa armasnintaqa lantista churananku wasiman churaykamorqanku, umantataj Dagonta yupaychananku wasiman warkhuykamorqanku. 
1CH.10.11+1CH.10.12	Galaadpi kaj Javesmanta tukuy runas yachaspa filisteos imaynatachus Saulta ruwasqankuta. Chaypacha tukuy wapu runasnin kajkuna parlanakorqanku, Saulpa ayanta, jinataj wawasnimpatapis Jabes llajtaman aparqanku. Chaypitaj chay ayasninkuta uj sach'a uraman p'ampaykorqanku. Chaymanta qhepamantaj qanchis diasta ayunarqanku.
1CH.10.13	Ajinatamin Saulqa wañorqa juchasninrayku. Payqa juchallerqa Señorpa kamachisqasninta mana kasuspa, uj yatiri warmita tapukamusqanraykutaj. 
1CH.10.14	Señortaqa mana taporqachu. Chayraykumá Señorqa kausayninta qhechorqa, kamachinan jallp'atataj Isaéj wawan Davidman qoporqa.
1CH.11.1	Tukuy israelitas tantakorqanku, Hebronmantaj Davidwan parlaj rerqanku. Chaypitaj nerqanku: Noqaykoqa yawar masiyki kayku. 
1CH.11.2	Cheqamanta Saulqa reyniyku kashajtimpis, qampuni israelitastaqa maqanakuman rejtinku pusaj kanki. Chay jawaqa Señor Diosniyki nisorqa qan pusanaykita, kamachinaykitataj kay Israel aylluykitaqa.
1CH.11.3	Chay jinamanta Israelpa tukuy kurajkunasnenqa Hebronman Davidwan parlaj rerqanku, Davidtaj paykunawan Señorpa ñaupaqempi uj tratota ruwarqanku. Chaypacha paykunaqa Davidta ajllakorqanku aceitewan jawispa, Israel ukhupi reyninku kanampaj, imaynatachus Samuelnejta Señor nisqanman jina.
1CH.11.4	Davidwan tukuy israelitaswan Jerusalenman rerqanku, Jebus nisqa chay llajtaman. Chaypeqa jebuseos tiyakorqanku. 
1CH.11.5	Paykunataj Davidman nerqanku: Qan mana kayman yaykumuyta atinkichu, nispa. Chaywampis Davidqa sinch'i jark'achisqa Sión llajtata jap'erparerqa. Kunantaj chay llajtaqa Davidpa llajtan nisqa kashan. 
1CH.11.6	Davidtaj nisqa: Pichus ñaupajta jebuseoswan maqanakoj rejtaqa, kuraj kaj kamachej kanampaj churasaj, nispa. Ñaupajta maqanakuman rej runaqa Serviaj wawan Joab karqa. Jinataj payqa kurajpaj churasqa karqa. 
1CH.11.7	Chaymantataj Davidqa sinch'i jark'achisqa llajtapi tiyakaporqa. Chayrayku Davidpa llajtan nispa suticharqanku. 
1CH.11.8	Chay muyuyninmantaj llajtata jataricherqa Nilomantapacha llajta kancha perqakama. Joabtaj chay wakin llajtataqa jataricherqa. 
1CH.11.9	Davidqa astawan atiyniyojman tukusharqa tukuy atiyniyoj Señor paywan kasqanrayku.
1CH.11.10	Kaykuna karqanku Davidpa aswan allichaj kaj soldadosnin. Paykunaqa kamachishajtin sumajta yanaparqanku, tukuy israelitaswan khuskataj reyninkupaj Davidta ajllakorqanku, israelitasman Señor nisqanman jina.
1CH.11.11	Kaykuna karqanku Davidpa allichaj soldadosnimpa sutisnin: Hacmonej wawan Jasobeam, chay kinsantin wawas wapu soldadosmanta kamachejkuna karqanku; uj kutipi payqa kinsa pachaj runasta lanzanwan wañuracherqa. 
1CH.11.12	Paypa qhepantataj Eleazar karqa, payqa ahohita Dodoj wawan karqa, kinsantin wapu soldadosmanta ujnin kaj karqa. 
1CH.11.13+1CH.11.14	Payqa Davidwan Pas-damin llajtapi karqa maypachachus filisteos maqanakupaj chaypi tantakorqanku chaypacha. Chaypi karqa cebada tarpusqa chajra, maypachachus israelitas filisteosmanta ayqerqa chaypacha, payqa chay tarpusqa chajra chaupipi sayaykukuspa paykunamanta jark'akuspa filisteosta atipaykorqa. Jinamanta Señorqa jatun atipayta qorqa.
1CH.11.15	Uj kutipitaj chay kinsa chunka kurajkunamanta kinsantillanku Adulam chhanka jusk'uman Davidwan tinkoj rerqanku. Filisteosmanta soldadostaj Refaim vallepi jarasqas karqanku. 
1CH.11.16	Davidqa chhanka jusk'upi kasharqa, maypachachus filisteosmanta soldados Belempi kasharqanku chaypacha. 
1CH.11.17	Chaypacha Davidqa kay jinata parlarikorqa: Pillapis Belén llajta punkupi kashan chay pozomanta orqhomuspa yakuta jaywariwanman, nispa.
1CH.11.18	Chaypacha chay kinsantin wapu soldadosqa filisteospa jarankuman yaykuspa, Belenman yaykuna punkumanta uj ladopi kasharqa chay pozomanta yakuta orqhomuspa Davidman aparqanku. Davidtaj mana ujyarqachu, manachayqa Señorpaj nispa pampaman jich'arqa. 
1CH.11.19	Chantá nerqataj: Dios jark'awachun kay yakuta ujyanamantaqa. Chayta ujyayman chayqa, chay runaspa yawarnintachari ujyaspa jinayman, paykunaqa wañuyta mana manchachikuspa yakuta apamporqanku. Davidqa mana ujyarqachu. Kaytaqa chay kinsa wapu soldados ruwarqanku.
1CH.11.20	Joabpa hermanon Abisaeqa chay kinsa chunka ajllasqas kajkuna ukhupi kamachejninku karqa. Uj kutipirí maqanakoj churakorqa, lanzanwantaj kinsa pachaj runasta wañuracherqa. Jinamanta chay kinsa chunka soldados ukhupi may uyarisqa karqa. 
1CH.11.21	Tukuyninkumanta astawan k'achapaj qhawasqa karqa, kamachejninkutaj karqa. Chaywampis manapuni chay kinsa wapusmanqa kikinchakorqachu.
1CH.11.22	Joidaj wawan Benaiqa, Cabseelqa uj wapu runaj wawan karqa, ashkha t'ukuna imastataj ruwarqa. Payllataj Moabmanta Arielpa iskaynin qhari wawasnintapis wañucherqa. Uj p'unchaypiri rit'imusharqa chaypacha uj jusk'uman yaykorqa, chay ukhupitaj uj leonta wañucherqa. 
1CH.11.23	Wañuchillarqataj uj jatun sayayniyoj egipcio runata. Chay runaqa iskay metro khuskanniyoj jina sayayniyoj karqa, payqa uj lanzawan armasqa purej. Chay lanzanqa awanaj bola k'aspinman rijch'akorqa. Benaiataj uj k'aspiwan maqaj churakorqa, chay lanzanta kacharparicherqa, chay kikin lanzallanwantaj wañurparicherqa. 
1CH.11.24	Ajinata Joiadaj wawan Benaiaqa kaykunata ruwarqa, kinsa chunka wapu runas ukhupitaj may uyarisqa karqa. 
1CH.11.25	Paykunamanta nisqaqa astawan allimpaj qhawasqa karqa. Chaywampis manapuni kinsa aswan wapu runaspis paymanqa jap'ikorqachu. Davidqa paywan khuska purej, soldadosnimpa kurajnimpaj churasqanrayku.
1CH.11.26+1CH.11.27+1CH.11.28+1CH.11.29+1CH.11.30+1CH.11.31+1CH.11.32+1CH.11.33+1CH.11.34+1CH.11.35+1CH.11.36+1CH.11.37+1CH.11.38+1CH.11.39+1CH.11.40+1CH.11.41+1CH.11.42+1CH.11.43+1CH.11.44+1CH.11.45+1CH.11.46+1CH.11.47	Chay wapu soldadosqa karqanku: Joabpa hermanon Asael, Belenmanta Dodoj wawan Elhanán; Herdmanta Samot; pelonita nisqa Heles; Tecoamanta Iquespa wawan Ira; Anatotmanta Abiezer; Husamanta Sibecai; ahotita nisqalla. Netofamanta Maharai; Baanaj wawan Heled, paypis Netofallamantataj karqa. Gabaonmanta Riboej wawallantaj. Chayqa Benjamimpa jallp'ampi kashan, Piratosmanta Benaia; Gaas mayumanta Hidai; arbatita nisqa Abiel; Bahurinmanta chay Azmavet; saalbonita nisqa Eliaba; Gizonita Jasempa wawasnin, ararita Sagej wawan Jonatán, Sacarpa wawan Ahiam, paypis aratitallataj karqa; Urpa wawan Elifal; mequeratita Hefer; pelonita Ahías; Carmelmanta Hezrai; Esbajpa wawan Naarai; Natampa hermanon Joel; Hagraejpa wawan Mibhar; amonita nisqa Selec, Berotmanta Naharai. Payqa Sarviaj wawan Joabpaj armasta apaykachajnin karqa. Jatirmanta chay Ira, Jatirllamantataj chay Careb; hitita Urías; Ahlaipa wawan Zabad; Sizaj wawan Adina, payqa rubenita karqa, chanta paykunaj kamachejninkutaj. Paywan khuskataj kinsa chunka runaswan ima, karqa; Maacaj wawan Hanán; mitnita nisqa Josafat; Astarotmanta Uzías; Areorpatawan, Hotampa wawasnin Samawan, Jehielwan ima; Simrej wawan, Jediaelwan hermanon tizita nisqa Johawan ima. Mahanaimmanta Eliel Elnaampa wawasnin Jebaiwan, Josaviaswan; Moabmanta Itma; Eliel, Obet, Sobamanta Jaasielwan ima.
1CH.12.1	David maypachachus Cispa wawan Saulpa ñaupaqenmanta wijch'usqallaraj kashajtin, Siclagpi David kashajtin chayman jamorqanku uj mashkha sumaj wapu maqanakojkunamanta, paykunaqa Davidta yanaparqanku. 
1CH.12.2+1CH.12.3	Paykunaqa wach'ina arcosniyoj karqanku, rumista choqaytataj yacharqanku, flechastapis kachariyta yacharqanku pañawantaj, lloq'ewantaj. Saulpa ayllun Benjamimpa ayllunmanta kaykuna karqanku: Kamachejninku Ahiezer Joaspiwan. Paykunaqa Gabaa llajtamanta Semaj wawasnin karqanku; Azmavetpa wawasnin Jezielwan Peletwan. Anatot llajtamanta Beracawan Jehuwan. 
1CH.12.4	Gabaonmanta Ismaías, payqa kinsa chunka wapu soldadosmanta ujnin kaj karqa, paykunaj kamachejninkutaj. Gederamanta Jeremías, Jahaziel, Johanán, Josabat ima. 
1CH.12.5+1CH.12.6+1CH.12.7	Eluzai, Jerimot, Bealías, Semarías, Sefatías, arufitasmanta kaj. Elcana, Isías, Azareel, Joezer, Jasobeampiwan coreitasmanta kajkuna; Gedormanta Jerohampa wawasnin Joelawan Zabadiaswan ima.
1CH.12.8	Gadpa ayllunmanta kajkunapis wakinkuna Davidpaman pasampullarqankutaj chay ch'in pampapi sinch'i jark'achisqa kashajtin. Paykunaqa may wapu maqanakojkuna karqanku, maqanakupaj sumaj wakichisqas, escudowan, jinataj lanzawan ima. Uyasninkutaj leonesman rijch'akojkuna karqanku, orqosnejtataj tarukas jina usqhayllata correj kanku. 
1CH.12.9	Kaykuna karqanku: Ñaupaj kajqa Ezer karqa; iskay kajtaj Obadías karqa; kinsa kajtaj Eliab karqa; 
1CH.12.10	tawa kajtaj Mismana karqa; phishqa kajtaj Jeremías karqa; 
1CH.12.11	sojta kajtaj Atai karqa; qanchis kajtaj Eliel karqa; 
1CH.12.12	pusaj kajtaj Johanán karqa; isq'on kajtaj Elgabat karqa; 
1CH.12.13	chunka kajtaj Jeremías karqa; chunka ujniyoj kajtaj Macbanai karqa. 
1CH.12.14	Kaykuna Gagpa ayllunmanta soldadosta kamachejkuna karqanku. Paykunamanta aswan sullk'a kaj pachaj soldadoswan ninakoj, chay aswan kuraj kajtaj waranqa soldadoswan ninakoj. 
1CH.12.15	Kaykuna Jordán mayuta chimparqanku chay ñaupaj kaj killapi, maypachachus mayu junt'a yaku wasaykurispa correshajtin. Chaypacha chay tukuy vallespi kajkunataj ayqerqanku inti llojsimuynej ladoman jinataj inti yaykuynej ladomampis.
1CH.12.16	Chay jawaqa wakin runas Benjamimpa ayllunmanta kajkuna jinataj Judáj ayllunmanta kajkunapis Davidwan tinkoj rerqanku chay jark'achisqa cheqapi kashajtin. 
1CH.12.17	Davidtaj paykunaman tinkoj rerqa: Noqaman jamushankichej allin kaypi yanapanawaykichejpaj chayqa, tukuy sonqowan munasaj ujchakunawaykichejta, sitajchus wasanchanawaykichejpaj, enemigosniymantaj jaywanawaykichejpaj jamunkichej chayqa, mana ima juchayoj kashajtiy; jina kanman chayqa ñaupa tatasninchejpa Diosnin chayta rikuspa qankunata jasut'ichun.
1CH.12.18	Chaypacha chay kinsa chunka runaspa kamachejninku Amasaiman Espíritu jamorqa, paytaj qhaparerqa: Isaej wawan David qanwan sonqo tiyasqa kay kachun! Sonqo tiyasqa kay qampi kachun! Sonqo tiyasqa kay qanwan kachun, jinataj yanapasojkunawampis, qanta Dios yanapasusqanrayku!
1CH.12.18	Davidtaj paykunata jap'erqa soldadosnimpa kamachejkunamantaj tukucherqa.
1CH.12.19	Manasespa ayllunmanta wakinkuna Davidpa ladoman riporqanku, maypachachus filisteoswan Saulpa contranta maqanakunankupaj risharqa chaypacha. Chaywampis Davidqa filisteosta yanapayta mana aterqachu, filisteospa kamachejkunasninku parlanakuytawan kachaporqanku, kay jinata nispa: Davidqa noqanchejta wañurparichiytawankama wiraqochin Saulman riponqa!, nispa. 
1CH.12.20	Manasespa ayllunmanta kajkuna runas Davidman chimpaporqanku, Siclagman chimpapushajtin. Chaykunaqa karqanku Adnas, Jozabad, Jediael, Micael, Jozabad, Eliú, Ziletai ima. Paykuna Manasespa soldadosninmanta kamachejkuna karqanku. 
1CH.12.21	Kaykuna karqanku Davidta yanapajkuna. Tukuyninku may wapu maqanakojkuna karqanku; soldadosnimpa kamachejkunasninmantaj tukorqanku. 
1CH.12.22	Sapa p'unchaytaj Davidta yanapajkuna chayamullarqankupuni may ashkha soldados kanankama, may ashkha soldados Diospa jarampis kanman jina.
1CH.12.23	Kaykuna kanku tukuy soldados maqanakupaj jina wakisqas piskunachus Hebronman Davidpaman jamorqanku Saulpa kamachinan kajta Davidman pasachimunankupaj Dios kamachisqanman jina: 
1CH.12.24	Judá ayllumanta kajkuna sojta waranqa pusaj pachajniyoj runas escudosnintin, lanzasnintin, maqanakupaj wakichisqas. 
1CH.12.25	Simeompa ayllunmanta kajkunamantataj qanchis waranqa pachajniyoj, wapu maqanakojkuna, jinataj maqanakupaj sumaj wakisqas. 
1CH.12.26+1CH.12.27+1CH.12.28	Levéj ayllunmanta kajkunataj tawa waranqa sojta pachajniyoj, kinsa waranqa qanchis pachajniyojtaj Aarompa ayllunmanta kajkuna. Joiadataj kamachejninku karqa, Sadocwan ima, payqa wapu maqanakoj wayna runa karqa ayllun ukhumanta iskay chunka iskayniyoj kamachejkunasninwan. 
1CH.12.29	Benjamimpa ayllunmanta kajkunataj chay Saulpa kikin ayllunmanta, kinsa waranqa runas karqanku. Paykunaqa yaqha tukuyninku Saulman sayasqaslla karqanku. 
1CH.12.30	Efraimpa ayllunmantataj karqanku, iskay chunka waranqa pusaj pachajniyoj may wapu soldados. Ayllunkupitaj may mentasqas karqanku. 
1CH.12.31	Manasespa khuskan ayllunmantataj chunka pusajniyoj waranqa karqanku. Paykuna mink'asqas karqanku Davidpa kamachejninkupaj jina churamunankupaj. 
1CH.12.32	Isacarpa ayllunmanta kajkunataj yachajkuna karqanku Israel ayllu imastachus ruwana kajmanta yachajkuna, paykunaqa karqanku iskay pachaj kamachejkuna, ayllunkumanta kajkunataj chaykunaj nisqankuman jina ruwaj kanku. 
1CH.12.33	Zabulompa ayllunmanta kajkunataj phishqa chunka waranqa karqanku. Paykunaqa tukuy laya armaswan wakichisqas soldados karqanku, mana iskayrayaspa Davidta yanaparinankupajtaj may k'uchis karqanku. 
1CH.12.34	Neftaléj ayllunmantataj karqanku waranqa kamachejkuna, kinsa chunka qanchisniyoj soldadostaj lanzaswan escudoswan maqanakupaj wakisqas. 
1CH.12.35	Dampa ayllunmanta kajkunataj, iskay chunka pusajniyoj waranqa sojta pachajniyoj soldados karqanku. 
1CH.12.36	Aserpa ayllunmanta kajkunataj, tawa chunka waranqa maqanakupaj wakisqa soldados karqanku. 
1CH.12.37	Chay jawaqa Jordán mayu chay chimpamanta, Rubempa ayllunmanta kajkuna, Ajadpa ayllunmanta kajkuna, jinataj Manasespa khuskan ayllunmanta kajkunapiwan pachaj iskay chunkayoj waranqa karqanku, paykunaqa tukuy laya armasniyoj karqanku.
1CH.12.38	Kay tukuy maqanakoj soldadosqa Hebronman rerqanku, wakisqas maqanakuman rinankupaj jina allin sonqowan Davidta tukuy Israel ukhupi kamachejkunata jina churanankupaj; ajinallatataj Israel tukuy aylluntin uj yuyaylla karqanku chayta ruwanankupaj. 
1CH.12.39	Chaypi Davidwan kinsa diasta karqanku mikhuspa, ujyaspataj, llajta masisninku chay tukuyta wakichisqankurayku. 
1CH.12.40	Chay jawaqa qayllasninkupi kajkuna kausaqesninkupis Isacarmanta kajkuna, Zabulonmanta kajkuna, jinataj Neftalejpamantapis burrospi, camellospi, mulaspi, bueyespi ima kay tukuy mikhunasta aparqanku: Jak'uta, higo t'antasta, k'isasta, vinota, aceiteta, wakasta, ovejasta ima, tukuy imasmanta ashkhata aparqanku, Israel ayllu ukhupi sinch'i kusiy kasqayrayku.
1CH.13.1	Davidqa tapurerqa chay waranqa soldadosta pusajkunata, pachaj soldadosta pusajkunata, kuraj kamachejkunatawan. 
1CH.13.2	Chanta tukuynin Israel ayllu tantasqaman nerqa: Qankunaman allin rijch'asunkichejman chayqa, Señor Diosninchejtaj munanman chayqa, willarachinachej tukuy llajta masisninchejman, tukuynin Israel jallp'api qhepakojkuna jamunankupaj, jinataj tukuy sacerdotesman, levitasman llajtasninkupi kashanku, jinataj chay michinanku jallp'aspi kashanku, paykunamampis tantakamunankupaj noqanchejwan. 
1CH.13.3	Diosninchejpa trato ruwasqa cajonninta apamunanchejpaj, imaraykuchus Saulpa tiemposninmantaña qonqarparinchej chaytaqa. 
1CH.13.4	Tukuy Israelmanta runastaj munarqanku chay jinata ruwakunanta, tukuyninkuman allin rijch'asqanrayku.
1CH.13.5	Davidqa tantaykorqa tukuy Israel aylluta, Egiptowan tinkuy Sihormantapacha Hamat llajtaman yaykunakama, Queriat-jearim llajtamanta Diospa trato ruwasqa cajonninta apamunankupaj. 
1CH.13.6	Chaymantaqa tukuy israelitaswan khuska Baala nisqa Queriat-jearim llajtaman wicharerqa, chayqa kashan Judá jallp'api. Chaymanta Diospa trato ruwasqa cajonninta apamunankupaj, chaypeqa Señor querubines nisqa patapi tiyakun, chay cajón patapitaj Señormanta mañakuna kaj. 
1CH.13.7	Chay cajontaqa mosoj carreta pataman churaykuspa Abinadabpa wasinmanta apakamporqanku. Uzawan Ahiowantaj chay carretataqa pusasharqanku. 
1CH.13.8	Chaykamataj David tukuy Israel aylluwan, tukuy kallpankuwan takispa, tususpa arpaswan, salterioswan, panderoswan, platilloswan, jinataj trompetaswan risharqanku. 
1CH.13.9	Nacón nisqa ereman chayajtinkutaj, chaypacha Uzaqa makinta aysarerqa cajonta jap'inampaj bueyes misk'aspa thalarparisqankurayku. 
1CH.13.10	Señortaj chaymanta sinch'ita Uzapaj phiñarikorqa, chay cajonta makinwan llujchiykusqanrayku, chay kikimpitaj Diosqa Uzata wañurparicherqa.
1CH.13.11	Davidtaj sinch'ita phiñakorqa, Señorqa Uzata wañurparichisqanmanta, chayrayku chay cheqata suticharqa Perez-Uzata. Kunan p'unchaykunaskama chay sutiyoj kashan. 
1CH.13.12	Chay diapachataj Davidqa Diospa ñaupaqempi mayta mancharikorqa, qhaparispataj nerqa: Imapajtaj yuyallasajpis Diospa cajonninta apaytaqa!, nispa. 
1CH.13.13	Davidqa Diospa cajonninta llajtanman mana aparqachu, manachayqa Obed-Edompa wasinman apanankuta kamacherqa. Obed-edonqa Gat llajtamanta karqa. 
1CH.13.14	Diospa cajonnenqa Obed-edompa wasimpi kinsa killata qhepakorqa. Señortaj bendicerqa Obed-edompa wasi ayllunta, jinataj tukuy imasnintapis.
1CH.14.1	Tiro llajtaj reynin Hiranqa willajkunasninta Davidman kacharqa, jinataj wasi ruwajkunata, carpinterostapis. Paykunaqa cedro k'aspista aparqanku palaciota jatarichipunankupaj. 
1CH.14.2	Chaypacha Davidqa yacharqa Dios sut'inchasqanta Israelpa reynimpaj churasqanta, Israel ayllunta kamachishajtin allin risqanrayku.
1CH.14.3+1CH.14.4+1CH.14.5+1CH.14.6+1CH.14.7	Davidqa waj warmiswan casarallarqataj Jerusalempi. Kaypi aswanraj karqanku qhari wawasnin, jinataj warmi wawasnimpis. Jerusalempi nacekorqanku chay wawasnimpata sutisnin karqanku: Samua, Sobat, Natán, Salomón, Ibhar, Elisúa, Elpelet, Noga, Nefet, Jafía, Elisama, Eliada, Elifelet ima.
1CH.14.8	Filisteostaj yachaytawankama David ajllasqa kasqanta tukuynin Israelpa reynin kanampaj, paykunamanta tukuyninkutaj payta mask'aj rerqanku. Davidtaj chayta yachaspa paykunaj contrankupi llojserqa. 
1CH.14.9	Chaypacha filisteosqa ñaupajman astawan rispa Refaim valleman junt'aykorqanku. 
1CH.14.10	Chaypacha Davidqa Señorman tapurerqa: Atiymanchu filisteoswan maqanakoj riyta? Paykunata atipachiwankichu? Señortaj kuticherqa: Arí, paykunata makisniykiman jaywasqayki. 
1CH.14.11	Davidtaj Baal-perazinman rispa paykunata atiparqa, nerqataj: Uj mayu yaku chayamuy jinata Señorqa ñanta kicharin enemigosninkoj chaupimpi. Chayrayku Baal-perazinta suticharqanku. 
1CH.14.12	Chay jawa filisteospis lantisninkuta saqerpayarqanku, Davidtaj kamacherqa ruphaykuchinankuta. 
1CH.14.13	Filisteos ujtawan maqanakoj jamullarqankutaj Refaim vallenejkama. 
1CH.14.14	Jinamanta Davidqa watejmanta Diosta tapurillarqataj, Diostaj payman kuticherqa: Ama ñaupajmantachu maqajqa yaykuychej, manachayqa muyuykuspa bálsamo sach'as chayman chayaspa qhepa ladomanta maqaj yaykuychej. 
1CH.14.15	Maypachachus sach'as patanejpi thaskishaspa ch'ajwajta uyarinki chaypacha maqanakoj churakuy; chay niyta munanqa noqa qampa ñaupaqeykita rishasqayta filisteo soldadosta wañurachinaypaj.
1CH.14.16	Davidtaj ruwarqa Dios imaynatachus nisqanman jina, filisteo soldadostataj atipaykorqanku, Gabaonmanta Gezerkama. 
1CH.14.17	Chayrayku tukuynej jallp'aspi wapu kasqanqa uyarikorqa. Señortaj tukuy naciones manchachikunankuta ruwarqa.
1CH.15.1	Davidqa wasista ruwakorqa, Davidpa llajtan nisqapi. Diospa cajonninta chaypi churanankupajpis uj cheqata wakichillarqataj; chaytaj karqa uj toldo wasipi. 
1CH.15.2	Chaypacha kamacherqa: Mana levitasmanta kajkunaqa mana mayqempis Diospa cajonnintaqa apayta atinchu, Señorqa paykunata chayta apaykachanankupajpuni ajllasqanrayku, paypa serviciompipunitaj kanankupaj.
1CH.15.3	Chaymantataj, tukuy israelitasta Jerusalempi tantaykorqa, Diospa cajonnimpaj maypichus wakicherqa chayman apamunankupaj. 
1CH.15.4	Aarompa mirayninmanta kajkunata, chantá levitasmanta kajkunatapis tantaykullarqataj. 
1CH.15.5+1CH.15.6	Coatpa mirayninmanta kajkunamantaqa pachaj iskay chunkayoj runas karqanku: Uriel, aylluntin ima, Merarej mirayninmantataj iskay pachaj iskay chunkayoj runas kamachejkuna Asaías ayllusnintin ima. 
1CH.15.7	Gersompa mirayninmanta kajkunamantataj pachaj kinsa chunkayoj runas karqanku: Kamachejninku Joel, ayllusnin ima. 
1CH.15.8	Elizafampa mirayninmanta kajkunataj iskay pachaj runas karqanku: Semaías kamachejninku ayllusnin ima. 
1CH.15.9	Hebrompa mirayninmantataj pusaj chunka runas karqanku: Kamachejninku Eliel, ayllusnintin ima. 
1CH.15.10	Uzielpa mirayninmantataj pachaj chunka iskayniyoj runas karqanku: Aminadab kamachejninku, ayllusnin ima.
1CH.15.11	Chaymantataj, Davidqa wajyarqa Sadocta, Abiatarta ima. Paykunaqa sacerdotes karqanku. Levitasmantataj wajyarqa Urielta, Asaiasta, Joelta, Elielta, Aminadabta ima. 
1CH.15.12	Paykunamantaj nerqa: Qankunaqa levitas, ayllumanta kamachejkuna kankichej. Chayrayku llimphuchakuychej ayllusniykichejwan khuska, Israelpa Señor Diosnimpa cajonninta apanaykichejpaj wakicherqani chay cheqaman. 
1CH.15.13	Ñaupaj kutipi qankuna chayta mana ruwasqaykichejrayku noqanchejmanta ujninchejta Señor wañurparicherqa, Señorta mana tapurispalla, nisqanta mana junt'asqanchejrayku.
1CH.15.14	Chaypacha sacerdotesqa levitaspis llimphuchakorqanku, leypi imaynatachus nisqanman jina, Israelpa Señor Diosnimpa cajonninta apanankupaj. 
1CH.15.15	Paykunaqa k'aspisninmanta lijrariykukuspa aparqanku, imaynatachus Señor kamacherqa kamachin Moisesnejta chayman jina.
1CH.15.16	Chaymantataj kamachillarqataj, levitaspa kamachejkunasninta, paykuna ukhu ayllumanta mask'anankuta, takejkunata, tocanasnintinta, salteriosniyojta, arpasniyojta, platillosniyojta ima, sinch'ita sumaj kusiywan takerqanku. 
1CH.15.17	Levitasqa Joelpa wawan Hemanta ajllarqanku, jinallataj Berequiaspa wawan Asaftapia. Payqa Hemampa ayllun karqa. Ajllarqankutaj Merarej wawasninta, hermanosnintapis, Cusaiaspa wawan Etanta jina. 
1CH.15.18	Chay jawaqa ajllarqankutaj chay karu ayllusninkutapis. Paykunaqa chay allinta takejkunamanta qhepallapi karqanku: Zacarías, Jaaziel, Semiramot, Jehiel, Uni, Eliab, Benaía, Maasías, Matatías, Elifelehu, Micnías ima. Chaymanta, Obed-edom, Jeiel ima. Paykuna punku qhawajkuna karqanku.
1CH.15.19	Takejkunamanta karqanku: Hemán, Asaf, Etán ima. Paykuna churasqas karqanku bronce platillosta ch'ajwachinankupaj. 
1CH.15.20	Chantá Zacariaspata, Azielpata, Semiramotpata, Jeielpata, Unejpata, Eliabpata, Maasiaspata, Benaiajpatataj salteriosninku tiyaporqa elamitas jina tocarinankupaj. 
1CH.15.21	Matatiaspata, Elifelehumpata, Micniaspata, Obed-edompata, Jeielpata, chantá Azasiaspata ima, arpasninku tiyaporqa simionitas jina tocarispa takiyta qallarichinankupaj. 
1CH.15.22	Quenaniasqa levitasmanta kamachejninku karqa, paytaj mink'asqa karqa takichinamanta, tukuymanta astawan yachasqanrayku. 
1CH.15.23	Diospa cajonninta qhawanamantaqa, Berequiaswan Elcanawan mink'asqas karqanku. 
1CH.15.24	Sacerdotesmantataj Sebanías, Josafat, Natanael, Amasai, Zacarías, Benaías, Eliezer ima Diospa cajonnimpa ñaupaqempi trompetasta tokaj kanku. Obed-edonwan, Jehiaswan Diospa cajonninta qhawaj kanku.
1CH.15.25	Chaypacha Davidqa, Israelmanta kurajkunawan, soldadospa kurajkunasninku ima, kusiywan rerqanku Dioswan trato ruwasqa cajonninta Obed-edompa wasinmanta apamoj. 
1CH.15.26	Levitasta Dios yanapasqanrayku Diospa cajonninta apamuypi ruphachiporqanku qanchis novillosta, qanchis corderostawan Diosman ñak'aspa jaywarqanku. 
1CH.15.27	Davidtaj sumaj lino p'achawan p'achallisqa rerqa, ajinallatataj Diospa cajonninta apajkuna levitaspis, takejkunapis, takiyta yachachej Quenaniaspis ajina p'achallisqasllataj karqanku. Chay jawa Davidqa linomanta efodwan p'achallisqa rerqa. 
1CH.15.28	Tukuy israelitas ajinata aparqanku allinyakuna Dioswan trato ruwasqa cajonnintaqa, kusiywan qhaparkachaspa, pututuspa ch'ajwaynimpi, trompetaspapi, platillospapi, jinataj salteriosta, arpasta tocarispa.
1CH.15.29	Dioswan trato ruwasqa cajonninta Jerusalenman chayachimojtinkukamaqa, Saulpa wawan Mical ventanaman qayllaykorqa. Payqa Davidta kusiywan tusojta rikuspataj, sonqompi sinch'i chejniyta q'enayasqa Davidpaj karqa.
1CH.16.1	Diospa cajonnenqa apasqa karqa. Churaykorqankutaj uj carpa wasiman, David chaypaj ruwacherqa chayman. Chay ratopacha uywasta ñak'aspa q'olacherqanku Diospa ñaupaqempi allinyakunapaj nisqa rikuchikutapis. 
1CH.16.2	Davidtaj chay imasta Diosman jaywaytawankamaqa, tukuynin Israel aylluta Señorpa sutimpi bendicerqa. 
1CH.16.3	Tukuynin israelitasman, qharisman, warmismanwan qorqa uj t'antakama, palma poqoymanta ruwasqa t'antata, uvas k'isamanta ruwasqa t'antatapis.
1CH.16.4	Davidqa levitasmanta ajllarqa yanapajkunata, Diospa cajonnimpa ñaupaqempi mink'asqas karqanku imastapis ruwanankupaj, graciasta qonankupaj, yupaychanankupajtaj Israelpa Señor Diosninta. 
1CH.16.5	Kamachejninkoqa Asaf karqa, paypa qhepantataj Zacarías karqa, chaymanta Jeiel, Semiramot, Jehiel, Matataías, Eliab, Benaía, Obed-edom, Jeiel ima. Paykunaqa tocanasnintin ima karqanku, salteriosniyoj, arpasniyoj ima. Asafqa platillosta tocarqa. 
1CH.16.6	Sacerdotesmantataj Benaiaswan, Jahazielwan, trompetasta tocaspalla karqanku Dioswan trato ruwasqa cajompa ñaupaqempi.
1CH.16.7	Chay kikin diallataj Davidqa kamacherqa Asaftawan, chay hermanosnintawan Señorman oqharinankuta uj takiyta, graciasta Diosman qospa, ñaupaj kaj takiyta kay jinata:
1CH.16.8	Señorman graciasta qoychej!
1CH.16.8	Sutinta qhapariychej!
1CH.16.8	Tukuy ayllusman willaraychej ruwasqasninmanta.
1CH.16.9	Paypa sutimpi takiychej takiykunata.
1CH.16.9	Jatuchaj ruwasqasninmanta parlaychej!
1CH.16.10	Llimphu sutinmantaqa parlaychej.
1CH.16.10	Sonqosninkupi kusikuchunku,
1CH.16.10	Señorta mask'ajkunaqa!
1CH.16.11	Señorman qayllaykuychej, atiyninman qayllaykuychej;
1CH.16.11	tukuy tiempopi Señorman qayllaykuychej.
1CH.16.12	Jatuchaj ruwasqasninmanta yuyarikuychej, chay t'ukuna ruwasqasninmantapis.
1CH.16.12	Chay kamachiykunasta qosqasninmantapis yuyarikuychej.
1CH.16.13	Qankuna Israelpa ayllunmanta kamachin kajkuna, qankuna Jacobpa wawasnin, ajllasqas kankichej chaykuna.
1CH.16.14	Payqa Señor Diosninchej;
1CH.16.14	Pay kamachin tukuy kay pachata!
1CH.16.15	Waranqa runa mitasñapis pasachunku, mana jayk'aj qonqaponqachu chay trato ruwasqamantaqa.
1CH.16.16	Abrahamwan ruwarqa chay tratomantaqa,
1CH.16.16	Isaacman jurarqa chaymantapis.
1CH.16.17	Chay tratotaj Jacobman kamachiykunasta jina qorqa,
1CH.16.17	Israelpaj wiñay trato kanampaj.
1CH.16.18	Kay jinata nispa:
1CH.16.18	Canaán jallp'ata qosqayki, maychus chayaqeyki jina tocasunki chayta.
1CH.16.19	Paykunaqa pisilla karqankupis,
1CH.16.19	ñan purejkuna jina pisilla.
1CH.16.20	Uj nacionmanta waj nacionman purejkuna jina,
1CH.16.20	uj reinomanta waj reinoman rishajkuna jinataj.
1CH.16.21	Dios jark'arqa paykunata maqanankumanta.
1CH.16.21	Reykunastapis k'amerqa kay jinata:
1CH.16.22	Ajllasqa runasniyta ama llankhankichejchu,
1CH.16.22	amataj profetasniytapis imanankichejchu, nispa.
1CH.16.23	Señorman takiychej, tukuy kay pachapi tiyakojkuna runas,
1CH.16.23	sapa día salvacionninmanta willaraychej.
1CH.16.24	Parlaychej may jatun kayninmanta t'ukuna imasta,
1CH.16.24	ruwasqasninmantawan tukuy aylluspa ñaupaqempi,
1CH.16.24	jinataj nacionespa ñaupaqempipis.
1CH.16.25	Señorqa may jatunmin, sinch'i yupaychanapaj jinapuni.
1CH.16.25	Tukuy dioskunamanta nisqaqa aswan manchachikuna.
1CH.16.26	Waj ayllumanta runaspa dioskunasninkoqa mana imachu kanku.
1CH.16.26	Señorqa tukuy janaj pachakunata ruwarqa.
1CH.16.27	Ñaupaqempeqa jatun chay kashan.
1CH.16.27	Atiywan kusiywan llimphu wasimpeqa kashan.
1CH.16.28	Señorman qoychej, llajtas ukhupi kaj ayllus,
1CH.16.28	qoychej ari Señorman atiyta, kusiytapis.
1CH.16.29	Señorman qoychej sutinman tukuy jatunchayta qona kajta,
1CH.16.29	ñaupaqenman jaywanaykichej kajwan chimpaykuychej.
1CH.16.29	Señorpa ñaupaqempi qonqorikuychej k'acha llimphu wasimpi.
1CH.16.30	Tukuy kay pachapi kajkuna ñaupaqempi kharkatitichichunku.
1CH.16.30	Paymin kay pachatapis mana kuyukojta sayacherqa.
1CH.16.31	Janaj pachakunapis kay pachakunapis kusikuchunku.
1CH.16.31	Tukuy nacionesman willakuchun Señorqa rey kasqanta.
1CH.16.32	Mar qocha, jinataj chaypa tukuy kajkunapis qhaparichunku.
1CH.16.32	Campopis, tukuy chaypi kajkunawan ima kusikuchunku.
1CH.16.33	Orqospi sach'aspis kusiywan qhaparichunku.
1CH.16.33	Señorpa ñaupaqempi payqa kay pachata kamachej jamushan.
1CH.16.34	Señorman graciasta qoychej, payqa may k'achamin,
1CH.16.34	munakuynin wiñaypaj kasqanrayku.
1CH.16.35	Niychej: Salvawayku Diosniyku, qampis salvadorniykoqa kanki.
1CH.16.35	Naciones ukhumanta tantaykuwayku, kacharichiwaykutaj,
1CH.16.35	yupaychanaykupaj llimphu sutiykita,
1CH.16.35	kusisqas qanta yupaychanaykupaj.
1CH.16.36	Bendicisqa kachun Israelpa Señor Diosnenqa wiñay wiñaynintimpaj!
1CH.16.36	Tukuynin ayllutaj kuticherqa, ajina kachun, nispa.
1CH.16.36	Señortataj yupaycharqanku. 
1CH.16.37	Ajinata Davidqa Señorwan trato ruwasqa cajompa ñaupaqempi saqerqa Asafta hermanosnintawan, chaypi sapa p'unchay imaschus ruwanas kasqanman jina imastapis ruwanankupaj. 
1CH.16.38	Saqellarqataj Obed-edonta chay sojta chunka pusajniyoj hermanosnintawan. Punku qhawajkunapajtaj: Jedutun wawan Obed-edonta, Hosata ima. 
1CH.16.39	Sadoctawan wauqesnin sacerdotestawan saqerqa Gabaón yupaychana wasipi Señorwan parlana toldo wasej ñaupaqempi. 
1CH.16.40	Chaypi Señorman chay ruphachina altarpi ñak'asqa uywasta rikuchikusta Señorpaj q'olachinallankupajpuni paqarinnimpi, jinataj tardempipis, Señorpa leynimpi imaynatachus nisqanman jina. Chayta Señorqa uj kamachita jina Israel aylluman saqerqa. 
1CH.16.41	Saqellarqataj paykunatawan khuskata Hemanta, Jedutunta, chay ajllasqas kajkunamanta puchojkunatawan ima, paykunaqa sutisninkumanta ajllasqas karqanku, mink'asqastaj takinankupaj: Señorman graciasta qoychej, imaraykuchus jatunmin munakuynenqa, nispa. 
1CH.16.42	Paykunaqa pututusta, chanta platillosta ima tocaj kanku, waj takichinaspaj nisqa tocanastawan Diosman takiykunasta takichispa. Jedutumpa wawasnenqa punkuta qhawanamanta mink'asqas karqanku.
1CH.16.43	Chaymantataj, tukuyninku wasisninkuman kutiporqanku, Davidpis wasinman kutipullarqataj ayllunta bendicimunampaj.
1CH.17.1	David palaciompi tiyakushajtinña, profeta Natanman nerqa: Noqa cedromanta ruwasqa palaciopi tiyakuni, Dioswan trato ruwasqa cajontaj cortinas urallapi kashan.
1CH.17.2	Natantaj kuticherqa: Imachus sonqoykipi kashan chayta ruwallay, Diosqa qanwan kashan.
1CH.17.3	Chay ch'isipachataj Diosqa, profeta Natanman nerqa: 
1CH.17.4	Riy, kamachiy Davidwantaj parlamuy, willamuytaj noqa Señor nisqayta: Noqa tiyakunaypaj wasita, mana qanchu jatarichipuwanki. 
1CH.17.5	Israelta orqhomusqanmantapacha kunankamaqa, mana jayk'ajpis yupaychana allin wasipichu tiyakorqani, manachayqa uj toldomanta ruwasqa wasillapi, kaynejpitaj jaqaynejpitaj. 
1CH.17.6	Tukuy tiempopi paykunawan purisqaypeqa mana jayk'ajpis ni mayqen juezman, aylluyta kamachinankupaj ajllarqani chaykunamantaqa mana mañarqanichu uj yupaychana wasita cedromanta jatarichipunawantaqa. 
1CH.17.7	Chayrayku niy kamachiy Davidman noqa Tukuy Atiyniyoj Señor, nisqayta: Ovejas tropa chaupimanta, noqa ovejasta michinamanta orqhomorqayki, Israel aylluypa kamachejnin kanaykipaj. 
1CH.17.8	Mayllamampis rejtiykeqa noqa qanwan rerqani, ñaupaqeykimanta tukuy kaj enemigoykitataj noqa tukucherqani, may mentasqa kanaykitataj ruwasaj, imaynatachus kay pachapi chay allichaj runas uyarisqas kanku ajinata. 
1CH.17.9	Chay jawaqa, aylluy Israelpaj uj cheqata waquichipuni, chaypitaj kikin jallp'ankupi tiyakunankupaj paykunata churani chaypeqa mana pipis paykunawan chejninakunampaj, nitaj juchasapa runaspa ñaupaqempi jina llakichinankupaj. 
1CH.17.10	Paypachachus Israel aylluyman chay atipachej kuraj runasta churarqani chaypacha, jinataj noqa tukuy enemigosnintinta k'umuykuchisaj. Willachiykitaj mirayniyki ashkha kananta. 
1CH.17.11	Maypachachus qampa kausayniyki tukukojtin, wañupojtiykitaj, noqa ujnin aylluykimanta ujnin kajta, rey kanampajtaj churasaj, paytataj kamachinampi allinta sayachisaj. 
1CH.17.12	Pay uj yupaychana wasita jatarichipuwanqa, noqataj kamachinanta wiñaypaj sayachisaj. 
1CH.17.13+1CH.17.14	Noqa paypaj uj tata kasaj, paytaj waway kanqa. Manataj khuyakuyniyta paymanta t'aqasajchu imaynatachus qanmanta ñaupaj reymanta jinataqa, manachayqa wiñaypaj wasiypi, chanta reinoypipis payta churasaj. Reinompis wiñaypaj sayachisqa kanqa.
1CH.17.15	Natanqa Davidman kay tukuyta willarqa, imaynatachus rikusqanta, imaynatachus uyarisqanta ima. 
1CH.17.16	Chaypacha, rey Davidqa Señorman parlaj rerqa, nerqataj: Señor Diosníy, pitaj noqa kasqani, aylluypis imataj kasqa kaykama chayachimunawaykipajri? 
1CH.17.17	Diosníy, kay tukoyqa pisiraj qanmanqa rijch'asunki, qanqa kay kamachiykej karu jamoj mirayninmantawan parlanki, may sumaj runapis kayman jinata qhawawanki, Señor Diosníy! 
1CH.17.18	Imatawantaj astawan niykiman Señor kay kamachiykita allin runapaj qhawachisqaykimantari? Qanqa rejsinki kay kamachiykitaqa. 
1CH.17.19	Señor, kay t'ukuna imastaqa kay kamachiykita munakusqaykirayku ruwarqanki, qampa allin munayniykiman jina, jatun kayniykita rikuchinaykirayku. 
1CH.17.20	Señor, mana pipis qan jina kanchu, manataj qanmanta jawaqa waj dios kanchu, imaynatachus chay tukuy imasta uyarisqaykuman jinaqa. 
1CH.17.21	Israel aylluyki jinari, mana ujwan pay jina kanchu, payqa uj k'ata nación kay pachapi kajkunamantaqa! Qan, Diosníy, kacharicherqanki aylluyki kanampaj, qantaj may uyarisqa karqanki paykunawan t'ukuna jatuchaj imasta ruwaspa. Qan Egiptomanta orqhomorqanki chay aylluykej ñaupaqenmanta chay waj nacionesta wijch'orqanki. 
1CH.17.22	Qanqa Israelta aylluykipaj wiñaypaj jap'erqanki, Señor Diosninkutaj kanki.
1CH.17.23	Ajinata ari, Señor Diosníy, kay kamachiykiman, mirayninmanwan wiñaypaj junt'ay maychus nisqaykiman jina. 
1CH.17.24	Imastachus niwasqaykeqa junt'akuchumpuni, sutiykitaj jatunchasqapuni kachun, nichunkutaj Tukuy Atiyniyoj Diosninmin kasqanta. Payqa cheqamanta Israelpa Diosnin, nisqa. Kamachiyki Davidpa miraynenqa qampa waqaychayniykipi wiñaypaj sayachun. 
1CH.17.25	Qan, Diosníy, yachayta qowanki noqaj mirayniyta sayachinaykimanta. Chayrayku noqa kamachiyki kasqaywampis uj imata mañarikusqayki. 
1CH.17.26	Qanqa, Señor, Dios kanki, kamachiykimantaj may chhika khuyakuyta qonaykita ninki. 
1CH.17.27	Kunantaj kay kamachiykej mirayniyta bendiciyta munarqanki, wiñaypaj makisniykipi waqaychasqas kanankupaj. Qan, Señor, mirayniyta, wiñaypajtaj bendicisqa kanqa.
1CH.18.1	Kaymantataj Davidqa filisteosta atipaykorqa, k'umuykachacherqataj Gat llajtanta, jinataj chay qayllampi ranchosnintapis filisteospa ranchosnintapis filisteospa makisninkumanta qhechurarqa. 
1CH.18.2	Moabitastapis atipaykullarqataj, jinamanta paykunaqa Davidpa atiynin urapi karqanku, impuestostapis payman pagananku karqa.
1CH.18.3	Davidqa atipaykullarqataj Hanat chaynejpi Sobaj reynin Hadad-ezerta. Payqa Eufrataes mayu chaynejta jap'ikapoj rishajtin. 
1CH.18.4	Davidqa paykunamanta maqanakupaj nisqa waranqa carretasta qhechorqa, presostataj jap'ikaporqa qanchis waranqata, caballospi soldadosmanta, chakipi rejkuna soldadosmantataj iskay chunka waranqasta; chay jawataj chay maqanakuman rina carretasta qhatataj caballosta chakisninta p'akirarqa. Pachaj carretasta qhatatinankupaj jinalla caballostaqa mana wañucherqachu.
1CH.18.5	Chaymantataj chayamorqanku Damascomanta sirios, Sobaj reynin Hadad-ezer yanapaj, chaypacha Davidqa atipallarqataj siriostaqa iskay chunka iskayniyoj waranqa runasta wañurachispa. 
1CH.18.6	Chaymantataj Davidqa siriosmanta Damasco llajtapi qhawajkuna soldadosta churarqa, siriostaj Davidpa kamachiyninman churasqas karqanku, impuestotapis payman pagananku karqa. Ajinata Señorqa Davidta atipacherqa mayllamampis rejtin.
1CH.18.7	Chaymantataj Davidqa, Hadad-ezerpa soldadosnimpa qori escudosninta jap'ikaporqa, Jerusalenmantaj chaykunata apakaporqa. 
1CH.18.8	Ajinallataj jap'ikaporqa Tibhatpi Cumpiwan ashkha bronce karqa chaytapis. Chay llajtasqa Hadad-ezerpata karqanku. Chay broncewantaj qhepaman Salomón chay yaku churanata jatunta ruwarqa sayantasta, yupaychana wasipi ruwanapaj kaj imastawan.
1CH.18.9+1CH.18.10	Hamatpa reynin Toi maypachachus yacharqa David atipaykusqanta Sobaj reynin Hadad-ezerta chaypacha, wawan Adoranta kacharqa, qorimanta, qolqemanta ruwasqa, jinataj broncemanta ima ruwasqasniyojta, rey Davidta napaykunampaj, kusiyninta rikuchinampajwan, rey Hadad-ezerta maqanakupi atipaykusqanrayku, rey Toeqa paywan maqanakullapitaj kasqanrayku. 
1CH.18.11	Davidqa kay tukuy kaj imasta, qorimanta kajta, qolqemanta kajtawan Señorpaj t'aqarqa, kay tukuy nacionesmanta qhechusqasnintawan, Edonmanta, Moabmanta, amonitasmanta, filisteosmanta, amalecitasmanta ioma.
1CH.18.12	Saviaj wawan Abisaitaj atipaykorqa Kachi Vallepi, chunka pusajniyoj waranqas edomitasta. 
1CH.18.13	Chaymantataj churarqa qhawajkuna soldadosta Edomman. Tukuy edomitaspis Davidpa kamachiynimpi karqanku, Señortaj atipacherqa, mayllamampis David rejtenqa.
1CH.18.14	David tukuy Israel aylluta kamacherqa. Payqa cheqa justiciata ruwarqa, cheqa sonqoyojtaj kamachisqa tukuy ayllunwanqa. 
1CH.18.15	Soldadosninta kamachejqa Sarviaj wawan Joab karqa; chanta Ahiludpa wawan Josafattaj reypa qelqerin karqa. 
1CH.18.16	Ahitobpa wawan Sadoc, Abiatarpa wawan Ahimelecpiwan sacerdotes karqanku, Savsa willaj qelqerin karqa. 
1CH.18.17	Joiadaj wawan Benaiataj chay cereteosmanta peleteosmantawan soldadosta kamachisharqa. Davidpa wawasnintaj kuraj yanapajkunasnin karqanku.
1CH.19.1+1CH.19.2+1CH.19.3	Mana chhika unayninmantachu amonitaspa reyninku Nahas wañuporqa. Cuentanmantataj wawan kamacherqa. Chaypacha Davidqa yuyarqa Nahaspa wawan Hanunta khuyaj sonqowan rikunanta, paypa tatanqa, Davidta may khuyakuywan rikusqanrayku, kacharqataj willajkunata Hanunman nimunankupaj, tatampa wañupusqanmanta llakikusqanta willachispa. Maypachachus Davidpa yanapajkunasnin amonitaspa jallp'anman chayajtinkutaj, chaypacha amonitaspa kamachejkunasnin Hanunman nerqanku: Yuyankichu, rey Davidqa runasninta kachamusqanta llakiyninta rikuchinallasumpaj, qampa tataykita jatunchanallampajchu? Paykunaqa jallp'aykita qhawanallankupajchá jamunku, allinta rikunankupaj, wateqanankupajtaj.
1CH.19.4	Chaypacha Hanún kamacherqa Davidpa kachasninta presota jap'inankuta, sunkhasninkuta rasphanankuta, p'achasninkutataj chaka patasninkumanta uraman llik'iracherqa. Chaymantataj paykunata kachariporqa. 
1CH.19.5	Davidman willajtinku, chay kachasninman imaschus pasasqanta; chaypacha kacharqa taripamunankupaj, yuyaspa may p'enqasqaschus kashasqankuta, chay yanapaj kachasnintataj kamacherqa Jericó llajtallapi qhepakunankuta, sunkhasninku wiñanankama, chaymantaraj kutimpunankuta.
1CH.19.6	Amonitasqa yacharqanku, Davidqa paykunapaj phiñasqa kashasqanta. Chayraykutaj Hanunwan amonitaswanqa apacherqanku qolqeta sojta pachaj sojta chunkayoj quintalesta, mink'amunankupaj, maqanakunankupaj carretasta, caballosta Mesopotamiamanta, Siriamanta, Maacamanta, Sobamanta ima manaqanakojkuna runasta. 
1CH.19.7	Chaypitaj chay qolqewan pagaspa mink'arqanku kinsa chunka iskayniyoj waranqa maqanakupaj nisqa carretasta; Maacamanta reyta soldadosnintawan. Kaykunataj chayamuytawan jarankuta sayacherqanku Medelaj ñaupaqempi. Amontapis llajtasnintinmanta jamuspa tantakorqanku maqanakuman yaykunankupaj. 
1CH.19.8	Davidtaj chayta yachaspaqa, kacharqa Joabta, tukuy soldadostawan. 
1CH.19.9	Amonitastaj llojsimuspa wakichikorqanku maqanakuman yaykunankupaj chay llajtaman yaykunapi. Jamorqanku chay reykunataj camponejpi kasharqanku. 
1CH.19.10	Joabtaj rikuspa ñaupaqenkumanta, jinataj qhepankumanta maqaj yaykuykamunankuta, chaypacha payqa israelitasmanta aswan sumaj kaj soldadosninta ajllaspa wakichikorqa sirioswan maqanakuman yaykunapaj. 
1CH.19.11+1CH.19.12	Chay puchoj soldadostataj hermanon Abisaejpa kamachiyninman churarqa amonitaswan maqanakuman yaykunankupaj, nerqataj: Sirios atipanayankuman chayqa, qan jamunayki yanapanawaykupaj. Amonitas qanta atipanayasunkuman chayri, noqa jamuspa yanapasqayki. 
1CH.19.13	Kallpachakuy, tukuy kallpawantaj maqanakunachej jallp'anchejrayku, Diosninchejpa llajtasninraykutaj. Señortaj imachus allin rijch'asqanta ruwachun.
1CH.19.14	Joabqa soldadosninwan qayllarqa sirioswan maqanakuman yaykunankupaj. Siriostaj ñaupaqenkumanta ayqerqanku. 
1CH.19.15	Amonitastaj sirios ayqesqankuta rikuspa, paykunapis ayqellarqankutaj Joabpa wauqen Abisaej ñaupaqenman llajta ukhumantaj yaykuporqanku. Chaypacha Joabqa Jerusalenman kutiporqa.
1CH.19.16	Siriosqa, israelitaswan atipaykuchikuspaqa, kacharqanku wajyachimunankupaj Eufrataes mayoj jaqay ladompi kasharqanku chay siriosta. Paykunataqa kamachisharqa Sofac, payqa Hadad-ezerpa soldadosnimpa kamachejnin karqa. 
1CH.19.17	Chaytataj Davidman willarqanku, paytataj chay ratopacha tukuy israelitasta tantaykuspa Jordán mayuta chimparqa, paykunaj contrankupitaj maqanakunankupaj wakichikorqa. Davidtaj soldadosninta siriosman rak'irarqa maqanakuman yaykunankupaj; siriostaj paykunawan maqanakorqanku. 
1CH.19.18	Siriosqa israelitaspa ñaupaqenkumanta ayqekorqanku. Davidtaj carretaspi maqanakojkunamanta wañuracherqa qanchis waranqa soldadosta. Chakipi purej soldadosmantataj tawa chunka waranqata. Siriospa soldadosninkoj kamachejnin Sofactapis wañuchillarqataj. 
1CH.19.19	Hadad-ezerpa yanapajkunasnintaj israelitaswan atipaykuchikuspa, Davidwan allinyakorqanku, paypa kamachiynimpitaj karqanku. 
1CH.19.20	Chaymantapachataj Siriosqa manaña ujtawan amonitastaqa yanapayta munarqankuñachu.
1CH.20.1	Chay qhepan kaj watapi, reykuna maqanakuman llojsej kanku chay tiempopi, Joab wakichikuspa llojserqa soldadosninwan, amonitaspa jallp'ankutataj q'ararparerqa; ñaupajman astawan rispataj Rabá llajtata muyuykorqa. Chayman yaykuspataj raqaykunasllataña saqerparerqa. Chaykamataj Davidqa Jerusalempi qhepakorqa. 
1CH.20.2	Chaymantataj Davidqa reyninkoj umanmanta pilluta orqhorqa, chaytaj valorniyoj rumi t'ikanchasniyoj karqa, kinsa chunka kinsayoj kilostaj pesarqa. Chay pillutataj Davidman churaykorqanku. Chaymanta Davidqa chay llajtamanta waj ashkha valorniyoj imastapis orqhollarqataj. 
1CH.20.3	Chay llajtapi puchorqankuraj, chay runastataj orqhomuytawankama sierraswan llank'acherqa, fierro trillanaswan, hachaswan ima. Davidqa kikillantataj ruwarqa amonitaspa tukuy llajtasninkuwan. Chaymantataj tukuy soldadosninwan khuska Jerusalenman kutiporqa.
1CH.20.4	Chaymantataj filisteoswan Gezerpi maqanaku karqa. Chay kutipeqa usatita Sibecaeqa chay jatuchaj runaspa mirayninmanta Sipaita wañurparicherqa, filisteostaj k'umuykachachisqas karqanku. 
1CH.20.5	Filisteoswan waj kutipi maqanakuypitaj Jairpa wawan Elhanan wañurparicherqa Lahimta. Payqa Gatmanta Goliatpa wauqen karqa. Kay runaj lanzampa pata puntanqa may jatumpuni karqa, awana telarpa k'aspin chhikampuni.
1CH.20.6	Gatpitaj waj maqanaku kallarqataj. Chaypitaj uj jatun sayayniyoj runa kallarqataj. Payqa iskay chunka tawayoj dedosniyoj karqa, sapa makimpi sojtakama, sapa chakisnimpipis sojtakama. Paypis jatuchaj runaspa miraynillanmantataj karqa. 
1CH.20.7	Paytaj Israelta phiñacherqa, Davidpa wauqen Simeaj wawan Jonatantaj wañurparicherqa. 
1CH.20.8	Kay jatuchaj runasqa Gatmanta Refaj wawasnin karqanku. Paykunataj wañorqanku Davidpa makisnimpi, chay yanapajkunasnimpa makisnimpiwan.
1CH.21.1	Supayqa israelitaspa contrampi oqharikorqa, Davidpa sonqonman churarqataj israelitasta yupachinampaj. 
1CH.21.2	Chaypacha Davidqa Joabta Israel ayllu ukhupi kamachejkunatawan kamacherqa: Rispa Israelta yupamuychej Bersebamantapacha Dankama, chanta willawaychejtaj, mashkhachus tukuypi kasqankuta.
1CH.21.3	Joabtaj kuticherqa: Señorqa ayllunman yapaykuchun uj pachaj jinastawan kunan kasqankumanta nisqaqa. Reyníy, manachu tukuyninku qampa kamachisniyki kanku? Imaraykutaj chayta ruwayta munankiri, reyníy? Imapajtaj Israelta juchallichisunmanri? 
1CH.21.4	Chaywampis, reyqa rinantapuni nerqa. Joabtaj chaymanta jatarikuspa tukuy Israelnejta purerqa. Chanta, Jerusalenman kutiporqa. 
1CH.21.5	Joabqa Davidman willarqa mashkhachus kasqankuta, israelitas yupachikusqankuman jina chayta. Tukuynin israelitaspitaj kasqanku uj millón pachaj waranqayoj runas maqanakupaj jina. Judá ayllupitaj kasqanku tawa pachaj qanchis chunkayoj waranqa runas. 
1CH.21.6	Manataj yuparqachu Levéj ayllunmanta kajkunata, nitaj Benjaminmanta kajkunatapis, reypa kamachisqan Joabman mana allinchu rijch'asqanrayku.
1CH.21.7	Diosmantaj kay tukuyta ruwasqanqa mana walejchu rijch'arqa. Chayrayku Israelman uj jasut'ita apachimorqa. 
1CH.21.8	Chaypacha Davidqa juchasninta Diosman willakorqa: Kay tukuyta ruwaspaqa may jatun juchata ruwarqani. Mañakuyki kay kamachiykej juchasninta perdonanaykita, uj wampu jina ruwasqayrayku.
1CH.21.9	Chaypacha Señorqa, pitachus David tapurej chay profeta Gadman nerqa: 
1CH.21.10	Rey Davidwan tinkumuy, niytaj kinsa laya imasta qoyta munasqaymanta ujninta chijllakunanta, mayqentachus noqa ruwayta munani chayta.
1CH.21.11+1CH.21.12	Gadtaj Davidman rispa nerqa: Kay jinata Señor nin: Qampaj chijllakuy kinsa watata yarqhay kananta, kinsa killata maqanakupi atipachikuspa enemigosniykej espadampa ñaupaqenta ayqeyta, chayri kinsa diasta wañuy onqoy tukuy jallp'aman yaykumunanta Señorpa espadannejta, Señorpa angelninwan Israel tukuy jallp'api wañurachisqas kanankumanta. Kunampacha niway imatachus munasqaykita chay kachamuwajman nimunaypaj.
1CH.21.13	Gadman Davidqa kuticherqa: Sinch'i llakiypi kashani. Kunanqa aswan walej kanman Señorpa makisninman urmanayqa, paypa khuyakuynin may jatun kasqanrayku, manataj walejchu kanman waj runaspa makisninman urmanayqa. 
1CH.21.14	Chaypacha Señorqa uj wañuy onqoyta Israelman apachimorqa. Wañorqankutaj qanchis chunka waranqa israelitas. 
1CH.21.15	Diosqa uj angelta kacharqa Jerusalén llajtata tukuchimunampaj. Maypachachus llajtata tukuchisajtintaj, Señorqa chayta rikuspa mayta llakikorqa, chay llakiyta ruwashasqanmanta. Chay wañurachisharqa chay angeltataj kamacherqa: Chayllaña, amaña wañurachiychu, nispa. Chay ratopeqa Señorpa angelnin kasharqa, maypichus jebuseo Ornán trigota trillasharqa chaynejpi. 
1CH.21.16	Davidtaj qhawarispa rikorqa Señorpa angelninta, janaj pachawan kay pachawan chay patapi oqharisqata, makinwan Jerusalenman espadanta rikuchishajta. Davidtaj chay kurajkunaswan ima llakiypi churakuna p'achasninkuwan uyamanta pampaman k'umuykukorqanku. 
1CH.21.17	Chaypacha Davidqa Diosman nerqa: Noqamin kani aylluta yupachejqa. Noqamin kani juchallejqa, sajratataj ruwachejqa. Kay mana juchayojkunaqa imatataj ruwasqankuri? Señor Diosníy, mañarikuyki ari, chay jasut'iykeqa noqaman, chanta aylluymanwan jamunanta, saqeytaj kay aylluykita jasut'iytaqa.
1CH.21.18	Chaypacha Señorpa angelnenqa kamacherqa Gadta, Davidman nimunanta, Señorpaj uj altarta jatarichipunanta, maypichus jebuseo Ornán trigota trillasharqa chaynejpi. 
1CH.21.19	Chaypacha Davidqa ruwamoj rerqa imatachus Señorpa sutimpi Gad nerqa chayta. 
1CH.21.20	Ornantaj trigota trillasharqa. Kutirikuspataj chay angelta rikorqa. Paywan kasharqanku chay tawa qhari wawasnintaj angelta rikuspa pakakamorqanku. 
1CH.21.21	David qayllajtin Ornán kasharqa chayman, Ornanqa qhawarerqa Davidta. Trigota trillasharqa chaymanta llojsispataj, Davidpa ñaupaqempi pampakama k'umuykukorqa. 
1CH.21.22	Chaypacha Davidqa Ornanman nerqa: Trigota trillasharqanki chay cheqata qoway, chaypi uj altarta oqharinaypaj Señorpaj. Mashkhachus valesqampi vendepuway, jinamanta chay wañuy onqoy Israelmanta ithirikunampaj.
1CH.21.23	Ornantaj kuticherqa: Jap'illay, reyníy, ruwaytaj imachus allin rijch'asusqanman jina. Noqa qosqayki torosta ñak'aspa q'olachinaykipaj, llant'apajtaj trigota saruchina k'ullusta qosqayki, trigotapis Señorman jaywanaykipaj qosqayki. Chay tukuyta qoyki, reyníy.
1CH.21.24	Rey Davidtaj Ornanman kuticherqa: Ni imarayku. Rantinaypuni tiyan mashkhachus valesqampi, mana atiymanchu qhechusuyta qampata kajtaqa Señorman qonaypajqa, chantapis mana rantisqaytaqa, Señorpaj mana q'olachipuyta atinichu.
1CH.21.25	Jinamanta Davidqa Ornanman pagarqa chay cheqamanta sojta pachaj qori qolqesta. 
1CH.21.26	Chaypitaj Señorpaj uj altarta oqharerqa, uywasta ñak'aspa q'olachipunampaj, allinyakuy jaywanastawan qonampaj. Chaymantataj, Señorta wajyakorqa. Señortaj kuticherqa cielomantapacha runata apachimuspa, q'olachina altar pataman. 
1CH.21.27	Chaypacha, Señorqa angelta kamacherqa, espadanta jallch'aykakapunanta.
1CH.21.28	Jebuseo Ornampa erampi Señor uyarisqanta rikuspa Davidqa chay ratopacha uywasta ñak'aspa Señorman jaywasqa. 
1CH.21.29	Moisés ch'in pampapi Señorpaj uj toldo wasita oqhariporqa, q'olachinapaj altartawan. Chaykunaqa Gabaón loma patapi kasharqanku. 
1CH.21.30	Davidtaj chayman Diosta tapurej riyta mana aterqachu Señorpa angelnin espadanta rikuspa mancharisqa kasqanrayku.
1CH.22.1	Chayrayku Davidqa nerqa: Kaypi kanqanku Señorta yupaychanapaj wasenqa, jinataj israelitas q'olachinankupaj altarpis.
1CH.22.2	Chaymantataj Davidqa kamacherqa tantakunankuta waj llajtayojkuna Israel jallp'api tiyakusharqanku chaykunata mink'arqataj rumi ch'eqojkuna rumistas ch'eqonankupaj Diosta yupaychana wasita ruwanankupaj. 
1CH.22.3	Ashkha fierrosta wakichillarqataj punkusta clavanankupaj, tinkuykunasta jap'ichinapaj ima. Ajinallatataj wakicherqa broncetapis may ashkhatapuni. 
1CH.22.4	Cedro maderatapis mana yupay atinata, imaraykuchus Sidón llajtapi, jinataj Tiropi tiyakojkunaqa may ashkhatapuni cedro maderata apamusqanku.
1CH.22.5	Davidqa yuyarqa: Waway Salomonqa waynallaraj, Señorpaj yupaychana wasita oqharinataj may sumaj jatun kashan. Tukuy kaypachamanta aswan mentasqa kanampaj tukuy imatapis wakisqallataña saqesaj. Chayrayku Davidqa manaraj wañupushaspa maytapuni wakicherqa. 
1CH.22.6	Chaymantataj, wawan Salomonta wajyaspa, Israelpa Diosnimpa Señorpa yupaychana wasinta ruwananta mink'arqa. 
1CH.22.7	Nerqataj: Wawáy, noqaqa sonqoypi yuyarqani Señor Diosniypaj yupaychana wasinta oqhariytaqa. 
1CH.22.8	Señortaj niwan: Rikuni qanqa ashkha yawarta jich'asqaykita, ashkha maqanakustataj ruwasqaykita. Chayrayku qanqa yupaychana wasiyta jatarichipuwayta mana atinkichu. 
1CH.22.9	Qampata uj qhari wawayki kanqa. Chaytaj tukuywan allinta kausakonqa. Chay jawaqa, noqa saqesaj tukuy enemigosninwan allinta kausakunanta. Chayrayku, Salomón sutin kanqa. Tiempompitaj Israelman qosaj sonqo samakuyta, kusiyllata tiyakuytawan. 
1CH.22.10	Pay uj yupaychana wasita jatarichipuwanqa. Payqa waway jina kanqa, noqataj tatan kasaj. Noqataj Israelpi reinonta wiñaypaj sayachisaj. 
1CH.22.11	Kunanqa wawáy, Señor qanwan kachun. Señor Diosniykej yupaychana wasinta jatarichiyta atinaykipaj, imaynatachus qan ruwanaykita nisqanman jina. 
1CH.22.12	Señor sumaj yuyayta qosuchun, jinataj allin yachayniyoj kaytapis, maypachachus Israelta kamachishajtiyki, chaypacha Señor Diosniykej leyninta junt'anaykipaj.
1CH.22.13	Tukuy imapi allin risonqa, leykunasninta junt'aj churakunki chayqa, jinataj Señorpa nisqasninta, Israelman Moisesnejta kamacherqa chaykunatapis. Kallpachakuy, sinch'itataj sayay; ama iskayrayaychu, amataj manchachikuychu. 
1CH.22.14	Qhaway, mayta llank'aspa Señorta yupaychana wasimpaj wakichisqayta sojta chunka sojtayoj waranqa quintalesta, qorimanta sojta pachaj sojta chunkayoj waranqa quintalesta, qolqemanta, broncemantataj, fierromantapis may chhikata mana pesay atinata. Ajinallatataj wakicherqani rumismanta, maderamantapis, chaymantaj qanqa astawanraj yapanayki tiyan. 
1CH.22.15	Chay jawaqa qampa kamachiykipi kashanku ashkha llank'ajkuna, rumi ch'eqojkuna albañiles, carpinteros, jinataj tukuy ima ruwaypi may chhika llank'ajkuna ima. 
1CH.22.16	Qoriwan, qolqewan, broncewan, fierrowan ima llank'ajkuna. Ajinaqa llank'aj churakuy. Señortaj yanapasuchun.
1CH.22.17+1CH.22.18	Chaymantataj Davidqa kamacherqa Israelpi tukuy kuraj kamachejkunata wawan Salomonta yanapanankuta, nerqataj: Señor Diosniykichej qankunawan kashan tukuy qayllaykichejpi tiyakojkunawan sonqo samasqapi kausakuyta qosorqachej. Paymin tukuy Israel jallp'api tiyakojkunata kamachiy urapi churan. Kay jallp'ataj Señorpa jinataj Señorpa ayllumpa atiynin urapi kashan. 
1CH.22.19	Chayrayku kunanqa Señor Diosniykichejta mask'aj churakuychej, tukuy sonqowan, yuyayniykichejwantaj. Ajinata usqhayta churakuychej Señor Diosniykichejpa llimphu yupaychana wasinta oqharinaykichejpaj, chanta Señorpa trato ruwasqa cajonninta, chayman apamunaykichejpaj, jinataj Diosta yupaychanapaj, imaschus t'aqasqas kachanku chaykunatapis apamunaykichejpaj, Señorpa yupaychana wasin oqharisqa kanqa chayman.
1CH.23.1	Davidqa ñapis machu runa ashkha watasniyojña kaspa, wawan Salomonta Israel aylloj kamachejnin kanampaj churarqa. 
1CH.23.2	Israelmanta tukuy kuraj kamachejkunata, sacerdotesta, levitastawan tantaykorqa. 
1CH.23.3	Chaypacha levitasta yuparqanku kinsa chunka watayojmanta pataman, yupasqankupitaj yachakorqa kinsa chunka pusajniyoj waranqa runas kasqankuta. 
1CH.23.4	Kaykunamanta iskay chunka tawayoj waranqa runas churasqas karqanku Diosta yupaychana wasita qhawaspa ruwachinankupaj. Sojta waranqataj kamachejkuna, juezkunapajtaj churasqas karqanku. 
1CH.23.5	Tawa waranqa runastaj punku qhawajkuna karqanku. Tawa waranqataj churasqas karqanku Señorta yupaychanankupaj tocanasninkuwan, David chaypaj nispa ruwacherqa chaykunawan. 
1CH.23.6	Davidqa t'aqaspi rak'irarqa Levéj qhari wawasnin Gersón, Coat, Merari ima, kaykunaman jina.
1CH.23.7	Gersompa wawasnin karqanku: Laadán, Simei ima. 
1CH.23.8	Laadampa wawasnintaj kinsa karqanku: Jehiel, chay kuraj, chanta Zetam, Joel ima. 
1CH.23.9	Simeejpa wawasnintaj kinsa karqanku: Selomit, Haziel, Harán ima. Kaykuna karqanku wasi aylluspi kamachejkuna Laadampa miraynin kajkunamanta. 
1CH.23.10	Simeej wawasnintaj tawa karqanku: Jahat, Ziza, Jeús, Bería ima. 
1CH.23.11	Kuraj kajqa Jahat karqa, Zizataj sullk'a kaj, Jeuswan, Beriawan, mana chhika wawasniyoj kasqankuraykutaj, paykunataqa uj aylluta jinalla yuparqanku Diosta yupaychana wasipi ruwanasta ruwanankupaj.
1CH.23.12	Coatpa wawasnintaj tawa karqanku: Amrán, Izhar, Hebrón, Uziel ima. 
1CH.23.13	Amrampa wawasnintaj karqanku: Aaronwan, Moiseswan. Aaronqa t'aqasqa karqa aswan llimphu kaj qonasta Diosman jaywanampaj, jinataj inciensota q'osñichinampaj, Señorpa ñaupaqempi. Paypaj imastapis ruwapunampaj, bendicionta churanampajtaj. Chaykunaqa Aarompata, wawasnimpatawan wiñaypaj ruwanasninku karqa. 
1CH.23.14	Diospa runan Moisestataj, ayllunmanta kajkunatawan ima Leví ayllupi yuparqanku.
1CH.23.15	Moisespa wawasnin karqanku: Gersonwan, Eliezerwan. 
1CH.23.16	Gersompa wawasninmantataj kuraj kajqa Sebuel karqa. 
1CH.23.17	Eliezerpa kuraj kaj wawantaj Rehabías karqa. Chaymanta astawanqa manaña karqachu wawasnenqa. Rehabiaspata wawasnenqa ashkha karqanku. 
1CH.23.18	Izharpa kuraj kaj wawanqa Selomit karqa. 
1CH.23.19	Hebrompa wawasnintaj karqanku: Jeraías, kuraj kaj, sullk'a kajtaj Amarías; kinsa kajtaj Jahaziel; tawa kajtaj Jecamán karqa. 
1CH.23.20	Uzielpa wawasnintaj karqanku: Micaías, Isaías ima.
1CH.23.21	Merarejpa wawasnintaj karqanku, Mahliwan, Musiwan. Mahlejpa wawasnintaj karqanku Eleazarwan, Ciswan. 
1CH.23.22	Eleazarqa mana uj qhari wawasniyoj kaspalla wañuporqa; warmi wawasnillan karqanku, paykunataj casarakorqanku tionkoj Cispa qhari wawasninwan. 
1CH.23.23	Musej wawasnintaj kinsa karqanku: Mahli, Edar, Jeremot ima.
1CH.23.24	Kaykuna karqanku Levéj ayllunmanta kajkunaqa, sapa familiamanta kurajkuna yupana libropi qelqachikusqankuman jina, iskay chunka watayojmanta pataman, paykunaqa Diosta yupaychana wasipi kaj ruwanaspi llank'aj kanku.
1CH.23.25	Davidqa nerqa: Israelpa Señor Diosnenqa, ayllunman sonqo samasqapi kausakuyta, wiñaypajtaj Jerusalempi tiyakonqa. 
1CH.23.26	Chayrayku levitasqa manaña Señorpa toldo wasintaqa apaykacharqankuñachu, nillataj Diosta yupaychanaspi imastachus oqharinku chaykunastapis apaykacharqankuña chu.
1CH.23.27	Ajinaqa, Davidpa qhepa kaj nisqasninman jina, Leví ayllumanta kajkunata yuparqanku iskay chunka watayojmanta pataman. 
1CH.23.28	Paykunataj Aarompa mirayninmanta kaj sacerdotespa kamachiynin urapi kasharqanku. Yupaychana wasipi kaj ruwanaspi yanapanankupaj, paykunaqa patiosmanta, cuartosmantawan mink'asqas karqanku; jinataj chay Señorpaj t'aqasqas kaj imasta llimphuchanamantapis, jinataj yupaychana wasipi tukuy ima waj ruwanasmantapis. 
1CH.23.29	Diospaj t'aqasqa t'antasta sinrullata churanamantapis mink'asqas karqanku, ch'aki mikhuykunamanta jaywana jak'umantapis, mana levadurayoj sillp'a t'antasmantapis, paylapi chayachisqa kaj jaywanasmantapis, wajpi chayachisqasmantapis, tukuy pesasmanta medidasmantawan. 
1CH.23.30	Chay jawaqa, sapa día tutamanta tardesnimpiwan yupaychana wasipi kananku karqa Señorman graciasta qonankupaj, yupaychanankupajtaj. 
1CH.23.31	Jinallataj uywasta ñak'aspa Señorpa q'olachinankupaj samakuna p'unchaykunapi sapa killa qallarikuypi, jatuchaj fiestaspipis, Señorpaj ruwapuspapuni sapa kuti, mashkhachus kasqankuman jina, imatachus ruwanankuman jinataj. 
1CH.23.32	Ajinallatataj paykunaqa Dioswan parlana toldo wasita Diospaj t'aqasqa cheqata qhawanankupaj churasqas karqanku, jinamanta ayllu masisninkuwan Aarompa mirayninmanta kajkunawan khuska yupaychana wasipi imatapis ruwaspa.
1CH.24.1	Aarompa mirayninmanta kajkunapis mit'asniyojllataj karqanku. Aarompa wawasnintaj karqanku: Nadab, Abiú, Eleazar, Itamar ima. 
1CH.24.2	Nadabwan, Abiuwanqa tatankumanta aswan ñaupajta wañuporqanku, mana qhari wawasniyoj kaspalla, Eleazarwan, Itamarwanqa sacerdotes karqanku.
1CH.24.3	Davidtaj, Eleazarpa mirayninmanta Sadocpa yanapayninwan, Itamarpa mirayninta Ahimelecpa yanapaynimpiwan rak'irarqa mit'aspi ruwanasninkuman jina. 
1CH.24.4	Rikorqankutaj Eleazarmanta qharis kajkuna aswan ashkha kasqankuta Itamarpamanta nisqaqa. Rak'erqankutaj kay jinata: Eleazarpa mirayninmanta chunka sojtayoj ayllu kamachejkuna karqanku, Itamarpamantataj pusaj karqanku. 
1CH.24.5	Mit'astaqa suerteta choqaspa rak'irarqanku, Eleazarpa mirayninmanta kajkunamanta, jinataj Itarpamantapis karqanku Diospa wasimpi llank'ajkuna. Jinallataj Diosta yupaychana wasimanta kamachejkunapis.
1CH.24.6	Chaymantataj levitasmanta, Natanaelpa ujnin kaj wawan Semaiasqa qelqeri karqa. Payqa chay kamachejkunajpata sutisninkuta qelqarqa, kaykunajpa ñaupaqenkupi, reypa yanapajkunasnimpatawan, sacerdote Sadocpata, Abiatarpa wawan Ahimelecpata, sacerdotespa wasi ayllu kamachejkunajpata, levitaspatawan ñaupaqenkupi ima. Chay mit'astataj suerteta choqaspa rak'irarqanku. Eleazarpa mirayninmanta kajkunapaj, iskay mit'asta orqhospa, Itamarpamanta kajkunapajtaj ujllata.
1CH.24.7+1CH.24.8+1CH.24.9+1CH.24.10+1CH.24.11+1CH.24.12+1CH.24.13+1CH.24.14+1CH.24.15+1CH.24.16+1CH.24.17+1CH.24.18	Chay suertesta orqhojkunaman jinaqa, ñaupaj kajmanta iskay chunka tawayojkama kay jina llojserqa: Joiarib, Jedaías, Harim, Seorim, Malquías, Mijamín, Cos, Abías, Jesúa, Secanías, Eliasib, Jaquim, Hupa, Jesebeab, Bilga, Imar, Hezir, Afses, Petaías, Hezequiel, Jaquín, Gamul, Delaía, Maazías.
1CH.24.19	Ajinata rak'inakorqanku mit'asta yupaychana wasipi ruwanankupaj, Israelpa Señor Diosnin imaynatachus kamachisqanman jina ñaupa tatanku Aaronnejta.
1CH.24.20	Levitasmanta qhepakorqanku chaykunaqa karqanku: Amrampa mirayninmanta Subael; Subaelpamantataj, Jehedías. 
1CH.24.21	Rehebiaspamantataj kuraj kajninku Isías. 
1CH.24.22	Izharpamantataj Selomot karqa. Selomotpamantataj Jahat karqa. 
1CH.24.23	Hebrompa miraynimpamantataj karqa: Kuraj kajqa Jerías, iskay kajqa Amarías, kinsa kajqa Jahaziel, tawa kajqa Jecamán, ima. 
1CH.24.24	Chayllapitaj karqanku: Uzielpa wawan Micaía; Micaiaj wawan Samir; 
1CH.24.25	Micaiaj wauqen Isaías; Isaiaspa wawan Zacarías; 
1CH.24.26	Merarej wawasnin Mahliwan, Musiwan; jinataj Merarejpa wawan, Jaaziaspa wawasnimpis. 
1CH.24.27	Merarej mirayninmanta kajkunapis wawan Jaaziasmanta karqanku: Soham, Zacur, Ibri ima. 
1CH.24.28	Mahlejpamantataj Eleazar. Payqa mana qhari wawasniyojchu karqa. 
1CH.24.29	Chantá Cispiwan; Cispa wawan Jerahmeel; 
1CH.24.30	Musej wawasnintaj karqanku Mahli, Edar, Jarimot ima. Kaykuna karqanku levitasqa wasi ayllusninkuman jina. 
1CH.24.31	Ajinallatataj paykunapis mit'asta rak'inakorqanku suerteta choqaspa, wasi ayllumanta kurajkuna, sullk'akunapis Aarompa mirayninmanta kajkuna jinallataj, chay tukuyta ruwarqanku rey Davidpa ñaupaqempi, Sadocpapi, Ahimelecpapi, jinataj sacerdotespa levitaspa wasi ayllusninkoj kamachejkunaj ñaupaqenkupi ima.
1CH.25.1	Chaymantataj Davidqa yupaychana wasipi llank'ajkunamanta kamachejkunapiwan Señorta yupaychanankupaj churarqanku: Asafpa wawasninta, Hemampata, Jedutumpatwan. Paykunaqa arpasninkuta, salteriosninkuta, platillosninkutawan tocaspa Señorpa nisqasninta willaj kanku. Kaykuna kanku listapi churasqas chay ruwanaspi kasharqanku chaykunaqa.
1CH.25.2	Asafpa wawasninmanta karqanku: Jacur, José, Netanías, Asarela ima. Tatanku Asaf paykunataqa kamacherqa, payqa reypa kamachisqanman jina Diosmanta willaykunasta parlaj.
1CH.25.3	Jedutumpa sojta wawasnintaj karqanku: Gedalías, Zeri, Jesaías, Simei, Hasabías, Matatías ima. Tatanku Jedutuntaj paykunata kamacherqa. Paypis Diosmanta willaspa parlallajtaj arpata tocarispa Diosman graciasta qonampaj, jinataj yupaychanampaj.
1CH.25.4	Hemampa wawasnintaj karqanku: Buquías, Matanías, Uziel, Subuel, Jeremot, Hananías, Hanani, Eliata, Gidalti, Romanti-ezer, Josbecasa, Maloti, Hotir, Mahaziot ima. 
1CH.25.5	Tukuy kaykunaqa Hemampa wawasnin karqanku. Hamantaj reypa profetan karqa. Paykunaqa Señorpa atiyninta jatunchanankupaj karqanku. Diostaj Hemanman qorqa chunka tawayoj qhari wawasta, kinsa warmi wawastawan. 
1CH.25.6	Paykunata tukuyninkuta tatanku Heman takichej, Diosta yupaychana wasipi Diosta yupaychaykunaspi, platillospa, salteriospa, arpaspa ch'ajwaynimpiwan.
1CH.25.6	Asafwan, Jedutunwan Hermanwan reypa kamachimpi karqanku. 
1CH.25.7	Takinasmanta sumaj yachajkunaqa, chay yachajkuna waj wauqesninkupiwanqa iskay pachaj pusaj chunka pusajniyoj karqanku.
1CH.25.8	Chaypacha, tukuyninku paykuna ukhupi ruwanasninkuta rak'inakorqanku, kurajkunapis kachunku, sullk'aspis, chayri chanta yachachejkunapis jinallataj yachaqajkunapis.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Suertapi llojsejkunaman jina, chay ruwanasninku mit'asqa ñaupaj kajmanta iskay chunka tawayojkamaqa, kay jina karqanku: José Asafpa ayllunmanta, Gedalías, Zacur, Izri, Netanías, Buquías, Jesarela, Jesahías, Matanías, Simei, Azareel, Hasabías, Subael, Matatías, Jeremota, Hananías, Josbecasa, Hanani, Maloti, Eliata, Hotir, Gidalti, Mahaziot, Romanti-ezer ima.
1CH.25.9+1CH.25.10+1CH.25.11+1CH.25.12+1CH.25.13+1CH.25.14+1CH.25.15+1CH.25.16+1CH.25.17+1CH.25.18+1CH.25.19+1CH.25.20+1CH.25.21+1CH.25.22+1CH.25.23+1CH.25.24+1CH.25.25+1CH.25.26+1CH.25.27+1CH.25.28+1CH.25.29+1CH.25.30+1CH.25.31	Paykunamanta sapa ujninkoqa, wauqesninkuwan imaqa, chanta qhari wawasninkuwan imaqa, chunka iskayniyojkama karqanku.
1CH.26.1+1CH.26.2+1CH.26.3+1CH.26.4+1CH.26.5	Punkusta qhawajkunapaj rak'irapojtinkutaj kaykuna karqanku: Coreitasmanta, Corej wawan Meselemías, Abiasafpa ayllunmanta karqanku. Meselemiaspa wawasnintaj karqanku: Kuraj kajqa Zacarias, sullk'a kajtaj Jediael, kinsa kajtaj Zebadías, tawa kajtaj Jatniel, phishqa kajtaj Elam, sojta kajtaj Jahanán, qanchis kajtaj Elsoenail. Obed-edompa wawasnintaj karqanku: Ñaupaj kajqa Semaías, iskay kajtaj Jozabal, kinsa kajtaj Joa, tawa kajtaj Sacar, phishqa kajtaj Natanael, sojta kajpatataj Amiel, qanchis kajpata Isacar, pusaj kajpata Peultai. Ajinata Diosqa Obed-edonta ashkha wawaswan bendicerqa.
1CH.26.6	Obed-edompa wawan Semaiaspatataj iskay wawasnin karqanku, ayllusninkutataj kamacherqanku wapu runas kasqankurayku. 
1CH.26.7	Semaiaspa wawasnintaj karqanku Otni, Rafael, Obed, Elzabad, Eliú, Samaquías ima. Kaykunaqa wapu runas karqanku. 
1CH.26.8	Tukuy kaykunaqa Obed-edompa ayllunmanta karqanku. Wawasninwan wauqesninwanqa ruwanasninkupi rikucherqanku, wapus k'uchistaj kasqanku. Tukuypi Obed-edompa ayllunmanta kajkunaqa sojta chunka iskayniyoj runas karqanku.
1CH.26.9	Meselemiaspa wawasnintaj wauqesnimpiwan chunka pusajniyoj karqanku, paykunapis wapu runasllataj karqanku.
1CH.26.10	Mirarej ayllunmanta, Hosaj wawasnintaj karqanku: Simri, payqa mana kuraj wawapischu karqa, chaywampis tatanqa ayllumpi kamachejta churarqa. 
1CH.26.11	Sullk'antaj Hilcias karqa; kinsa kajtaj Tebalías; tawa kajtaj Zacarías karqa, Hosaj wawasnin hermanosnimpiwan tukuypi karqanku chunka kinsayoj.
1CH.26.12	Kaykuna ukhupi punku qhawana mit'as rak'irakorqa. Paykunaman, kamachejkunasninkuman, jinataj wauqesninkumampis, Diosta yupaychana wasipi ruwanas urmarqa. 
1CH.26.13	Suerteta choqarqanku sapa punkuman mayqen ayllumantachus yaykunankupaj; chay sorteoman yaykorqanku jatunmanta juch'uykama.
1CH.26.14	Selemiasman urmarqa inti llojsimuy lado punku, wawan Zacariasmantaj pata lado kaj punku urmarqa. Zacariasqa yachayniyoj umachaj runa karqa. 
1CH.26.15	Obed-edonmantaj ura kaj punku qhawan chayarqa. Paypa wawasninmantaj urmarqa Diosta yupaychana wasipi mikhunasta waqaychana cuartosta qhawanku. 
1CH.26.16	Supimmanwan, Hosamanwantaj inti yaykuy punku urmarqa, chaynej Salequete nisqa punku kashan chaynejpi, wichaynejman rishan chay ñan patapi. Ruwanasninku kajta kay jinata rak'inakorqanku: 
1CH.26.17	Sapa día karqanku inti llojsimuy punkupi sojta qhawajkunas, pata ladonejpitaj tawa, ura lado punkupitaj tawallataj. Sapa uj waqaychana cuartospitaj iskaykama karqanku. 
1CH.26.18	Patiopitaj inti yaykuynejpi, chay ñaupaqennejpi tawa karqanku, kikin patiopitaj iskay qhawajkuna karqanku. 
1CH.26.19	Ajinata punku qhawajkuna Corej, jinataj Mirarej ayllunmanta kajkunaqa ruwanasta rak'inakorqanku.
1CH.26.20	Levitasmanta wakinkunataj churasqas karqanku Diosta yupaychana wasipi chay valorniyoj kaj imasta, jinataj Diospaj t'aqasqa jaywanasta waqaychanankupaj. 
1CH.26.21	Gersompa mirayninmanta Laadampa wawasnimpa wasi ayllus kamachejkunasninkoqa jehielitas karqanku. 
1CH.26.22	Jehielitaj wawasninwan, wauqesnin Zetampa, Joelpa wawasninkupiwan Diosta yupaychana wasej qhapaj kayninta waqaychanankupaj churasqas karqanku.
1CH.26.23+1CH.26.24	Amrampa mirayninmanta Izharmanta, Hebronmanta, Uzielpa mirayninmantawan imaqa, yupaychana wasipi qhawajkunaj kamachejnin Sebuel karqa. Payqa Moisespa wawan, Gersompa ayllunmanta karqa.
1CH.26.25	Wauqen Eliezerpa ayllunmanta kajkunataj karqanku: Rehabías, payqa Eliezerpa wawan karqa. Rehabiaspa wawantaj Jesahías. Jesahiaspa wawantaj Joram; Jorampa wawantaj Zicri; Zicrej wawantaj Selomit.
1CH.26.26	Selomitwan wauqesninwanqa, Señorpaj t'aqasqa imasta waqaychanankupaj churasqas karqanku, chaykunataqa Señorman t'aqasqanku David, ayllus ukhumanta kamachejkuna, soldadosmanta kamachejkuna ima. 
1CH.26.27	Chaykunaqa maqanakusmanta pusamusqasninku, chaykunatataj yupaychana wasita jallch'anapaj nispa waqaychasqanku. 
1CH.26.28	Chayllapitaj kasharqa profeta Samuel Señorman llimphuchasqasnin imaspis, chanta Cispa wawan Saulpatapis, Nerpa wawan Abnerpatapis, Sarviaj wawan Joabpatapis. Señorman llimphuchaspa t'aqasqa kajkunamanta waqaychanamanta mink'asqa karqanku Selomitawan wauqesninwan ima.
1CH.26.29	Izharpa mirayninmanta kajkuna, Quenaniaswan wawasnimpiwan imaqa qelqeris jina, jueces jinataj churasqas karqanku Israel ukhupi ch'ajwasta sut'inchanankupaj.
1CH.26.30	Hebrompa mirayninmanta kajkunataj, Jordanmanta inti yaykuynej ladoman kamachinankupaj churasqas karqanku. Señorpaj nisqa ruwanasmanta, chanta reypa ruwanasnin kajmantapis. Chaykunataj karqanku Hasabiaswan, ayllusninwan ima waranqa qanchis pachajniyoj wapu runas.
1CH.26.31	David tawa chunka watataña kamachishajtin, payqa allinta waturicherqa Hebrompa mirayninmanta ayllusta. Tarerqankutaj paykuna ukhupi may wapu runas kasqankuta Galaadpi, chay Jazer llajtapi. Hebrompa mirayninmanta kamachejqa Jerías. 
1CH.26.32	Wauqesninkuwan imaqa iskay waranqa qanchis pachajniyoj wapu runas karqanku wasi ayllusninkumanta kamachejkuna. Chaykunatataj David churarqa Ruben ayllupi, Gad ayllupi, Manasespa khuskan ayllumpi ima kamachejkunapaj, Señorpaj nisqa ruwanasmanta, reypaj ruwanas kajkunamantapis.
1CH.27.1	Kay jinata israelitasqa yupachikorqanku, wasi aylluspi kamachejkunaman jina, waranqa soldadosta kamachejkuna, pachaj soldadosta kamachejkuna, chay kurajkuna reypa kamachimpi kasharqanku chaykunapiwan, paykunaqa jatun t'aqa soldadosninkuwan khuska sirvej kanku sapa killa mit'asninkuman jina tukuy, sapa t'aqaqa watantinta, iskay chunka tawayoj waranqa runaswan karqa.
1CH.27.2	Ñaupaj kaj t'aqa ñaupaj kaj killamanta qhawajkuna soldados payta kamachejninkoqa Zabdielpa wawan Jasobeam karqa. 
1CH.27.3	Payrí Farespa miraynninmanta karqa. Ñaupaj killapi yaykoj soldadospa kamachejkunasninkumanta kuraj kamachejnin karqa.
1CH.27.4	Iskay kaj qhepan killamanta, qhawajkuna t'aqa soldadospata, Dodai ahohita kamachejninku karqa.
1CH.27.5	Kinsa kaj killamanta qhawajkuna t'aqa soldadospata kamachejkunaqa, kuraj sacerdote Joiadaj wawan Benaía karqa. 
1CH.27.6	Benaiaqa chay kinsa chunka wapukunamanta ujninku kaj karqa, chanta chaykunaj kamachejninkupis. Chaywampis wawan Amisabad chay t'aqapi kamacherqa.
1CH.27.7	Tawa kaj killamanta qhawajkuna t'aqamanta soldadospata, kamachejninkoqa Joabpa wauqen Asael karqa. Paypa qhepantataj kamachej wawan Zebadías yaykorqa.
1CH.27.8	Phishqa kaj killamanta qhawajkuna t'aqa soldadospata kamachejninkoqa izraita Samhut karqa.
1CH.27.9	Sojta kaj killamanta qhawajkuna t'aqa soldadospata Iquespa wawan Ira kamachejninkoqa karqa, Tecoa llajtamanta.
1CH.27.10	Qanchis kaj killamanta qhawajkuna t'aqa soldadospa kamachejninkoqa Efraín ayllumanta paltita nisqa Heles karqa.
1CH.27.11	Pusaj kaj killamanta qhawajkuna t'aqa kamachejninkoqa Seraj ayllunmanta husatita Sibecai karqa.
1CH.27.12	Isq'on kaj killamanta qhawajkuna t'aqa soldadospata kamachejninkoqa anatotita Abiezer Benjamimpa ayllunmanta karqa.
1CH.27.13	Chunka kaj killamanta qhawajkuna t'aqa soldadospata kamachejninkoqa Nesofamanta Maharai karqa. Paytaj Zeraj ayllunmanta karqa.
1CH.27.14	Chunka ujniyoj kaj killamanta qhawajkuna t'aqa soldadospata kamachejninkoqa, Piratonmanta Benaía karqa, payqa Efraimpa ayllunmanta karqa.
1CH.27.15	Chunka iskayniyoj killamanta qhawajkuna t'aqa soldadospata kamachejinkoqa Netofamanta Heldai karqa, payqa Otonielpa mirayninmanta karqa.
1CH.27.16	Israel tukuynin ayllumanta kamachejkunaqa karqanku: Rubén ayllumanta; Zicrej wawan Eliezer; Simeón ayllumantataj Maacaj wawan Sefatias. 
1CH.27.17	Levéj ayllunmantataj Kemuelpa wawan Hasabías; Aarompa mirayninmantataj karqa Sadoc. 
1CH.27.18	Judá ayllumantataj Davidpa wauqen Eliú karqa. Isacar ayllumantataj Micaelpa wawan Omri karqa. 
1CH.27.19	Zabulon ayllumantataj Abdiaspa wawan Ismael karqa. 
1CH.27.20	Efraín ayllumantataj Azaziaspa wawan Oseas karqa. Manasés khuskan ayllumantataj Pedaiaspa wawan Joel karqa. 
1CH.27.21	Gaalaadpi kasharqa Manasés khuskan ayllumantataj Zacariaspa wawan Iddo karqa. Benjamín ayllumantataj Abnerpa wawan Jaasiel karqa. 
1CH.27.22	Dan ayllumantataj Jerohampa wawan Azareel karqa. Kaykuna Israel tukuynin ayllumanta kurajkuna karqanku.
1CH.27.23	Davidqa mana yupacherqachu iskay chunka watayojmanta sullk'astaqa, Señor nisqanrayku israelitastaqa mirachinanrayku cielopi qoyllurkunata jina. 
1CH.27.24	Sarviaj wawan Joabqa yupayta qallarerqa, manataj tukuycharqachu chaynejta Israel aylluman llakiy chayamusqanrayku. Chayrayku mashkhachus kasqankoqa rey Davidpa lista librompi mana rikhurerqachu.
1CH.27.25	Adielpa wawan Azmavetqa reypa palaciompi jallch'aj karqa. Chay chajra poqojkunata jallch'ana wasista waqaychanmanta Uziaspa wawan Jonatantaj churasqa karqa, pirwasta qhawanankupaj, campospi, llajtaspi, ranchospi, lindespi ima.
1CH.27.26	Queludpa wawan Ezritaj chajra jallp'aspi llank'ajkunata kamachisharqa. 
1CH.27.27	Uvas huertapi llank'achinamantataj Ramatmanta Simei karqa, vinota jallch'anamanta oqharinamantataj Sefanmanta Sabdi karqa. 
1CH.27.28	Geredamanta Baalhanantaj churasqa karqa chay pampa jallp'asnejpi kasharqanku chay olivo sach'asmanta, higos k'ita sach'asmantawan. Aceiteta jallch'anamantataj Joas churasqa karqa. 
1CH.27.29	Wakasta michinamantataj Sarompi kikin Saronmanta Sitrai karqa, chay Adlaipa wawan Safattaj vallesnimpi wakasta michinamnta churasqa karqa. 
1CH.27.30	Ismaelita Oblitaj camellosta qhawanamanta churasqa karqa. Meronotmanta Hehediastaj burrosta qhawanamanta. 
1CH.27.31	Agareno Jazitaj ovejasta qhawanamanta churasqa karqa. Tukuy kaykunaqa rey Davidpa kapuyninmanta qhawajkuna karqanku.
1CH.27.32	Davidpa tion Jonatantaj yachayniyoj runa kasqanrayku reypa yuyaychajnin karqa, Hacmonej wawan Jahieltaj reypa wawasninta qhawaj. 
1CH.27.33	Ahitofelpis reypa yuyaychajnin karqa. Arquita Husaitaj reypa yanapajnin karqa. 
1CH.27.34	Ahitofelpa qhepantataj reyta yuyaychajkuna karqanku wawan Joiadaj Abiatar ima. Joabtaj, reypa tukuy soldadosninmanta kamachejnin karqa.
1CH.28.1	Davidqa Jerusalempi Israelmanta tukuy kamachejkunata tantaykorqa, reypa kamachiynimpi kasharqanku chay t'aqa soldadospa kamachejkunasninta, jinataj chay waranqa t'aqa soldadospa kamachejkunasninta, pachaj soldados t'aqamanta kamachejkunastapis, reypa chajrasinmanta poqoykunata qhawajkunasta, uywasninta qhawajkunata wasisninta qhawajkunatapis, aswan allichaj runasta, wapu maqanakojkuna soldadostawan ima.
1CH.28.2	Chaypacha Davidqa sayarikuspa nerqa: Uyariwaychej hermanosníy, qankuna aylluymanta kajkunapis. Noqa munarqani uj wasita jatarichiyta, Señorpa trato ruwasqa cajonninta chayman churanapaj. Chaypitaj Diosninchejpa tiyakunan kanampaj, wakichikorqaniñataj tukuy imasta chay wasita ruwachinaypajqa. 
1CH.28.3	Diostaj kay jinata niwarqa: Mana qanchu yupaychana wasiyta jatarichejqa kanki, imaraykuchus qanqa ancha maqanakusta ruwaj runa kanki, yawartataj ashkhata jich'achinki.
1CH.28.4	Chaywampis, Israelpa Señor Diosnenqa, tukuy aylluy ukhumanta ajllawarqa Israelpaj wiñaypaj reynin kanaypaj. Pay ajllarqa Judá aylluta kamachej ayllu kanampaj. Judá ayllumantataj noqaj wasi aylluyta ajllarqa, wauqesniy ukhumantataj noqata, tukuy Israel jallp'amanta rey kanaypaj ajllawarqa. 
1CH.28.5	Kunantaj Señor qowarqa chay ashkha wawasniy ukhumanta waway Salomonta ajllan, tukuy Israel jallp'api Señorpa sutimpi kamachinampaj. 
1CH.28.6+1CH.28.7	Señorqa nillawarqataj: Qampa wawayki Salomonmin yupaychana wasiyta ruwapuwanqa, paytaqa waway kanampaj ajllakuni, noqataj tatan kanaypaj, wiñaypajtaj reinonta sayachisaj, sichus pay kallpachakonqa, kamachisqasniyta, nisqasniytawan kunan p'unchaykama jina junt'anqa chayqa.
1CH.28.8	Kunanqa Señorpa sutimpa tantasqa tukuy Israel aylloj ñaupaqempi, jinataj Diospa uyarinampi k'uchis kaychej, Señor Diosniykichejpa tukuy kamachisqasninta waqaychanaykichejpaj, jinamanta kay k'acha jallp'aykichejqa qankunajllatapuni kanampaj, chaymantataj wawasniykichejman wiñaypaj saqepunaykichejpaj. 
1CH.28.9	Qanrí, wawáy Salomón, tataykej Diosninta allinta kasuy usqhayta kasukuspataj, Señorqa tukuypa sonqonta rejsin, jinallataj ima yuyasqantapis Payqa rejsin. Ajinata payta mask'anki chayqa, tarinki. Paymanta t'aqakuywaj chayri, wiñaypaj qhesachasonqa. 
1CH.28.10	Yuyarikuypuni. Señor qanta ajllakususqanta uj tiyakuna llimphu wasita ruwapunaykipaj. Chayrayku kallpachakuy, ruwaytataj.
1CH.28.11	Chaypacha Davidqa wawan Salomonman jaywaykorqa oqharichina plano ruwasqata yupaychana wasej ñaupaqempi corredormanta, wasisninmanta, kapuykunasta jallch'ana cuartosmanta, patan alto cuartosmanta, ukhumpi kaj cuartosmanta, Diospa parlamunan cheqamanta ima. 
1CH.28.12	Qollarqataj imastachus ruwayta yuyasharqa chaykunamanta planosta, yupaychanapaj wasej pationmanta, jinataj muyuynimpi cuartosmanta, chay valorniyoj imasmanta, Señorpaj t'aqasqasninku jaywanata, jallch'ana cuartosmantapis. 
1CH.28.13	Ajinallataj mit'asniyoj sacerdotespaj, levitaspaj, jinataj Diosta yupaychana wasipi tukuy kaj ruwanaspaj cuartosmantapis, jinallataj Diosman yupaychaypi imastachus apaykachanku chay imasta jallch'anapajpis.
1CH.28.14	Ajinallatataj pesopi qorqa ashkha qoritawan, qolqetawan, Diosta yupaychana imaschus ruwakunan karqa, qorimanta chayri qolqemanta chaykunapaj. 
1CH.28.15	K'ancha churanapaj k'anchanasninta ruwanapaj ima qorimanta, jinataj qolqemantapis, sapa ujpaj mashkhachus kanan karqa, chayman jina pesopi qorqa. 
1CH.28.16	Jinallatataj pesopi qorqa sapa mesapaj qorimanta kajpaj, qolqemanta kajpajpis, chay mesasqa Diospaj t'aqasqa t'antasta sinrullata churanapaj karqa. 
1CH.28.17	Qollarqataj llimphu qorita, trinchesta ruwanapaj, jatuchaj vasostapis qorimanta, jinataj qolqemantapis, tasasta, copasta, ruwanapajpis, chaykunapajqa wakinampaj jina qorqa, sapa ujpaj mashkhachus pesasqanman jina. 
1CH.28.18	Incienso q'osñichina altarta ruwanapajpis llimphu kaj qorita ashkhata jaywarqa. Chanta qorita qollarqataj querubinespaj carretata ruwanankupaj. Chay querubinesqa lijrasninkuwan qhataykoj kanku Señorpa trato ruwasqa cajonninta.
1CH.28.19	Davidtaj nerqa: Chay tukoyqa qelqasqa karqa Señor mosqoypi rikuchiwasqanman jina. Yachachillawarqataj chay planoman jina imaschus ruwakunanmantapis.
1CH.28.20	Chaypacha Davidqa Salomonman nerqa: Kallpachakuy, sinch'itataj sayay, llank'aj pachataj churakuy. Ama iskayrayaychu, nitaj manchachikuychu, Señor Diosneyqa qanwampuni kanqa. Payqa mana saqesonqachu, nitaj qonqarparisonqachu, Señorpa yupaychana wasimpi tukuy ruwanasta tukuyaykikama. 
1CH.28.21	Kaypi kashanku sacerdotespa, jinallataj levitaspa mit'asninkupis wakisqas yupaychana wasipi kaj ruwanasta ruwanankupaj. Tukuy laya llank'anaspi allin sonqowan ruwajkuna kanqanku, yanapasunankupaj, tukuy imapi sumaj yachayniyoj runas ima ruwanallapajpis, kamachejkunapis, tukuynin Israel ayllupis kamachiyki urapi kanqanku.
1CH.29.1	Chaymanta rey Davidqa tukuy tantasqa runasman nerqa: Waway Salomón k'atallata Diosqa ajllan, payqa wayna runallaraj, wasi ruwanataj may jatun kashan, imaraykuchus kay ruwanaqa mana runaj tiyakunampajchu kashan, manachayqa Señor Diosta yupaychana wasi kanqa. 
1CH.29.2	Tukuy kallpaywan maychus kananta wakichini Diosniypa yupaychana wasin ruwakunampaj: Qorita qori imaspaj, qolqeta qolqe imaspaj, bronceta bronce imaspaj, fierromanta fierro imaspaj, maderamanta madera imaspaj. Wakichillarqanitaj: Cornalina nisqa rumita k'askachinapaj, k'acha rumista, yana rumista, tukuy laya colorwan k'achanchasqa rumista, tukuy laya k'achanchasqa rumista, marmol nisqa rumimantawan may chhikata wakichini. 
1CH.29.3	Yupaychana wasipaj tukuy wakichisqaymanta jawaqa, Diosniypa yupaychana wasinta munakusqayrayku jaywallanitaj qorita, qolqetapis noqajpata kajmanta: 
1CH.29.4	Aswan llimphu kaj qorimanta pachaj waranqa kilosta, ch'uwachas qolqemantataj iskay pachaj kinsa chunkayoj waranqa kilosta, chaykunawan wasej tukuy perqasninta qhataykunaypaj. 
1CH.29.5	Qorita qori imaspaj, qolqeta qolqe imaspaj, qoni. Jinataj chay artesanos tukuy kajta chaykunawan ruwanankupaj. Kunanqa, pitaj qankuna kikiykichejmanta Señorman jaywanata qoyta munan?
1CH.29.6	Chaypacha wasi ayllumanta kamachejkuna, Israel ayllumanta kajkuna, waranqa soldadosta kamachejkuna, pachaj soldadosta kamachejkuna, reypaj llank'ajkunamanta kamachejkuna, paykuna kikinkumanta qorqanku. 
1CH.29.7	Diosta yupaychana wasej imasnimpaj qorqanku pachaj sojta chunka phishqayoj waranqa kilos qorita, chanta chunka waranqa qori phatastawan, qolqemantataj kinsa pachaj kinsa chunkayoj waranqa kilosta, broncemantataj yaqha sojta pachaj waranqa kilosta, fierromantataj kinsa millones kinsa pachaj waranqayoj kilosta.
1CH.29.8	Ajinallatataj valorniyoj k'acha rumisniyoj kajkunaqa jaywarqanku Diosta yupaychana wasipi jallch'asqa kanampaj, chay jallch'anampajtaj Gersompa ayllunmanta Jehiel churasqa karqa. Gersompa ayllunmanta karqa.
1CH.29.9	Tukuy runasqa kusikorqanku chay jina k'acha sonqoyoj kasqankumanta. Chay tukuy imasta Señorman tukuy sonqosninkuwan qosqankurayku rey Davidpis mayta kusikorqa.
1CH.29.10	Chaypacha Davidqa Señorqa bendicerqa tukuy ayllus tantasqaspa ñaupaqempi: Israel tataykoj Señor Diosnin qonqa Señor wiñaymanta wiñaypaj bendicisqa kayta. 
1CH.29.11	Señor qampatamin jatunchasqa kayqa, atiypis, kusiypis, atipaypis, jatunchasqa kaypis! Qampatamin kay pachapi, janaj pachapi, tukuy ima kajpis. Reinopis qampallatataj, Señor, qanlla tukuymanta aswan jatun atiyniyoj kanki. 
1CH.29.12	Qanmantamin qhapaj kaypis jatun kaypis jamun. Qan kamachinki tukuyta. Kallpapis, atiypis makiykipi kashan. Makisnillaykipitaj kashan tukuyman jatunchasqa kayta, atiytapis qoyqa. 
1CH.29.13	Chayrayku kunanqa qan Diosniykuman graciasta qoyku, yupaychaykutaj jatunchasqa sutiykita. 
1CH.29.14	Kunanrí, pitaj noqa kani, aylluypis pitaj kasqa chhika imasta qanman qoyta atinaykupajri? Cheqamanta tukuy imaspis qanmanta jamun, qanmanqa qoyku qanmanta jap'erqayku chayllamantataj. 
1CH.29.15	Qampa rikuyniykipeqa mana llajtayoj ñan purejkuna jinalla kayku. Jinallataj ñaupa tatasniykupis karqanku, kaypachapi kausayniykoqa llanthu jina pasapullan, mana ima suyayniyoj.
1CH.29.16	Señor Diosniyku, qampatamin kanku, qanmantataj jamunku, kay chhika tukuy imasqa, kaykunata wakichiyku qampa llimphu sutiykipi yupaychana wasita jatarichinaykupaj! 
1CH.29.17	Noqa yachani, Diosníy, qanqa sonqosta allinta qhawanki, cheqan kajtaj qanta kusichisunki. Chayrayku cheqa sonqowan kay tukuyta jaywayki. Kunanqa kusiywan rikuni, kaypi tukuy aylluyki tantasqas jaywanasninkuta munakuywan apamususqankuta. 
1CH.29.18	Qanqa ñaupa tatasniykoj Señor Diosnin kanki, Abrahampata, Isaacpata, Israelpatawan. Kay aylluykej sonqonman churaypuni ari, wiñaypaj chay jina k'uchi sonqoyoj kayta, qanmantaj astawan sonqonkuta wajyay. 
1CH.29.19	Waway Salomonmampis qollaytaj cheqa sonqoyoj kayta, kamachisqasniykita, nisqasniykita, leykunasniykitapis junt'ayta atinampaj. Tukuy chaykunata ruwaspa Diosta yupaychana wasita sayarichinampaj, chaypajqa noqa wakichiniña.
1CH.29.20	Chay qhepamantaj Davidqa tukuy tantasqas kasharqanku chaykunaman nerqa: Kunanqa Señor Diosniykichejta bendiciychej. Chaypacha tantasqas kajkunaqa tukuyninku ñaupa tatasninkoj Señor Diosninta bendicerqanku, qonqorikuspa k'umuykukuspataj yupaycharqanku, Señorpa ñaupaqempi, reypa ñaupaqempiwan. 
1CH.29.21	Q'ayantintaj uywasta ñak'aspa Señorman jaywaykorqanku, wakinkunataj q'olachiporqanku: Waranqa torillosta, waranqa carnerosta, waranqa corderostawan, sapa ujninkuta vinowan ch'ajchuykuspa, jinataj may chhika uywa ñak'asqastawan jaywarqanku, tukuynin Israel ayllusrayku. 
1CH.29.22	Chay diapeqa mikhorqanku, ujyarqankutaj Señorpa ñaupaqempi may kusiywan. Chaymantataj uj kutitawan nerqanku Davidpa wawan Salomón reyninku kanampaj. Diospa ñaupaqempitaj llimphu aceitewan jawiykorqanku kuraj kamachejninku kanampaj, Sadoctataj sacerdote kanampaj. 
1CH.29.23	Ajinata Salomonqa tatan Davidpa cuentanmanta Señorpa tronompi tiyakorqa, tukuy imapitaj may allimpuni rerqa. Tukuy Israel ayllutaj payta kasorqa. 
1CH.29.24	Tukuy kamachejkuna, wapu maqanakojkuna, Davidpa tukuy wawasninwan ima, Salomonman k'umuykorqanku. 
1CH.29.25	Señorqa Salomonta may atiyniyojta ruwarqa, tukuy Israel aylloj ñaupaqempi. Reinonta chay jina sumajtapuni llimphucharqa. Paymanta ñaupajtaqa Israelpi ni mayqen reypis pay jina karqachu.
1CH.29.26	Isaej wawan Davidqa Israelta kamacherqa. 
1CH.29.27	Israelpa reynin karqa tawa chunka watasta, chaykunamantataj Hebrón llajtapi qanchis watasta, Jerusalempitaj kinsa chunka kinsayoj watasta. 
1CH.29.28	Wañuporqataj allin machuyaynimpitaj ashkha watasniyoj, ashkha kapuyniyoj, tukuy kusiyniyoj ima. Wawan Salomontaj paypa qhepanta kamacherqa.
1CH.29.29	Rey Davidpa ruwasqasninmantaqa, qallariyninmantapacha tukuykuyninkamaqa profeta Samuelpa willana librosnimpi qelqasqa kashanku. Chanta profeta Natampapi, chanta profeta Gadpa librosnimpi ima. 
1CH.29.30	Tukuy kamachisqanmanta, atiyninmanta, chay t'ukuna imas, payta qhatirisqasninmanta, jinataj Israel aylluta chay waj nacionestawan.
2CH.1.1	Davidpa wawan Salomonqa, Señor Diosnimpa yanapayninwan kamachej kaynimpi astawan kallpachakorqa, may jatunchasqataj karqa. 
2CH.1.2	Chaypacha Salomonqa tukuy Israel aylluta wajyacherqa: Waranqa soldadosta kamachejkunata, pachaj soldadosta kamachejkunatawan, juezkunata, jinataj Israelpi tukuy kamachejkunata, wasi ayllus ukhupi kamachejkunatawan. 
2CH.1.3	Tukuyninku chay runaswan tantakorqanku. Salomonqa Gabaompi kaj loma pataman rerqa, imaraykuchus Diospa kamachin Moisés ch'in pampapi Dioswan tinkukuna toldo ruwasqan chaypi kasharqa. 
2CH.1.4	Davidtaj Dioswan ruwasqan trato cajonnita Quiriat-jearinmanta apasqa, chay wakichisqan chaykama. Chaypaj Jerusalempi toldomanta uj wasita jatarichipusqa. 
2CH.1.5	Urpa allchhin Urejpa wawan Besaleel broncemanta altarta ruwasqampis Gabaonllapitaj kasharqa Dioswan tinkukuna toldoj ñaupaqempi churasqa. Salomonwan tukuy runasninwan imaqa chayman Diosta tapurikoj rerqanku.
2CH.1.6	Salomontaj, Señorpa ñaupaqempi kasharqa chay broncemanta altarman wicharerqa, chay altarqa Señorman tinkukuna toldo wasej chimpampi kasharqa, chaypitaj waranqa uywa ñak'asqasta q'olacherqa.
2CH.1.7	Chay ch'isipacha Diosqa Salomonman rikhurerqa, nerqataj: Imatachus munasqaykita mañaway, noqataj chayta qosqayki.
2CH.1.8	Salomontaj kutichispa Diosman nerqa: Tatay Davidta may khuyay sonqowan qanqa qhawarqanki, paypa cuentanmantataj noqata kamachinaypaj churawarqanki. 
2CH.1.9	Kunanqa Señor Diosníy, junt'ay ari imastachus tatayman nisqaykita. Qanllataj churawanki kay ñut'u jallp'a jina kay chhika aylluta kamachinaypaj. 
2CH.1.10	Kunanqa mañayki yachayta ashkhata qonawaykita, yuyaytapis kay aylluta kamachiyta atinaypaj. Pitaj kamachiyta atinman kay jatun aylluykitari?
2CH.1.11	Diosqa Salomonwan kuticherqa: Kay jina sonqoykej munaynin kajtenqa; manataj qhapaj kaytachu mañawanki, nitaj ashkha imastachu, nitaj may uyarisqa kaytachu, nitaj enemigosniykej wañunantachu, nitaj ashkha watasta kausaytachu, manachayqa sumaj yachayta, allin yuyaytataj mañawanki aylluta kamachinaykipaj, mayqenmanchus reyta jina churarqayki, chaypi. 
2CH.1.12	Qosqayki yachayta, yuyaytawan. Qollasqaykitaj qhapaj kaytapis, kapuyniyoj kaytapis, allin qhawasqa kaytapis, qanmanta ñaupaj kajkuna reyespata mana kaporqachu, nitaj qanmanta qhepaman kaj reykunajtapis kanqachu.
2CH.1.13	Chaymanta qhepamantaj Salomonqa Jerusalenman kutiporqa Gabaompi kashan chay loma patamantapacha, chaymantataj Dioswan tinkukuna toldoj ñaupaqenmanta. Chaymanta kutimuspataj Israelpi kamacherqa.
2CH.1.14	Salomonqa tantaykorqa carrestasta, caballospi purejkuna runastawan. Tiyaporqa waranqa tawa pachajniyoj carretas, chunka iskayniyoj waranqa caballospi purej runaspiwan. Chaykunatataj churarqa maqanakuman rina karretasta churana llajtasman, jinataj Jerusalempi reyta qhawanankupajpis. 
2CH.1.15	Reytaj Jerusalempi tantaykorqa qolqeta qoritawan rumista jinapuni; cedro k'aspispis may chhika karqa, chay pampaspi k'ita higos sach'as jinapuni. 
2CH.1.16	Salomompaj caballosta apaj karqanku Muzrimanta, Ciliciamanta ima, reypa ranqherosnin chaypi rantej kanku. 
2CH.1.17	Egiptomanta apamusqa uj carretaqa sojta pachaj qolqe valerqa, uj caballotaj pachaj phishqa chunkayoj qolqe valerqa. Tukuy reykunas hititasmanta kajkuna, Siriamanta kajkunapis rantej kanku Salomompa ranqherosninnejta.
2CH.2.1	Salomonqa Señorpa yupaychana wasinta, jinataj paypa palacio wasintawan oqharej churakorqa. 
2CH.2.2	Chaypajtaj churarqa qanchis chunka waranqa runasta paykuna q'epista astanankupaj, pusaj chunka waranqa rumi ch'eqojkunatawan chay orqopi llank'amunankupaj. Ajllarqataj kinsa waranqa sojta pachajniyoj kamachejkunata chay runasta llank'achinankupaj.
2CH.2.3	Chaymantataj Salomonqa Tiroj reynin Hiramman willacherqa: Imaynatachus tatay Davidta yanaparqanki, ajinata noqatapis yanapariway. Paymanqa cedro k'aspista apachimorqanki, palacionta ruwachikuspa chaypi tiyakunampaj. 
2CH.2.4	Noqataj Señor Diosniypaj uj yupaychana wasita ruwapusaj, chayta Señorpaj t'aqapunaypaj, chaypitaj paypa ñaupaqempi, k'acha q'apashaj inciensota q'osñichinaypaj, chaypi paypaj t'aqasqa t'antasta sinrullata jaywanaypajpuni, sapa día uywasta ñak'aspa q'olachipunaypaj tutamanta, jinataj tardempipis, jinallataj samakuna p'unchaykunapi, killa rikhuriy p'unchaykunapi, jinataj Señor Diosniykoj fiestasnimpipis, imaynatachus Israelpi ruwakumpuni jinata. 
2CH.2.5	Diosta yupaychana wasita ruwanay kashan chayqa jatumpuni kanan tiyan, imaraykuchus Diosniykoqa tukuy dioskunamanta aswan jatumpuni. 
2CH.2.6	Chaywampis, pitaj atinman Diospaj uj yupaychana wasita jatarichiyta, janaj pachapis may jatun kayninwan manaraj wakiyta atejtinri? Pitaj noqa kasqani yupaychana wasinta jatarichipunaypaj, sutimpi inciensota q'osñichinallaypajpisri? 
2CH.2.7	Kachamuway ari uj runata, qorimanta tukuy imasta allinta ruway yachaj runata, ruwanampaj qolqemanta, broncemanta, fierromanta, puka lila generosmanta, puka generosmanta, kulli generosmanta ima. Warawasta ruwayta yachajta, chayta ruwanampaj, yanapachikuspa Judamanta, Jerusalenmantawan noqawan kashanku chay yachajkuna runaswan, pistachus tatay David mink'akorqa chaykunawan. 
2CH.2.8	Apachimullawaytaj Libanomanta: Cedro k'aspista, pino k'aspista, sandalo k'aspistawan. Yachani qampa kamachisniykeqa Líbanopi yachanqanku k'aspista k'utuyta. Noqaj kamachisneyqa qampa kamachisniykiwan kanqanku. 
2CH.2.9	Paykunaqa ashkha maderasta wakichipunawaykupaj, imaraykuchus Diosta yupaychana wasita oqharinay kashan chayqa may jatun t'ukunapaj kanan tiyan. 
2CH.2.10	Noqa apachimusqayki mikhunasta llank'ajkunasniykipaj, chay maderasta k'utojkunapaj iskay waranqa carga trigomanta iskay chunka waranqa cargasta. Cebadamantapis, vinomantataj tawa pachaj tawa chunkayoj waranqa litrosta, aceitemantataj tawa pachaj tawa chunkayoj waranqa litrosta.
2CH.2.11	Chaypacha Tiroj reynin Hiramqa Salomonman apacherqa uj carta qelqasqata kay jinata nichispa: Señor churasorqa israelitaspa kamachejnin kanaykipaj ayllunta munakusqanrayku. 
2CH.2.12	Nillarqataj: Israelpa Señor Diosnin bendicisqa kachun. Payqa kay pachata, jinataj janaj pachatapis ruwarqa. Paymin rey Davidman uj qhari wawata qorqa sumaj yachayniyojta, allin yuyayniyojta, allin kajtapis, mana allin kajtapis ajllayta yachajta. Pay yupaychana wasita, pay kikimpaj palaciotawan jatarichinampaj. 
2CH.2.13	Kachamushayki uj runata sumaj yachajta, yuyayniyojtataj, chay yachachej Hiram-abi kashan. 
2CH.2.14	Payqa, Dampa ayllunmanta uj warmej wawan, Tiromanta karqa. Payqa tukuy imata sumajta ruwayta yachan, qorimanta, qolqemanta, broncemanta, fierromanta, rumimanta, k'aspimanta, puka lila generomanta, puka generomanta, lino generomanta, lila generomantawan; jinataj tukuy rijch'aj warawasta ruwayta yachan, sumajta trasayta yachan mañasqankuman jina. Payqa yachaj runasniykiwan khuska, jinataj tatayki wiraqochi Davidpata karqanku chaykunapiwan ima ruwanankupaj. 
2CH.2.15	Kunan qanrí, wiraqochíy, apachimullay trigota, cebadata, aceiteta, vinotapis, imastachus kamachisniykiman apachimunaykita nerqanki chaykunata. 
2CH.2.16	Chaykamataj noqaykoqa Libanopi munasqayki chhika k'aspista k'utushasqayku, mar qochanejtataj apachimusqayku balsaspi Jope llajtakama. Chaymantataj qanllaña Jerusalenman apachinki.
2CH.2.17	Chaymantataj Salomonqa Israel ayllu ukhupi chay waj llajtayojkuna tiyakojkunata yuparqa, tatan David yupasqanmanta qhepaman, yacharqataj pachaj phishqa chunka kinsayoj waranqa sojta pachajniyoj kasqankuta. 
2CH.2.18	Paykunamantataj jap'erqa qanchis chunka waranqata cargasta astanankupaj. Pusaj chunka waranqa runastataj orqopi rumista ch'eqonankupaj, kinsa waranqa sojta pachajniyojtataj qhawaspa llank'achinankupaj.
2CH.3.1	Salomonqa qallarerqa Señorpaj yupaychana wasita llank'achiyta Jerusalempi, Moriah orqopi maypichus tatan Davidman Señor rikhurerqa chaypi, kikin maynejpichus David wakichisqa chaypi, jebuseo Ornampa eran chaypi. 
2CH.3.2	Llank'achiyta qallarerqa iskay kaj killampi, iskay kaj diampitaj tawa watataña kamachishajtin.
2CH.3.3	Salomonqa Diospa yupaychana wasinman cimientosta churacherqa chayqa kay jina miderqa: Sayt'unman iskay chunka qanchisniyoj metros, anchonmantaj isq'on metros. 
2CH.3.4	Diosta yupaychana wasej ñaupaqempi chay corredorqa miderqa sayt'unman isq'on metros' Diosta yupaychana wasej anchon jinallataj. Uramanta patamantaj isq'on metrosllataj. Salomonqa chay yupaychana wasej ñaupaqempi kaj corredortaqa tukuy ukhunta qoriwan lluch'aykorqa. 
2CH.3.5	Chay jatun kaj salaj ukhuntaqa pino maderawan qhataykorqa, chay maderaj patanmantaj ch'uwa qoriwan lluch'aykorqa, chay patapitaj llajllacherqa palmerasta, jinataj cadena warawastawan. 
2CH.3.6	K'achanchaykorqataj valorniyoj k'acha rumiswan. Chay qori lluch'asqankutaj allinninmanta karqa. 
2CH.3.7	Chay wasej tukuynin ukhunta ch'uwa qoriwan lluch'aykorqa: Wajtera k'aspisninta, punkoj pata k'aspisninta, perqasninta, wisq'anasninta ima. Perqasnin patamantaj querubín angelesman rijch'asqata llajllaspa ruwarqa.
2CH.3.8+2CH.3.9	Chay jawataj ruwallarqataj Diospa tiyakunan cheqatapis. Chayqa chhoqonman isq'on metrosniyoj karqa, anchonmanqa yupaychana wasej anchon jinallataj, isq'on metros anchoyojllataj karqa. Chaymantataj aswan ch'uwa qoriwan lluch'aykullarqataj, chaypajqa iskay chunka waranqa kilosta jina churaykorqanku, sapa uj clavoqa libra kuraj jina pesarqa. Patampi kaj cuartospa ukhusnintapis qoriwan lluch'aykullarqataj.
2CH.3.10	Diospa tiyakunan cheqapeqa ruwallarqataj iskay querubines nisqa lijrasniyoj angelesta, chaykunapis qoriwan lluch'asqallataj karqanku. 
2CH.3.11	Chay querubinespa lijrasnenqa tukuynimpi aysarqa isq'on metros. Ujnin kaj lijranqa iskay metros iskay chunka phishqayoj centimetrosniyojta aysarqa, chaytaj wasej perqankama chayarqa, chay ujnin kaj lijrantaj chhikallantaj karqa, chay uj querubimpa lijranqa puntankama chayarqa. 
2CH.3.12	Ajinallatataj chay uj querubimpa ujnin kaj lijrampis wasej perqankama chayarqa, chay ujnin kaj lijrantaj chay uj querubimpa chayarqa, chay ujnin kaj lijrantaj chay uj kerubimpa lijran puntankama chayarqa, chay uj querubimpa lijrasninwan chhikachajkamalla karqanku. 
2CH.3.13	Kay lijrasniyoj querubinespa lijrasnenqa tukuypi aysasqanqa isq'on metros karqa. Chaykunaqa sayasqas kasharqanku wasej chaupinman jina qhawashaj uyasniyoj. 
2CH.3.14	Chay warkhuna cortinatataj ruwarqa lila bayetamanta, pukamanta, linomanta ima, chaymantaj iskay querubinesman rijch'akojta churacherqa.
2CH.3.15	Salomonqa iskay sayantasta ruwarqa chunka sojtayoj metros sayayniyojta jina, yupaychana wasej ñaupaqempaj. Patampi leq'estaj iskay metros iskay chunka phishqayoj centimetrosniyoj karqa. 
2CH.3.16	Cadenastapis ruwallarqataj collaresta jina, chaykunatataj churaykorqa chay sayantampa putanman. Ruwallarqataj pachaj granadasta, chaykunatataj chay cadenaspi churarqa. 
2CH.3.17	Chay sayantastataj churarqa Diosta yupaychana wasej ñaupaqenman ujninta pañanman, ujnintataj lloq'enman. Paña kaj sayantataqa Jaquín nispa suticharqa, lloq'e kajtataj Boaz nispa.
2CH.4.1	Salomonqa ruwallarqataj broncemanta uj altarta, chaytaj sayt'unman isq'on metrosniyoj karqa, anchonmantaj isq'onllataj karqa, patamampis tawa metros khuskanniyoj karqa. 
2CH.4.2	Chanta ruwallarqataj broncemanta yaku churanata jatunta, yakupaj. Chayqa muyu karqa, uj cantonmanta uj cantonkamaqa tawa metros khuskanniyojta miderqa, patamantaj miderqa iskay metros iskay chunka phishqayoj centimetrosniyoj, tukuynin muyuynintintaj chunka kinsayoj metros khuskanniyoj karqa. 
2CH.4.3	Chay yaku churanaj simin uranejpitaj muyuynintimpi iskay sinruspi torosman rijch'asqas ruwasqas, sapa tawa chunka phishqayoj centimetrospi chunkakama karqanku. Chaykunataj yaku churanawan ujlla karqanku. 
2CH.4.4	Chaykunataj chunka iskay niyoj broncemanta toros ruwasqa patapi churasqa kasharqa, chay chunka iskayniyoj torosmantaqa kinsa patanejman qhawarisqas kasharqanku, kinsataj uranejman, kinsataj inti llojsimuynejman, kinsataj inti yaykuynejman. Qhepa chakisninkoqa ukhunnejman churasqas kasharqanku. Chay yaku churanataj chay bueyespa patampi churasqas karqanku. 
2CH.4.5	Chay yaku churanaqa phatunman pusaj centimetrosniyoj karqanku. Chay cantosnenqa lirio t'ikaj pata laphisnin jinas karqanku. Chay yaku churanaqa sojta chunka sojtayoj waranqa litrospaj jina ruwasqa karqa.
2CH.4.6	Ruwallarqataj chunka yaku p'urunkusta mayllanapaj, phishqaqa paña ladoman churasqas, phishqataj lloq'e ladoman churasqas; chaykunapi mayllaj kanku q'olachinasta, chay jatun yaku churanaspitaj sacerdotes mayllakoj kanku.
2CH.4.7	Ruwallarqataj qorimanta chunka k'ancha churanasta, imaynatachus ruwanan karqa ajinata, yupaychana wasimantaj churarqa phishqata paña ladoman, phishqatataj lloq'e ladoman. 
2CH.4.8	Chay jawataj chunka mesastapis ruwallarqataj Diosta yupaychana wasi ukhullamantaj churarqa phishqata paña ladoman, phishqatataj lloq'e ladoman. Chanta ruwallarqataj qorimanta pachaj jatuchaj vasosta.
2CH.4.9	Jinallatataj ruwarqa sacerdotespa pationta, jatun kaj patiotawan punkusnintinta, chaykunatataj tukuyninta broncewan lluch'aykorqa. 
2CH.4.10	Jatun yaku churanata yupaychana wasej paña ladonman churarqa uranejman, inti yaykuynej ladoman. 
2CH.4.11	Hiramqa ruwallarqataj mankasta, palasta, jatuchaj vasosta, jinamanta ruwayta tukorqa Diospa yupaychana wasimpi Salomón imaynatachus mink'asqanman jina. 
2CH.4.12	Payqa kaykunata ruwarqa, chay iskaynin sayantasta, patampi kasharqanku chay muyu kirpanasnintawan, chanta chay kirpanasman, muyuykuchisqa ch'ipastawan. 
2CH.4.13	Chay iskay ch'ipaspajtaj tawa pachaj granadasta ruwarqa, iskay sinruta sapa ch'ipapaj, chaykunawantaj sayantaspa muyu kirpanasnin muyuykuchisqas karqanku. 
2CH.4.14	Chunka chukustapis ruwallarqataj, chaykunaj patamantaj juch'uy kaj yaku churanasta chunkantinta churarqa. 
2CH.4.15	Ruwallarqataj jatun yaku churanata, urampi kasharqanku chay chunka iskayniyoj torostawan. 
2CH.4.16	Chanta ruwallarqataj, mankasta, palasta, trinchestawan. Tukuy kay imasta yachaj Hiram ch'uwa broncemanta ruwarqa, Salomompa nisqanman jina, Diosta yupaychana wasimpaj 
2CH.4.17	Chaykunataqa bronceta unuyachispa t'iyupi jich'acherqa Jordán chaynejpi, Sucot, jinataj Saretán llajtas chaynejpi. 
2CH.4.18	Salomonqa broncemanta chay chhika tukuy imasta ruwarqa, manataj dakorqachu mashkhachus kasqanta pesachinamantaqa.
2CH.4.19+2CH.4.20	Salomonqa ruwachillarqataj Diosta yupaychana wasita: Qorimanta altarta, mesastapis chay patapi Señorpaj t'aqas t'antas chaypi kanankupaj, ch'uwa qorimanta k'ancha churantapis k'anchanasnintinta, chaykunataj Diospa tiyakun chay chimpapi kasharqanku, imaynatachus kamachisqasman jina jap'ichisqas kanankupaj. 
2CH.4.21	T'ikastapis, k'anchanastapis, tenazastapis qorillamantapuni ruwacherqa. 
2CH.4.22	Pabilo orqhonaspis, jatuchaj vasospis, jatun cucharaspis, incienso q'osñichinaspis, ch'uwa qorillamantataj karqanku. Chanta qorillamantataj karqanku yupaychana wasiman yaykuna ukhu punkusnin, Diospa tiyakunanman yaykuna punkuspis, jinataj kikin yupaychana wasiman yaykuna punkuspis.
2CH.5.1	Señorpa yupaychana wasimpaj kay imasta Salomonqa ruwachiyta tukuchispañaqa chay qolqeta, qorita, chay tukuy imastawan, tatan David Diospaj t'aqasqanta Diospa yupaychana wasimpi valorniyojkunata jallch'ana wasiman churaykamorqa.
2CH.5.2	Chaypacha Salomonqa tantaykorqa Israelmanta kurajkunata, tukuy ayllumanta kurajkunata, Israel sapa wasi ayllumanta kamachejkunatapis. Señorpa trato ruwasqa cajonninta Davidpa llajtan Sión nisqa chaymantapacha apamunankupaj. 
2CH.5.3	Jatun fiesta diapi chay watapi qanchis kaj killapi rey Salomonwan tukuy israelitas tantakorqanku. 
2CH.5.4	Israel ayllumanta tukuy kurajkuna chayamorqanku, levitastaj Diospa trato ruwasqan cajonninta oqharerqanku. 
2CH.5.5	Dioswan tinkukuna toldota, aparqanku, jinataj chay yupaychana wasipaj Diospaj t'aqas imastawan. Apallarqankutaj chaykunataqa sacerdoteswan, levitaswan ima. 
2CH.5.6	Rey Salomonqa tukuy Israel ayllumanta paywan tantakojkunawan khuska, Diospa trato ruwasqa cajonnimpa ñaupaqempi Diosman jaywarqanku ashkha ñak'asqa ovejasta, torosta ima, mana yupay atinata jina. 
2CH.5.7	Chaymantataj chay sacerdotesqa aparqanku yupaychana wasi ukhukama, kikin Diospa tiyakunan cheqaman Señorwan trato ruwasqa cajonta, churaykorqankutaj chay iskay querubinespa lijrasnin uraman. 
2CH.5.8	Querubinespa lijrasninkoqa Diospa trato ruwasqan cajompa patanman aysaykusqas karqanku. Qhataykorqankutaj chay cajonta, pata lijrana k'aspisninta ima. 
2CH.5.9	Chay lijra k'aspisnintaj jatuchaj kasqankurayku Diospaj t'aqasqa cheqapi wasimantapacha rikukorqa chayqa, Diospa tiyakunampa ñaupaqempi kasharqa, chaywampis jawamantapacha mana rikukorqachu, jinataj qhepakorqa kunan p'unchaykama. 
2CH.5.10	Chay cajón ukhupeqa, Horebpi Moisespa churasqan iskay palqayoj p'alta rumilla kasharqa. Chay p'alta rumeqa israelitaswan Señorpa trato ruwasqa rumi karqa, paykuna Egiptomanta llojsimusharqanku chaypacha.
2CH.5.11	Sacerdotesqa llojserqanku Diospaj t'aqasqa wasimanta. Tukuy chaypi kajkuna sacerdotesqa, mit'asninkuta mana qhawaspalla llimphucharakusqanku. 
2CH.5.12	Levitasmanta tukuy takejkunataj Asaf, Hemán, Jedutún ima, qhari wawasninkuwan khuska, jinataj waj ayllusninkuwan ima, linomanta p'achallisqas altarpa ñaupaqempi inti llojsimuy ladopi sayasharqanku. Platilloswan, salterioswan, arpaswan ima kasharqanku. Paykunawantaj pachaj iskay chunkayoj sacerdotes tocajkuna kasharqanku.
2CH.5.13	Chaypacha tukuyninku trompetasta waqachej churakorqanku, tukuyninkutaj uj kunkallata takerqanku Señorta yupaychaspa, graciasta qospataj. Trompetasta, platillosta, waj tocanastapis ch'ajwarichispa takisharqanku, Señorta yupaychaychej. Payqa may k'achamin, munakuynenqa wiñaypajmin, nispa. Chay jinata nishajtinkutaj chay ratopacha Señorta yupaychana wasinman uj phuyu junt'aykorqa. 
2CH.5.14	Chay phuyuraykutaj sacerdotesqa mana qhepakuyta aterqankuchu Diosman yupaychaykunasta qonankupajqa, Señorpa k'anchaynin yupaychana wasiman junt'aykusqanrayku.
2CH.6.1	Chaypacha Salomonqa nerqa: Qan, Señor ninki laqhayaypi, pakaypipis kausasqaykita.
2CH.6.2	Noqataj qampaj jatarichipuyki, uj yupaychana wasita chaypi tiyakunaykipaj, chaypi wiñaypaj kausakunaykipaj.
2CH.6.3	Chaymantataj reyqa tukuy israelitas sayasqas kasharqanku chaynejman kutirispa bendicerqa. 
2CH.6.4+2CH.6.5	Nerqataj: Israelpa Señor Diosnin, bendicisqa kachun, Davidman junt'asqanrayku, chay jinata nisqanta: Egipto jallp'amanta aylluyta orqhomusqaymantapacha, tukuy Israel ayllu ukhupeqa mana mayqen llajtatapis ajllarqanichu, chaypi yupaychana wasi jatarichisqa kanampaj, chaypitaj sutiy tiyakunampaj. Nillataj mayqen qharitapis ajllarqanichu aylluy israelitasta pusaykachanampaj. 
2CH.6.6	Astawampis Jerusalenta ajllarqani, sutiy chaypi kanampaj, aylluy israelitasta kamachinampajtaj Davidta ajllarqani. 
2CH.6.7	David tataytaj maytapuni munarqa Israelpa Diosnin Señorpa sutimpi uj yupaychana wasita jatarichipuyta. 
2CH.6.8	Chaywampis Señorqa nerqa: Walejmin yupaychana wasita jatarichipuwayta munasqaykeqa. 
2CH.6.9	Manataj qanchu chaytaqa ruwanki, manachayqa uj qhari wawayki kanqa. Paymin jatarichipuwanqa yupaychana wasiytaqa.
2CH.6.10	Señorqa chay parlasqanta junt'ampuni. Nisqanman jina tatay Davidpa cuentanmanta Israelpa kamachejnin churasqa kani, jatarichipunitaj uj yupaychana wasita, Israelpa Señor Diosnimpa sutimpi. 
2CH.6.11	Chay wasipitaj churani Diospa trato ruwasqan cajonta, chay ukhumpitaj kashan israelitaswan Señorpa trato ruwasqan.
2CH.6.12	Chaymantataj Salomonqa Señorpa altarnimpa ñaupaqempi sayaykuspa, tukuy israelitas tantasqas kasharqanku chaykunaj ñaupaqempiwan, makisninta aysarerqa. 
2CH.6.13	Salomonqa uj patachata broncemanta ruwasqa, chay patachataj iskay metrosniyoj karqa chhoqonman, anchonmampis jinallataj karqa, patamantaj uj metro iskay cuarta kurajniyoj karqa. Chay patachaqa patio chaupiman churasqa karqa. Chay pataman wicharispataj tukuy israelitaspa ñaupaqempi qonqorikorqa. Makisninta janaj pachaman oqharispa nerqa: 
2CH.6.14	Israelpa Señor Diosnin, mana qan jina Diosqa janaj pachapi kanchu, nitaj kay pachapipis, qanqa tratota ruwasqaykita junt'anki, qanqa tukuy sonqowan kasusojkunatataj khuyanki. 
2CH.6.15	Qanqa David tatayman imastachus qosqayki nerqanki chayta waqaycharqanki, parlasqaykiman jinataj kunan p'unchaypi junt'apunki. 
2CH.6.16	Kunanqa Israelpa Señor Diosnin, junt'allaytaj kamachiyki tatay Davidman imatachus nerqanki qonaykita chayta. Qanqa nerqanki: Mana pisenqachu miraynimpi uj qhari wawa, khuyakuyniykiwan Israelpa kamachejnin kanampaj. Wawasninkuchus kausayninkuta cheqanchankuman, leyesninkutapis junt'ankuman chayqa, imaynatachus pay junt'arqa ajinata. 
2CH.6.17	Ajinaqa, Israelpa Señor Diosnin, kamachiyki tatay Davidman nisqaykeqa junt'akuchun ari.
2CH.6.18	Jinapis, cheqapunichu kanman, Diosqa kay pacha runaswan tiyakunanqa? Janaj pachaqa, janaj pachamanta janaj pachapis mana wakiyta atisunkichu. Astawanraj ari kay yupaychana wasita qampaj ruwapususqayqa. 
2CH.6.19	Chaywampis, Señor Diosníy, qhawaypuni mañakususqayta, majakususqaytapis, kay kamachiykej qhaparikamususqanta uyarinaykipaj, jinallataj mañakususqantapis. 
2CH.6.20	Qhawamuypuni tuta p'unchay kay wasitaqa, qanqa chaypi tiyakunaykita nerqanki. Kunanqa kay kamachiykej cheqamanta mañakamususqanta uyarillay ari. 
2CH.6.21	Jinataj kay kamachiykej mayta mañakamususqanta, chanta aylluyki Israel, kay wasipi qanmanta mañakamusojtimpis, uyariy janaj pachamantapacha, tiyakunki chaymantapacha, perdonawaykutaj.
2CH.6.22+2CH.6.23	Mayqellampis llajta masimpa contranta juchallejtin juranawaykupaj wajyachejtinku, kay yupaychana wasiykej ñaupaqempi jurajtintaj, qantaj janaj pachamantapacha uyariy, chaypitaj ruway, kamachisniykita cheqaman churaspa. Pichus juchayoj kajmanqa juchanman jina qopuy, juchampa jasut'enqa paypa patanman urmachun chay sajra ruwasqasninman jina, mana juchayoj kajmantaj justiciata ruway, ruwasqanman jina.
2CH.6.24	Israel aylluyki qampa contraykipi juchallikusqanrayku enemigonkuwan atipaykuchikojtinku, kutirikamususpa sutiykita yupaychanman, mañakususpa, majakususpataj kay yupaychana wasiykipi. 
2CH.6.25	Qanqa janaj pachamantapacha uyariy, perdonaytaj aylluykej juchasninta, kutichimuytaj, paykunaman jinataj ñaupa tatasinkuman qorqanki chay jallp'aman.
2CH.6.26+2CH.6.27	Ch'aki watas jamojtin, mana parajtintaj aylluyki juchallisqanrayku, chaymantataj chay cheqapi qanmanta mañakunman, sutiykitataj yupaychanman, jasut'isqaykiraykutaj juchasninmanta kutirikunman chayqa, qan janaj pachamantapacha uyariy, perdonaytaj kamachisniykej juchasninkuta, tukuy Israel aylluykej juchasnintawan, yachachiytaj uj sumaj ñanta, chayninta purinankupaj. Chanta paraykita apachimuy kay jallp'aman aylluykiman chayaqepaj qorqanki chay jallp'aman.
2CH.6.28+2CH.6.29+2CH.6.30	Kay jallp'api yarqhay kajtin, chayri onqoypis kajtin, chayri ruphaywan sach'as ch'akirapunkuman, chayri sach'aspi onqoy rikhurinman, chayri langostaspis, chayri t'una khuruspis; chayri enemigospis llajtasniykuta muyuykamuspa maqajtaj sayaykuwankuman chayqa, chayri ima llakiypis onqoypis kajtenqa. Tukuy mañakamususqankuta, majakamususqankutapis mayqen runallapis, chayri kikin aylluyki Israelpis llakiynimpi, chayri nanaynimpi mañakamuspa kay wasiman makisninta aysarimunman chayqa, qan janaj pachamantapacha paykunata uyarinki tiyakushanki chaymantapacha, qan perdonapunki, sapa ujninkumantaj ruwasqankuman jina qopunki. Qanllamin rejsinki, yachankitaj runaj yuyayninta sonqontapis. 
2CH.6.31	Ajinamanta manchachikusonqanku, ñankunasniykipitaj purenqanku ñaupa tatasninkuman qorqanki chay jallp'api kausakunankukama.
2CH.6.32	Waj llajtayoj, mana Israel aylluykimanta kajpis, jamunman karu jallp'asmanta qampa jatun sutiykirayku, jatun atiyniykiraykutaj kay yupaychana wasipi qanmanta mañakusunampaj. 
2CH.6.33	Janaj pachamantapacha uyarimuy, tiyakushanki chaymantapacha, qoytaj tukuy imastachus mañakususqanta, kay pachamanta naciones rejsichunku, manchachikusuchunkutaj, Israel aylluyki jina, yachachunkutaj sutiykeqa kay wasipi oqharisqa kasqanta, kay yupaychana wasita ruwapususqaypi.
2CH.6.34+2CH.6.35	Aylluykej enemigosninwan maqanakoj llojsejtenqa, mayllamampis qan kashajtiykeqa, kay ajllasqayki llajtanejman kay yupaychana wasita oqharipuyki chaynejman qhawarispa qanmanta mañakusojtinkoqa, janaj pachamantapacha qan uyariy, mañakususqankuta, majakususqankutapis, paykunamantaj cheqanta ruway.
2CH.6.36	Contraykipi juchallejtinkoqa, manamin pipis mana juchallejqa kanchu, qantaj paykunawan phiñakuspa, enemigosninkuman jaywaykuspa waj jallp'aman apachiwaj, karumampis, chayri qayllamampis. 
2CH.6.37	Maymanchus wijch'usqas karqanku chay jallp'ataj qanman kutirikamusunkuman, qanmantataj mayta mañakamusunkuman, nisunkumantaj: Juchalliyku, sajrata ruwayku, juchayoj kayku. 
2CH.6.38	Tukuy sonqoykuwan, tukuy almaykuwantaj qanman kutirikamusunkuman may jallp'amanchus apasqa karqanku chaypi, qanmantataj mañakamusunkuman kay ñaupa tatasninkuman qorqanki chaynej jallp'aman kutirisqa, ajllarqanki chay llajtankuman, kay yupaychana wasitataj jatarichipuyki chaynejman kutirisqastaj. 
2CH.6.39	Tiyakushanki chay cielomantapacha qan uyarinki mañakususqankuta, majakususqankutapis. Qanqa paykunaman kutikunki, aylluyki contraykipi juchallikusqankutataj perdonapunki.
2CH.6.40	Kunanqa Diosníy, allinta qhawarimuy, uyarimuytaj kay cheqapi mañakamususqasninkuta.
2CH.6.41	Sayarikuy Señor Diosníy, atiyniyoj trato cajonniykiwan, jamuytaj samakunayki kashan chay cheqaman. Señor Diosníy, sacerdotesniykitaj p'achallikuchunku salvación p'achawan, allinta qhatisoj wawasniykitaj khuyakuyniykiwan kusikuchunku.
2CH.6.42	Señor Diosníy, ama qhesachaychu ajllasqayki reytaqa, yuyarikuy kamachiyki Davidman khuyakunaykimanta.
2CH.7.1	Salomón mañakuyta tukojtinkamataj janaj pachamanta nina urmamorqa, ruphaykorqataj q'olachinapaj jaywasqa uywata, chay ñak'asqa kaj waj uywastawan. Chanta Señorpa k'anchaynin chay yupaychana wasiman junt'aykorqa. 
2CH.7.2	Chayraykumá sacerdotesqa yupaychana wasiman mana yaykuyta aterqankuchu. 
2CH.7.3	Tukuy israelitastaj nina urmamojta rikuspa, jinataj Señorpa k'anchaynintapis yupaychana wasi pataman uraykamojta, chaypacha qonqorikorqanku, k'umuykukorqankutaj pampapi rumi losawan uyanku tinkunankama. Yupaychasharqankutaj graciasta qospa Señorman kay jinata kutin kutinta: Payqa may k'achamin, khuyakuynenqa wiñaypajmin.
2CH.7.4	Chay qhepatataj reywan tukuy aylluwan khuska, ñak'asqa uywasta Señorman jaywarqanku. 
2CH.7.5	Rey Salomontaj ñak'asqa uywasta Señorman jaywarqa, iskay chunka iskayniyoj waranqa torosta, pachaj iskay chunkayoj waranqa ovejasta ima. Ajinata reyqa tukuy israelitaspis Diospa yupaychana wasinta paypaj t'aqarqanku.
2CH.7.6	Sacerdotesqa ruwanasninkupi kasharqanku, jinataj levitaspis, sapa ujpis Señorpaj tocanasninkuwankama. Chaykunataqa rey David churasqa chay takejkunata takichinankupaj, wiñaypajmin khuyakuynenqa, nisqa takiyta, David maypachachus takej chaypacha. Sacerdotestaj paykunaj ñaupaqenkupi trompetasinkuta waqachisharqanku, chaykamataj tukuy israelitasqa chakipi sayasqas kasharqanku.
2CH.7.7	Salomonqa Señorpaj t'aqapullarqataj patioj chaupinta, Señorta yupaychana wasej ñaupaqempi kasharqa chayta, chaypi uywasta ñak'aspa q'olachisqanrayku, allinyakuy wirastawan jaywasqanrayku. Chay broncemanta ruwasqa altarqa mana wakisqachu ñak'asqa uywasta q'olachinapaj, chanta ch'aki mikhuykunata, wirastawan ima jaywanapajpis.
2CH.7.8	Chay kutipeqa Salomonwan tukuy israelitaspiwan may jatun tantakuyta ruwarqanku, Hamat llajtaman yaykunankama, chaymantapacha Egipto wayq'okama, chaypitaj qanchis diata jatun fiestata ruwarqanku. 
2CH.7.9	Qanchis kaj diapitaj uj jatun tantakuyta ruwarqanku, imaraykuchus qanchis p'unchay junt'ata fiestachasqanku, altarta Diospaj t'aqasqankurayku, qanchis diata jatun fiestata ruwasqankuraykutaj. 
2CH.7.10	Qanchis kaj killapi iskay chunka kinsayoj p'unchaynimpi, reyqa tukuy aylluta wasisninkuman ripunankupaj kacharpayaporqa, kusisqastaj sonqosninkupi Davidwan, Salomonwan jinataj tukuy Israel ayllunwampis, Señorqa allin kajta ruwasqanrayku.
2CH.7.11+2CH.7.12	Salomonqa Señorpa yupaychana wasinta, jinataj reypa wasinta, tukuy imastachus chaykunapi ruwananta, yuyasqantawan tukuchisqanmantañaqa, Señorqa Salomonman rikhurerqa tutapi, nerqataj: Mañakuwasqaykita uyarini, kay cheqatataj ajllakuni ñak'asqa uywasta jaywana wasipaj. 
2CH.7.13+2CH.7.14	Sichus apachimuyman uj ch'akiyta, manataj saqeymanchus paramunanta, chayri langostasta jamuchiyman camposta q'araykunankupaj, chayri aylluyman uj onqoyta apachimuyman chayqa, sitajchus sutiyta apan chay aylloyqa k'umuykakamuwanman, mañakamuwanman, mask'awanman, saqenmantaj sajra puriyninta chayqa, chaypacha noqa janaj pachamantapacha uyarisaj, juchasninmanta perdonasaj, jallp'ankumampis allin kayta kutichisaj. 
2CH.7.15	Kunanmantapacha qhawamusajpuni, uyarisajtaj allinta kay lugarpi mañakamuwasqasninkuta. 
2CH.7.16	Kunan yupaychana wasita ajllani, llimphuchanitaj, chaypi wiñaypaj sutiy kanampaj. Waqaychallasajpuni, yuyayniymantataj mana llojsenqachu. 
2CH.7.17+2CH.7.18	Kunanqa, qanchus sumajta ñaupaqeypi purinki, imaynatachus tatayki David purerqa, jinata, tukuy kamachisusqayta ruwaspa, jinataj qosusqay kamachiykunasniyta kasuspa, chanta tukuy nisusqasniytapis chayqa, noqa sayachisaj reinoykita tatayki Davidwan ruwasqayman jina; imaynachus nerqani mana pisinanta ayllumpi uj qhari wawa Israelta kamachinampaj. 
2CH.7.19+2CH.7.20	Qankunataj noqamanta t'aqakuwankichej chayqa mana junt'aspa leykunasniyta, kamachiykunasniyta qankunaman qorqaykichej chaykunata, manachayqa waj dioskunata kasuwajchej, yupaychawajchejtaj, chaypacha qankunataqa qorqaykichej chay jallp'amanta orqhosqaykichej, wijch'usajtaj ñaupaqeymanta yupaychana wasiyta llimphucharqani chayta, ruwasajtaj tukuy tiempo tukuy naciones ukhupi asipayasqapuni kananta. 
2CH.7.21	Kay yupaychana wasitaj may gloriayoj kasqampiwan, chaynejta tukuy pasajkuna t'ukunankupaj kanqa, nenqankutaj, tapurikonqankutaj, imaraykutaj Señorqa kay jinata ruwarqa kay jallp'ata, jinataj kay yupaychana wasitawampis, nispa. 
2CH.7.22	Kutichenqankutaj ñaupa tatasninkuta, Egiptomanta orqhomorqa chay Señor Diosninkuta saqerparisqankurayku. Sinch'i kallpawantaj waj dioskunata jatunchanqanku, yupaychanqankutaj. Chayraykumá paykunaman chay jina jatun llakiyta apachimorqa.
2CH.8.1	Salomonqa Señorpa yupaychana wasinta, kikin palaciontawan jatarichisqanmantaqa, iskay chunka watasña pasarqa. 
2CH.8.2	Chaypacha watejmanta jatarichillarqataj, Hiram payman qorqa chay llajtasta, israelitastataj chaykunaman churaykorqa.
2CH.8.3	Chaymantataj Sobamenta Hamat llajtaj contrampi rerqa, jap'ikaporqataj. 
2CH.8.4	Jinallatataj ch'in pampapi Tadmor llajtata watejmanta jatarichillarqataj, maypichus Hamatpi mikhuykunata waqaychanapaj karqa chay tukuy llajtastawan. 
2CH.8.5	Watejmanta jatarichillarqataj pata kaj Bet-horonta, ura kaj Bet-horontapis. Chaykunaqa sinch'i jark'achisqa llajtas karqanku, perqasniyoj punkusniyoj, barrasniyoj ima. 
2CH.8.6	Chanta jatarichillarqataj Baalat llajtata, waj llajtastapis poqoy mikhunasta jallch'anankupaj, maqanakupaj carrestasta jallch'ananku karqa chay llajtata, caballospi purejkunapaj llajtastapis, Jerusalempi imastachus ruwachiyta munarqa chaykunastapis. Chanta ruwachillarqataj Libanopipis kamachimpi kasharqa chay tukuynin jallp'apipis. 
2CH.8.7	Chay jallp'api tiyakojkuna hititasmanta, amorreosmanta, heveosmanta, fereseosmanta, jebuseosmanta ima qhepa kajkunata, paykunaqa mana israelitaschu karqanku. 
2CH.8.8	Chaykunaj wawasninku chay jallp'api qhepakojkunata israelitasqa mana tukuynintachu tukucherqanku, manachayqa Salomón paykunata sinch'i llank'anaman churarqa, jinataj kunan p'unchaykama kakushanku. 
2CH.8.9	Jinapis Salomonqa ni mayqen israelitatapis wata runata jinata chay sinch'i llank'anasman churarqachu, manachayqa soldados karqanku, kurajkuna soldadosta, maqanakupaj carrestasta caballospi maqanakojkunata ima kamachispa pusajkuna karqanku. 
2CH.8.10	Rey Salomompa yanapajkunasnin qhawaspa llank'achejkunasnenqa tukuypi iskay pachaj, phishqa chunkayoj karqanku.
2CH.8.11	Salomonqa faraompa ususinta aparqa Davidpa llajtanmanta paypaj nispapuni palaciota ruwachisqanman. Salomonqa yuyarqa, warmenqa mana tiyayta atisqanta, Israelpa reynin Davidpa palaciompi. Payqa yuyarqa maymanchus Señorpa trato ruwasqan cajonnin yaykorqa chay cheqas llimphuchasqas kasqankuta.
2CH.8.12	Salomonqa Señorpaj uywasta ñak'aspa q'olachiporqa yupaychana wasipi, Señorpa ñaupaqempi jataricherqa chay altar patapi. 
2CH.8.13	Moisespa leyninman jina ima diaspichus jaywananku karqa chay diaspi, samakuna p'unchaykunaspi, sapa killa qallarikuypi, watantimpi kinsantin fiestaspipis, mana levadurayoj t'antata mikhuna fiestapi, semanas fiesta nisqapi, ramadas fiestapi ima.
2CH.8.14	Mit'astapis churallarqataj tatan Davidpa nisqanman jina, sacerdotesqa yupaychana wasipi imastapis ruwanankupaj, levitastaj Señorta yupaychanankupaj, jinataj sacerdotesta yanapanankupaj, imaspichus sapa diapi atikusqanman jina. Jinallatataj churarqa sapa punkupi qhawajkunajpa mit'asninkutapis, Diospa runan David kamachisqanman jina. 
2CH.8.15	Manataj t'aqakorqankuchu rey Davidpa, imastachus sacerdotesmanta, levitasmanta, qolqeta jallph'ana kajmantapis kamachisqanmantaqa. 
2CH.8.16	Salomón imastachus ruwanan karqa chaykunaqa, ruwakorqanku, yupaychana wasej cimientosnin churakusqanmantapacha tukukunankama. Señorpa yupaychana wasenqa allin tukuchisqa karqa.
2CH.8.17	Salomón chaypacha rerqa Ezion-geber llajtaman, Elat llajtamanwan. Chaykunataj mar qocha cantopi kasharqanku Edom jallp'api. 
2CH.8.18	Hiramtaj apachimorqa yanapaj runasninnejta barcosta, runasta ima; paykunaqa mar qochapi puriyta yacharqanku, rerqankutaj Salomompa kamachi runasninwan khuska, chayarqankutaj Ofir llajtaman, chaymantarí qorita apamorqanku chunka phishqayoj waranqa kilosta jina, chanta rey Salomonman aparqanku.
2CH.9.1	Saba llajtamanta reinaqa Salomón may mentasqa kasqanta parlajta uyarispa Jerusalenman rerqa, mana kutichiy atina tapuykunaswan yachayninta waturinampaj. Chayamorqataj may ashkha kamachisninwan, q'apaj jawinasninwan camellospi chajnarisqa, jinataj may ashkha qoriwan, valorniyoj rimiswan ima. Salomompaman chayamuspañataj imatachus tapuyta yuyasqanta tapurerqa. 
2CH.9.2	Salomontaj tukuy tapuykunasninta kuticherqa. Manataj uj tapuyllapis karqachu mana kutichiyta atisqanqa. 
2CH.9.3+2CH.9.4	Sabá llajtamanta chay reinaqa, Salomompa yachayninta rikuspa, chay palacio wasita ruwasqanta, mesaspi chay sumaj mikhunasta rikuspa, chay yanapajkunasnimpa wasisninkuta rikuspa, chay kamachisninkupis imaynachus kasqankuta, p'achasninkuta, jinataj uywasninkuta jaywajkunasninkuta, imaynatachus p'achallikusqankutapis, yupaychana wasiman wicharinapaj gradasninta ima. Kay tukuyta rikuspa reinaqa mayta t'ukorqa. 
2CH.9.5	Paymantaj nerqa: Qampa ruwasqasniykimanta, yachayniykimantapis llajtaypi uyarerqani chayqa cheqapuni kasqa. 
2CH.9.6	Kunanqa kikin ñawisniywan rikusparaj creeni. Cheqamanta parlaspaqa chay willawasqasninkoqa mana khuskampis kasqachu qampa yachayniyoj kasqaykimantaqa, astawanraj kasqanki. 
2CH.9.7	Ima kusiychus kanku, chay runasniyki kamachisniykipis ñaupaqellaykipipuni kashanku chay yachayniyoj palabrasniykita uyarispa chaykunaqa. 
2CH.9.8	Señor Diosniykeqa bendicisqa kachun, munakuywan qanta rikususpa rey kanaykipaj qanta tiyanampi tiyaykuchisorqa. Diosniykeqa Israelta munakusqanrayku, chay cheqapi wiñaypaj sayachiyta munaspa. Chayrayku paykunaj reyninkupaj qanta churasorqa, cheqanta justiciawantaj kamachinaykipaj.
2CH.9.9	Chaymantaqa reyman jaywarqa kinsa waranqa isq'on pachaj sojta chunkayoj kilos qorita, may ashkha k'acha q'apaj jawinasta, jinataj may ashkha valorniyoj rumistapis. Mana jayk'ajpis Israelman chayasqachu chay chhika k'acha q'apaj jawinasqa, Sabá llajtamanta reinaqa Salomonman t'inkata qorqa chay chhikapuneqa.
2CH.9.10	Chay jwaqa Hirampa, jinataj Salomompa kamachi runasninkoqa Ofirmanta apamorqanku qorita, chanta sandalomanta k'aspista, jinataj ashkha valorniyoj rumistapis. 
2CH.9.11	Sándalo k'aspiwan reyqa Diospa wasimpi wicharina gradasta, jinataj palacio wasimpipis, ruwallarqataj takejkunapaj tocana arpasta, salteriosta ima. Mana jayk'ajpis chay jina k'aspeqa rikukorqachu Judá jallp'apeqa. 
2CH.9.12	Rey Salomonqa tukuy munasqanta, mañasqantapis Sabamanta reinaman qorqa, pay apamusqanmanta astawan. Chaymantataj chay reinaqa kamachisninwan khuska llajtanman kutiporqa.
2CH.9.13	Sapa wata Salomonqa qorita jap'isqanmanta iskay chunka iskayniyoj waranqa kilosman chayarqa. 
2CH.9.14	Chaypis mana yupasqa karqa chay ranqheros, jinataj ñan purejkunapis impuestota pagasqasninkoqa. Chay jawaqa Salomonman apamullajtaj kanku qoritawan, qolqetawan Arabiamanta reykunas, jinataj Israel jallp'api kamachejkunapis apamullajtaj kanku. 
2CH.9.15	Rey Salomonqa ruwacherqa iskay pachaj jatuchaj escudosta ch'uwachasqa qorimanta, sapa ujmantaj sojta kilo qori yaykorqa. 
2CH.9.16	Ruwachillarqataj kinsa pachaj juch'uy escudosta, sapa ujmantaj yaykorqa kinsa kilo khuskanniyoj ch'uwachasqa qori. Chaykunatataj churaykorqa sach'asniyoj Líbano nisqa chay palacio nisqa wasiman. 
2CH.9.17	Ruwachillarqataj marfil tullumanta uj jatun tiyana tronota, kamacherqataj ch'uwa qoriwan patanta lluch'anankuta. 
2CH.9.18	Chay tronoqa sojta saruna gradasniyoj karqa, qorimanta uj juch'uy banquitoyoj rey chakisninta churanampaj, puraj ladompitaj makisniyoj karqa, chaykunaj qayllankupitaj iskay sayashaj leones karqa. 
2CH.9.19	Chanta kallarqankutaj chunka iskayniyoj sayashaj leones, sojtantin gradaspi ujkama sapa ladopi, kayman rijch'akojqa ni mayqen kamachiypi jayk'ajpis ruwakorqachu. 
2CH.9.20	Chay jawaqa reypa tukuynin ujyana vasosnenqa qorimanta karqanku. Ajinallataj mikhunampaj tukuy imasnin, sach'asniyoj nisqa Líbano palaciopi kajkunaqa ch'uwa qorimanta karqa, mana imapis qolqemantaqa karqachu, Salomompa tiempompi mana imapis chhika valorniyojchu qolqeqa karqa. 
2CH.9.21	Reypa barcosnintaj Tarsisman rej kanku Hirampa kamachi runasninwan, sapa kinsa watasmantataj kutimoj kanku apamuspa qorita, marfilta, monosta, pavo-realesta ima.
2CH.9.22	Rey Salomonqa kay pachapi kay reykunasta qhapaj kaypi atiparqa, yachayniyoj kaypiwan. 
2CH.9.23	Tukuy kay pachamanta reykunasqa Salomonta rikuyta munaj kanku uyarinankupaj Diospa qosqan yachayninmanta. 
2CH.9.24	Sapa wata Salomonman t'inkata apamoj kanku, kaykunata: Qorimanta ruwasqa kajkunata, qolqemanta ruwasqa qhatakuna p'achasta, maqanakunapaj armasta, q'apashaj jawinasta, caballosta, mulasta ima.
2CH.9.25	Salomompataqa tawa waranqa corral wasisnin karqa, caballosninta, jinataj carrosnintapis waqaychanampaj, kallarqataj chunka iskayniyoj waranqa caballospi puriyta yachaj runasnin, chaykunata churarqa maqanakuna carretasta jallch'ana cuartelesman, jinataj Jerusalempi reyta qhawaj soldadoswan kamunankupaj. 
2CH.9.26	Salomontaj kamacherqa tukuy reyesta Eufrates mayumantapacha, filisteospa jallp'ankama, Egipto jallp'aj tinkuyninkamataj. 
2CH.9.27	Rey Salomonqa, Jerusalempi qolqeta tantarqa rumista jinapuni. Cedro k'aspistapis may chhikata chay pampaspi karqa k'ita higos sach'as jinapuni. 
2CH.9.28	Caballosta Muzrimanta apamorqanku, chay tukuy waj nacionesmantawan.
2CH.9.29	Salomompa kausayninmanta puchoj willaykunasqa, qallariymanta tukukuyninkama profeta Natampa willaykuna librosnimpi qelqasqas kashanku, jinataj Silomanta Ahiaspa willaykunasnimpi, chanta profeta Iddoj mosqoypi jina rikusqasnimanta parlasqasnimpi, Nabatpa wawan Jeroboammanta. 
2CH.9.30	Salomonqa Jerusalempi Israelta kamacherqa tawa chunka watasta. 
2CH.9.31	Wañupojtintaj tatan Davidpa llajtampi p'amparqanku, paypa qhepantataj wawan Roboam kamacherqa.
2CH.10.1	Roboamqa Siquemman rerqa, imaraykuchus tukuy Israel chayman rerqa, payta reypaj churanankupaj. 
2CH.10.2	Chayta uyarispa Nabatpa wawan Jeroamqa Egiptomanta kutimporqa, payqa chaypi tiyakusharqa rey Salomonmanta ayqespa. 
2CH.10.3	Chaymanta wajyachimojtinkutaj Nabatpa wawan Jeroboamqa, tukuy israelitaspiwan rerqanku Roboamwan parlaj kay jinata:
2CH.10.4	Tataykeqa ancha sinch'i llank'ayman churawarqayku; kunanqa qan llamp'uyachiy ari sinch'ita llank'achiwasqaykuman jina, may llasa ruwanaman churawarqayku chayta, chanta qampa nisqaykita ruwasqayku.
2CH.10.5	Roboamtaj kuticherqa: Kinsa p'unchaymanta watuwaj kutimuwaychej, nispa. Runastaj riporqanku. 
2CH.10.6	Chaypachataj rey Roboamqa tatan Salomón kausashajtillanraj yanaparqanku chay kurajkunata tapurerqa: Imatataj kay runasman kutichinayta niwankichejri?, nispa.
2CH.10.7	Paykunataj nerqanku: Allinwan kay runasta rikunki chayqa, paykunaj mañakusqankutataj ruwanki, kutichinkitaj allin palabraswan chayqa, paykunaqa qampa nisqaykitapuni ruwanqanku.
2CH.10.8	Roboamtaj mana kasorqachu chay kurajkunaspa yuyaychayninta, manachayqa tapurillarqataj paypa kamachiynimpi kasharqanku chay waynasta, paywan khuska wiñarqanku chaykunata. 
2CH.10.9	Nerqataj: Imaraykutaj chay runasman kutichinayta munankichejri? Paykunaqa mañawanku tatasninchej sinch'ita llank'acherqa chaymanta uj chhikanta samarichinayta. 
2CH.10.10	Paywan khuska wiñarqanku chay waynastaj payman kuticherqanku: Pischus mañasunku tataykej sinch'i llank'ayman churasqanta samarichinaykita chay runasmanta, kay jinata kutichinayki tiyan: Makiypa uña dedonqa, tataypa ñañu wasanmanta nisqaqa aswan rakhuraj. 
2CH.10.11	Sichus payqa sinch'ita llank'achisorqachej chayqa, noqa aswan sinch'itaraj llank'achisqaykichej. Sichus payqa washkhawan jasut'isorqachej chayqa, noqataj atoj atojkunawan jasut'isqaykichej.
2CH.10.12	Kinsa p'unchaymantataj Jeroboamqa tukuy Israel aylluntinwan Roboampa ñaupaqenman jamorqanku, rey nisqanman jina. 
2CH.10.13	Rey Roboamtaj, chay kurajkunaspa yuyaychasqankuta mana jap'ikuspa may sinch'i simiwan kuticherqa. 
2CH.10.14	Chay wayna runaspa umachasqankuman jina kuticherqa kay jinata: Tatayqa sinch'ita llank'achisorqachej, noqarí aswan sinch'itaraj llank'achisqaykichej, tatayqa washkhallawan jasut'isorqachej, noqarí atoj atojkunawan jasut'isqaykichej. 
2CH.10.15	Reyqa mana kasorqachu aylloj nisqantaqa, Señor jinatapuni kananta munasqanrayku, Señorpa nisqan, Nabatpa wawan Jeroboamman chay junt'akunampaj, chayta Señorqa nerqa Silopi profeta Ahiasnejta. 
2CH.10.16	Tukuynin Israel ayllutaj, reyqa mana paykunata uyarisqanta rikuspa, kay jinata kuticherqanku: Davidwanqa mana imapis ruwanaykuchu tiyan. Isaejpa wawanwanqa mana ima chayaqeykupis kanchu. Israel ayllumanta kajkuna, sapa ujpis wasisninchejman ripunayku. Davidtaj aylluntaqa waqaychachun, nispa. Chay ratopacha tukuy israelitasqa wasisninkuman ripurarqanku. 
2CH.10.17	Judajpa llajtasnimpi karqanku chay israelitastaqa Roboamllapuni kamachisharqa. 
2CH.10.18	Roboam kacharqa Adoranta mit'api llank'ajkunaj kamachejninmanta, chaypacha israelitasqa rumiswan ch'anqaspa wañorparicherqanku. Chaypacha Rey Roboamqa usqhayta carretanman wichariytawankama Jerusalenman ayqerqa. 
2CH.10.19	Jinamanta Israelqa Davidpa mirayninmanta t'aqakorqa kunankama.
2CH.11.1	Roboam Jerusalenman chayarqa chaypachaqa, Judá ayllumanta, jinataj Benjamimpamantawan kajkuna pachaj pusaj chunkayoj waranqa soldadosta tantaykorqa, israelitaswan maqanakamuspa reinota Roboamman kutichimunankupaj. 
2CH.11.2	Señortaj chaypacha Diospa runan Semaiasman parlarqa, kamacherqataj: 
2CH.11.3+2CH.11.4	Niy Salomompa wawan Roboamman Judamanta reyman, jinataj Judamanta, Benjaminmantawan tukuy Israeltawan. Ajinata Señor nin: Hermanosniykichejwan ama maqanakoj riychejchu. Tukuyniykichej wasisniykichejman ripuychej, imaraykuchus noqa chaytaqa ruwani, nispa. Paykuna Señorpa nisqanta uyarispaqa kutiporqanku, Jeroboampa contrampitaj manaña rerqankuchu.
2CH.11.5	Roboamqa Jerusalempi tiyakaporqa, Judapitaj sinch'i jark'achisqa llajtasta jataricherqa. 
2CH.11.6+2CH.11.7+2CH.11.8+2CH.11.9+2CH.11.10	Perqacherqataj kaykunata: Belenta, Etamta, Tecoata, Betsurta, Socota, Adulamta, Gatta, Maresata, Zifta, Adoraimta, Laquista, Azecata, Zorata, Ajalonta, Hebrontawan ima. Kaykunata Judapi, Benjamimpiwan ima jark'achisqa llajtas karqanku. 
2CH.11.11	Chay llajtasta astawan jark'achinampajtaj chaykunaman churarqa kamachejkunata, mikhunasta, aceiteta, vinota ima. 
2CH.11.12	Chay jawaqa churallarqataj escudosta, lanzastawan sapa llajtaman, may jinatapuni sinch'ichaykorqa. Jinamanta Roboampa makimpi qhepakorqanku Judawan Benjaminwan ima.
2CH.11.13	Sacerdoteswan levitaswanqa tukuy Israelmanta jamorqanku, paywan khuskachakunankupaj, maykunaspichus tiyakusharqanku chay cheqasmanta. 
2CH.11.14	Levitasqa michina jallp'asninkuta, waj tiyapuykunasninkutawan saqerparinanku karqa, Jerusalenman ripunankupaj, jinataj Judapi waj cheqasmampis. Jeroboamqa jinataj paypa qhepanta kamachejkunapis Señorpa sacerdotesnin kanankuta mana saqerqankuchu. 
2CH.11.15	Jeroboamqa waj sacerdotesta paypaj ajllakorqa, loma pata altarespi Señorman jaywanankupaj. Jinataj supaykunasta yupaychanakupaj, chanta chay waka uñasta ruwacherqa, chaykunasta yupaychanankupaj. 
2CH.11.16	Chay jawaqa piskunachus cheqamanta Israelpa Señor Diosninta mask'ayta munajkunaqa qhaterqanku sacerdotespaj, jinataj levitaspaj kausayninkuta. Jerusalenman rerqanku ñaupa tatasninkoj Señor Diosninkuman ñak'asqa uywasta jaywanankupaj. 
2CH.11.17	Jinamanta Judá reinotaqa astawan kallpacharqanku, Salomompa wawan Roboamtataj sinch'ita sayacherqanku kinsa watasta, imaraykuchus paykunaqa Davidpa kausayninta, jinataj Salomompa kausaynintapis kinsa watasllata qhaterqanku.
2CH.11.18	Roboamqa Mahalatawan casarakorqa. Paypa tatanqa Davidpa wawan Jerimot karqa, Mahalatpa mamantaj. Isaejpa allchhin Eliabpa wawan Abihail karqa. 
2CH.11.19	Roboampata, Mahalatpatawan wawasninkoqa karqanku: Jehús, Semarías, Zaham ima. 
2CH.11.20	Chaymantataj Absalompa wawan Maacawan casarakorqa, wawasnintaj karqanku: Abiam, Atai, Ziza, Selomit ima. 
2CH.11.21	Roboampa warmisnenqa karqanku chunka pusajniyoj. Tanta warmisnintaj sojta chunka karqanku. Tukuyninmanta astawanqa Maacata munakorqa. Iskay chunka pusajniyoj qhari wawasnin karqanku. Warmi wawasnintaj sojta chunka karqanku. Warmi wawasnintaj sojta chunka karqanku.
2CH.11.22	Roboamqa Maacaj wawan Abiasta ajllarqa hermanosnimpa kurajninku kanampaj. Payqa rey kananta munasharqa. 
2CH.11.23	Sumajta umachakuspa payqa chay wakin wawasninta rak'irarqa tukuynej Judá jallp'aman, jinataj Benjamín jallp'amampis, chanta tukuynin jark'achisqa llajtasmanwan, ashkha mikhunasta paykunapaj churapuspa, ashkha warmistataj paykunapaj mask'aporqa.
2CH.12.1	Roboamqa reinonta allinta sayachispaña, sumaj kallpachasqa kasqanta yuyakuspa Señorpa leykunasninta saqeporqa. Jinallataj tukuy israelitaspis kikinta ruwarqanku. 
2CH.12.2+2CH.12.3	Señorta saqerparisqankurayku, Roboam phishqa watasta kamachishajtinña Egiptoj reynin Sisac rerqa Jerusalempi contranta, waranqa iskay pachaj maqanakuna carretaswan, jinataj sojta chunka waranqa caballospi maqanakojkuna soldadoswan, jinataj mana yupay atina Egiptomanta paywan khuska jamojkunawan: Libioswan, suquienoswan, etiopespiwan. 
2CH.12.4	Atiparqankutaj Judapi jark'achisqa llajtasta, chanta chay Jerusalén llajtakama.
2CH.12.5	Chaypacha profeta Semaiasqa Roboamman jamorqa, jinataj Judamanta kaj kurajkunamanwan, paykuna Jerusalempi tantasqa kashajtinku, Sisac chayamushajtin, nerqataj: Señorqa nin qankuna payta qonqarparisqaykichejta, chayraykutaj payqa Sinacpa makisninman urmajta saqesunkichej.
2CH.12.6	Israelmanta kurajkuna, chanta reypis reparakuspa juchayoj kasqankuta k'umuykukorqanku, nerqankutaj: Señorpa ruwasqanqa cheqampuni, nispa.
2CH.12.7	Señortaj paykunaj k'umuykukusqankuta rikuspa Semaiasman nerqa: K'umuykakamuwasqaykichejrayku mana tukuchisqaykichejchu, manachayqa pisimantawan librasqaykichej, manataj Sisacnejtacha Jerusalén pataman phiñakuyniytaqa apachimusaj. 
2CH.12.8	Jinapis Sisacpa kamachin urapi qhepankichej. Chaypitaj yachankichej noqata kasunawaykichejchus, chayri waj nacionesmanta reykunastachus kasunaykichej aswan allin kasqanta.
2CH.12.9	Egiptoj reynin Sisactaj, Jerusalenman yaykorqa, jap'ikaporqataj Señorpa yupaychana wasimpi qhapaj kaj imasta, chanta reypa palaciompi kajtapis tukuyta orqhorqa, apakapullarqataj Salomón ruwarqa chay qori escudostapis. 
2CH.12.10	Rey Roboamqa chaykunaj cuentanmanta broncemanta escudosta ruwarqa. Chaykunatataj saqerqa reypa palacionman punkupi qhawajkuna soldadosta kamachejkunaman. 
2CH.12.11	Sapa kuti reypa Señorpa yupaychana wasinman rejtin soldadosqa rej kanku chay escudosninku aparisqas. Chaymantataj qhawaj soldadospa wasinkuman churaykapullajtaj kanku. 
2CH.12.12	Ajinamanta Roboam Señorman k'umuykukusqanrayku, Señorpa phiñakuynenqa thasnukaporqa. Manataj tukuyninta chinkacherqachu. Chay tukuywampis Judaman qorqapuniraj allin imasta.
2CH.12.13	Rey Roboamqa Jerusalempi astawan kallpachakorqa, kamachillarqapunitaj. Kamachiyta qallarishajtenqa tawa chunka ujniyoj watasniyoj karqa, Jerusalempitaj chunka qanchisniyoj watasta kamacherqa. Chay llajtataqa Señor ajllarqa tukuynin Israel ayllu ukhumanta chaypi tiyakunampaj. Roboampa mamanqa Naama sutiyoj karqa. Payqa Amón nacionmanta karqa. 
2CH.12.14	Roboamqa sajra kajta ruwarqa, payqa mana cheqan sonqowanchu Señorta mask'arqa.
2CH.12.15	Roboampa kausayninmanta willaykunasqa, qallariymanta tukukuykamaqa, profeta Semaiaspa librompi qelqasqas kashanku, chanta profeta Iddojpi ayllu sutista qelqana librompi. Roboamwan, Jeroboamwanqa sapa kuti maqanaku kallarqapuni. 
2CH.12.16	Roboam wañupojtenqa Davidpa llajtampi p'ampaykorqanku. Paypa qhepantataj wawan Abiam kamacherqa.
2CH.13.1	Abiasqa Judapi kamachiyta qallarerqa, Jeroboam chunka pusajniyoj watastaña kamachishajtin. 
2CH.13.2	Jerusalempitaj kinsa watasta kamacherqa. Mamampataqa Micaías sutin karqa. Payqa Gabaamanta Urielpa wawan karqa. Abiamwan Jeroboamwantaj maqanakuyta qallarerqanku. 
2CH.13.3	Abiamqa maqanakuyta qallarerqa tawa pachaj waranqa ajllasqa soldadoswan, Jeroboamtaj maqanakoj churakullarqataj Abiampa contrampi pusaj pachaj ajllasqa soldadoswan. 
2CH.13.4	Chaypacha Abiamqa Efraín orqonejpi Zemaraim orqopi sayarispa qhawarerqa: Jeroboam jinataj Israel ayllupis uyariwaychej. 
2CH.13.5	Qankunaqa manachu yachankichej, Israelpa Señor Diosnenqa reinota Davidman, chanta mirayninmampis wiñaypaj qosqanta, mana p'akinapaj nisqa tratopi?, nispa. 
2CH.13.6	Chaywampis Nabatpa wawan Jeroboamqa reynimpa contrampi oqharikorqa, payqa Davidpa wawan Salomompa kamachin karqa. 
2CH.13.7	Paywan tantakorqanku qhella sajra runas, Salomompa wawan Roboammanta astawan aterqanku. Payqa waynallaraj, chantapis llanu runa kasqanrayku, paykunawan mana churanakuyta aterqachu. 
2CH.13.8	Kunan qankunaqa churanakuyta munashankichej Davidpa mirayninnejta kamachisqa kashan chay Señorpa reinonman chaytaqa ruwashankichej, may ashkha kasqaykichejman atienikuspa. Chay jawaqa qorimanta waka uñasta Jeroboam ruwapusorqachej dioskunata jina yupaychanaykichejpaj. 
2CH.13.9	Manachu qankunaqa chaykunaman atienikuspa Señorpa sacerdotesninta chanta qharqorqankichej, Aarompa mirayninmanta kaj levitastapi, mana Diosta rejsejkuna naciones jina sacerdotesta churakorqankichej? Pillapis llimphuchakuyta munaspa jamojtin uj waka uñawan, qanchis corderoswantaj, sacerdote kayta munaj kaj dioskunamanta? 
2CH.13.10	Noqaykupajqa Señormin Diosniykoqa, manataj paytaqa saqerpariykuchu. Señorpa kamachimpi kashanku chay sacerdotesqa Aarompa mirayninmanta kanku, yupaychaykunaspaj churasqastaj levitasmanta kanku. 
2CH.13.11	Paykunaqa uywasta ñak'aspa Señorpaj q'olachipunku paqarimpi, tardempipis, inciensostapis q'olachipullankutaj, llimphuchasqa mesaman churallankutaj Diospaj t'antata, sapa tardetaj jap'ichinku k'anchanasta, qorimanta ruwasqa k'anchanapi k'anchanampaj. Imaraykuchus noqaykoqa Señor Diosniykoj nisqasninta junt'ayku. Qankunataj paytaqa saqerparinkichej. 
2CH.13.12	Kayta yuyarikuychej Diosqa noqaykuwan kashan kamachejniyku jina. Sacerdotesnintaj wakisqaña kashanku trompetaswan, contraykichejpi qankunawan maqanakunaykupaj. Chayrayku qankuna Israel ayllumanta kajkuna ñaupa tatasniykichejpa Señor Diosnimpa contrampi ama maqanakuychejchu, imaraykuchus paytaqa mana atipawajchejchu.
2CH.13.13	Jeroboamqa kamacherqa qhepamanta kaj soldadosnin, muyuykuspa Judamanta soldadospa qhepankuman maqanakoj rinanta. Jinamanta Jeroboampa soldadosnenqa aswan ashkha kaj Judajpa ñaupaqempi kasharqanku, chaykamataj qhepamanta kaj soldadosqa Judáj qhepanmanta maqaj wakisharqanku. 
2CH.13.14	Judamanta kajkunataj qhepaman qhawarikuspaqa, reparakorqanku ñaupajmanta qhepamantataj paykunawan maqanakoj jamushasqankuta. Chaypacha Señorman qhaparikorqanku, sacerdotestaj trompetasta waqacherqanku. 
2CH.13.15	Judamanta kajkuna maqanakuman yaykunankupaj qhaparikojtinkutaj, chaypacha Diosqa Jeroboamta tukuy israelitastawan atipacherqa Abiampa Judáj ñaupaqempi. 
2CH.13.16	Israelitasqa Judamanta kajkunamanta ayqerqanku, Diospuni paykunaj makinkuman jaywaykusqanrayku. 
2CH.13.17	Abiamwan runasninwan imaqa maytapuni ashkhata wañuraykucherqanku, chaypacha phishqa pachaj waranqa Israelpa ajllasqa soldadosnin kajmanta wañorqanku. 
2CH.13.18	Jinata chay kutipeqa israelitasqa k'umuykachachisqas karqanku. Judamanta kajkunataj may atiyniyoj kallpachasqastaj rikhurerqanku, ñaupa tatasninkoj Señor Diosninkupi atienikusqankurayku.
2CH.13.19	Abiamqa Jeroboamta qhatiykorqa, kay llajtasta jap'ikaporqa: Betelta, Jesanata, Efrainta ima, chay qaylla ranchosninta ima. 
2CH.13.20	Jeroboamqa mana astawan atiyniyoj kayta aterqañachu Abiam kausashajtin. Chaymantataj Señorqa llakicherqa, paytaj wañuporqa. 
2CH.13.21	Chaykamataj Abiamqa aswan atiyniyoj karqa. Warmisnimpis chunka tawayoj karqanku. Qhari wawasninrí iskay chunka iskayniyoj karqanku. Warmi wawasnintaj chunka sojtayoj karqanku. 
2CH.13.22	Abiampa wakin nisqasnin, tukuy kausaynimpi ruwasqasninmantapis, qelqasqas kashanku profeta Iddoj librompi.
2CH.14.1	Abiam wañupojtintaj Davidpa llajtampi p'ampaykorqanku. Paypa qhepantataj wawan Asa kamacherqa. Pay kamachishajtintaj, chunka watasta jallp'ankupi allin tiyakuy karqa.
2CH.14.2	Asaj ruwasqasnenqa allintaj cheqantaj Señor Diosnimpa rikuynimpi karqa. 
2CH.14.3	Waj dioskunaj altaresninkuta chinkacherqa, jinataj loma patapi yupaychana wasista, lanti rumisninkutapis p'akirarqa, jinallataj Asera lanti k'ullusninkutapis. 
2CH.14.4	Chay jawa Asaqa tukuy Judá aylluta ñaupa tatasninkoj Señor Diosninkuman chimpanankuta kamacherqa, leykunasninta, kamachiykunasnintapis junt'anankuta. 
2CH.14.5	Tukuynin Judá llajtasmantari lanti wasista, lantisnintinta chinkacherqa. Manataj ima ch'ajwapis kamachishajtin karqachu.
2CH.14.6	Chay wataspi mana ima ch'ajwaspis kasqanrayku, manataj piwampis maqanakunanku kasqanrayku, Señor paykunaman allin kausakuyta qosqanrayku, Judapi sumaj perqayoj nisqa llajtasta jataricherqa. 
2CH.14.7	Judamanta runasmantaj nerqa: Kay llajtasta allinchaykunachej sinch'i perqaswan muyuykuchispa, torreswan, punkuswan, barrasninwan ima kay jallp'asqa makillanchejpiraj kashajtin. Señorta mask'asqanchejrayku, paytaj qowanchej tukuy tiyakojkunawan allinta, mana ch'ajwallapi kausakuyta. Chayrayku chay llajtasta allinta oqharerqanku, allintaj paykunata rerqa.
2CH.14.8	Asajtaqa tiyaporqa Judamanta kajkuna sumaj armasqas kinsa pachaj waranqa soldados. Paykunaqa escudosta, lanzastawan jap'irisqas karqanku. Benjamimpa ayllunmantataj iskay pachaj pusaj chunkayoj waranqas soldados karqanku, paykunapis escudosta, arcostawan jap'irisqas karqanku. Tukuy paykunaqa may wapu soldados karqanku. 
2CH.14.9	Paykunaj contrankupitaj Etiopiamanta Zeraqa uj millón soldadoswan rerqa, chanta kinsa pachaj maqanakuna carretaswan, Maresakamataj chayarqa. 
2CH.14.10	Chaypacha Asaqa maqanakoj llojserqa, runasninwantaj Sefata vallepi maqanakuman yaykunankupaj wakichikorqa Maresa qayllapi. 
2CH.14.11	Asaqa Señor Diosninman qhaparikorqa: Señorníy, qampajqa uj rejllamin, kallpayoj kajtapis, pisi kallpayoj kajtapis yanapayqa. Chayrayku yanapariwayku Señor Diosniyku, qampi suyakusqaykurayku, sutiykipitaj kay soldadoswan maqanakoj jamorqayku. Señor, qanmin Diosniykoqa kanki. Mana pipis qanwan churanakuyta atisqanta rikuchiy ari.
2CH.14.12	Chaypacha Señorqa Asamanwan, Judamanwan chay etiopespa contrampi maqanakuypi atipayta qorqa, chayraykutaj etiopesqa ayqerikaporqanku. 
2CH.14.13	Jinapis Asawan runasninwan imaqa Gerarkama qhatiykorqanku. Etiopesqa atipachikorqanku, wañorqankutaj mana ujniyoj kanankukama. Ajinata tukuchisqas karqanku Señorpa ñaupaqempi, jinataj soldadosnimpa ñaupaqempipis. Paykunaqa chay enemigosninkoj tukuy imasninkuta jap'ikaporqanku. 
2CH.14.14	Chaymantataj atipallarqankutaj Gerar qayllaspi karqanku chay llajtastapis, tukuyninkutaj Señorpa ñaupaqempi manchachikuyta qallarerqanku. Judamanta kajkunaqa chay llajtasmanta orqhorarqanku tukuy imas kajta, qhapaj imasta. 
2CH.14.15	Yaykullarqankutaj chay uywasmampis, jarasninkumampis, apakaporqankutaj may ashkha ovejasta, camellosta ima. Chaymantataj Jerusalenman kutiporqanku.
2CH.15.1	Diospa Espíritun Obedpa wawan Azariasman jamorqa. 
2CH.15.2	Paytaj Asata taripaj llojserqa, nerqataj: Uyariwaychej, Asa, jinataj tukuy Judamanta kajkuna, Benjamimpamanta kajkunapis, Señor qankunawan kanqa, qankuna paywan kashankichej chayqa. Sichus qankuna payta mask'ankichej chayqa, tarinkichej. Sichus saqerparinkichej chayri, paypis saqerpallasonqachejtaj. 
2CH.15.3	Israelqa may unayta mana Dioswanchu karqa, mana yachachej sacerdoteyoj, nitaj leymanta ima yachachiyniyoj. 
2CH.15.4	Jinapis llakiynimpi, Israel aylloqa, Israelpa Señor Diosninman kutirikuspa mask'ajtenqa, payqa tarichikorqa. 
2CH.15.5	Jaqay tiempopeqa mana pipajpis sonqo tiyasqa kakuy karqachu, manachayqa may chhika mancharikuykunaslla karqa, chay jallp'aspi tiyakojkunapajqa. 
2CH.15.6	Nacioneswan llajtaswanqa ujkuna ujkunata tukuchinakorqanku, Señor paykunataqa tukuy llakiykunaswan manchachisqanrayku. 
2CH.15.7	Chayrayku qankunaqa wapuchakuychej, amataj iskayrayaychejchu tukuy ruwasqasniykichejmanta t'inkachisqas kankichej.
2CH.15.8	Maypachachus Asa uyarerqa profetaj nisqanta, chaypacha kallpachakorqa, chinkacherqataj chay millay lantista tukuy Judá jallp'amanta, Benjamín jallp'amantawan. Jinataj chay Efraín orqospi jap'erqanku chay llajtasmantapis. Chaymantataj allincharqa Señorpa altarninta Señorpa wasimpi corredorpa ñaupaqempi kasharqa chayta. 
2CH.15.9	Chaymantataj tantacherqa tukuy Judamanta, Benjaminmanta kajkunatawan, jinataj Efrainmanta jamojkunata, Manasespamanta jamojkunatawan, Simeompamanta jamojkunatawan. Chaypacha ashkha israelitasmanta Asajman pasakapusqanku, yachaspa Señor Diosninku paywan kashasqanta.
2CH.15.10+2CH.15.11	Jerusalempi tantakorqanku, Asa chunka phishqayoj watastaña kamachishajtin, kinsa killampi, chay diataj Señorman uywasta ñak'aspa jaywaj kanku, qanchis pachaj wakasta, qanchis waranqa ovejastawan. Chaykunaqa enemigosninkumanta qhechusqasninku karqa. 
2CH.15.12	Chaymantataj sumaj tratota ruwarqanku, ñaupa tatasninkoj Señor Diosninkuta mask'anankuta, tukuy sonqonkuwan. 
2CH.15.13	Nillarqankutaj pichus Israelpa Señor Diosninta mana mask'ayta munajqa, wañuchisqa kananta, jatumpis, juch'uypis kachun, chayri qharipis warmipis kachun, nispa. 
2CH.15.14	Señormantaj chayta jurarqanku, may sinch'iwan parlaspa, kusiywan qhaparispataj, trompetaspa, pututuspa ch'ajwaynimpi. 
2CH.15.15	Judamanta kajkunataj tukuyninku chay juramentota ruwasqankumanta kusikorqanku, tukuy sonqowan jurasqankurayku, tukuy munayninkuwantaj Señorta mask'asqankurayku. Señortaj paykunawan tarichikusqa, qayllankupi tiyakoj llajtaswantaj allin kausayta qosqa.
2CH.15.16	Chay jawataj rey Asaqa, jatun maman Maacamantaqa reina kayninta qhechurparerqa, Asera lantita ruwachikusqanrayku. Asaqa t'unarparerqa chay lantitaqa. Juch'uykunasman t'unaraytawantaj Cedrón mayupi ruphachimorqa. 
2CH.15.17	Asaqa mana chinkacherqachu Israelpi lomas patapi lanti churana wasistaqa. Chaywampis payqa tukuy kausaynimpi cheqan sonqoyoj karqa. 
2CH.15.18	Diospa yupaychana wasinmantaj aparqa tukuy qorita, qolqeta, waj imastawan, paywan ima Señorpaj t'aqasqankutawan. 
2CH.15.19	Asa kinsa chunka phishqayoj watasta kamachinankamaqa maqanakusqa mana karqanku.
2CH.16.1	Rey Asaqa kinsa chunka sojtayoj watasta kamachisqanmantaña Israelpa reynin Baasaqa rerqa Judawan maqanakamoj, Ramá llajtataj aswan sinch'ita jark'aykucherqa, Judamanta reyman ni pi yaykunampaj, nitaj pipis llojsinampaj. 
2CH.16.2	Chaypacha rey Asaqa Señorpa yupaychana wasinmanta orqhorqa qorita, qolqetawan, chay jallch'ana cuartosmanta, reypa palacio wasinmanta ima. Apacherqataj Ben-adadman, payqa Siriamanta rey karqa, tiyakorqataj Damascopi, kay willaytawan apacherqa: 
2CH.16.3	Qanwan noqawan uj tratota ruwanachej, imaynatachus tatasninchej ruwarqanku jinata. Kay apachimuyki qoritawan, qolqetawan, Israelpa reynin Baasawan tratoykita p'akiy, payqa kaymanta ripunampaj.
2CH.16.4	Ben-adadqa rey Asaj nisqanta uyarerqa, chaymantataj soldadosnimpa kurajkunasninta Israel llajtasman kacharqa maqanakunankupaj. Jinamanta jap'ikaporqanku Ijonta, Danta, Abelmaimta, Neftalipi mikhuy jallch'ana tukuy llajtasnintawan. 
2CH.16.5	Baasataj chayta yachaspa saqerparerqa Ramá llajtapi ruwachishasqanta. 
2CH.16.6	Chaypachataj rey Asaqa Judá aylluta pusariykukuspa rerqa Ramá llajtamanta apakampoj rumista, k'aspista, mayqenkunawanchus Baasaqa chay llajtata jark'acherqa chaykunata. Chaykunawantaj Gebatawan, Mizpatawan jark'acherqa.
2CH.16.7	Chay tiempopeqa profeta Hanni Judáj reynin Asata waturej rerqa, nerqataj: Siriaj reynimpa soldadosnin makisninkumanta llusp'inku Siriaj reynimpi atienikusqaykirayku, manataj Señor Diosniykipichu. 
2CH.16.8	Manachu etiopeswan, libioswanqa may atiyniyoj soldados karqanku, ashkha soldados caballospi maqanakojkunasniyoj, jinataj maqanakupaj carrestasniyoj ima? Chaywampis Señorqa makisniykiman churarqa paypi atienikusqaykirayku. 
2CH.16.9	Señorqa sumajta qhawamushan tukuy kay pachata, kallpachanampaj tukuy sonqowan paypi atienikunku chaykunata. Kaykunataqa uj wampu runa jina ruwanki. Chayrayku kunanmanta ñaupajmanqa maqanakus qhatirillasonqapuni.
2CH.16.10	Chaypacha rey Asaqa sinch'itapuni phiñarikorqa chay profetaj contrampi. Carcelmantaj wisq'aykuchimorqa. Jinallatataj chay kutipeqa wakin israelita runasqa llakiyta ñak'aricherqa.
2CH.16.11	Asaj ruwasqasninmanta willaykunasqa qallariymanta tukukuyninkama qelqasqa kashan Judamanta, Israelmantawan reyninkoj librompi. 
2CH.16.12	Kinsa chunka isq'onniyoj watastaña kamachishajtintaj Asaqa sinch'ita onqoykorqa chakisninmanta, chay onqoynimpitaj mana Señormanchu rerqa, manachayqa jampejkunaman. 
2CH.16.13	Wañuporqataj tawa chunka ujniyoj watastaña kamachishaspa. 
2CH.16.14	P'ampaykorqankutaj Davidpa llajtampi, ñaupajmantaña covachata ruwachikusqa chaypi. Ayantataj uj cajonman churaykorqanku, chaymantataj q'apaj jampista, tukuy laya q'apaj jampistawan churaykorqanku, chay imasta ruwayta yachajkunaj wakichisqankuta. Chaymantataj paypa sutimpi may jatun ninata larwacherqanku.
2CH.17.1	Rey Asaj qhepantataj wawan Josafat kamacherqa, payqa Israel aylloj contrampi kallpachakorqa. 
2CH.17.2	Judapi tukuynin jark'achisqa llajtaspi, soldadosta churarqa, tukuynin Judá jallp'api qhawanankupaj, Efraín llajtaspipis, tatan Asa qhechurasqa chaykunapi.
2CH.17.3	Señorqa Josafatwan karqa, imaynatachus tatan David qallariynimpi ruwasqa ajinata ruwasqanrayku. Manataj yupaycharqachu Baalpa tukuy laya lantisnintaqa. 
2CH.17.4	Manachayqa tatampa Diosninta mask'arqa, kamachisqasninta junt'aspa, manataj Israel runaspa ruwasqasninkuman jinachu ruwarqa. 
2CH.17.5	Chayrayku Señorqa makimpi sinch'ita reinota sayacherqa. Judamanta kajkuna tukuyninku payman t'inkasta aparqanku, chayrayku may qhapaj rikhurerqa, may jatunchasqataj. 
2CH.17.6	Sonqompitaj mayta kallpachakorqa, Señorpa ajllasqan ñankunasninta qhatinampaj. Judamantataj qhechurarqa loma patapi kaj millay lanti yupaychana wasista, jinataj Aseraman rijch'akoj lantistapis.
2CH.17.7	Kinsa watastaña kamachisqanmantataj kacharqa yanapajkunasninta Behailta, Abdiasta, Zacariasta, Natanaelta, Micaiasta ima, Judá llajtaspi yachachimunankupaj. 
2CH.17.8	Paykunawantaj kacharqa levitasmanta Semaiasta, Netoniasta, Zabadiasta, Asaelta, Semiramotta, Jonatanta, Adoniasta, Tobiasta Tobadoniastawan. Paykunawan rillarqankutaj sacerdotesmanta Elisamawan, Joramwan. 
2CH.17.9	Paykunaqa Señorpa leyninmanta librowan Judamanta runaswan yachachimorqanku. Paykunataj Judapi tukuy llajtasnejta purerqanku tukuy runasman yachachispa.
2CH.17.10	Chaypachataj Judá qayllapi kaj tukuy jallp'asmanta reykunasqa Señorta sinch'ita manchachikorqanku. Chayrayku Josafatpa contrampeqa maqanakuyta mana munarqankuchu. 
2CH.17.11	Filisteokunamantataj Josafatman t'inkata apamorqanku, qolqetapis impuestota jina. Arabespis apamullarqankutaj qanchis waranqa qanchis pachajniyoj carnerosta, chivosmantapis chay chhikallatataj.
2CH.17.12	Josafatqa astawan atiyniyojman tukusharqa. Judapitaj jark'achisqa llajtasta, jinataj mikhuykunasta, waj imastawan jallch'ana llajtastawan ruwacherqa. 
2CH.17.13	Chantapis Judá llajtaspeqa may ashkha imastawan ruwacherqa. Jerusalempitaj may wapu soldadosnin tiyaporqa. 
2CH.17.14	Wasi ayllusninkuman jinataj kay jina qelqasqas karqanku: Judá ayllumantaqa waranqa soldadosta kamachejkunajpa kurajnenqa Adnas karqa, paywantaj kinsa pachaj waranqa soldados kasharqanku. 
2CH.17.15	Paypa qhepampitaj kasharqa kamachej Johanán, iskay pachaj pusaj chunkayoj waranqa soldadoswan. 
2CH.17.16	Paypa qhepampitaj Sicrej wawan Amasías kasharqa, iskay pachaj waranqa wapu soldadoswan. Payqa munaynillanmanta Señorta servikoj churakorqa.
2CH.17.17	Benjamimpa ayllunmantataj Aliada karqa. Payqa may wapu maqanakoj runa karqa. Paywantaj kasharqanku iskay pachaj soldados wakisqas arcosninkuwan, jinataj escudosninkuwan ima. 
2CH.17.18	Paypa qhepampitaj kasharqa Josabad. Paywantaj kasharqanku pachaj pusaj chunkayoj waranqa soldados maqanakunankupajpacha wakisqas.
2CH.17.19	Chaykunaqa reypa kamachimpi karqanku, manataj yuparqankuchu rey churasqa Judapi chay jark'achisqa llajtasman chaykunaqa.
2CH.18.1	Josafatpataqa may chhika qhapaj imasnin tiyaporqa, may jatumpaj qhawasqa kayninwan, Acabwantaj aylluchakorqa.
2CH.18.2	Uj mashkha watasninman jinataj Samariaman rerqa Acabta waturikoj. Payqa wañucherqa ashkha ovejasta, wakastapis Josafatpaj, paywan khuska jamojkuna runaspajwan. Chaypitaj Acabqa mayta mañarqa Galaadpi Ramot llajtaman maqanakoj rinankuta. 
2CH.18.3	Israelpa reynin Acabtaj Judáj reynin Josafatta tapurerqa: Galaadpi Ramot llajtaj contrampi noqawan khuska riyta munawajchu? Josafattaj kuticherqa: Noqawan soldadosniywanqa, qanwan soldadosniykiwan kashanku maqanakuman rinaykupaj. 
2CH.18.4	Chay jawa Josafatqa Israelpa reyninman nillarqataj: Mañarikuyki Señorpa nisqanta tapurinaykita.
2CH.18.5	Israelpa reynenqa, tawa pachaj profetas karqanku chaykunata tantaykuspa tapurerqa: Galaadpi chay Ramot llajtaman maqanakoj riykumanchu, chayri manachu?, nispa. Paykunataj kuticherqanku: Rillay maqanakoj, Diosqa paykunata makisniykiman churanqa, nispa.
2CH.18.6	Josafattaj tapurerqa: Manachu kaynejpeqa Señorpa waj profetan kanman, paytapis tapurinanchejpaj?, nispa.
2CH.18.7	Israelpa reynintaj Josafatman kuticherqa: Ujwan kanraj, paynejta Señorta tapuriyta atinchej. Payqa Imlaj wawan Micaías. Paytaqa chejnini, mana jayk'ajpis allin kajtaqa willawanchu, manachayqa mana allin kajllatapuni. Josafattaj payman nerqa: Ama jinata parlaychu wiraqochi.
2CH.18.8	Chay rato Israelpa reynenqa ujnin yanapajninta wajyarqa, kamacherqataj: Kunitan jamuchun Imlaj wawan Micaiasqa. 
2CH.18.9	Israelpa reynin, Judáj reynin josafatpis reypa p'achasninkuwan p'achallisqas tiyasharqanku tronosninkupi, Samariaman yaykuna chay llano pampaspi, tukuy profetastaj paykunaj ñaupaqenkupi, profetas jina sut'inchasharqanku. 
2CH.18.10	Quenaanaj wawan Sedequiastaj fierromanta wajrasta ruwakuspa qhaparerqa: Ajinata nin Señorqa: Kay wajraswan Siriamanta kajkunata wañurachinkichej tukuchinaykichejkama.
2CH.18.11	Tukuy profetaspis kikillantataj sut'incharqanku, nerqankutaj: Galaadpi Ramot llajtaman maqanakoj rillay, atipankitaj, Señorqa chay llajtata qanman jaywasonqa.
2CH.18.12	Micaiasta wajyamoj rerqa chay kachaqa payman nerqa: Tukuynin profetas uj rejllata reyman allin imasta parlanku. Mañakuyki qampis paykuna jinallataj reyman allin imasta parlanaykita.
2CH.18.13	Micaiastaj kuticherqa: Señorniyrayku jurani, Diospa niwasqallanta parlasaj, nispa.
2CH.18.14	Chaymantataj reypa ñaupaqenman rejtin, reyqa payta tapurerqa: Micaías, Galaadpi Ramot llajtaj contrampi maqanakoj riykumanchu, chayri manachu? Micaiastaj nerqa: Maqanakoj rillaychej, atipankichejtaj, Dios qankunaman jaywasonqachej.
2CH.18.15	Reytaj payman kuticherqa: Mashkha kutitataj nisqayki, cheqa kajllata juramentowan Señorpa sutimpi sut'inchanawaykitari?.
2CH.18.16	Chaypacha Micaiasqa nerqa: Rikuni tukuy israelitasta orqospi ch'eqerasqas purikojta mana michejniyoj ovejas jina. Señortaj nin: Kaykunaqa mana dueñoyojchu kanku, sapa ujninku wasisninkuman sonqo tiyasqalla kutipuchunku.
2CH.18.17	Israelpa reynintaj Josafatman nerqa: Manachu nerqayki kay runaqa mana jayk'ajpis allin willayta apamuwasqanta, manachayqa mana allin kajllata?, nispa.
2CH.18.18	Chanta Micaiasqa nillarqataj: Kunanqa Señorpa palabranta uyariychej, Señorta rikorqani tronompi tiyasqata, paywan khuskataj kasharqanku janaj pachamanta ángeles paña ladompi, jinataj lloq'e ladompipis. 
2CH.18.19	Chaypacha Señorqa tapurerqa, pichus riyta atinman Israelpa reynin Acabta nimoj, Galaapi Ramot llajtaman rispa maqanakamunanta, chaypitaj wañunanta. Ujkunaqa nerqanku, ujkunaqa uj jinata, ujkunataj uj jinata. 
2CH.18.20	Chaypacha uj espíritu Señorman chimparqa, nerqataj: Noqa reytaqa ch'aukiyamusaj. Señortaj tapurerqa imaynatachus ruwananta. 
2CH.18.21	Chay espiritutaj nerqa reypa tukuy profetasninman llulla kajta yuyaychamunanta. Chaypacha Señor nerqa: Qan atinki ch'aukiyayta, rispa jinata ruwamuy.
2CH.18.22	Kunanqa yachankiña, Señor churasqanta kay profetasniykej siminman llulla espirituta, Señorqa ninña qanta mana allin qhatirisunanta.
2CH.18.23	Chaypacha Quenaanaj wawan Sedequiasqa Micaiasman qayllaykuspa uyampi laq'arparerqa, nerqataj: Maynintataj Señorpa espíritun noqamanta llojserqa qanwan parlanaypajri?
2CH.18.24	Micaiastaj kuticherqa: Chaytaqa yachallanki, mayk'ajchus cuartomanta cuarto pakakuspa purinki chaypacha.
2CH.18.25	Chaypacha Israelpa reynenqa kamacherqa: Jap'iychej Micaiasta, presotataj apaychej kay llajtaj kamachejnin Amompaman, jinataj waway Joaspaman. 
2CH.18.26	Niychejtaj noqa kamachisqayta carcelman wisq'aykunankuta, chaypitaj pisi t'antayojta, pisi yakuyojllata jap'inankuta, noqa allillanta kutimunaykama.
2CH.18.27	Micaiastaj kutichikorqa: Qan allillanta kutimunki chayqa, mana noqanejtachus Señorqa parlarqa. Nillarqataj: Tukuy ayllus uyariychej, nispa.
2CH.18.28	Jinamanta Israelpa reyninwan, Judáj reynin Josafatwanqa rerqanku Galaadpi Ramot llajtaj contrampi maqanakoj.
2CH.18.29	Israelpa reynin Josafatmantaj nerqa: Maqanakuman yaykunaypajqa waj jinata p'achallikusaj, qantaj rey p'achasnillaykiwan yaykunki, nispa.
2CH.18.29	Ajinamanta Israelpa reynenqa waj p'achasta churakorqa, iskayninkutaj maqanakuman yaykorqanku. 
2CH.18.30	Siriaj reynintaj kamachisqa maqanakupaj carretasnimpa kurajkunasninta, ama piwampis maqanakunankuta manachayqa Israelpa reynillanwan. 
2CH.18.31	Carrestasmanta kamachejkunaqa yuyarqanku Josafatta rikuspa Israelpa reynin kasqanta, muyuykorqankutaj maqanakunankupaj. Chaypacha Josafatqa qhaparikorqa. Señortaj payta yanaparqa. Diosqa paykunata Josafatmanta t'aqarqa. 
2CH.18.32	Karretasmanta kamachejkunaqa, mana Israelpa reyninchu kasqanta reparaspa, manaña qhaterqankuchu. 
2CH.18.33	Jinapis uj soldadoqa arconwan uj wach'inata kacharerqa, mana yachaspa maymanchus wach'ishasqanta. Jinamanta Israelpa reynillanta jap'irparicherqa armadurasnimpa tinkuynimpi. Chaypacha reyqa carretanta apaj runaman nerqa: Kutirichiy, orqhowaytaj kay maqanakuy ukhumanta, imaraykuchus sinch'i nanasqaña kashani, nispa.
2CH.18.34	Maqanakoyqa may sinch'i chay diapeqa karqa. Israelpa reynenqa chay carretampi sayasqallapuni karqa ch'isiyanankama sirioswan maqanakuspa. Inti yaykuyta jinataj wañuporqa.
2CH.19.1	Judáj reynin Josafattaj allillan kutimporqa Jerusalempi palacionman. 
2CH.19.2	Hananej wawan Profeta Jehutaj payta taripaj llojserqa, nerqataj: Imaraykutaj yanapanki chay sajra runata, munakunkitaj Señorpa chay enemigontarí? Chayraykumanri Señorqa qanwan phiñakun. 
2CH.19.3	Chaywampis qampi tarikullantaj allin imas, chay Asera lantista kay nacionesmanta chinkachisqasniyki, tukuy sonqoykiwan Diosta mask'aj churakusqayki ima, nispa.
2CH.19.4	Josafatqa Jerusalempi tiyakorqa, jinapis payqa ayllunta waturej rejpuni, Bersebamantapacha Efraín orqokama, ñaupa tatasninkoj Señor Diosninkuman kutichimunampaj. 
2CH.19.5	Chay jawaqa juezkunata churarqa Judapi tukuy jark'achisqa llajtaspi, tukuy chaqanejpi. 
2CH.19.6	Chay juezkunamantaj nerqa: Allinta qhawarikuychej imatachus ruwashasqaykichejpi, manamin runaspa sutimpichu imatapis cheqanta ruwankichej, manachayqa Señorpa sutimpi qankunawan payqa kashan, justiciata ruwashajtiykichej. 
2CH.19.7	Ajinaqa, Señorta manchachikoyqa qankunapi kachun, allintataj imatachus ruwashasqaykichejta qhawakuychej, imaraykuchus Señor Diosniykichejqa manamin mana allin kajtaqa qhawallanchu. Payqa mana ujllamanchu kutikun, nitaj lluk'ichikunchu.
2CH.19.8	Jinallatataj Josefatqa Jerusalempi churarqa wakin levitasta, sacerdotesta, Israel wasi ayllumanta kurajkunatawan ima, sirvinankupaj Señorpa kaj imasnimpi cheqanchaspa. Jinallataj Jerusalempi tiyakojkunaj pleitosninkuta cheqanchaspa. 
2CH.19.9	Kay jinatataj kamacherqa: Qankunaqa imatapis ruwanaykichej Señorta manachachikuspapuni, cheqan kaywan, tukuy sonqowantaj. 
2CH.19.10	Ima pleitollatapis llajta masisniykichej llajtaspi tiyakojkunamanta apamusunkichejman, chaypitaj nisunkichejman, wañucheyqa juchachus kasqanta manachus chayta, chayri junt'achinaykichejpaj leykunata, yachachiykunata, kamachiykunata, nisqakunatawan, chayqa, allintapuni k'amiychej, ama Señorpa contrampi juchallinankupaj, Señor ama qankunawan, nitaj paykunawan phiñakunampaj. Chayta qankunaqa ruwaychej, manataj qankunaj juchaykichejchu kanqa. 
2CH.19.11	Kuraj kaj sacerdote Amariastaj Señorpa imasnimpeqa aswan kuraj kanqa. Judá aylloj kurajnintaj Israelpa wawan Zabadiastaj, imaschus reywan ruwanas kajmanta mink'asqa kanqa; levitastaj qankunaj yanapajkunasniykichej kanqanku. Kallpachakuychej ari, llank'ajtaj churakuychej. Señortaj allin kajta ruwajwan kachun.
2CH.20.1	Uj tiempomantawanqa Moabitaswan, amonitaswan, meunitaswan imaqa tantaykukuspa Josafatwan maqanakoj rerqanku. 
2CH.20.2	Chaypacha wakin rispa Josafatman willamorqanku: Edommanta, Wañusqa Mar qocha nisqa chay chimpanmanta ashkha soldados contraykipi jamushanku. Ñapis Hazezon-tamarpiña kashanku, chayri En-gadi nisqa chaypi.
2CH.20.3	Josafatqa manchachikorqa, Señormantaj k'umuykorqa payta tapurinampaj. Tukuy Judá ayllumantaj kamacherqa ayunanankuta. 
2CH.20.4	Judamanta kajkunataj tantakorqanku Señormanta yanapata mañarikunankupaj. Tukuynin Judá llajtamanta runastaj chayamorqanku Señormanta yanapata mañakunankupaj. 
2CH.20.5	Josafattaj Jerusalempi Judamanta tantakorqanku chay tukuy runaspa chaupimpi sayaykorqa, Señorpa wasimpa mosoj patiompa ñaupaqempi. 
2CH.20.6	Nerqataj: Ñaupa tatasninkoj Señor Diosnin, qan janaj pachamanta Dios kanki, qan kamachinki tukuy nacionesta. Makisniykipi kashanku kallpapis, atiypis: Mana pipis ñaupaqeykipi sayaykuyta atinmanchu. 
2CH.20.7	Diosniyku, qan wijch'orqanki aylluyki Israelpa ñaupaqenmanta kay jallp'api tiyakojkunata, wiñaypajtaj qoporqanki Abraham kausaqeykej mirayninman. 
2CH.20.8	Paykunataj kay jallp'api tiyakuspañaqa, qampaj uj yupaychana wasita jatarichipusorqanku, nerqankutaj: 
2CH.20.9	Ima mana allimpis jamuwaykuman chayqa, maqanakuy, onqoy, chayri yarqhaypis kanman chayqa, kay yupaychana wasiykiman jamusqayku, qampa ñaupaqeykimantaj, imaraykuchus sutiykeqa kay wasipi kashan. Tukuy llakiykunasniykupitaj qanmanta yanapata mañakoj jamusqayku, qantaj uyariwasqayku, salvawasqaykutaj. 
2CH.20.10	Kunanqa kaypi kashanku amonitas, moabitas, Seir orqosmanta kajkunapis. Paykunaj jallp'ankuman qanqa mana munarqankichu israelitas yaykunankuta Egiptomanta jamushajtinku. Nerqankitaj paykunamanta ithirikunankuta, paykunata mana chinkachispalla. 
2CH.20.11	Qhaway, paykunataj kutichishawayku qampa jallp'aykimanta noqaykuta wijch'uspa; noqaykuman chayaqeykupaj jina qowarqayku chay jallp'amanta. 
2CH.20.12	Diosniyku! Manachu paykunata jasut'inki? Noqaykojtaqa mana kallpayku kanchu chay chhika soldados contraykupi jamushawayku chaykunawan maqanakunaykupajqa. Manataj yachaykuchu imaynatachus ruwanaykuta, chayrayku qanman ñawisniykuta oqharikamuyku.
2CH.20.13	Judamanta kajkunaqa tukuyninku Señorpa ñaupaqempi sayasqas kasharqanku, warmisninkuwan, qhari wawasninkuwan, jinataj aswan juch'uy wawasninkuwan ima. 
2CH.20.14	Tukuy ayllu tantasqas kashajtinku Señorpa Espíritun jamorqa, Zacariaspa wawan Jahazielman. Payqa Benaiaj allchhin karqa. Benaiasqa Jeielpa wawan karqa. Paytaj Mataniaspa wawan karqa. Jahazielqa levita karqa Asafpa ayllunmanta. 
2CH.20.15	Jahazielqa nerqa: Allinta uyariychej Judapi, Jerusalempipis tiyakoj runas, qampis rey Josafat. Señor nisunkichej: Ama manchachikuychejchu, nitaj kharkaychejchu, chay ashkha soldadospa ñaupaqempeqa. Kay maqanakoyqa mana qankunajtachu, manachayqa Diospatamin. 
2CH.20.16	Q'ayapacha riychej maqanakoj. Paykunaqa Sis chaynejta wicharimonqanku, qankunataj taripankichej mayu qayllanejpi, Jeruel ch'in pampaj chimpampi. 
2CH.20.17	Kay kutipeqa manamin qankunachu maqanakunkichej. Chaynejpi allinta sayakuychej, kakullaychej mana kuyukuspa, rikunkichejtaj imaynatachus Señor qankunata librasusqaykichejta. Jerusalempi, jinataj Judapi tiyakojkuna runas ama manchachikuychejchu, nitaj kharkaychejchu, q'ayapacha riychej paykunawan maqanakoj, Señorqa qankunawan kashan.
2CH.20.18	Chaypacha Josafatqa qonqoriykukuspa pampakama k'umuykorqa. Judamanta kaj runastaj, Jerusalenmanta kaj runaspis jinallatataj Señorpa ñaupaqempi pampakama k'umuykukorqanku, yupaychanankupaj. 
2CH.20.19	Coatpa ayllunmanta kajkuna, Corejpamanta kajkunapiwan levitasqa sayarikuspa Israelpa Señor Diosninta sinch'ita qhaparispa yupaycharqanku.
2CH.20.20	Q'ayantintaj tutamanta jatarikorqanku, Tecoa ch'in pampanejman puririnankupaj. Puririshajtinkutaj Josafatqa sayarikuspa nerqa: Jerusalempi, jinataj Judapi tiyakojkuna uyariwaychej: Señor Diosniykichejpi atienikuychej, sumaj waqaychasqastaj kankichej, profetasnimpipis confiaychej, tukuy imapitaj allin risonqachej.
2CH.20.21	Aylluta tapuriytawantaj wakinta takinankupaj churarqa, llimphuchasqa p'achasninkuwan churaykusqas soldadospa ñaupaqenta rinankupaj, Señorta yupaychaspa kay takiywan, Señorman graciasta qoychej, munakuynin wiñaypaj kasqanrayku.
2CH.20.22	Chay rato kusiywan takiykunasta takiyta qallarishajtinkutaj, Señorqa pantachinakuyta apachimorqa, amonitasman, moabitasman, Seir orqopi kajkunamanwan Judá aylluman maqanakoj jamusharqanku chaykunaman. Paykuna-puralla tukuchinakorqanku. 
2CH.20.23	Chaypacha amonitasqa, moabitaswan ima Seir orqomanta kajkunata maqaj llojserqanku, tukuyninkutataj wañuracherqanku.
2CH.20.23	Chanta paykuna purataj wañuchinakorqanku. 
2CH.20.24	Judamanta runastaj wicharerqanku ch'in pampanejpi kaj torreman, chaymanta qhawarispataj chay enemigosninkutaqa, ayasllataña mast'apachata rikorqanku. Mana mayqempis ayqeyta atisqachu. 
2CH.20.25	Chaypacha Josafatqa runasninwan ima enemigosninku imastachus saqesqanku chay imasta oqharej chimparqanku. Tarerqankutaj ashkha qhapaj imasta, armasta, p'achasta, valorniyoj imasta, chay tukuy imastataj jap'ikaporqanku. Ashkha imas kasqanrayku mana tukuyninta apayta aterqankuchu. May ashkhapuni kasqanrayku, kinsa diatapuni pallarqanku chay imastaqa.
2CH.20.26	Chaymanta tawa kaj p'unchaynimpitaj Beraca vallepi tantakorqanku, chaypitaj Señorta bendicerqanku. Chayrayku chay cheqataqa suticherqanku Beraca valle nispa. Chaytaj kunankama sutenqa. 
2CH.20.27	Chaymantataj tukuy qharis Judamanta, Jerusalenmantapis, may kusisqas kutimporqanku Josafatpa qhepanta Jerusalenman, Señor paykunaman chay kusikuyta qosqa enemigosninkumanta libraspa. 
2CH.20.28	Jerusalenman chayaspataj Señorpa yupaychana wasinman rerqanku salteriospa, arpaspa, jinataj trompetaspa ch'ajwaynimpi.
2CH.20.29	Tukuy nacionestaj Diosta mayta manchachikorqanku, yachaspa Señorqa maqanakusqanta Israelpa enemigosninwan. 
2CH.20.30	Ajinata Josafat kamachishajtenqa mana ima ch'ajwaspis karqachu, Dios chay qaylla nacioneswan sonqo tiyasqa kausayta qorqa.
2CH.20.31	Ajinata Josafatqa Judá aylluta kamacherqa. Kamachiyta qallarishajtenqa kinsa chunka phishqayoj watasniyoj karqa. Jerusalempitaj iskay chunka phishqayoj watasta kamacheqa. Mamampataqa Azuba sutin karqa, payqa Silhej wawan karqa.
2CH.20.32	Josafatqa tatan Asa jina cheqanta purerqa. Ruwasqasnimpis cheqan karqanku Señorpa rikuynimpeqa. 
2CH.20.33	Chaywampis lomas patapi wasisqa mana wijch'usqaschu karqanku. Aylloqa manaraj kallpachasqarajchu kasharqa ñaupa tatasninkoj Diosninta qhatinankupaj.
2CH.20.34	Kausayninmanta wakin willaykunasqa qelqasqa kashan Hananej wawan Jehujpa librompi, chaytaj Israelpa reyesnimpa librompi kashan.
2CH.20.35	Kay imasmanta qhepatataj Judáj reynin Josafatqa ujchakorqa Israelpa reynin Ocoziaswan, payqa sajra kausayniyoj karqa. 
2CH.20.36	Yanapanakorqankutaj barcosta ruwaypi Tarsisman rinankupaj, chaykunatataj ruwarqanku Ezion-geberpi. 
2CH.20.37	Chaypacha Maresamanta Dodavaj wawan Eliozer parlarqa Josafatpa contrampi kay willayta: Chay ruwasqasniykita Señor t'unarparenqa Ocoziaswan yanapachikusqaykirayku. Jinataj chay barcosqa llimphuta t'unarparikorqanku, manataj Tarsisman riyta aterqankuchu.
2CH.21.1	Josafat wañuporqa, ñaupa tatan Davidpa llajtampitaj p'ampasqa karqa. Paypa cuentanmantataj wawan Jorám kamacherqa. 
2CH.21.2	Jorampa wauqesnin Josafatpa wawasnin karqanku: Azarías, Jehiel, Zacarías, Micael, Sefatias ima. Tukuy paykunaqa Judáj reynin Josafatpa wawasnin karqanku. 
2CH.21.3	Tatankoqa paykunaman ashkha imasta waqesqa, qorimanta kajta, qolqemanta kajta, waj valorniyoj kaj imastapis. Qollarqataj jark'achisqa llajtastapis Judá jallp'api kajkunata. Chaywampis rey jina kamachinataqa Joramman qoporqa kuraj qhari wawan kasqanrayku. 
2CH.21.4	Joramtaj, tatampa tiyanampi kamachinampaj allinta tiyaykukuspañaqa tukuynin wauqesninta cuchillowan wañuracherqa, ajinallatataj Israelmanta wakin kamachejkunatapis. 
2CH.21.5	Kamachiyta qallarishajtenqa kinsa chunka iskayniyoj watasniyoj karqa, pusaj watastataj Jerusalempi kamacherqa. 
2CH.21.6	Payqa qhatirerqa Israelpa reykunasnimpa kausayninta, jinataj Acabpa ayllunmantapis, warmenqa Acabpa ayllunmanta kasqanrayku. Jinamanta paypa ruwasqasnenqa mana allinchu karqa Señorpa rikuynimpeqa. 
2CH.21.7	Señortaj mana tukuchiyta munarqachu Davidpa mirayninmanta kajkunataqa, Davidwan tratota ruwasqanrayku, nisqanraykutaj payman wawanmampis uj k'anchana jap'ichisqa mirayninkupi k'anchakunallantapuni.
2CH.21.8	Joram kamachishajtenqa, Edomqa Judáj contrampi oqharikorqa, paykunaqa uj reyta ajllakorqanku. 
2CH.21.9	Chaypacha Joramqa soldados kamachejkunasninwan khuska rerqa maqanakupaj carretasninwan ima. Paywan maqanakunapaj carretasnimpa kamachejkunasninwan imaqa ch'isin jatarikuspa maqanakorqanku edonitaswan muyuykuchikusqankumanta llojsinankupaj. 
2CH.21.10	Edomtaj chaymantapacha kunankama Judamanta librakorqa. Chay tiempollapitaj Libna llajtapis Jorampa atiyninmanta librakorqa, ñaupa tatasninkoj Diosninta saqerparisqanrayku. 
2CH.21.11	Chay jawaqa Judá orqopi lantispaj wasista jataricherqa, pay juchayoj karqa Jerusalempi tiyakojkuna Señormanta t'aqakapunankupaj, jinataj Judapi tiyakojkunapis Señorpa contrampi juchallikunankupaj.
2CH.21.12	Chaypachataj Joramqa, profeta Eliasmanta uj cartata jap'erqa, chaypitaj nerqa: Ñaupa tatayki Señor Diosnin nisunki: Mana qanqa tatayki Josafatpa ñankunasnimpichu purinki, nitaj Judáj reynin Asaj ñankunasnimpichu. 
2CH.21.13	Manachayqa Israelpa reykunasnimpa ñankunasnimpi purinki, qan juchayoj karqanki, Judá jinataj Jerusalempi tiyakojkunapis Señormanta t'aqakunankupaj, imaynatachus ruwarqa Acabpa ayllun ajinata. Chay jawaqa hermanosniykita qanmanta aswan allin runasta wañuracherqanki. 
2CH.21.14	Chayrayku Señorqa may jatuchaj jasut'iykunata apachimonqa, llajtaykiman, qhari wawasniykiman, warmisniykiman, jinataj tukuy kapuyniyki patamanwan. 
2CH.21.15	Qampa pataykimantaj ashkha onqoykunasta apachimonqa. Wijsaykimanta onqosqa rikhurinki, mana usqhayta thañisqanraykutaj ch'unchulisniyki jawaman llojsinankama onqonki.
2CH.21.16	Chaypacha Señorqa ruwarqa filisteoswan, arabeswan, Etiopiaj qayllanmanta arabeswan phiñarikunankuta Jorampa contrampi. 
2CH.21.17	Chayraykutaj Judaman rerqanku, tukuy jallp'amantaj junt'aykorqanku, apakaporqankutaj reypa palaciompi tukuy imas kajta tarisqankuta, wawasninkuta, warmisninkutawan. Joacaz sullk'a kaj wawallan qhepakorqa. 
2CH.21.18	Chaymanta qhepamantaj Señorqa jasut'erqa wijsanmanta mana thañikuyta atej onqoywan. 
2CH.21.19	Ashkha p'unchaykuna pasajtinña iskay watanman jinaqa chay onqoyrayku ch'unchulisnin jawaman llojsiporqanku, may sinch'i nanaykunawantaj wañuporqa. Llajtanrí chay jatun ninata mana jap'icherqachu payta yuyarispa, imaynatachus ñaupa tatasnimpaj ruwaj kanku jinata. 
2CH.21.20	Kinsa chunka iskayniyoj watasniyoj karqa kamachiyta qallarishajtenqa, Jerusalempitaj pusaj watasta kamacherqa. Wañupusqanmantataj mana pipis waqarqachu. Davidpa llajtampitaj p'ampaykorqanku, jinapis mana reykuna p'ampakoj kanku chaypichu.
2CH.22.1	Jerusalempi tiyakojkunataj Jorampa cuentanmantaqa paypa sullk'a kaj wawan Ocoziasta reyninkupaj ajllakorqanku, imaraykuchus uj kutipeqa suwaswan arabeswan ima jamuspa jarankuman junt'aykusqanku, chaypitaj Judáj reynin Jorampa tukuy kuraj kaj qhari wawasninta wañurparichisqanku. Jinamanta Judáj reynin Jorampa wawan Ocoziasqa kamachiyta qallarerqa. 
2CH.22.2	Ocozías kamachiyta qallarishajtenqa iskay chunka iskayniyoj watasniyoj karqa, Jerusalempitaj uj watata kamacherqa. Mamampataqa Atalía nisqa sutin karqa, payrí Omrej wawan karqa. 
2CH.22.3	Ocoziasqa Acabpa ayllumpa ñankunasnillampitaj purerqa sajrapi purinanta umachasqanrayku. Ocoziasqa sajra kajta ruwarqa Señorpa ñaupaqempeqa. 
2CH.22.4	Acabpa ayllun Ocoziaspa tatan wañupojtinkama, paykunaqa umacharqanku sajra kajta ruwananta mana allin rinampaj.
2CH.22.5	Paykuna umachasqankuraykutaj Ocoziasqa Israelpa reynin Acabpa wawan Joramwan ujchakorqa, maqanakojtaj rerqa Siriaj reynin Hazaelpa contrampi Galaadpi kashan Ramot chay llajtaman. Chaypitaj sirios Jotamtaqa nanarparichisqanku. 
2CH.22.6	Joramqa Jezreelman kutimporqa nanasqasninta jampichikoj, Ramot llajtapi Siriaj reynin Hazaelwan maqanakushajtinku nanachikusqasninta. Chaypacha Ocoziasqa Jezreelman rerqa Joramta waturikoj onqosqa tarikusqanrayku.
2CH.22.7	Joramta waturej jina Ocozías wañuchisqa kananqa Diosmanta jamorqa. Chayaytawankama Ocoziasqa Joramwan llojserqa Nimsej wawan Jehuwan tinkumoj. Jehutarí Diospuni ajllasqa Acabpa ayllumpi kajkunata tukuchinampaj. 
2CH.22.8	Maypachachus Jehoqa Acabpa ayllumpa contrampi justiciata ruwashajtin, Judamanta kurajkunata, jinataj Ocoziaspa ayllusnintawan paypa kamachimpi kasharqanku chaykunata tarispa, Jehoqa wañurparicherqa. 
2CH.22.9	Ocoziasta mask'aspataj Samariapi pakasqata tarerqanku, jap'ispataj Jehuman aparqanku, chaypitaj Jehoqa wañucherqa. P'ampaykorqankutaj Josafatpa wawan kasqanrayku, Señorta cheqamanta mask'asqanrayku. Jinamanta manaña pipis qhepakusqachus Ocoziaspa ayllunmanta kajkunamanta rey kanankupaj jinaqa.
2CH.22.10	Ocoziaspa mamam Ataliaqa wawan wañusqanta yachaspa, rispa Judamanta tukuy ayllunta wañurachimorqa. 
2CH.22.11	Josaba rey Jorampa warmi wawantaj Ocoziaspa wawan Joasta orqhorqa chay reypa wawasninta wañurachishajtinku, wasi ukhumantaj uywaqentawan khuskata wisq'aykorqa Ataliamanta pakaykuspa. Jinamanta mana wañucherqankuchu. Chaytaqa rey Jorampa warmi wawan Josaba ruwarqa. Payqa Ocoziaspa hermanan karqa, Joadaj warmintaj. 
2CH.22.12	Joastaj paykunawan khuska sojta watasta pakasqa kasharqa Señorpa yupaychana wasimpi. Chaykamataj Atalía Judá naciompi kamachisharqa.
2CH.23.1	Qanchis kaj watapitaj Joiadaqa kallpachakuspa pachaj soldadosta kamachejkunata wajyachimorqa: Jerohampa wawan Azariasta, Johanampa wawan Ismaelta, Obedpa wawan Azariasta, Adaíaj wawan Maasiasta, Zincrej wawan Elisafatta ima. Chaykunawantaj uj tratota ruwarqa. 
2CH.23.2	Paykunaqa Judata purimuspa tantaykamorqanku levitasta tukuy Judá llajtasmanta, jinataj Israelmanta wasi ayllusta kamachejkunasninkutapis, tukuyninkutaj Jerusalenman rerqanku. 
2CH.23.3	Chaypitaj tukuy tantakojkunaqa, reywan uj tratota ruwarqanku, Diosta yupaychana wasimpi.
2CH.23.3	Joiadataj nerqa: Kaypi qankunawan reypa wawan kashan. Paymin reyqa kanan tiyan, imaynatachus Señorqa Davidpa mirayninmanta parlasqanman jina. 
2CH.23.4	Qankuna kay jinata ruwankichej: Tukuy qankunamanta kinsa t'aqasmanta ujnenqa, sacerdoteswan levitaswan, samakuna p'unchaypi sirvinaykichej chaykunaqa, yupaychana wasej punkusninta qhawaj qhepakunkichej. 
2CH.23.5	Ujnin t'aqataj reypa palaciompi qhepanqanku, ujnin t'aqataj Cimiento nisqa punkupi kanqanku. Chaykamataj tukuy aylloqa Señorta yupaychana wasej patiompi kashanqanku. 
2CH.23.6	Amataj pipis yupaychana wasiman yaykuchunchu, manachayqa sacerdoteswan, levitaswan serviciopi kashanku chaykunalla. Paykunalla yaykuyta atenqanku Señorpaj llimphuchasqas kasqankurayku, tukuy ayllutataj Señorpa ñaupaqempi qhawaspa kashanqanku. 
2CH.23.7	Levitasqa reypa muyuynimpi muyurisqata sayaykukorqanku, sapa ujpis makisninkupi armasnintin. Pillapis yupaychana wasiman yaykuyta munajqa wañonqa. Rey maytapis rejtenqa paywan khuska renqanku.
2CH.23.8	Levitasqa jinataj Judamanta runaspis sacerdotej Joiadaj tukuy kamachisqanman jina ruwarqanku. Sapa ujpis kamachejkunamantaqa runasninkuta kamachiyta qallarerqanku, samakuna p'unchaypi qhawaj yaykojkuna, chaymanta llojsejkunapis, sacerdote Joiadaqa mana saqejchu ripojta mit'ankuta junt'ajkunatapis. 
2CH.23.9	Chaypacha Joiadaqa chay pachaj soldadosta kamachejkunaman jaywarqa Davidpa armasninta, lanzasta, tukuy laya escudosta, Diospa yupaychana wasimpi kasharqanku chaykunata. 
2CH.23.10	Chaymantataj yupaychana wasej ujnin k'uchunmanta ujnin k'uchunkama altarpa muyuynimpipis sinrullata sayaykucherqa sapa ujtapis lanzasniyojtakama reyta chaywan jark'anankupaj. 
2CH.23.11	Chaypacha Joiadawan wawasninwan ima reypa wawanta orqhomorqanku, pillutataj umanman churaykorqanku, Diospa leyninmanta uj librotataj qorqanku. Umanman aceitewan jich'aykuytawantaj qhaparerqanku: Kausachun reyninchejqa, nispa.
2CH.23.12	Ataliataj uyarispa chay runas qhaparisqankuta, correykachaspa, qhaparispataj reyta jatunchasqankuta, rerqa Diosta yupaychana wasiman, tukuyninku tantasqas kasharqanku chayman. 
2CH.23.13	Chaypitaj reyta rikorqa, yaykuna chaynejpi sayantan qayllampi sayashajta. Ladompitaj kasharqanku kamachejkunasnin, trompetasta waqachejkunaspis. Tukuy runastaj may kusisqas trompetasta waqachispa, takejkunapis tocanasninkuwankama takichisharqanku yupaychana takiykunasta. Chaypacha Ataliaqa p'achanta llik'ikorqa, qhaparerqataj: Wasanchawanku, wasanchawanku!, nispa.
2CH.23.14	Sacerdote Joiadataj soldadosta kamachejkunata orqhomuspa nerqa: Chay ukhumanta jawaman orqhoychej, payta qhatimojtarí espadawan wañuchiychej! Sacerdoteqa kamachisqa Señorta yupaychana wasi ukhupi ama wañuchinankuta. 
2CH.23.15	Paykunaqa Ataliata jap'iytawan reypa palacionman caballos yaykuna punkunejta orqhomorqanku, chaypitaj wañurparicherqanku.
2CH.23.16	Chaymantataj Joiadaqa uj tratota ruwacherqa, tukuy aylluta reytawan ima, paykuna Señorpa ayllun kanankupaj. 
2CH.23.17	Chaymantataj tukuyninku rerqanku Baalpa yupaychana wasinman, phirirparimorqankutaj, t'unaraspa altaresninkuta, lantisninta ima. Baalpa sacerdoten Matantataj altarespa ñaupaqempi wañucherqanku. 
2CH.23.18	Chaymantataj Joidaqa yupaychana wasipi ruwananta churarqa, sacerdotespa, jinataj levitaspa makisninkupi, imaynatachus Davidqa yupaychana wasipi mit'asta rak'isqanman jina, mit'asninkuman jina yupaychana wasipi sirvinankupaj, uywata ñak'aspa Señorpaj q'olachinankupaj, Moisespa leynimpi escribisqa kasqanman jina, may kusiywan takirispa imaynatachus rey David nerqa jinata. 
2CH.23.19	Jinallatataj Señorpa yupaychana wasinman yaykuna punkusman qhawajkunata churarqa, mana ni pi ch'ichipaj qhawasqa runa ni maynejta yaykunampaj. 
2CH.23.20	Chaymantataj chay soldadosta kamachejkunata pusariykukuspa allichaj runasninta, llajtapi kamachejkunasta, tukuynin runastapis reyta pusarqanku yupaychana wasimantapacha reypa palacionkama, jatun kaj punkunejtataj yaykorqanku. Chaymantataj reypa tiyananman reytaqa tiyaykucherqanku. 
2CH.23.21	Tukuynin ayllu runastaj kusikorqanku. Atalía espadawan wañuchisqa kasqanmantaqa chay llajtapeqa mana ima ch'ajwapis karqachu.
2CH.24.1	Joasqa qanchis watasniyojllaraj karqa kamachiyta qallarishajtenqa. Jerusalempitaj tawa chunka watasta kamacherqa. Mamampataqa Sibia sutin karqa, payqa Beersebamanta karqa. 
2CH.24.2	Joaspa wawasnenqa allin cheqan karqanku Señorpa rikuynimpeqa, Joiada sacerdote kausanankama. 
2CH.24.3	Joiadaqa iskay warmistawan casaracherqa. Chaykunapitaj qhari wawasnin, jinataj warmi wawasnimpis karqanku.
2CH.24.4	Chaymanta mana unayninmanchu Joasqa, Señorpa yupaychana wasinta allinchachiyta munarqa. 
2CH.24.5	Chaypajtaj tantaykucherqa sacerdotesta, levitasta, nerqataj: Judáj llajtasninnejta purimuychej, israelitasmantataj qolqeta oqharimuychej, chaywan sapa wata Señorpa yupaychana wasinta allinchachinapaj. Usqhaytataj kay nisqayta ruwamuychej, nispa. Jinapis levitasqa mana usqhaytachu chayta ruwarqanku. 
2CH.24.6	Chaypacha reyqa kuraj kaj sacerdote Joiadata wajyachispa nerqa: Imaraykutaj mana mañarqankichu levitas apamunankuta Judamanta, Jerusalenmantawan runas qonanku karqa chayta, Señorpa kamachin Moisés jinataj tukuy israelitaspis kamacherqanku qonankuta ruwanapaj Señorwan parlana toldota.
2CH.24.7	Atalía, chay sajra warmi, jinataj wawasnimpis Diospa yupaychana wasinman yaykuspa, orqhomusqanku chay tukuy kajta Baal nisqa lantisninkuta yupaychanankupaj. 
2CH.24.8	Chaypacha reyqa ruwacherqa uj cajata, chaytataj Señorpa yupaychana wasej punkunmanta jawaman churarqanku. 
2CH.24.9	Chantataj willacherqanku Judapi, jinataj Jerusalempipis Señorman apamunankuta, Señorpa kamachin ch'in pampapi kashajtinku qonankuta nerqa chayta. 
2CH.24.10	Tukuy kamachejkunaqa, tukuy ayllu runaspis kusiywan jamorqanku, chay qonankuta churanankupaj, chay cajonman junt'achinankukama. 
2CH.24.11	Levitasqa apaj kanku chay cajonta reypa yanapajninman, ashkhaña qolqe kasqanta rikuspataj, reypa qelqerin jamoj kuraj kaj sacerdote yanapajnimpis jamullajtaj, chaykunataj chay cajata thalliytawankama watejmanta kikinman churallarqankutaj. Ajinata sapa día ruwarqanku, ashkha qolqeta jinamanta tantarqanku. 
2CH.24.12	Reywan, Joiadawan chay qolqetaqa jaywarqanku yupaychana wasita jallch'achinapaj churasqas karqanku chaykunaman, chay qolqewantaj mink'anankupaj rumi ch'eqojkunata, carpinterostawan. Jinallatataj fierrowan, jinataj broncewan llank'ajkunatapis, Señorpa yupaychana wasinta allinchachinankupaj. 
2CH.24.13	Jinamanta paykunaqa llank'aj churakorqanku, makisninkupitaj allinchana llank'ayqa ñaupajman rerqa. Watejmanta allicharqanku Señorpa yupaychana wasinta imaynatachus qallariymantapacha planospi kasqanman jina, sumaj ruwasqatataj saqerqanku. 
2CH.24.14	Maypachachus allinchachiyta tukorqanku chaypacha chay puchoj qolqeta aparqanku reyman Joidamanwan, paykunataj chay qolqewan ruwacherqanku Señorpa yupaychana wasimpaj serviciosta yupaychaykunaspaj kajta, jinataj uywasta ñak'aspa q'olachinapajpis; jatuchaj cucharasta, waj imastapis, tukuyta qolqemanta ruwacherqanku. Joiada kausashajtillanrajqa Señorpa yupaychana wasimpeqa ñak'asqa uywasta q'olachillajpuni kanku.
2CH.24.15	Jinapis Joiadaqa viejoyaporqa, ñapis ashkha watasniyojña kaspari wañuporqa. Pachaj kinsa chunka watasniyoj wañuporqa. 
2CH.24.16	Paytaqa Davidpa llajtampi p'amparqanku, reykunaj ladompi sumaj allinta ruwasqanrayku, Israel aylluwan, Diosninwan, jinataj yupaychana wasiwampis.
2CH.24.17	Joiada wañupusqanmanta qhepamantaj, Judamanta kamachejkuna jamorqanku reyman k'umuykukoj. Paytaj chay umachasqankuta jap'ikorqa. 
2CH.24.18	Paykunaqa ñaupa tatasninkoj Señor Diosninkoj yupaychana wasinta saqerparerqanku, Asera lantisman, waj lantismanwan yupaychaykunata qorqanku. Chay juchankuraykumari Señorqa phiñakorqa Judapaj, jinataj Jerusalempajpis. 
2CH.24.19	Chaywampis Señor kachamorqaraj profetasninta Payman kutirichinankupaj. Chay runastaj mana kasorqankuchu chay profetaspa k'amisqasninkutaqa.
2CH.24.20	Chaypacha Joiadaj wawan Zacariasman Diospa Espíritun jamorqa, uj moqonejpi sayaykuspataj ayllunman nerqa: Diosqa nin: Imaraykutaj qankunaqa mana kasunkichejchu kamachisqasniytari? Jinamanta qankuna kikiykichej llakiyniykichejta mask'ashankichejri? Noqata saqerpariwasqaykichejrayku, noqapis qankunata saqerparisqaykichej!
2CH.24.21	Jinapis paykunaqa Zacariaspa contrampi churakuspa, reypa kamachiyninrayku ch'anqaykorqanku Señorpa yupaychana wasimpa patiompi. 
2CH.24.22	Rey Joasqa qonqapusqa Zacariaspa tatan Joiada khuyakoj sonqowan payta qhawasqanmantaqa. Wañucherqataj, Joiadaj wawan Zacariastaqa, paytaj manaraj wañushaspa qhaparerqa: Señor kayta rikumuchun, cuentatataj mañachun! 
2CH.24.23	Wata muyuykamojpi Siriamanta soldadosqa Joaspa contrampi maqanakoj jamorqanku, Judakama, Jerusalenkamataj chayamuspa chay naciompa tukuy kuraj kamachejkunasninta wañuracherqanku, tukuy kajmanta qhechuraspataj Damascoj reyninman apacherqanku. 
2CH.24.24	Siriamantaqa pisi soldadoslla chayamusqankupis, jinapis chaykunaman Señorqa may ashkha soldadosta jaywaykorqa, ñaupa tatasninkoj Señor Diosninta qonqarparipusqankurayku. Jinamanta Joasqa juchanman jina jasut'isqa karqa.
2CH.24.25	Siriamanta soldados ripojtinku, reyqa nanaykunasninwan sinch'i onqosqa qhepakorqa, yanapajkunasnintaj contrampi oqharikorqanku Joiadaj wawan Zacariasta wañuchisqanrayku, kikin puñunampitaj wañurparicherqanku. Chaymantataj p'ampaykorqanku Davidpa llajtampi, jinapis mana reykunaspa p'ampakunankupichu. 
2CH.24.26	Reypa contrampi oqharikojkunaqa karqanku Zabat, paypa mamanqa Simeat amonita karqa. Jinataj Jozabadpiwan paypa mamanqa Simrit moabita karqa.
2CH.24.27	Joaspa wawasninmanta impuestomanta ashkhata jap'isqanta, Diospa yupaychana wasinta watejmanta allinchachisqanmantapis, tukuy chayqa qelqasqas kashanku reykunasmanta willajkuna librospi. Paypa qhepantataj wawan Amasías kamacherqa.
2CH.25.1	Amasiasqa iskay chunka phishqayoj watasniyoj karqa, kamachiyta qallarishajtenqa, Jerusalempitaj iskay chunka isq'onniyoj watasta kamacherqa. Mamampataqa Joadán sutin karqa, payqa Jerusalenmanta karqa. 
2CH.25.2	Amasiaspa ruwasqasnenqa cheqan karqanku Señorpa rikuynimpeqa, chaywampis mana tukuy sonqowanchu ruwarqa.
2CH.25.3	Amasías rey kaynimpi allin sayasqaña kaspaqa, tatanta wañucherqanku chay kamachista wañuracherqa. 
2CH.25.4	Manataj chaykunaj wawasnintaqa wañuracherqachu, Moisespa leynimpi qelqasqa kasqanman jina Señor kamachisqa: Tatasqa mana wañuyta atinkuchu wawasninkoj ima juchata ruwasqankumantaqa, nillataj wawasnimpis wañuyta atinkuchu tatasninkoj ruwasqasninkumantaqa, manachayqa sapa ujpis juchasninrayku wañonqa.
2CH.25.5	Amasiasqa tantaykorqa Judamanta, Benjaminmantawan tukuy runasta familiasninkuman jina, jinataj tantasqas karqanku soldados kamachejkuna kamachiyninkupi kanankupaj. Chaymantataj yuparqa iskay chunka watasniyojmanta pataman, kasqankutaj tukuypi kinsa pachaj waranqa ajllasqa soldados maqanakupaj wakisqas, lanzasta, escudostawan jap'iyta yachajkuna. 
2CH.25.6	Chay jawaqa Israelmanta pachaj waranqa soldadostawan mink'amorqa, kinsa waranqa kinsa pachajniyoj kilos qolqewan.
2CH.25.7	Diospa uj runantaj payman qayllaykuspa nerqa: Reyníy, qanwan ama tantakamuchunkuchu Israelpa soldadosnenqa, Señorqa mana Israelwanchu kashan, nitaj Efrainmanta kajkunawampischu. 
2CH.25.8	Paykunaj yanapayninwanchus soldadosniykita maqanakupaj kallpachayta munanki chayqa, Dios urmachisonqa enemigoykej ñaupaqempi, imaraykuchus Diospataqa tiyan atiynin yanapanampaj, jinataj urmachinampajpis.
2CH.25.9	Amasiasqa tapurerqa Diospa runanta: Imanasajtaj kinsa waranqa kinsa pachajniyoj kilos qolqeta Israel soldadosmanta pagasqaymantari? Diospa runantaj kuticherqa: Señorpataqa ashkha atiynin tiyan chay qolqemanta aswan ashkhataraj qonasumpaj.
2CH.25.10	Chaypacha Amasiasqa Efrainmanta soldados paykunawan tantakoj jamusqanku chaykunata t'aqarqa, wasisninkumantaj kachaporqa. Paykunataj mayta phiñarikorqanku Judáj contrampi. Wasisninkumantaj may phiñasqas kutiporqanku.
2CH.25.11	Amasiasqa kallpachakorqa, soldadosnintataj pusarqa kachi valle nisqaman. Chaypitaj Seirmanta kajkunata chunka waranqa runasta wañuracherqa. 
2CH.25.12	Chay jawaqa Judamanta kajkunaqa presosta jap'erqanku chunka waranqa runastawan, aparqankutaj uj chhankarara orqo puntaman, chaymantapachataj tanqaykamorqanku tukuyninkutaj t'unakorqanku.
2CH.25.13	Chaykamataj Amasiasqa chay soldadosta kachaporqa amaña maqanakuman paykunawan rinankupaj. Chaykunaqa wasisninkuman ripoj jina Judáj llajtasninman junt'aykorqanku, Samariamanta Bet-horonkama, wañucherqankutaj kinsa waranqa runasta, may ashkha imastataj suwaspa apakaporqanku.
2CH.25.14	Amasiastaj, Edonmanta kajkunata atipasqanmanta kutimpushaspa Seirpa dioskunasninta apakamorqa; paypa dioskunasnimpaj jinataj jap'erqa, yupaycharqataj, inciensotapis q'osñicherqa. 
2CH.25.15	Señortaj Amasiaspa contrampi phiñakorqa, kacharqataj uj profetata nimunampaj: Imaraykutaj chay naciompa dioskunasninman chimparqanki, paykunaqa llajtankutapis librayta mana atishajtinkuri?
2CH.25.16	Profeta kayta nishajtintaj reyqa nerqa: Reyta umachanaykipajchu qantaqa ajllakorqayku? Ch'inlla kakuy. Chayri munankichu wañuchinasunkuta? Profetaqa mana astawan imatapis parlarqañachu, chaywampis nerqa: Yachani Diosqa nisqantaña, qanta wañuchinasunta chay ruwasqaykirayku, nisqaytapis mana jap'ikusqaykirayku.
2CH.25.17	Judáj reynin Amasiastaj kasorqa wajkunaspa umachasqasninkuta, kacharqataj Israelpa reynin Joasman, payqa Joacazpa wawan karqa, Jehój allchhintaj, kay jinata nichispa: Jamuriy ari, uya pura parlarikusunchej, nispa. 
2CH.25.18	Paytaj kay jinata kuticherqa: Libanomanta uj khishkarara juch'uy sach'a kasharqa, Libanomanta cedroman nichispa: Qoy qhari wawayman chay warmi wawaykita warmin kanampaj. Jinapis uj jatunmanta animal chayninta pasaspa khishkata, sach'ataqa p'altarparerqa. 
2CH.25.19	Qan ninki edomitasta atipasqaykita, chaytaj umaykita oqharichishasunki, astawan jatunchasqa kaytataj munashanki. Aswan walej kanman wasillaykipi qhepakunayki. Imaraykutaj mask'anki qampa llakiyniykita, jinataj Judáj llakiynintapisri?
2CH.25.20	Chaywampis Amasiasqa mana kasuyta munarqachu, Dios jinata munasqanrayku, Joaspa makisninman paykunata jaywaykunanrayku, Edompa dioskunasninman chimpaykusqanrayku. 
2CH.25.21	Chaypacha Joasqa jamorqa Judáj reynin Amasiaswan maqanakamunampaj Judá jallp'api kasharqa Bet-semes llajtapitaj tinkorqanku. 
2CH.25.22	Judaqa Israelwan atipachikorqa, sapa ujtaj wasisninkuman ayqekorqanku. 
2CH.25.23	Israelpa reynin Joastaj Judáj reynin Amasiasta presota jap'erqa Bet-semes llajtapi. Chaymantataj Jerusalenman aparqa, chay llajtaj perqantataj q'asarparerqa pachaj pusaj chunkayoj metrosta, Efraimpa punkunmantapacha Esquina sutiyoj punkukama. 
2CH.25.24	Chay jawaqa tukuy kaj qorita qolqetapis, Diospa yupaychana wasimpi kasharqanku chay tukuy imasta jap'ikaporqa. Chaykunaqa Obed-edompa makimpi kasharqanku, jinataj reypa palaciompa kaj qhapaj imastawan. Wakin runasta presosta jina jap'iraytawantaj Samariaman kutiporqanku.
2CH.25.25	Judáj reynin, Joaspa wawan Amasiasqa chunka phishqayoj watastaraj kausarqa, Israelpa reynin Joacazpa wawan Joas wañupusqanmantaqa. 
2CH.25.26	Amasiasmanta wakin willaykunas qallariymanta tukukuyninkamaqa qelqasqas kashanku, Judajpamanta, jinataj Israelpamantawan reykunasninkumanta willaj libropi. 
2CH.25.27	Amasías Señormanta t'aqakapojtinkamataj Jerusalempi oqharikorqanku Amasiaspa contrampi, payqa Laquisman ayqerqa, qhatiykorqankutaj chay llajtakama, chaypitaj wañurparicherqanku. 
2CH.25.28	Chaymantataj ayanta caballospi aparqanku, ñaupa tatasnimpa covachampitaj p'ampamorqanku Davidpa llajtampi.
2CH.26.1	Chaypacha Judamanta tukuy ayllutaj Uziasta jap'ispa reyninku kanampaj churarqanku, tatan Amasiaspa cuentanmanta. Chaypacha Uziasqa chunka sojtayoj watasniyoj karqa. 
2CH.26.2	Paymin tatampa wañupusqanmanta qhepamanqa jataricherqa ujtawan Elat llajtata. Chaytataj watejmanta Judá ayllupaj jap'erqa.
2CH.26.3	Uziaspataqa chunka sojtayoj watasnin karqa kamachiyta qallarishajtin, Jerusalempitaj phishqa chunka iskayniyoj watasta kamacherqa. Mamampataqa Jecolías sutin karqa, payqa Jerusalenmanta karqa.
2CH.26.4	Uziaspa ruwasqasnenqa cheqan karqanku Señorpa rikuynimpeqa, imaynatachus tatan Amasías ruwarqa chayman jina. 
2CH.26.5	Zacarías kausashajtenqa Diosta mask'aj churakorqa. Zacariasqa yachacherqa Diosta manchachikuna kasqanta. Diospa qayllampi kanankama, Señorqa payta yanaparqa.
2CH.26.6	Uziasqa filisteospa contrampi maqanakoj llojserqa, perqasninkutataj thuñiramorqa, Gat llajtajta, Jabniajta, Asdodpata ima, oqharicherqataj llajtasta Asdodpi, jinataj filisteospa jallp'asninkupipis. 
2CH.26.7	Dios yanaparqa filisteospa contrankupi rejtin, Gur-baalpi tiyakorqanku chay arabespa contrankupi rejtinkupis, meunitaspa contrankupipis. 
2CH.26.8	Amonitasqa Uziasman impuestota pagaj kanku. Uziaspa sutenqa may uyarisqa karqa Egipto jallp'anejkama, imaraykuchus atiyniyojmampuni tukusqa.
2CH.26.9	Jerusalempipis torresta jatarichillarqataj Esquina Punku nisqa patapi, jinataj valleman llojsina nisqa punku patapi, chay waj esquinapiwan, chay tukuytataj sumaj perqaswan jark'aykucherqa. 
2CH.26.10	Oqharillarqataj torresta, ch'in pampanejpi, allarqataj ashkha pozosta. Ashkha uywasniyoj kasqanrayku chay ura pampasnimpi, jinataj orqosnejpipis. Campospi llank'aj runasnimpis kallarqankutaj, uvas sach'asniyoj huertasnimpi chay orqosnejpi, pampasnejpi huertasnimpipis, imaraykuchus payqa chajra sonqo karqa.
2CH.26.11	Uziaspataqa kallarqataj maqanakupaj wakisqa soldadosnin, paykunaqa llojsej kanku maqanakusman, t'aqaspi rak'inasqa, listata ruwasqankuman jina, reypa qelqerin Jeielnejta, chanta Masiasnejta, Hanasiaspa kamachimpa yanapayninwan. Kay Hanasiasqa reypa ujnin kaj soldadosnimpis kamachejnin karqa. 
2CH.26.12	Wapu maqanakojkuna soldados familiapi kamachejkunaqa, tukuypi karqanku iskay waranqa sojta pachajniyoj. 
2CH.26.13	Paypa kamachiynimpitaj kinsa pachaj qanchisniyoj waranqa phishqa pachajniyoj maqanakupaj wakisqa soldados karqanku kallpayoj wapu runas reyta yanapanankupaj maqanakuyninkupi. 
2CH.26.14	Uziasqa wakicherqa tukuynin soldadospaj, escudosta, lanzasta, monterasta, sinch'i pechoquerasta, wach'inasta, rumista choqanapaj warak'astawan. 
2CH.26.15	Chay jawaqa Jerusalempi ruwacherqa maqanakupaj nisqa sumaj yachaywan ruwasqa maquinasta, chaykunastataj torres pataman perqaspa, altosninman ima churaspa, chaykunawan ch'anqanampaj flechasta jatuchaj rumistawan ima. Jinamanta sutenqa may karukama uyarisqa karqa. Diosqa t'ukunapaj jina yanaparqa, may atiyniyoj rikhurinankama.
2CH.26.16	Rey kasqanwan kallpachaykukojtinñaqa sonqompi wapuykachayta qallarerqa, chayraykutaj mana allinchu rerqa, Señor Diosnimpa contrampi oqharikorqa, Señorpa yupaychana wasinman inciensota q'osñichej yaykorqa chay incienso altarpi. 
2CH.26.17	Paypa qhepantataj sacerdote Azarías yaykorqa, Señorpa pusaj chunka wapu sacerdotesnimpiwan. 
2CH.26.18	Paykunaqa reywan tinkuspa nerqanku: Rey Uzías, Señorman inciensota q'osñichinanqa mana qampa ruwanaykichu kashan, chayqa Aarompa ayllunmanta kajkuna sacerdotespa ruwananmin. Paykunaqa chayta ruwanankupaj t'aqasqas kanku. Qanqa llojsiy chay Diospaj t'aqasqa cheqamanta, imaraykuchus qanqa juchallinki Señorpa contrampi, chayrayku Diosqa mana allimpajchu qhawasonqa.
2CH.26.19	Uziastaj, incienso q'osñichinata makimpi jap'isharqa, q'osñichinampaj, chaypacha chay sacerdotespaj phiñarikorqa. Chay kikin ratotaj Señorpa yupaychana wasin ukhupi kashajtin, incienso altar chaynejpi, sacerdotespa ñaupaqempitaj, frentempi lepra onqoy jatarerqa. 
2CH.26.20	Kuraj kaj sacerdote Azarías, sacerdoteswan imaqa, payta qhawarispa rikorqanku onqoyniyoj kashasqanta, chay ratopacha chay ukhumanta qharqomorqanku. Rey kikimpunipis ushqhayta llojsimuyta munarqa jinata Señor jasut'isqanrayku.
2CH.26.21	Rey Uziasqa wañupunankama lepra onqoyniyoj karqa, jinamanta reyqa sapan kausakorqa waj wasipi, Señorpa yupaychana wasinmantaj mana yaykunanta munarqankuchu, wawan Jonatantaj cuentanmanta kamacherqa, tukuy ayllutataj kamacherqa.
2CH.26.22	Uziasmanta wakin willaykunasta qallariymanta tukuykuyninkamaqa, Amozpa wawan Isaías profeta qelqarqa. 
2CH.26.23	Uzías wañupojtintaj reypa jallp'ampi, ñaupa tatasnimpi p'ampakunankupi p'amparqanku, lepra onqoywan kasqanrayku. Paypa cuentampitaj kamacherqa wawan Jotam.
2CH.27.1	Jotamqa kamachiyta qallarishaspa iskay chunka phishqayoj watasniyoj karqa. Jerusalempitaj chunka sojtayoj watasta kamacherqa. Paypa mamanqa Sadocpa wawan Jerusa karqa.
2CH.27.2	Jotampa ruwasqasnenqa Señorpa rikuynimpi cheqan karqa, imaynatachus tatan Uzías ruwarqa ajina. Chaywampis mana yaykorqachu Señorta yupaychana wasimanqa. Jinapis runasqa millay ruwanasnillankupipuni kasharqanku. 
2CH.27.3	Paymin Señorpa yupaychana wasimpa pata jatun punkunta ruwacherqa, jinallataj Ofel nisqa chay perqa pataspipis waj imasta ruwachillarqataj. 
2CH.27.4	Judá orqosnejpipis llajtasta jatarichillarqataj, sach'arara cheqaspipis jark'akuna wasista, torresta ima ruwachillarqataj. 
2CH.27.5	Amonitaspa reyninwan maqanakuyman yaykorqa, atiparqataj. Chay wataspeqa amonitas impuestota payman pagananku karqa, kinsa waranqa kinsa pachajniyoj kilos qolqeta; trigomantataj chunka waranqa cargasta, cebadamantapis kikin chhikallatataj. Ajinallatataj iskaynin qhepan wataspipis qorqanku.
2CH.27.6	Jotamqa may atiyniyoj rikhurerqa Señorpa ñaupaqempi cheqanta purisqanrayku. 
2CH.27.7	Jotanmanta wakin willaykunasqa soldadosninwan maqanakusman llojsisqasnin, ruwasqasnimpis qelqasqa kashanku Judamanta, Israelmanta reykunaj librompi.
2CH.27.8	Kamachiyta qallarishaspaqa iskay chunka phishqayoj watasniyoj karqa. Jerusalempitaj chunka sojtayoj watasta kamacherqa. 
2CH.27.9	Jotam wañupojtintaj ñaupa tatasnimpa p'ampakunankupi Davidpa llajtampi p'amparqanku. Paypa cuentampitaj wawan Acaz nisqa kamacherqa.
2CH.28.1	Acazqa kamachiyta qallarishaspa iskay chunka watasniyoj karqa. Chunka sojtayoj watastataj Jerusalempi kamacherqa. Ruwasqasnenqa Señorpa rikuynimpi mana cheqanchu karqa, mana ñaupa tatan Davidpata jinachu. 
2CH.28.2	Manachayqa Israelpa reykunasnimpa ruwasqasninkuta ruwallarqataj. Metalmanta unuyachispa Baalman rijch'akojta lantista ruwallarqataj. 
2CH.28.3	Chaykunaman inciensota q'osñicherqa Ben-hinom Vallepi, wawasnintapis uywa wañuchisqata jina jaywaspa ruphacherqa, imaynatachus chay nacionespi ruwayta yachasqankuman jina. Chaykunatataj Señorqa israelitaspa ñaupaqenmanta wijch'orqa. 
2CH.28.4	Chay jawaqa uywa wañuchisqasta jaywarqa, inciensosta q'osñicherqa lanti churanasninku alto pataspi, jinataj loma pataspi, thansa sach'as urapipis.
2CH.28.5	Chayrayku Señor Diosnenqa Siriaj reynimpa makisninman jaywaykorqa. Siriostaj atipaykorqanku, ashkha presostataj jap'iykuspa Damascoman apakaporqanku. Jinallataj Señorqa jaywarqa Israelpa reyninman, atiparqataj may chhikata wañurachispa. 
2CH.28.6	Remaliaspa wawan Pekataj Judapi wañucherqa uj diallapi pachaj iskay chunkayoj waranqa wapu runasta, ñaupa tatasninkoj Señor Diosninkuta qonqarparisqankurayku. 
2CH.28.7	Efrainmanta maqanakoj wapu runa Zicritaj reypa wawan Maasiasta wañurparicherqa, chanta palaciompi kamachej Azricamta reypa kuraj yanapajnin Elcanata ima. 
2CH.28.8	Chay jawaqa Israelpa soldadosnenqa, Judamanta iskay pachej waranqa runasta presosta jap'iykorqanku, warmista, qhari wawasta, warmi wawasta ima. Chay qhechurasqankutawan khuskataj Samariaman apakaporqanku.
2CH.28.9	Chaypi karqa Señorpa uj profetan Obed sutiyoj, paytaj Samariaman kutiykapushajtinku soldadosta taripaj rerqa, nerqataj: Ñaupa tatasniykichejpa Señor Diosnin, Judawan phiñasqa kashan, chayrayku paykunataqa qankunaman jaywasorqachej. Qankunataj sinch'i phiñakuywan wañuracherqankichej, chaytaj janaj pachakama chayan. 
2CH.28.10	Chay jawa qankunaqa munashankichej, qharismanta, warmismantapis kamachisniykichejta ruwakuyta Judamanta kajkunata, Jerusalenmanta kajkunatawan qharista, warmistapis. Jinapis manachu qankunapis Señor Diosniykichejpa contrampi juchallikullankichejtaj? 
2CH.28.11	Chayrayku kasuwaychej, chay presosta apamusqaykichejta kutichipuychej, paykunaqa hermanosnillaykichejtaj kanku, Señorqa qankunapaj sinch'i phiñasqa kashan.
2CH.28.12+2CH.28.13	Chayrayku Efraimpa kuraj kamachejkunasnin, Johanampa wawan Azarías, Mesilenotpa wawan Berequías, Salumpa wawan Ezequías, jinataj Adlaipa wawan Amasapis, maqanakumanta kutimusharqanku chaykunaj ñaupaqenkuman jamorqanku, nerqankutaj: Ama kayman chay presosta apamuychejchu, chayrayku Señorpa ñaupaqempi juchayoj rikhurisunchej. Qankunaqa astawan juchata yapakuyllata mask'ashankichej, juchasninchej ancha ashkhaña kashajtimpis, Señorqa astawan sinch'ita Israelpaj phiñakonqa.
2CH.28.14	Chaypacha chay soldadosqa presosta kachariporqanku, saqeporqankutaj imastachus qhechurasqankuta kurajkunaspa ñaupaqenman, jinataj tukuy runaspa ñaupaqenman. 
2CH.28.15	Chaymantataj chay ajllasqa kuraj runas chay presosmanta cuentallikorqanku, jinataj qhechorqanku chay imasmantapis chay mana p'achasniyojman juk'utacherqanku, mikhucherqanku, ujyacherqankutaj. Nanasqasninkutapis jampiykorqanku, mana puriyta atejkunatataj burrosman lloq'aykuchispa Jericokama aparqanku, palma sach'asniyoj llajtaman, chaypitaj ayllusninkutawan saqerqanku. Chaymantataj Samariaman kutiporqanku.
2CH.28.16	Chaypacha rey Acazqa, Asiriaj reyninman kachasninta kacharqa, yanapata mañakuspa. 
2CH.28.17	Edommanta kajkunataj Judaman ujtawan junt'aykullasqankutaj, atipaykuspataj wakinta presosta apakapusqanku. 
2CH.28.18	Jinallataj filisteospis Judá pampasnejpi kaj llajtasmanta, Neguevmanwan qhechuraj yaykusqanku. Jap'ikapusqankutaj: Bet-semesta, Ajalonta, Gederotta, jinallataj Socota, Timnata, Gimzota, ranchosnintintakama. Chaykunaspitaj tiyakapusqanku. 
2CH.28.19	Señor munarqa Judá aylluta k'umuykachachiyta Judáj Acazrayku, pay Judá aylluta juchaman tanqaykusqanrayku, Señorpa ñaupaqempipis sinch'i juchasapa kasqanrayku.
2CH.28.20	Asiriaj reynin Tiglat-Pileser Acazpa contranta jamorqa, payta yanapanantaqa astawan saqerqa llakisqata. 
2CH.28.21	Acazqa Asiriaj reyninman qonampaj orqhosqapis Señorpa yupaychana wasinmanta qhapaj imasta, chayta reypa palacionmanta, kamachejkunasnimpamantawan. Chaywampis manapuni yanapata tarerqachu. 
2CH.28.22	Chay jina llakiywan mat'isqa kashaspapis, Señorpa contrampi juchallillarqapuni. Ajina rey Acazqa karqa. 
2CH.28.23	Uywa ñak'asqata jaywarqa Damascopi dioskunaman, chaykuna urmachisqankurayku maqanakupi. Payqa yuyarqa chay nacionmanta reykunastaqa chay Siriamanta dioskuna yanapasqanta, paytapis jinallataj yanapanankuta yuyarqa, sichus ñak'asqa uywasta chaykunaman jaywanman chayqa. Chay lantisqa payta urmacherqanku, jinataj tukuy Israel ayllutapis. 
2CH.28.24	Rey Acazqa Diosta yupaychana wasipi Señorta sirvinapaj nisqa kaj imasta tantaykuspa phirirarqa, wisq'aykorqataj yupaychana wasej punkusnintapis. Kamacherqataj lantispaj altaresta ruwanankuta, Jerusalempi sapa esquinapi. 
2CH.28.25	Judá jallp'api sapa llajtapi lomas patapi lantispaj wasista, chaypitaj waj dioskunallaman inciensota q'osñicherqa, jinamanta ñaupa tatasnimpa Diosninkuta phiñachispa.
2CH.28.26	Acaz reymanta wakin willaykunasqa, imastachus ruwasqasnimpis qallariymanta tukukuykamaqa qelqasqas kashanku, Judáj jinataj Israelmanta reykunasnimpa willaj librompi. 
2CH.28.27	Wañupojtintaj p'ampaykorqanku Jerusalén llajtapi, manataj Israel reykunaspa p'ampakunanku chaymanqa aparqankuchu. Cuentampitaj wawan Ezequías kamacherqa.
2CH.29.1	Ezequiasqa kamachiyta qallarerqa iskay chunka phishqayoj watasniyoj kashaspa, Jerusalempitaj kamacherqa iskay chunka isq'onniyoj watasta. Mamanqa Zacariaspa warmi wawan Abi karqa. 
2CH.29.2	Ezequiaspa ruwasqasnintaj Señorpa rikuynimpeqa cheqampuni karqa, ñaupa tatan Davidpata jina. 
2CH.29.3	Payqa ñaupaj kaj watapi kamachishajtin, ñaupaj kaj killapi Señorta yupaychana wasej punkusninta kicharispa watejmanta allincharqa. 
2CH.29.4	Chaymantataj wajyachispa sacerdotesta levitasta ima, inti llojsimuynej plazapi tantacherqa. 
2CH.29.5	Nerqataj: Levitas uyariwaychej: Kunan llimphuchakuychej, Señor Diosnimpa wasintapis llimphuchallaychejtaj, ñaupa tatasniykichejpa Señornimpaj t'aqasqa cheqamanta tukuy ch'ichi kajta wijch'uychej. 
2CH.29.6	Imaraykuchus ñaupa tatasninchejqa mana cheqantachu purerqanku, may sajra kajtataj Señor Diosninchejpa ñaupaqempeqa ruwarqanku. Payta saqerparispa Señorpa tiyakunan wasita qhesacharqanku, manañataj qhawarerqankuchu. 
2CH.29.7	Yupaychana wasej ñaupaqen punkuntataj wisq'arqanku, k'anchanastapis wañuchiporqanku, yupaychana wasipitaj Israelpa Diosnimpaj manaña inciensota q'osñichiporqankuchu, ñak'asqa uywastapis mana q'olachiporqankuchu. 
2CH.29.8	Chayrayku Señorqa phiñakorqa, Judapaj Jerusalempajwan, may llakiyta saqerparin, tukuy chayta rikuspa t'ukunankupaj, asipayachikunankupajtaj, imaynatachus kikin ñawisniykichejwan rikushankichej jina. 
2CH.29.9	Chayraykumá tatasninchejqa maqanakupi wañorqanku, qhari wawasninchej, warmi wawasninchej, jinataj warmisninchejpis presos apasqas karqanku. 
2CH.29.10	Noqaqa niniña Israelpa Señor Diosninwan tratota ruwanayta, jinamanta phiñakuyninta noqanchejmanta t'aqanampaj. 
2CH.29.11	Kunanqa, wawasníy, ama qhellasqa kaychejchu, Señorqa ajllasorqachej paypa ñaupaqempi kanaykichejpaj, Diospa wasimpi ruwanaykichejpaj, inciensota q'osñichinaykichejpajtaj.
2CH.29.12	Levitas chay rato llank'ayta qallarerqanku chaykunaqa karqanku: Coatpa ayllunmanta kajkuna, Amasaejpa wawan Mahat, Azariaspa wawan Joel, Mirarimanta kajkuna, Abdej wawan Cis, Jehaleelpa wawan Azarías; Gersonmanta kajkuna Zimaj wawan Joa, Joaj wawan Edén ima. 
2CH.29.13	Elizafanmanta kajkuna ayllumanta Simriwan, Jehielwan ima; Asafmanta kajkuna Zacariaswan, Mataniaswan; 
2CH.29.14	Hemanmanta kajkuna Jehielwan, Simeiwan, Jedutunmanta kajkuna, Semaiaswan, Uzielwan ima. 
2CH.29.15	Ñaupajtaqa tantaykorqanku levita masisninkuta, tukuyninkutaj llimphuchakorqanku; chaymantataj yupaychana wasiman yaykorqanku llimphuchanankupaj reypa kamachisqanman jina, Señorpa nisqanman jinataj.
2CH.29.16	Chaymantataj sacerdotesqa yupaychana wasiman yaykorqanku llimphuchanankupaj. Patiomantaj tukuy ch'ichista yupaychana wasi ukhupi tarisqasninkuta orqhomorqanku. Levitastaj chaykunata Cedrón wayq'oman aparqanku. 
2CH.29.17	Llimphucharakuyta qallarerqanku ñaupaj kaj killapi, ñaupaj kaj p'unchaypi. Chay killamanta pusaj p'unchaynimpitaj Señorta yupaychana wasej punkunman jamorqanku. Chay yupaychana wasitataj pusaj p'unchaypi llimphucharqanku. Chay killaj chunka sojtayoj p'unchaynimpajqa ñapis tukusqankuña. 
2CH.29.18	Chaymantataj rey Ezequiaspa palacio wasinman yaykuspa, nerqanku: Ña llimphuchayta tukuykuña Diospa wasinta, uywa wañuchisqata q'olachina altarta, imaschus kaypi ruwanapaj kajkunata, chay ukhupi t'antasta churanapaj mesatapis, imaschus chaypi ruwanapaj kajkunatawan. 
2CH.29.19	Jinallatataj, llimphuchaykuñataj chay tukuy imastachus rey Acaz kamachishaspa qhesacharqa Señorta saqerparisqanrayku. Kunantaj Señorpa altarnimpa ñaupaqempiña kashanku.
2CH.29.20	Rey Ezequiastaj tutamanta jatarikuspa chay llajtapi kamachejkunata tantaykorqa, Señorpa yupaychana wasinmantaj rerqa. 
2CH.29.21	Aparqankutaj qanchis waka uñasta, qanchis carnerosta, qanchis corderosta, qanchis cabritosta ima. Chaykunata aparqanku reypa ayllumpa juchallikusqanrayku jaywanankupaj, yupaychana wasirayku, jinataj Judá aylluraykupis. Reyqa kamacherqa Aarompa ayllunmanta kaj sacerdotesta, rikuchikusta altar patapi ruphachinanta. 
2CH.29.22	Sacerdotestaj wachay waka uñasta wañucherqanku, yawarninta jap'ispataj chaywan altarta ch'ajchorqanku. Jinallatataj carneroswan, corderoswampis ruwarqanku.
2CH.29.23	Chaymantataj chay juchaj cuentanmanta, chivitosta, reypa ñaupaqenman, tukuy runaspa ñaupaqenmantaj aparqanku, paykunataj chay uywaspa patankuman makisninkuta churarqanku. 
2CH.29.24	Chaymantataj sacerdotesqa chay uywasta wañucherqanku, yawarninta jap'ispataj altar pataman ch'ajchumorqanku juchasmanta jaywanata jina, tukuy Israelpa juchasninmanta perdonta tarinapaj. Imaraykuchus rey kamachisqa tukuy Israel ayllurayku jaywanankuta chay q'olachinapaj kajta, chay jucharayku kajtapis.
2CH.29.25	Rey Ezequiasqa Señorpa yupaychana wasinman churallarqataj levitasta platillosnintinta, salteriosnintinta, arpasnintinta ima, imaynatachus kamacherqa rey David, profeta Get, jinataj profeta Natampis. Chay kamachisqataqa Señorpuni qosqa profetasninnejta.
2CH.29.26	Levitasqa sayasqas kasharqanku, Davidpa tocanasninkuwankama, sacerdotestaj trompetaswankama. 
2CH.29.27	Chaypacha Ezequiasqa kamacherqa altar patapi uywa wañuchisqata q'olachinankuta. Q'olachiyta qallarejtinkukamataj Señorta yupaychaspa takiytapis qallarillarqankutaj, trompetasta waqachiytapis, rey Davidpa tocanasta ruwasqasninwan ima yanapachikuspa. 
2CH.29.28	Runastaj qonqoriykukuspa yupaycharqanku, taguiykunata takisharqanku. Trompetasta tocajkuna waqachisharqanku. Ajinata ruwarqanku chay q'olachiy tukukunankama. 
2CH.29.29	Chay q'olachiyta tukojtinkukamaqa, reywan tukuy runaspiwan yupaychanankupaj qonqoriykukorqanku. 
2CH.29.30	Chaymantataj rey Ezequías, jinataj kamachejkunapis levitasta kamacherqanku Señorta yupaychanankuta Davidpa takiykunasninwan, profeta Asafpa takiykunasnimpiwan. Paykunataj tukuy kusiywan ruwarqanku, qonqoriykukuspataj yupaycharqanku.
2CH.29.31	Chaymantataj Ezequiasqa runasman nerqa: Qankunaqa ña Señorpaj llimphuchakunkichejña, qayllaykuychej uywa wañuchisqata apamuspa, agradecespa jaywanaswan ima Señorpa yupaychana wasimpaj. Chaypacha chay runasqa uywasta apamorqanku wañuchinankupaj, agradecespa jaywanastapis, pischus sonqonkupi khuyakuyniyoj kajkuna, chay q'olachinapaj jaywanasta apamorqanku. 
2CH.29.32	Tukuy runas uywasta q'olachinapaj apasqankoqa karqanku qanchis chunka toros, pachaj carneros, iskay pachaj corderospiwan. Kay tukuyqa karqa Señorpaj q'olachinapaj. 
2CH.29.33	Tukuynimpi jaywasqanku uywasqa karqanku sojta pachaj toros, kinsa waranqa ovejaspiwan.
2CH.29.34	Pisilla sacerdotes kasqankuraykutaj, q'olachinapaj kaj uywaspa qarasninta ch'uskiyta mana tukuchiyta aterqankuchu, chaynejta levitasqa hermanosninkuwan yanapachikoj kanku tukunankukama. Levitasqa llimphuchakunankupaj sacerdotesmanta nisqaqa aswan k'uchis karqanku. 
2CH.29.35	Q'olachinasta jaywanaqa ashkhawanraj karqa, jinataj allinyakuy jaywanasmanta wiraswan, vinowan chay q'olachinaswan khuska jaywanaspiwan. Jinamanta Señorpa wasimpi yupaychaykunasta qallaricherqanku. 
2CH.29.36	Ezequiaspis tukuy runaspiwan kusikorqanku, jinata Dios ruwasqanmanta tukuy ayllunwan, chay imasqa usqhayllata ruwakusqankurayku.
2CH.30.1	Chaymanta Ezequiasqa wajyacherqa tukuy Israelmanta kajkunata, Judamanta kajkunatawan, Efrainmanwan, Manasesmanwampis cartasta apacherqa wajyachispa Jerusalempi Señorta yupaychana wasiman jamunankuta, chaypi Israelpa Señor Diosnimpa Pascuanta fiestachakunankupaj. 
2CH.30.2	Reytaj chay yanapajkunasnimpiwan, Jerusalenmanta kajkunawan ima parlanarikuspataj, nerqa Pascua fiesta ruwanankuta iskay killallapi. 
2CH.30.3	Chaykama manaraj fiestachayta atisqankuchu, chaypaj sacerdotesmanta manaraj llimphuchasqas ashkharajchu kasqankurayku, nillataj tukuy israelitaspis Jerusalempi tantakusqankurajchu. 
2CH.30.4	Chay parlanakusqankoqa reyman allin rijch'arqa, tukuy ayllumampis. 
2CH.30.5	Chaytataj tukuy Israelman willarachinankuta nerqanku Beer-sebamantapacha, Dan chaynejkama, Jerusalempi Israelpa Señor Diosnimpa Pascuanta fiestachaj jamunankuta. Ñaupajpeqa mana jinatachu tantakuspa ruwasqanku, imaynachus kamachisqa kasqanman jina.
2CH.30.6	Ajinata willarajkunaqa llojserqanku tukuy Israel jallp'aman, Judá jallp'amampis, reypa, jinataj yanapajkunasnimpa cartasninwan, reypa kamachisqanta willamorqanku: Israel ayllumanta kajkuna Señorman kutirimpuychej, Abrahampa, Isaacpa, Israelpa Diosninman. Paytaj qankunaman kutirimusonqachej Asiriaj reykunasnimpa makisninmanta qhepakorqankichejraj chaykunaman. 
2CH.30.7	Ama ñaupa tatasniykichej jinachu, nitaj wauqesniykichej jinachu kaychej. Paykunaqa qhesacharqanku ñaupa tatasninkoj Señor Diosninta, chayrayku payqa jaywaykorqa llakiyta ruwasqa kanankupaj, imaynatachus rikushaykichej jina. 
2CH.30.8	Chayrayku ama ñaupa tatasniykichej jinaqa sonqosniykichejta rumiyachiychejchu, Señorta kasuychej, jamuychejtaj llimphu nisqa wasinman, Señor wiñaypaj llimphuchanan chayman, Señor Diosniykichejta sirviychej, paytaj qankunapaj phiñasqa kayta saqenqa. 
2CH.30.9	Qankuna Señorman kutirikunkichej chayqa, wauqesniykichejta wawasnintinta presosta enemigosniykichejqa jap'ishanku chay paykunamanta khuyakonqanku, kay jallp'ankumantaj kutimponqanku, imaraykuchus Señor Diosniykichejqa, may munakuyniyojmin, khuyakuyniyojtaj. Manataj qankunata qhesachasonqachejchu qankuna payman kutirinkichej chayqa.
2CH.30.10	Chay willarajkunaqa purimorqanku Efrainta, Manasés jallp'atawan llajtamanta llajta rispa Zabulonkama chayarqanku. Runastaj paykunamanta asikorqanku, alqochakorqankutaj. 
2CH.30.11	Chaywampis wakin runas Aser ayllumanta kajkuna, Manasesmanta kajkuna, Zabulonmanta kajkunapis sonqonkuta llamp'ucharqanku, rerqankutaj Jerusalenman. 
2CH.30.12	Jinallatataj Judamanta kaj runaspis Diosqa sonqosninkuta kuyucherqa, reypa jinataj kamachejkunaspa nisqankuman jina junt'anankupaj, Señor imaynatachus kamachisqanman jina.
2CH.30.13	Ajinaqa iskay kaj killapi tantaykukorqanku may chhika runas Jerusalempi, mana levadurayoj t'antasta mikhuna nisqa fiestata ruwanankupaj. 
2CH.30.14	Qallarerqankutaj qhechuyta, Jerusalempi karqa chay altaresta, inciensota q'osñichina altarestapis, wijch'orqankutaj Cedrón wayq'oman. 
2CH.30.15	Iskay kaj killapi chunka tawayoj kaj p'unchaypi Pascua corderota wañucherqanku. Sacerdoteswan levitaswantaj llimphuchakorqanku, p'enqakuspa paykuna kikinkumanta, Señorpa yupaychana wasinmantaj uywasta Señorpaj q'olachinankupaj. 
2CH.30.16	Chaymantataj ruwanasninku mit'asman yaykuporqanku, imaynatachus Diospa runan Moisespa leynimpi nishan jinata. Sacerdotesqa ch'ajchorqanku levitas jaywarqanku chay yawarta. 
2CH.30.17	Runas ukhumanta ashkhasraj mana llimphuchakusqankuchu, chayrayku levitasqa chay mana llimphuchasqa runaspaj uywasta wañucherqanku, jinamanta Señorllapaj llimphuchasqas kanankupaj. 
2CH.30.18	May ashkha runastaj Efrainmanta, Manasesmanta, Isacarmanta, Zabulonmanta ima, Pascua fiestapi mikhorqanku mana llimphuchakuspalla, nitaj qelqasqa kasqanman jinachu. Paykunaraykutaj Ezequiasqa Diosmanta mañarqa: Khuyakoj Señor, perdonapuy tukuy cheqan sonqoyoj qanta mask'asojkunata. 
2CH.30.19	Qan Señorta ñaupa tatasninkoj Diosninkuta amapis llimphuchasqachu yupaychana wasiykipi kachunku llimphuchakuykunaman jinaqa.
2CH.30.20	Señortaj uyarerqa Ezequiaspa mañakusqanta, tukuynin ayllutataj perdonaporqa. 
2CH.30.21	Ajinata qanchis p'unchaykunasta Jerusalempi kasharqanku, israelitas sinch'i kusiywan ruwarqanku mana levadurayoj t'anta jatun fiestata. Sacerdoteswan levitaswantaj sapa p'unchay Señorta yupaychasharqanku, sinch'ita sonaj tocanaswan takispa. 
2CH.30.22	Ezequíastaj tukuynin levitasman allinta parlaykorqa kusiyninta rikuchispa ajinata Señorta yupaychasqankumanta.
2CH.30.22	Qanchis p'unchay junt'ata mikhorqanku chay jatun fiestapi ñak'asqa uywasta aywasqankumanta, allinyakunapaj uywasta ñak'aspa, ñaupa tatasninkoj Señor Diosninkuta yupaychaspataj. 
2CH.30.23	Tukuy runastaj nerqanku qanchis diastawan fiestata ruwanankuta, jinataj may kusisqas chayta ruwarqanku. 
2CH.30.24	Judamanta rey Ezequiastaj chay tantasqa runasman qorqa waranqa torillosta, qanchis waranqa ovejastawan. Jinallataj kamachejkunaqa qollarqankutaj waranqa torillosta, chunka waranqa ovejastawan. Ashkha sacerdotestaj llimphuchakusharqanku. 
2CH.30.25	Judamanta tukuy runastaj, kusikorqanku, sacerdotespis, levitaspis Israelmanta jamojkuna tukuy runaspis waj llajtayojkuna Israel jallp'amanta jamojkunapis, chay Judá jallp'api tiyakojkunapis. 
2CH.30.26	Ajinamanta sinch'i kusiypuni karqa Jerusalempeqa. Israelpa reynin Davidpa wawan Salomompa tiemposninmantapacha mana jayk'ajpis ajinaqa ruwakusqachu Jerusalén llajtapeqa. 
2CH.30.27	Chaymantataj sacerdotes jinataj levitaspis sayarikuspa aylluta bendicerqanku, Señortaj paykunata uyarerqa, mañakusqankupis janaj pachakama chayarqa maypichus Santo Dios tiyakun chaykama.
2CH.31.1	Chay tukuyta ruwaytawanqa chaypi tukuy israelitas kajkunaqa, Judapi kaj tukuy llajtasman rerqanku, chay lanti rumistataj phirerqanku, Aseraman rijch'akoj lantistapis, lomas patapi lanti churana wasista, altarkunatawan. Tukuy chaykunatataj tukucherqanku Judá jallp'api Efraimpi, Manasespipis. Chaymantataj tukuy israelitas llajtasninkuman kutiporqanku, sapa ujpis wasisninkuman.
2CH.31.2	Chaymantataj Ezequiasqa sacerdotesqa levitasta ima rak'irarqa mit'asninkupi, imaynatachus sapa uj ruwayta yachasqankuman jina, paykuna uywasta q'olachinankupaj Dioswan allinyakunapaj nisqa jaywanastapis jaywanankupaj, graciasta qospa Señorta yupaychanankupaj yupaychana wasej punkusnimpi servinankupajpis. 
2CH.31.3	Chantapis reyqa kapuyninmanta qorqa paqarimpi ch'isiyaypitaj uywasta q'olachinankupaj. Jinallataj samakuna p'unchaykunaspi, yuyarikuna fiestaspis Señorpa leynimpi imaynachus qelqasqa kasqanman jina. 
2CH.31.4	Jinallatataj kamacherqa Jerusalempi tiyakoj runasta, sacerdotesman, levitasmampis imastachus qonanku karqa chayta qopunankuta, jinamanta Señorpa leyninman jina ruwanasninkuta junt'anankupaj. 
2CH.31.5	Maypachachus chay kamachi willarakojtinkamataj israelitasqa tukuy sonqowan qorqanku ñaupaj kaj poqoykunasninkumanta, trigota, aceiteta, vinota, misk'ita, campo chajrasmanta tukuy poqoykunatawan. Jinallatataj may ashkhata aparqanku tukuy poqoykunasninkumanta chunka t'aqasmanta ujnin kaj t'aqata.
2CH.31.6	Judá llajtaspi tiyakojkuna israelitas, Judamanta kajkunapis apamullarqankutaj chunkamanta ujta wakasmanta, ovejasmanta, jinataj Señor Diosninkupaj t'aqasqa kaj imasmantapis. Tukuy chaykunatataj qollu qollusta churarqanku. 
2CH.31.7	Kinsa kaj killapi qallarerqanku tantayta chay imasta. Qanchis kaj killapitaj tukorqanku. 
2CH.31.8	Ezequiaswan chay llajta kamachejkunawan chay tantasqankuta qhawaj rispataj Señorta Israel ayllutawan bendicerqanku. 
2CH.31.9	Chaypacha Ezequiasqa sacerdotesta, levitasta ima tapurerqa chay qollusmanta. 
2CH.31.10	Sadocpa ayllunmanta kuraj kaj sacerdote Azariastaj kuticherqa: Señorta yupaychana wasinman chay qonankuta apamusqankumantapacha mikhuyku sajsakuykutaj, may ashkharajtaj puchuwayku. Kay chhikaraj puchun, ayllunta Señorqa bendicisqanrayku.
2CH.31.11	Chayraykutaj Ezequiasqa Señorta yupaychana wasipi jallch'ana cuartosta wakichinankuta kamacherqa. Chaytataj ruwarqanku. 
2CH.31.12	Chaymantaj apaykorqanku chay ñaupaj poqoykunata apamusqankuta chunka t'aqasmanta ujta qosqankumanta, jinataj Señorpaj nispa t'aqasqanku imastapis. Chay tukuyta qhawanampajtaj levita Conaniasta churarqanku, hermanon Simeitaj payta yanapanampaj churasqa karqa. 
2CH.31.13	Conaniaspa wauqen Simeipapiwan kamachiynimpi chay imasta qhawanankupaj, ajllasqas karqanku kaykuna: Jehiel, Azazías, Nahat, Asael, Jerimot, Jozabad, Eliel, Ismaquías, Mahat, Benaiaspiwan. Tukuy kaykunaqa churasqas karqanku rey Ezequiasnejta Diosta yupaychana wasimpi kuraj kaj sacerdote Azariasnejta ima. 
2CH.31.14	Inti yaykuynejta qhawajqa, Imnaj wawan levita Coré karqa. Payqa kikinmanta jaywanasta Diospaj apamusqankumanta, jinataj Diospaj nisqa imasta rak'inampaj, Diospaj t'aqasqa imastawan qhawanampaj churasqa karqa. 
2CH.31.15	Coretataj sacerdotespa llajtasnimpi allinta yanaparqanku: Edén, Miniamín, Jesúa, Semaías, Amarías, Secanías ima; wauqesninku ukhupi rak'inakunankupaj uj rejllata juch'uyman jatunman, mit'asninkuman jina. 
2CH.31.16	Jinataj pischus yupaychana wasiman ruwanasninkuta sapa día junt'aj jamoj kanku chaykunaman, mit'asninkuman jina, ruwayninkuman jinataj. Chaykunaqa karqanku ayllusninkuman jina qelqasqas kinsa watasniyojmantapacha pataman. 
2CH.31.17	Sacerdotesqa familiasninkuman jina qelqasqas karqanku, levitaspis iskay chunka watayojmantapacha pataman, ruwanasninkuman jina, mit'asninkuman jinataj. 
2CH.31.18	Chay librospi qelqasqasllataj karqanku juch'uy wawas, warmisninku, qhari wawas, jinataj warmi wawaspis, tukuynin runas ayllunkumanta, Diospaj t'aqasqa imasta jap'ikusqankurayku ñapis llimphuchasqasña karqanku. 
2CH.31.19	Tukuynin llajtaspi runas churasqas karqanku mikhunasta rak'iranankupaj, Aarompa ayllunmanta kajkuna sacerdotesman, jinataj levitasmampis, sutisninku qelqasqas karqanku chaykunaman, chay sacerdotespa llajtasninkupi michinas jallp'asninkupi tiyakusharqanku chaykunaman.
2CH.31.20	Ezequiasqa kay jinata ruwarqa tukuynej Judá jallp'api. Ruwasqasnenqa cheqan, allintaj Señor Diosnimpa ñaupaqempi karqa. 
2CH.31.21	Diosta yupaychana wasipi tukuy ima ruwasqasnin, Diospa kamachiykunasninman, leyman jinataj ruwarqa, Diosta tukuy sonqowampuni mask'aspa, chayrayku paytaqa tukuy imapi allin rerqa.
2CH.32.1	Chay imasmanta qhepamantaj, Señorman cheqa sonqowan qayllaykusqankumanta qhepamanqa Asiriaj reynin Senaquerib jamuspa Judá jallp'aman junt'aykorqa. Jarakorqataj chay jark'achisqasniyoj llajtas qayllapi chaykunata jap'ikapuyta munaspa.
2CH.32.2+2CH.32.3	Ezequiastaj, Senaquerib maqanakuyta munaspa Jerusalenman jamusqanta rikuspa, tapurerqa yanapajkunasninta. Soldadosta kamachejkunatapis nerqa llajta jawaspi yaku juturista p'amparanankuta, paykunataj jina kananta munarqanku. 
2CH.32.4	Chaypacha ashkha runas tantakorqanku, chay yaku juturistataj p'amparqanku, jinataj jallp'a urata larq'a risharqa chaytapis, Asiriamanta reykuna ama ashkha yakuta tarinankupaj.
2CH.32.5	Ezequiasqa kallpakorqa, chay llajtaj perqa q'asasnintataj jallch'acherqa mana uj q'asayoj kanankama, chay perqa patapi torresta jataricherqataj, uj jawa kaj perqatawan ruwacherqa. Davidpa llajtampi chay Milotapis jark'achichillarqataj, ashkha lanzasta, escudostawan ruwachillarqataj. 
2CH.32.6	Chaymantataj churarqa maqanakupaj kamachejkunata tukuy ayllu ukhupi. Paykunatataj tantaykorqa llajtaman yaykuna chay plazapi. Chaypitaj paykunata kallpachanampaj parlarqa kay jinata: 
2CH.32.7	Kallpachakuychej, wapuchakuychejtaj. Ama mancharikuychejchu, nitaj iskayrayaychejchu Asiria reypa ñaupaqempi; chay ashkha soldadosnimpa ñaupaqempipis. Noqanchejpataqa aswan ashkharaj tiyapuwanchej paypamanta nisqaqa. 
2CH.32.8	Payqa runaspa kallpallanwan kashan, noqanchejwantaj Señor Diosninchej kashan maqanakunasninchejpi yanapanawanchejpaj. Rey Ezequiaspa parlasqasninta uyarispataj ayllumanta runasqa may kallpachasqas karqanku.
2CH.32.9+2CH.32.10	Chaymantataj Asiriaj reynin Senaqeribqa tukuy soldadosnimpiwan Laquis llajtapi maqanakushaspa Jerusalenman kacharqa yanapajkunasninta, Judáj reynin Ezequiasman, jinataj Jerusalempi kasharqanku chay tukuy tiyakojkunamampis kay jinata willachispa:
2CH.32.9+2CH.32.10	Asiriaj reynin Senaquerib kayta willachimusunkichej: Pimam atienikuspataj qankunaqa jinalla kakushankichej, Jerusalempi, muyuyniykichejpi soldadoswan jark'achisqas kashaspapis? 
2CH.32.11	Sichus Ezequías nishasunkichej, Señor Diosnin kacharichinasuykichejta chayqa, jinata nispaqa ch'aukiyashasunkichej, yarqhaymanta, ch'akiymanta wañunaykichejpajtaj tanqaykushasunkichej. 
2CH.32.12	Manachu Ezequías lomas patapi yupaychana wasisninta, altaresnintapis phirirarqa? Judapi kaj runasta, Jerusalempi kajkunatapis kamacherqa uj altarllapi inciensota q'olachinankutapis? 
2CH.32.13	Manachu yachankichej noqa ñaupa tatasniypis imastachus ruwasqankuta chay waj nacioneswanqa? Chay nacionespa dioskunasninkoqa aterqankuchu atiyniymanta llajtankuta kacharichiyta? 
2CH.32.14	Ñaupa tatasniy chay nacionesta chinkacherqanku, chaykunamanta, mayqen diostaj llajtanta makiymanta qhechuyta atinmanri? Imaraykutaj yuyankichej diosniykichej makiymanta librasunaykichejtari? 
2CH.32.15	Chayrayku ama ch'aukiyachikuychejchu, nitaj sonqoykichejta suwachikuychejchu, Ezequiastaqa amataj creeychejchu. Mana mayqen diospis chay nacionesmanta, reinonmantapis llajtankuta librayta aterqankuchu makiymanta, ñaupa tatasniypa makinmantapis. Astawanraj ari Diosniykichejqa mana atenqachu makiymanta qankunata kacharichiytaqa.
2CH.32.16	Chay jinata wajkunastawanraj nerqanku Señor Diospa contrampi, jinataj kamachin rey Ezequiaspa contrampipis, Asiriamanta yanapajkunasnenqa. 
2CH.32.17	Senaqueribqa cartasta qelqarqa Israelpa Señor Diosnimpa contrampi, kay jinata rimaspa: Imaynatachus waj nacionespa dioskunasninku mana aterqankuchu llajtankuta atiyniymanta kacharichiyta, ajinallatataj Ezequiaspa Diosnimpis manallataj llajtanta kacharichiyta atenqachu atiyninmantaqa.
2CH.32.18	Senaqueribpa yanapajkunasnintaj, Jerusalén perqa pataspi kasharqanku chay runasman, hebreo parlaypi sinch'ita qhaparerqanku mancharichinankupaj, qharkachinankupajtaj, jinamanta llajtata jap'ikapuyta munaspa. 
2CH.32.19	Jerusalempi kaj Diospa contrampi parlarqanku, kay pachapi waj nacionespa dioskunasninkumanta jina. Chaykunaqa runaspa ruwasqasnin dioskunalla kanku.
2CH.32.20	Chaypacha rey Ezequiasqa, jinataj Amospa wawan profeta Isaiaspis mañakorqa janaj pachamanta yanapata mañakuspa. 
2CH.32.21	Chaypacha Señorqa kachamorqa uj angelta, paytaj wañuracherqa wapu soldadosninta, kamachejkunasninta, kurajkunasnintawan rey Asiriaj jarampi. Paytaj may p'enqasqa llajtanman kutiporqa. Diosnimpa yupaychana wasinman yaykojtintaj paypa wawasnillantaj chay kikimpi espadawan wañurparicherqanku.
2CH.32.22	Jinamanta Señorqa Ezequiasta kacharicherqa, jinataj Jerusalempi tiyakojkunatapis atiyninmantapis. Señortaj sonqo tiyasqa kausayta qorqa, qayllankupitaj tukuy nacioneswan. 
2CH.32.23	Chaypacha ashkhas aparqanku Jerusalenman Señorman jaywanasninkuta, Judáj reynin Ezequiaspajtaj valorniyoj t'inkasta aparqanku. Chaymantapachataj Ezequiasqa waj nacionespaj aswan jatunchasqa karqa.
2CH.32.24	Chay tiempopi Ezequiasqa sinch'ita onqoywan urmarqa. Chaypacha Señormanta mañakorqa, paytaj mañakusqanta kuticherqa uj milagrowan. 
2CH.32.25	Chay allin kajta jap'ishaspapis Ezequiasqa mana chaymanta Señorman agradecerqachu, manachayqa mayta umanta oqharerqa. Chaymanta Señorqa paypaj phiñakorqa, jinataj Jerusalempaj, Judapajpis.
2CH.32.26	Wapuykachasqanmanta qhepamanqa Ezequiasqa Diospa ñaupaqempi k'umuykacharqa, jinallataj Jerusalempi tiyakojkunapis. Señortaj phiñakuyninta mana paymanqa apachimorqachu Ezequías kausanankama.
2CH.32.27	Ezequiasqa mayta qhapajyarqa, jatumpaj qhawasqataj karqa, ashkha qolqeta, qoritawan tantarqa, jinataj valorniyoj rumista, q'apaj jawinasta, escudosta, tukuy laya valorniyoj imastawan. 
2CH.32.28	Jatarichillarqataj wasista, chajra poqoykunata, vinota, aceitetawan jallch'anapaj, jinataj tukuy sapa laya uywaspaj corralkunata ruwacherqa. 
2CH.32.29	Jinataj ruwachillarqataj llajtasta, uywasnintaj may chhikas karqanku wakasmanta, jinataj ovejasmantapis, Dios qorqa chay chhika qhapaj kayta.
2CH.32.30	Kay Ezequiasllataj, Gihón yaku juturej pata kaj llojsinanta p'ampaykucherqa. Chay yakutataj jallp'a uranta larq'annejta pusarqa, Davidpa llajtanman, inti yaykuy ladonejman. Ajinamanta Ezequiastaqa tukuy ima ruwasqampi allillampuni rerqa.
2CH.32.31	Maypachachus Babiloniamanta kamachejkuna watunankupaj kachasta kachamorqanku, yachanankupaj chay nacionespi Diospa milagron imaynachus ruwasqas kasqanta. Chaypacha Diosqa sapallanta Ezequiasta saqerqa allinta yachayta munaspa, imaynatachus sonqompi yuyarqa chayta.
2CH.32.32	Ezequiaspa wakin ruwasqasnin, khuyaywan allin ruwasqasnimpis qelqasqas kashanku Amozpa wawan profeta Isaiaspa jamoj imasmanta qelqas librompi, jinallataj Judamanta Israelmantawan, reykunasninkumanta willajkuna librosninkupi. 
2CH.32.33	Ezequías wañupojtintaj p'amparqanku Davidpa ayllumpa p'ampakunampi aswan pata kajpi. Tukuy Judapi, Jerusalempi tiyakojkunapis wañuynimpi paymanta allinta parlarqanku. Cuentampitaj wawan Manasés kamacherqa.
2CH.33.1	Manasesqa chunka iskayniyoj watasniyoj karqa, kamachiyta qallarisharqa chaypachaqa. Phishqa chunka phishqayoj watastataj kamacherqa Jerusalempi. 
2CH.33.2	Payqa Señorpa naupaqempi sajra imasta ruwarqa, chay waj nacionespi millay ruwasqasninkuman jina; chaykunatarí Señorqa israelitaspa ñaupaqenmanta wijch'orqa. 
2CH.33.3	Watejmanta jataricherqa tatan Ezequías urmacherqa, lomas patapi lanti wasista. Chaykunata jatarichillarqataj altaresta chay Baal lantispaj. Asera lantistapis ruwallarqataj, yupaycharqa, sirverqataj janaj pachapi kaj tukuy ch'askakunata. 
2CH.33.4	Señorpa yupaychana wasimpipis jatarichillarqataj altaresta. Chaymanta parlaspa Señorqa nerqa: Jerusalempi wiñaypaj chaypi sutin kananta. 
2CH.33.5	Señorpa yupaychana wasimpa iskaynin patiosnimpipis waj altaresta jatarichillarqataj, chaykunatataj ruwallarqataj janaj pachapi tukuy ch'askaspaj.
2CH.33.6	Jinataj Ben-hinom vallepi wawasninta jaywanata jina ruphacherqa, wañusqa runaspa espiritunta wajyaj, suertesta qhawaj, p'ajpaku jina ruwaj, layqasta, aysiristapis tapurej. Señorpa ñaupaqempi sinch'i sajrapuni ruwasqasnenqa karqa, Señorta sinch'ita phiñachinankama. 
2CH.33.7	Astawampis uj lantita ruwaspa churallarqataj Diospa wasinman, chay wasinmanta parlaspa Dios nerqa Davidman, jinataj wawan Salomonmampis: Kay wasipi, Jerusalempitaj, mayqempichus noqa ajllasqa karqani Israel ayllu ukhumanta wiñaypaj chaypi sutiy kanampaj. 
2CH.33.8	Manaña ujtawan qharqosajchu israelitastaqa ñaupa tatasninkuta maymanchus churarqani chay jallp'amantaqa, kamachisqasniyta, yachachisqasniyta, leyesniyta, nisqasniytapis kamachiy Moisesnejta nerqani, chaykunata junt'ajtinku, ruwajtinkutaj.
2CH.33.9	Manasesqa, Judamanta Jerusalenmantawan runasta sajra ñanman aysaykorqa, astawan sajrata ruwachispa chay nacionesmanta. Chaykunataqa Señor tukucherqa israelitaspa ñaupaqenkumanta. 
2CH.33.10	Señor parlarqa Manasesman tukuy llajtantinman, paykunataj mana kasorqankuchu. 
2CH.33.11	Chayraykumá Señorqa Asiriaj reynin soldadosnimpa kamachejkunasninta kachamorqa paykunaj contrankupi, chaykunataj presocharqanku Manasesta, fierro ganchoswan, broncemanta ruwasqa cadenaswan wataykuspa Babiloniaman apacherqanku.
2CH.33.12	Maypachachus llakiy ñak'ariypi kaspallaña Señor Diosninman qhaparikorqa, mayta k'umuykukuspa ñaupa tatasnimpa Diosninman. 
2CH.33.13	Pay mañakojtintaj Diosqa uyarerqa, chay mañakusqanta uyarispa Señorqa Jerusalenman kutichimporqa, rey jina kamachinallampajpuni. Chaypacha Manasesqa yacharqa Señorqa Diospuni kasqanta.
2CH.33.14	Chaymantataj Manasesqa, Davidpa llajtampa jawa perqanta oqharicherqa Gihonmanta inti yaykuynejman. Chaytaj mayunejta pasaspa, challwas nisqa punkukama chayamorqa, chaymantataj muyuykorqanku Ofelnejta. Chay perqatataj sinch'i altota ruwarqa. Chanta churallarqataj soldadospa kamachejkunasninta Judamanta tukuy jark'achisqa llajtaspi. 
2CH.33.15	Chay jawaqa qhechullarqataj, Señorpa yupaychana wasinmanta, chay waj dioskunasta, jinataj chay lantistapis qhechullarqataj Señorta yupaychana wasimpa orqompi altarkunata ruwachisqasninta. Jerusalempi ruwachisqasnintapis, chaykunatarí llajtamanta jawaman wijch'umorqa. 
2CH.33.16	Chaymantataj Señorpa altarninta allinchacherqa, chaypitaj allinyakunapaj nisqa uywa wañusqasta jaywarqa Diosman graciasta qona jaywanastapis. Judá ayllumantaj kamacherqa Israelpa Señor Diosninman yupaychanankuta. 
2CH.33.17	Chaywampis Judá aylloqa lomas pata altarespi ñak'aspa jaywallajpuni kanku. Chaytaqa Señor Diosninkuman jaywaj kanku.
2CH.33.18	Manasespa wakin ruwasqasnenqa Diosmanta mañakusqampis Israelpa Señor Diospa sutimpi profetas payman parlasqankupis, Israelpa reykunasnimpa willana librompi qelqasqas kashanku. 
2CH.33.19	Diosmanta mañakusqan, Dios payta uyarisqan, tukuy juchallisqasnin, Diosta qhesachasqan, lomas patapi lanti wasista jatarichisqasnin, jinataj maykunapichus churarqa Asera lantista, waj lantistawan, manaraj Diosman k'umuykushajtin, tukuy chaykunamantaqa profetaspa willaykunasninkupi qelqasqas kashanku. 
2CH.33.20	Wañojtintaj p'ampaykorqanku palaciompa huertampi. Chaymantataj wawan Amón kamacherqa paypa cuentampi.
2CH.33.21	Amonqa iskay chunka iskayniyoj watasniyoj karqa kamachiyta qallarishaspa. Jerusalempitaj iskay watata kamacherqa. 
2CH.33.22	Amompa ruwasqasnintaj mana allinchu karqanku Diospa rikuynimpeqa, tatan Manasespa ruwasqasnin jinallataj karqanku. Tatan Manasespa ruwasqasnin lantisman uywasta ñak'aspa jaywarqa yupaycharqankutaj. 
2CH.33.23	Manataj Señorpa ñaupaqempeqa k'umuykukorqachu imaynatachus tatan Manasés k'umuykukorqa jinataqa, manachayqa aswan juchasta yapaykukorqa.
2CH.33.24	Yanapajkunasnillantaj paypa contrampi oqharikorqanku, wañucherqankutaj kikin palacion ukhupi. 
2CH.33.25	Llajtamanta runastaj wañuchillarqankutaj rey Amompa contrampi oqharikoj runasta, paypa cuentanmanta kamachinampajtaj wawan Josiasta churaykorqanku.
2CH.34.1	Josiasqa pusaj watasniyoj karqa, kamachiyta qallarishaspa. Jerusalempitaj kamacherqa kinsa chunka ujniyoj watasta. 
2CH.34.2	Josiaspa ruwasqasnenqa Señorpa rikuynimpeqa cheqan karqanku, paypa ñaupa tatampa Davidpa ñankunasninta qhaterqa, mana chaymanta pañaman nitaj lloq'eman t'aqakuspa.
2CH.34.3	Pusaj watastaña kamachisqanmantataj, waynallaraj kashaspa, ñaupa tatan Davidpa Diosninta mask'ayta qallarerqa. Chunka iskayniyoj watasta kamachisqanmantataj, Judamanta, Jerusalenmantawan qhechuyta qallarerqa lomas patapi yupaychana wasista, Asera lantisninta, llajllasqa lantisninta, metalmanta jich'asqa lantistapis. 
2CH.34.4	Ñaupaqempitaj thuñerqanku Baal lantispa altaresninta. Thuñichillarqataj patampi kasharqanku chay incienso q'osñichina altarestapis, chanta thuñichillarqankutaj Asera lantista, llajllasqa lantista, metalmanta jich'asqa karqanku chay lantistapis, chay tukuyta ñut'uman tukuchispa. Chaywan qhalliykorqa uywasta chay lantisman ñak'aspa jaywarqanku chaykunaj sepulturasninkoj patanman. 
2CH.34.5	Chay jawaqa sacerdotespa tullusninkuta altaresninkoj patallampitaj ruphacherqanku, ajinata llimphucharqa, Judata Jerusalentawan. 
2CH.34.6	Manasespa llajtasnimpi kikillantataj ruwarqa, Efraimpapi, Simeompapi, Neftalejpapi, chay llajtaspa muyuynimpi, ranchosnintimpiwan. 
2CH.34.7	Thuñerqa altaresta, Asera lantista, llajllasqa lantistawan ñut'uta ruwaraspa. Tukuy Israel jallp'api incienso q'osñichina altarestapis phiricherqa. Chaymantataj Jerusalenman kutiporqa.
2CH.34.8	Chunka pusajniyoj watastaña kamachisqanmanta, chanta jallp'ankuta, yupaychana wasitapis llimphuchasqankumantaña kacharqa Azaliaspa wawan Safanta, chay llajtamanta kamachejkuna Amasiasta, Joacazpa wawan qelqeri Joata. Tukuy paykunata kackarqa, Señor Diosninkoj wasinta jallch'amunankupaj. 
2CH.34.9	Chaypacha paykunaqa watukamorqanku kuraj kaj sacerdote Hilciasta. Paymantaj qolqeta jaywarqanku, chay Diospa yupaychana wasinman apamorqanku chaytaqa chay punku qhawajkuna levitas tantasqanku, Manasés ayllumanta, jinataj Efraín ayllumanta ima. Israelpa ayllunmanta qhepakorqanku chaykunamanta, jinallataj Judamanta, Benjaminmanta, Jerusalenmantapis. 
2CH.34.10	Chaymantataj qorqanku Señorpa yupaychana wasinta ruwachinankupaj churasqas karqanku chaykunaman, paykunataj paganankupaj yupaychana wasi jallch'aypi llank'ajkunaman. 
2CH.34.11	Chay qolqeta jaywarqanku carpinterosman, ruwachejkunamanwan ch'eqosqa rumista rantinankupaj, maderasta jap'ichinankupaj, jinataj maderastapis kurkuspaj, chay wasisman wajterasta churanankupajpis, Judamanta reykunaspa urmachisqasninku wasispi.
2CH.34.12	Chay runasqa allin sonqowan llank'arqanku. Qhawaspa ruwachejkunataj karqanku levitas, Jahatwan, Abdiaswan, Merarej ayllunmanta, chanta Zacariaswan, Mesulamwantaj Koatpa ayllunmanta karqanku. Paykunaqa ruwachejkuna karqanku. Levitasmantataj tukuyninku tocayta yachajkuna karqanku. 
2CH.34.13	Paykunaqa q'epejkunatapis qhawallarqankutaj, chay wasi ruwaypi llank'ajkunatapis. Levitasmanta wakinkunataj qelqeris, kamachejkuna, punku qhawajkuna ima karqanku.
2CH.34.14	Señorpa yupaychana chay wasinman churasqa chay qolqeta orqhoshaspataj sacerdote Hilciasqa tarerqa, Señorpa leyninmanta Moisesnejta qosqa chay librota. 
2CH.34.15	Hilciasqa qelqeri Safanman nerqa: Señorta yupaychana wasipi leymanta librota tarini, nispa. Safanmantaj chay librotaqa jaywapusqa. 
2CH.34.16	Safantaj chay librota reyman aparqa. Chaymanta willaspataj nerqa: Reyníy, kamachisniykeqa ruwashanku, tukuy imata kamachisqasniykiman jina. 
2CH.34.17	Yupaychana wasipi karqa chay qolqetapis tantaykuspa, chay qhawaspa llank'achishanku chaykunaman, llank'ajkunamanwan jaywanku.
2CH.34.18	Chaymanta qelqeri Safanqa reyman willallarqataj: Sacerdote Hilciasqa uj librota jaywawarqa. Chaytataj Safanqa reyman ñaupaqempi leerqa. 
2CH.34.19	Reytaj leypa nisqasninta uyarispa, p'achanta llik'ikorqa. 
2CH.34.20	Chay rato kamacherqa Hilciasta, Safamps wawan Ahicanta, Micaiaj wawan Abdonta, qelqeri Safanta, reypa yanapajnin Asaiastawan, kay jinata nispa: 
2CH.34.21	Riychej Señorta tapumuychej noqamanta, Israelpi, Judapiwan puchojkuna runasmanta, kay tarisqaykichej libropi nisqasninmantawan. Señorqa sinch'i phiñasqa kashan noqanchejpaj, imaraykuchus ñaupa tatasninchejqa mana waqaychasqankuchu Señorpa nisqanta, manataj ruwasqankuchu kay libropi qelqasqa kasqanman jina.
2CH.34.22	Hilciaswan, reywan kamacherqa rinankuta chaykuna rerqanku profetisa Huldaman. Payqa Saluimpa warmin karqa. Salumtaj Ticvaj wawan karqa Harhaspa allchhintaj. Payqa yupaychana wasipi p'achasta jallch'anampaj churasqa karqa. Huldaqa Jerusalempi tiyakorqa chay mosoj llajtanejpi. Paymantaj chay palabrasta nerqanku: 
2CH.34.23	Paytaj kuticherqa kay jinata: Israelpa Señor Diosnenqa nin: Niychej pichus tapojta kachamuwasunkichej chay runaman: 
2CH.34.24	Ajinata noqa Señorqa nini: Uj jatun llakiyta apachimusaj kay cheqaman, chaypi tiyakojkunamampis, imaynatachus Judáj reynimpa ñaupaqempi leenkichejña chay libropi, llakiykunas jamunanmanta nisqanman jina. 
2CH.34.25	Paykunaqa saqerpariwanku, waj dioskunamantaj inciensosta q'osñichinku, jinamanta waj ruwasqasninkuwan phiñachiwaspa, chayrayku kay cheqaj contrampi phiñakuyniyta apachimusaj, manataj thasnukonqachu. 
2CH.34.26+2CH.34.27	Judáj reyninman, pichus kachamusunkichej Señorta tapurejta, chayman niychej: Israelpa Señor Diosnin ajinata nin: Chay libroj palabrasninta uyarisqankurayku, sonqoykita wawayachispa Diospa ñaupaqempi k'umuykukusqaykirayku, kay cheqaj contrampi, chaypi tiyakojkunaj contrampiwan, imastachus nisqasniyta uyarispa, ñaupaqeyman k'umuykakamuwasqaykirayku, p'achaykita llik'ikusqaykirayku, ñaupaqeypi waqasqaykiraykutaj noqapis uyarillaykitaj mañakuwasqaykita. Ajinamanta nin Señorqa: 
2CH.34.28	Noqa ruwasaj allillanta wañupunaykita, ñaupa tatasniykiwantaj ujchasqas kamunaykita, mana rikuspalla ima llakiykunastachus kay cheqapi tiyakojkunasman ima apachimusaj chayta.
2CH.34.28	Reypa kachasnenqa kutiporqanku chay willayta reyman apamuspa. 
2CH.34.29	Chaypacha reyqa kacharqa wajyajta, tantacherqataj Judamanta, Jerusalenmantawan tukuy kurajkunata. 
2CH.34.30	Chaymantataj reyqa, jinataj Judamanta, Jerusalenmantawan tukuy runaswan, sacerdoteswan, levitaswan, tukuy nacionmanta kajkunapiwan, juch'uymanta jatunkama Señorpa yupaychana wasinman rerqanku. Chaypitaj reyqa jatunmanta leerqa Señorpa wasimpi tarisqanku chay trato ruwasqa librota. 
2CH.34.31	Chaymantataj reyqa sayarikorqa sayantampa ladompi, Señorpa ñaupaqempitaj tratota ruwarqa Señorta qhatinanta, tukuy kamachisqasninta, leykunasninta, nisqasninta, tukuy almawan, tukuy sonqowan junt'ananta. Chanta imastachus chay trato libropi ruwanasta nisqanman jina. 
2CH.34.32	Chaymantataj reyqa nerqa Jerusalenmanta, Benjaminmantawan, chaypi kasharqanku chay runasta, chay tratota junt'asaj ninankuta. Jerusalempi tiyakojkuna runastaj Dioswan trato ruwasqankuta junt'arqanku, ñaupa tatasninkoj Diosninwan trato ruwasqankuta. 
2CH.34.33	Josiasqa qhechorqa tukuy millay ruwaykunata Israel jallp'amanta. Kamacherqataj tukuy israelitas Señor Diosninkuta sirvinankuta. Rey kausanankama mana t'aqakorqankuchu ñaupa tatasninkoj Diosninmanta.
2CH.35.1	Josiasqa Jerusalempi Pascua fiestata ruwarqa Señorpa sutimpi. Ñaupaj kaj killapi chunka tawayoj diampi Pascua corderota ñak'arqanku chay fiestapaj. 
2CH.35.2	Sacerdotestataj ruwanasninku karqa chayman churarqa, Señorpa yupaychana wasimpi kamachita ruwanankupaj sonqocharqa. 
2CH.35.3	Jinataj tukuy israelitasta yachachejkuna, Señorpaj t'aqasqa levitasman nerqa: Diospaj t'aqasqa trato ruwasqa cajonta churamuychej, Israelpa reynin Davidpa wawan Salomompa ruwasqan yupaychana wasiman, manaña lijraspa apaykachanaykichejpaj. Kunantaj Señor Diosniykichejta sirvej churakuychej, jinataj Señorpa ayllun Israeltapis. 
2CH.35.4	Familiasman jina wakichikuychej, mit'asniykichejman jinataj Israelmanta rey Davidpa wawan Salomompis qelqasqata saqesqankuman jina. 
2CH.35.5	Diosta yupaychana wasipi qhepakuychej, familiaspi t'aqasqas kasqaykichejman jina, hermanosniykichej israelitasta familiasninkuman jina yanapanaykichejpaj, sapa familia levitasmanta chay familiasta yanapanaykichejpaj. 
2CH.35.6	Pascua fiesta corderota ñak'aychej, llimphuchakuychejtaj, hermanosniykichejtapis wakichiychej Moisesnejta Señorpa kamachisqasninta junt'anankupaj.
2CH.35.7	Chaymantataj Josiasqa kikin uywasninmanta qorqa, Pascua fiestata ruwanankupaj tantasqas kasharqanku chay runasman: Ovejasta, corderosta, cabrasmanta ima. Tukuynimpi kinsa chunka waranqa uywasta qorqa. Torillostataj kinsa waranqata qorqa. 
2CH.35.8	Jinallataj reypa yanapajkunasnimpis paykunallamanta jaywanasta qorqanku tukuy aylluman sacerdotesman, levitasman ima. Jinallataj Diosta yupaychana wasipi kamachejkunapis qollarqankutaj: Hilcias, Zacarías, Jehiel ima, sacerdotesman qorqanku Pascua fiestata ruwanankupaj iskay waranqa sojta pachajniyoj ovejasta, kinsa pachaj torillostawan. 
2CH.35.9	Chanta levitaspa kamachejkunasninku Conanías, Natanael, Hasabaías, Jehiel, Josabat imaqa levitasman phishqa waranqa ovejasta, phishqa pachaj torillostawan jaywallarqankutaj chaykunawan Pascuata ruwanankupaj.
2CH.35.10	Fiestachanankupaj wakichisqasña kashajtinkutaj, sacerdotesqa ruwanasninkuman yaykorqanku, levitaspis mit'asninkuman jina, reypa kamachisqanman jina. 
2CH.35.11	Chaypacha Pascuapaj nisqa uywasta ñak'arqanku. Chay uywaspa yawarninwantaj sacerdotesqa altarta ch'ajchorqanku. Chaykamataj levitasqa uywasta ñak'asharqanku. 
2CH.35.12	Chaymantataj ruphachinapaj kajta orqhomorqanku tukuynin ayllu familiasninkuman jina Señorman jaywanankupaj, Moisespa librompi kamachisqa kasqanman jina. Torilloswampis kikillantataj ruwarqanku. 
2CH.35.13	Chay qhepamantataj chay uywastaqa kankarqanku Pascua fiestata ruwanankupaj; ñaupajmanta nisqa kasqanman jina, chay wakin Diospaj t'aqasqa kajkuna jaywanatataj wayk'orqanku mankaspi, jatuchaj calderaspi, paylaspi ima. Tukuynin aychatataj usqhayllata ayllumanta tukuy runasman rak'irarqanku. 
2CH.35.14	Chaymantataj levitasqa paykunapajñataj, jinataj Aarompa ayllunmanta kajkuna sacerdotespajpis wakicherqanku, imaraykuchus sacerdotesqa ch'isiyanankama ruwanaspi karqanku q'olachinasta jaywaspa, wirasnin kajtawan ruphachispa. Chayrayku levitasqa paykunapaj, jinataj Aarompa ayllunmanta sacerdotespajpis chayaqesninkuta wakicherqanku.
2CH.35.15	Asafpa ayllunmanta takejkunaqa kanankupi kasharqanku Davidpa kamachisqanman jina, Asaf, Hemán, reypa profetan Jedutún kamachisqanman jina. Punkusta qhawajkunapis, sapa ujpis punkusninkupi kasharqanku; mana mayqenninkupis Pascuata qhawanataqa saqerparerqankuchu, hermanosninku levitasqa paykunapajwan wakichisqankurayku.
2CH.35.16	Ajinata tukuy ima wakichikorqa Señorta yupaychanapaj jaqay diaspi Pascuata fiestachanapaj, jinataj Señorpa altarnin patapi uywasta q'olachinapaj, rey Josiaspa kamachisqanman jina. 
2CH.35.17	Israelitas chaypi kajkunaqa fiestata ruwarqanku, mana levadurayoj t'antasta mikhuna fiestatataj qanchis diata. 
2CH.35.18	Profeta Samuelpa tiemponmantapacha, mana ujtapis Israelpi fiestachakusqachu kay jina Pascuataqa, ni mayqen Israelmanta reykunapis Pascuna fiestataqa ruwasqachu Josías jinaqa, sacerdoteswan, levitaswan, Judamanta kaj runaswan, Israelmanta chaypi kajkunawan, jinataj Jerusalempi tiyakojkunawan ima. 
2CH.35.19	Chay Pascuataqa ruwarqanku chunka pusajniyoj watastaña Josías kamachishajtin.
2CH.35.20	Aswan qhepamanta Josiasqa Señorpa yupaychana wasinta allinyachisqanmantaña, Egiptoj reynin Necaoqa Eufrates mayuman kachaykukorqa Carquemispi maqanakunampaj, Josiastaj paywan tinkoj llojserqa. 
2CH.35.21	Necaotaj, kachasta kacharqa kay jinata nichispa: Judamanta reyqa mana ima ruwanampis kanchu qanwanqa. Mana qampa contraykipichu jamushani, manachayqa waj naciompa contrampi maqanakupi kashani chayman, Dios kamachiwan apurakunayta. Ajinaqa allinniykipaj ama churanakuychu Dioswan, payqa noqawan kashan. Pajtataj pay wañuchisunkiman.
2CH.35.22	Josiastaj mana ithirerqachu, manachayqa paywan maqanakoj rerqapuni mana kasuspa Necaoj willachimusqanta. Chay willayqa kikin Diosmantapuni jamorqa. Ajinaqa maqanakuman yaykorqapuni Meguido vallepi. 
2CH.35.23	Arcota kacharejkunataj Josiasman jap'erparicherqanku. Chaypacha reyqa nerqa yanapajkunasninman: Kaymanta orqhowaychej, sinch'i nanachisqa kashani nispa. 
2CH.35.24	Chay yanapajkunasnintaj maqanakunapaj carretamanta waj carretamantaj churarqanku, chaymanta Jerusalenman aparqanku. Ñaupa tatasnimpa p'ampakunampitaj p'ampaykaporqanku. Josiaspa wañupusqanmantataj mayta waqarqanku, tukuyninku Judamanta, Jerusalenmantawan kajkuna. 
2CH.35.25	Jeremiasqa uj yarawita wakicherqa Josiaspa wañupusqanmanta yuyarikunapaj tukuy takiykuna qharispi warmispipis. Josiasmanta yuyarikuspa kay yarawita takinkupuni kunankama. Kay yaraweqa Israel ayllu ukhupi takisqapuni, qelqasqataj yarawi takiykuna libropi.
2CH.35.26	Josiaspa wakin ruwasqanqa Señorpa leynin libroman jina, munakuywan allin ruwasqasnimpis, qallariymanta tukukuyninkama ruwasqasnimpis qelqasqas kashanku, Israelpa, jinataj Judajpa reykunasninmanta willajkuna librospi.
2CH.36.1	Chaypacha Judamanta runasqa Josiaspa wawan Joacazta ajllarqanku. Jerusalempitaj tatampa cuentanmanta reyninkupaj churarqanku. 
2CH.36.2	Joacazqa iskay chunka kinsayoj watasniyoj karqa kamachiyta qallarishaspaqa. Jerusalempitaj kinsa killata kamacherqa. 
2CH.36.3	Egiptoj reynintaj Jerusalempi kamachiyninmanta qhechurparerqa, nacionninwantaj impuestota pagachikorqa, kinsa waranqa kinsa pachajniyoj kilos qolqeta, kinsa chunka kinsayoj kilostataj qorita. 
2CH.36.4	Chaymantataj Egiptoj reynenqa Eliaquinta churarqa, Judapi, Jerusalempiwan rey kanampaj. Eliaquemqa Joacazpa hermanon karqa, Necaoqa Eliaquinman Joacim sutita churarqa. Chaymantataj Necaoqa Joacazta jap'ispa Egiptoman aparqa.
2CH.36.5	Joacemqa iskay chunka phishqayoj watasniyoj karqa kamachiyta qallarishaspa. Jerusalempitaj chunka ujniyoj watasta kamacherqa. Ruwasqasninrí mana allinkunachu karqa Señor Diosnimpa rikuynimpeqa. 
2CH.36.6	Babiloniaj reynin Nabucodonosortaj, Joacimpa contrampi jamorqa. Broncemanta watanaswan ch'ipaykukuytawantaj Babiloniaman aparqa. 
2CH.36.7	Nabucodonosorqa Babiloniaman Señorta yupaychana wasimpi kaj ruwanapaj nisqa wakin imasta apakaporqa. Chaykunatataj Babiloniapi yupaychana wasinman churaykorqa.
2CH.36.8	Joacimmanta wakin willaykunasqa, chay millay ruwanasnin, imaschus payta qhatirisqasnimpis qelqasqas kashanku, Judajta Jerusalempatawan reykunasninkumanta willaj libropi. Paypa cuentanmantataj wawan Joaquín kamacherqa.
2CH.36.9	Joaquenqa chunka pusajniyoj watasniyoj karqa kamachiyta qallarishaspa. Jerusalempitaj kamacherqa kinsa killata chunka iskayniyoj diatawan. Ruwasqasnenqa sajras karqanku Señorpa rikuynimpi.
2CH.36.10	Chay wata muyurimuypitaj rey Nabucodonosorqa Joaquinta kamacherqa Babiloniaman apachinankuta, Señorpa yupaychana wasinmanta aswan valorniyojkuna imastawan khuska. Sedequiastataj churarqa Judatawan Jerusalentawan kamachinampaj. Sedequiasqa Joaquimpa ayllunmanta karqa.
2CH.36.11	Sedequiasqa iskay chunka ujniyoj watasniyoj karqa kamachiyta qallarishaspa. Chunka ujniyoj watastataj kamacherqa Jerusalempi. 
2CH.36.12	Ruwasqasnenqa mana walejkunachu karqa Diospa ñaupaqempi. Profeta Jeremiaspa ñaupaqempi mana k'umuykukorqachu Señorpa palabranta payman parlashajtin. 
2CH.36.13	Chantapis rey Nabucodonosorqa contrampi oqharikorqa, payqa Diospa sutimpi jurachisqa yanapanakupi yaykunankupaj. Sonqontapis sinch'ita rumiyacherqa, Israelpa Diosninman mana kutirikuyta munaspa.
2CH.36.14	Jinallatataj tukuy runas, sacerdote runaspis astawan juchata yapaykukorqanku, chay waj nacionespa millay jucha ruwasqasninkuta ruwaspa, jinamanta ch'ichichaspa Señorta yupaychana wasita, Jerusalempi paypaj ajllakorqa chayta. 
2CH.36.15	Ñaupa tatasninkoj Señor Diosninkoqa palabranta apachillarqapuni paykunaman profetasninnejta khuyasqanrayku, tiyakuna wasinraykutaj. 
2CH.36.16	Jinapis paykunaqa asiykukorqanku Señorpa willarajkunasninmanta, nisqankuta qhesacharqanku, profetasninmantapis asiykukorqanku, Señorpa phiñakuyninta oqharichinankukama paykunaj contrankupi, manañataj chayta thasnuchiyta aterqankuchu.
2CH.36.17	Chaypacha Señorqa Caldeospa reyninta puririchimorqa paykunaj contrankupi, wayna runasninkutataj kikin Diosta yupaychananku wasi ukhupi cuchillowan wañucherqanku, manataj khuyarqachu wayna runasta, nitaj sipas warmistapis, nitaj unay watasniyojkunatapis, nitaj machu runastapis, nitaj allin achachistapis. Señorqa tukuyninkuta paypa makisninman jaywaykorqa. 
2CH.36.18	Chanta caldeospa reynenqa Babiloniaman apakaporqa; Diosta yupaychana wasinmanta kaj imasta, jatuchajkunata, jinataj juch'uykunata, Diosta yupaychana wasipi valorniyoj kaj imasta, reypata kajkunata, reypa yanapajkunasnimpata kajkunatapis. 
2CH.36.19	Chay jawaqa Diosta yupaychana wasitapis ruphaykucherqanku, Jerusalén llajtaj perqasnintataj thuñirarqanku. Tukuy palaciosninmampis ninata jap'iykucherqanku. Chay valorniyoj kaj imastapis tukuyninta t'unaykorqanku.
2CH.36.20	Chay qhepatataj wañuymanta llusp'ejkunaqa Babiloniaman wijch'usqas karqanku. Paypa kamachisnin kamorqanku, jinataj wawasnimpatawan kamorqanku persaspa reyninku sayarinankama. 
2CH.36.21	Chay tukoyqa ruwakorqa profeta Jeremiasnejta Diospa nisqasnin junt'akunampaj. Jinamanta jallp'aqa samarikorqa tukuynin tiempospi raqaykunaspi kanankama, qanchis chunka watas junt'akunankama.
2CH.36.22	Persiaj reynin Ciro, ñaupaj kaj watapi kamachishajtintaj, Jeremiasnejta Señorpa parlasqan junt'akunampaj Señorqa Cirota umacharqa, tukuynin kamachiynimpi kajkunaman willarachinampaj, parlasqaspi, jinataj qelqasqaspipis, kay jinata: 
2CH.36.23	Persiamanta rey Ciroqa kay jinata nin: Janaj pachamanta Dios makisniyman churamun kay jallp'a patapi kaj tukuy reinosta, kamachiwantaj Jerusalempi Diosta yupaychana wasita ruwapunayta, chaytaj Judá jallp'api kashan. Ajinaqa mayqennillaykichejpis, Señorpa ayllunmanta kajkunataqa, Señor Diosniykichej yanapachun, jaqaymantaj richun.
EZR.1.1	Persiamanta kaj rey Ciro uj watataña kamachishajtin, Señorpa parlasqan, Jeremiaspa siminnejta junt'anampaj, Señorqa rey Ciroman umallicherqa. Tukuynin reinompi kajkunaman willaracherqa, parlaypi, qelqasqapiwan kay kamachisqata: 
EZR.1.2	Persiamanta rey Ciroqa kay jinata nin: Janaj pachapi kaj Señor Diosqa, tukuynin jallp'api reinosta qopuwan, kamachiwantaj Judapi kaj Jerusalén llajtapi paypaj uj wasita ruwapunayta. 
EZR.1.3	Diosqa kachun, pikunachus paypa ayllunmanta kankichej chay tukuywan. Judapi kaj Jerusalenman wicharichun, Israelpata Señor Diosnimpa wasinta ruwamoj. Paymin Jerusalempi tiyakoj Diosqa. 
EZR.1.4	May llajtaspichá israelitas kausashankuraj, chay llajtayoj runasqa, israelita runasta yanapachunku ripunankupaj qolqewan, qoriwan, imaschus tiyapuyninkuwan, uywasninkuwan ima. Chantapis ofrendasninkuta qochunku atisqankuman jina Diospa templompaj, chaytaj Jerusalempi kashan.
EZR.1.5	Chaypacha Judá ayllumanta, Benjamín ayllumantawan kuraj runas wakichikorqanku Jerusalenman rinankupaj, Señorpa wasinta ruwamunankupaj. Jinallatataj wakichikorqanku sacerdotes, levitas, chantapis pikunatachá Dios umacharqa chaykuna ima. 
EZR.1.6	Jinataj tukuy qayllankupi tiyakojkuna paykunata yanaparqanku qolqewan, qoriwan, kapuyninkuwan, uywasninkuwan, ashkha valorniyoj imaswantaj; chantapis tukuy laya ofrendasninkuwan atisqankuman jina. 
EZR.1.7	Rey Cirotaj, orqhochimorqa Señorpa templompi karqanku chay imasta. Chaykunataqa, Nabucodonosor Jerusalenmanta apachispa dioskunasnimpa templonman churachisqa. 
EZR.1.8	Persiamanta rey Cirotaj chay imasta kutichiporqa tesorero Metridatesnejta. Paytaj yupaykuytawan, Judapi kamachej Sesbasarman jaywarqa. 
EZR.1.9+EZR.1.10	Chay yupasqastaj kaykuna karqanku: Kinsa chunka jatuchej qori vasos, waranqa jatuchaj qolqe vasos, iskay chunka isq'onniyoj cuchilloswan, kinsa chunka qori vasos, tawa pachaj chunkayoj qolqe vasos, waranqa waj imaswan. 
EZR.1.11	Tukuy chay qolqemanta qorimantataj kaj imasqa yupakorqa, phishqa waranqa tawa pachajniyoj. Tukuy kay imasta Sesbasarqa watejmanta aparqa Jerusalenman, Babiloniamanta kutipushaspa, presochasqas karqanku chay runaswan khuska.
EZR.2.1	Kaykuna kanku presochasqamanta kutimpojkuna. Paykunaqa rey Nabucodonosorpa kamachisqanman jina Judá jallp'amanta Babiloniaman apasqas karqanku. Paykunamanta wakinkuna Jerusalenman, Judá jallp'asmantaj kutimporqanku, sapa ujninku llajtankuman yaykuporqanku. 
EZR.2.2	Paykunata pusarejkuna kaykuna karqanku: Zorobabel, Jesúa, Nehemías, Reelaías, Mardoqueo, Bilsán, Mispar, Bigvai, Rehum, Baana ima. Israel ayllumanta qharisqa kay jina yupasqas karqanku:
EZR.2.3	Parospa ayllunmanta: Iskay waranqa pachaj qanchis chunka iskayniyoj.
EZR.2.4	Sefatiaspa ayllunmanta: Kinsa pachaj qanchis chunka iskayniyoj.
EZR.2.5	Araj ayllunmanta: qanchis pachaj qanchis chunka phishqayoj. 
EZR.2.6	Pahat-moabpa ayllunmanta: Iskay waranqa pusaj pachaj chunka iskayniyoj. Kaykunataj Josuejpa ayllunmanta, Joabpa ayllunmantawan karqanku.
EZR.2.7	Elampa ayllunmanta: waranqa iskay pachaj phishqa chunka tawayoj.
EZR.2.8	Zatoj ayllunmanta: Isq'on pachaj tawa chunka phishqayoj.
EZR.2.9	Zacaipa ayllunmanta: Qanchis pachaj sojta chunkayoj.
EZR.2.10	Binuypa ayllunmanta: Sojta pachaj tawa chunka iskayniyoj.
EZR.2.11	Bebaejpa ayllunmanta: Sojta pachaj iskay chunka kinsayoj.
EZR.2.12	Azgadpa ayllunmanta: Waranqa iskay pachaj iskay chunka iskayniyoj.
EZR.2.13	Adonicampa ayllunmanta: Sojta pachaj sojta chunka sojtayoj.
EZR.2.14	Bigvaipa ayllunmanta: Iskay waranqa phishqa chunka sojtayoj.
EZR.2.15	Adimpa ayllunmanta: Tawa pachaj phishqa chunka tawayoj.
EZR.2.16	Ezequías nisqa Aterpata ayllunmanta: Isqon chunka pusajniyoj.
EZR.2.17	Bezaejpa ayllunmanta: Kinsa pachaj iskay chunka kinsayoj.
EZR.2.18	Joraj ayllunmanta: Pachaj chunka iskayniyoj.
EZR.2.19	Hasumpa ayllunmanta: Iskay pachaj iskay chunka kinsayoj.
EZR.2.20	Gibarpa ayllunmanta: Isq'on chunka phishqayoj.
EZR.2.21	Belempi nacejkunamanta: Pachaj iskay chunka kinsayoj.
EZR.2.22	Netufa llajtayojkunamanta: Phishqa chunka sojtayoj.
EZR.2.23	Anatot llajtayojmanta: Pachaj iskay chunka pusajniyoj.
EZR.2.24	Azmavetpa ayllunmanta: Tawa chunka iskayniyoj.
EZR.2.25	Quiriat-jearimpi, Cafirapi, Beerotpi nacekojkunamanta: Qanchis pachaj tawa chunka kinsayoj.
EZR.2.26	Ramápi, Gebapi nacekojkunamanta: Sojta pachaj iskay chunka ujniyoj.
EZR.2.27	Micmas llajtayojkunamanta: Pachaj iskay chunka iskayniyoj.
EZR.2.28	Betel llajtayojkunamanta, Hai llajtayojkunamantawan: Iskay pachaj iskay chunka kinsayoj.
EZR.2.29	Neboj ayllunmanta: Phishqa chunka iskayniyoj.
EZR.2.30	Magbispi nacekojkunamanta: Pachaj phishqa chunka sojtayoj.
EZR.2.31	Ujnin kaj Elampa ayllunmanta: Waranqa iskay pachaj phishqa chunka tawayoj.
EZR.2.32	Harimpi nacekojkunamanta: Kinsa pachaj iskay chunkayoj.
EZR.2.33	Lodpi, Hadidpi, Onopi nacekojkunamanta: Qanchis pachaj iskay chunka phishqayoj.
EZR.2.34	Jericopi nacekojkunamanta: Kinsa pachaj tawa chunka phishqayoj.
EZR.2.35	Senaapi nacekojkunamanta: Kinsa waranqa sojta pachaj kinsa chunkayoj.
EZR.2.36	Jedaiaspa miraynin sacerdotesmanta: Isq'on pachaj sojta chunka kinsayoj. Paykunaqa, Josuejpa ayllunmanta karqanku.
EZR.2.37	Imerpa ayllunmanta: Waranqa phishqa chunka iskayniyoj.
EZR.2.38	Pasurpa ayllunmanta: Waranqa iskay pachaj tawa chunka qanchisniyoj.
EZR.2.39	Harimpa ayllunmanta: Waranqa chunka qanchisniyoj.
EZR.2.40	Josuejpa miraynin, chanta, Cadmielpa miraynin levitasmanta: Qanchis chunka tawayoj. Paykunaqa Hodaviaspa ayllunmanta karqanku.
EZR.2.41	Takejkunamanta: Pachaj iskay chunka pusajniyoj. Paykunaqa Asafpa ayllunmanta karqanku.
EZR.2.42	Punkuta qhawajkunamanta: Pachaj kinsa chunka isq'onniyoj. Paykunaqa Salumpa ayllunmanta, Aterpa ayllunmanta, Talmompa ayllunmanta, Acubpa ayllunmanta, Hatitaj ayllunmanta, Sobaejpa ayllunmantawan.
EZR.2.43	Templopi sirvejkunaqa Zihaj ayllunmanta karqanku, chanta, Asufaj ayllunmanta, Tobaotpa ayllunmanta, 
EZR.2.44	Querospa ayllunmanta, Siahajpa ayllunmanta, Padompa ayllunmanta, 
EZR.2.45	Lebanaj ayllunmanta, Hagabaj ayllunmanta, Acubpa ayllunmanta, 
EZR.2.46	Hagabpa ayllunmanta, Salmaipa ayllunmanta, Hananpa ayllunmanta, 
EZR.2.47	Gidelpa ayllunmanta, Gaharpa ayllunmanta, Reaiajpa ayllunmanta, 
EZR.2.48	Rezimpa ayllunmanta, Necodaj ayllunmanta, Gazampa ayllunmanta, 
EZR.2.49	Uzaj ayllunmanta, Paseahj ayllunmanta, Basaypa ayllunmanta, 
EZR.2.50	Asenaj ayllunmanta, Meunimpa ayllunmanta, Nefusimpa ayllunmanta, 
EZR.2.51	Bacbucpa ayllunmanta, Hacufaj ayllunmanta, Harhurpa ayllunmanta, 
EZR.2.52	Bazlutpa ayllunmanta, Nehidaj ayllunmanta, Harsaj ayllunmanta, 
EZR.2.53	Barcospa ayllunmanta, Sísaraj ayllunmanta, Temaj ayllunmanta, 
EZR.2.54	Nezíaj ayllunmanta, Hatifaj ayllunmanta imataj.
EZR.2.55	Salomompa sirvientesninkoj mirayninkumanta kaykuna karqanku: Sotaipa ayllunmanta, Soferetpa ayllunmanta, Perudaj ayllunmanta, 
EZR.2.56	Jaalaj ayllunmanta, Darcompa ayllunmanta, Gidelpa ayllunmanta, 
EZR.2.57	Sefatiaspa ayllunmanta, Hatilpa ayllunmanta, Poqueret-hazebaimpa ayllunmanta, Amompa ayllunmanta. 
EZR.2.58	Templopi sirvejkuna, chanta, Salomompa kamachisnimpa miraynimpiwan imaqa; tukuynimpi kinsa pachaj isq'on chunka iskayniyoj karqanku.
EZR.2.59	Telmelamanta, Tel-harsamanta, Querubmanta, Adonmanta, Imermantawan llojsimojkunaqa, mana sut'inchayta aterqankuchu, mayqen miraymantachus, mayqen ayllumantatajchus kasqankuta. Manallataj yacharqankuchu, ñaupa tatasninkoqa israelitaschus karqanku manachus chayta. Paykunataj kaykuna karqanku: 
EZR.2.60	Delaíaj ayllunmanta, Tobíaspa ayllunmanta, Necodaj ayllunmantataj: Sojta pachaj phishqa chunka iskayniyoj. 
EZR.2.61	Habaíaj ayllunmanta, Cospa ayllunmanta, Barzilaipa ayllunmantawan kajkunaqa, sacerdotekunamanta karqanku. Barzilai aylloj ñaupa tatanqa, Gaalad llajtayoj Barzilaipa warmi wawanwan casarakorqa, chayrayku chay sutiyoj karqa. 
EZR.2.62	Kaykunataj ñaupa tatasninkoj sutisninkuta mask'arqanku, maypichus sutis qelqakoj chay libropi, manataj tarerqankuchu. Chayrayku manaña sacerdotespaj qhawasqachu karqanku. 
EZR.2.63	Chantapis, kamachejqa nerqa, manaña mikhunankuta Diosman t'aqasqa mikhuymantaqa. Uj sacerdote Urimnejta, chanta Tumimnejta Diosta tapurispa yachanankama.
EZR.2.64	Chay tukuynin runasqa, tawa chunka iskayniyoj waranqa kinsa pachaj sojta chunkayoj karqanku. 
EZR.2.65	Qhari kamachis, warmi kamachispis mana paykunawan yupasqachu karqanku. Chay kamachistaj yupakorqanku, qanchis waranqa kinsa pachaj kinsa chunka qanchisniyoj. Kallarqankutaj, qhari takejkuna, warmi takejkunapis, paykunataj iskay pachaj karqanku. 
EZR.2.66	Tiyapullarqataj, qanchis pachaj kinsa chunka sojtayoj caballos, iskay pachaj tawa chunka phishqayoj mulas. 
EZR.2.67	Chantapis tiyapullarqataj, tawa pachaj kinsa chunka phishqayoj camellos, sojta waranqa qanchis pachaj iskay chunkayoj burrostaj.
EZR.2.68	Wakin ayllumanta kuraj runas, Jerusalempi kaj Señorpa templonman chayaytawan ofrendasninkuta qorqanku Diospa templon watejmanta ruwakunampaj kikin lugarnimpi. 
EZR.2.69	Chaypajtaj atisqankuman jina qorqanku, tawa pachaj pusaj chunka pusajniyoj kilo qorita, iskay waranqa qanchis pachaj phishqa chunkayoj kilo qolqeta, pachaj sacerdote p'achastawan.
EZR.2.70	Sacerdotekuna, levitakuna, wakin runastaj Jerusalempi tiyakaporqanku. Takejkuna, punkuta qhawajkuna, templopi sirvejkuna, ujkuna israelita runas kikin llajtankupi tiyakaporqanku.
EZR.3.1	Qanchis kaj killapi, israelitasqa, sapa ujpis llajtankupi tiyakusqantawan, Jerusalempi tukuyninku tantakorqanku uj runa jinalla. 
EZR.3.2	Chaypacha Josadacpa wawan Josué, chanta sacerdote masisnin, jinallataj Salatielpa wawan Zorobabel, chanta ayllu masisnin ima, Israelpata Diosnimpa altarninta ruwarqanku, chay patapi uywasta wañuchispa ruphachinankupaj, Diospa runan Moisespa leynimpi qelqasqanman jina. 
EZR.3.3	Chay jallp'aspi kaj runakunata manchachikushaspapis, altartaqa ruwarqanku, maypischus ñaupajta ruwasqa karqa chayllapitaj. Chay patapitaj ruphacherqanku uywasta wañuchispa. 
EZR.3.4	Ramada jatun fiestatapis ruwarqanku qelqasqaman jina. Sapa p'unchaytaj uywasta wañuchispa ruphacherqanku yachasqa kasqanman jina, sapa imata p'unchaynimpi. 
EZR.3.5	Chaymanta aswanqa qollarqankupuni sapa p'unchay ruphachina kajta, jinataj mosoj killapi ruphachina kajta, ajinallataj Señorpaj t'aqasqa p'unchaypi ruphachina kajtapis. Chanta munayninman jina ofrendasninkuta qoj kanku chaykunatawan. 
EZR.3.6	Manarajpis Señorpa templonta watejmanta ruwayta qallarerqankuchu. Chaywampis qanchis kaj killapi ñaupaj p'unchaymantapacha, Señorman jaywana kajta ruphachiyta qallarerqankuña.
EZR.3.7	Chanta ruwanankupaj qolqeta qorqanku, wasita ruwanampaj rumi ch'eqojkunaman, carpinterosman ima. Chanta, Tiromanta kajkunaman, Sidonmanta kajkunamampis, mikhunasta, ujyanasta, aceitetawan qollarqankutaj, cedro k'aspita qochanejta apamunankupaj Libanomanta Jopekama, Persiapi kaj rey Ciroj munayninman jina.
EZR.3.8	Jerusalempi Diospa wasinman chayamusqankumanta, iskay watamanta iskay kaj killapi, Salatielpa wawan Zorobabel, Josadacpa wawan Josuetaj, sacerdote masisninwan, levitaswan ima karqanku. Chaykunawan khuska, chanta pikunachus jap'isqamanta kutimporqanku Jerusalenman, chaykuna Diospa templonta watejmanta ruwayta qallarerqanku. Chayta ruwachinapajqa ajllarqanku, iskay chunka wata kurajniyoj levitasta. 
EZR.3.9	Josué, wawasninwan, wauqesninwantaj, chanta Judá ayllumanta Cadmiel, wawasninwan, Henadadpa wawasninwan, levita masisninwan ima, uj runa jinalla karqanku. Paykunataj Diospa templonta ruwachinankupaj ajllasqas karqanku.
EZR.3.10	Maypachachus albañiles Señorpa templonta ruwayta qallarerqanku chaypacha, sacerdotes sayarikorqanku linomanta p'achasninwan p'achallisqas, pututusniyojtaj. Asafpa wawasnin levitastaj platillosniyoj karqanku, Señorta yupaychanankupaj, Israelpi kaj rey Davidpa yachachisqanman jina. 
EZR.3.11	Ujkuna alabanzasta takerqanku, wajkunataj yupaycharqanku Señorman graciasta qospa kay jinata: Payqa may k'achapuni, Israeltaqa wiñaypaj munakun. Runasqa llajtantin kusiywanqa qhaparerqanku, yupaycharqankutaj Señorta, paypa templonta watejmanta ruwayta qallarishajta rikusqankurayku. 
EZR.3.12	Ashkha sacerdotes, levitas, chanta familiaspa tatasninkutaj machusña karqanku. Paykunaqa ñaupa templota rejserqanku, chayrayku jatunmanta qhaparispa waqarqanku, Señorpa templonta mosojmanta ruwakushajta rikuspa. Wakintaj kusiywan qhaparisharqanku. 
EZR.3.13	Mana pipis yachayta aterqachu, kusiywanchus, chayri llakiywanchus qhaparishasqankuta, imaraykuchus karumantapacha runa ch'ajwajqa uyarikorqa.
EZR.4.1	Judata, Benjamintawan chejnejkunaqa yacharqanku, preso jap'isqamanta kutimojkuna, Israelpata Señor Diosnimpa templonta watejmanta ruwashasqankuta. 
EZR.4.2	Chayrayku rerqanku parlaj Zorobabelwan, Josuewan, chanta aylluspa kuraj runasninkuwan ima, nerqankutaj: Noqayku kay templota ruwaysisqayku. Noqaykupis qankuna jina Diosniykichejman qayllaykullaykutaj. Chanta, Esar-hadón, Asiriapi rey kashajtin kayman pusamuwarqayku. Chay tiempomantapacha Diosman uywasta wañuchispa jaywashayku.
EZR.4.3	Zorobabel, Josué, chanta, wakin Israel aylluspa kuraj runasninku imataj kuticherqanku: Mana qankunawanqa Diosniykoj templonta ruwaykumanchu. Noqallayku ruwanayku tiyan Israelpa Señor Diosnimpa templontaqa. Ajinata kamachiwarqayku Persiapi kaj rey Ciroqa.
EZR.4.4	Chaymanta chay jallp'api tiyakoj runasqa, Judamanta kaj runasta iskayrayacherqanku, manchacherqankutaj, templotaqa ama ruwanankupaj. 
EZR.4.5	Aswampis wakin kurajkunaman qolqeta lluk'iykorqanku. Kaykunataj templo ruwakunanta jark'arqanku, Persiapi rey Ciro kamachisharqa chay tukuy tiempopi, rey Darío, Persiapi kamachej yaykunankama. 
EZR.4.6	Asuero kamachiyta qallarishajtintaj chay contrallejkunaqa, Judapi tiyakojkunaj contrampi, chanta, Jerusalempi tiyakojkunaj contrampitaj uj qelqasqawan ch'ataykorqanku. 
EZR.4.7	Persiapi Artajerjes rey kashajtin, Bilsam, Mitridates, Tabeel, chanta, ujkuna kamachej masisninwan ima, Artajerjesman qelqarqanku. Chay cartataj arameo parlaypi qelqasqa karqa, chay qalluman orqhosqataj. 
EZR.4.8	Rehum kamachejwan, Simsay qelqaj runawan uj cartata qelqallarqankutaj rey Artajerjesman, Jerusalempi tiyakojkunaj contrampi. 
EZR.4.9	Chay qelqajkunataj kaykuna karqanku: Kamachej Rehum, qelqaj Simsai, kuraj masisninku jueces, chanta kamachejkuna, Persiapi kaj kurajkuna ima, Erecmanta, Babiloniamanta, Susamantawan kaj runas. Paykunaqa Elammanta karqanku. 
EZR.4.10	Chantapis waj nacionesmanta kajkunawan. Tukuy paykunata, jatun kamachej Asnaparqa jap'irachispa apacherqa, Samaria jallp'asmantaj churarqa, Eufrates mayoj inti yaykuyninman. 
EZR.4.11	Chay qelqamusqanku cartaqa, kay jinata nerqa:
EZR.4.11	Artajerjes reyniyku, Eufrates mayoj inti yaykuynimpi tiyakoj kamachisniyki napaykamusunku:
EZR.4.12	Reyniyku, qanman willamuyku, qampamanta jamuwarqayku chay judiokunaqa, Jerusalenman chayamuspa, watejmanta sayarichishanku kay mana kasukoj sajra llajtata. Perqasta oqhariyta qallarikunña, cimientostaqa churaykunkuña. 
EZR.4.13	Willamullasuykutaj reyniyku, kay llajtachus watejmanta ruwasqa kanqa, perqasnintaj watejmanta sayarichisqa kanqa chaypachaqa, chay runas mana pagayta munanqankuchu tasasta, impuestosta, ni ñan pichaypajpis qonqankuchu. Ajinamanta reypajqa qolqe pisiyanqaña. 
EZR.4.14+EZR.4.15	Noqayku qan reyniykuta sirvishayku, chayrayku noqaykoqa, rey kayniyki qhesachasqa kananta mana munaykuchu. Chaynejta qan reyniykuman kayta willamuyku, mask'achinaykipaj ñaupa tatasniykej librosninkupi. Reyniyku, chaypi tarinki, yachankitaj, kay llajtaqa mana kasukoj kasqanta, reykunapajpis mana allimpuni kasqanta, jinallataj waj provinciaspi kaj runaspajpis mana allimpuni kasqanta. Ñaupa tiempospi runasqa, kay llajtapi tantaykukuspa parlanakusqanku mana kasukunankupaj, chayrayku kay llajtaqa t'unaykusqa kasqa. 
EZR.4.16	Reyniyku, qanman willamuyku, sichus kay llajta watejmanta ruwakonqa, perqasnintaj sayarichisqa kanqa chayqa, manaña kamachiyta atinkichu, Eufrates mayoj inti yaykuynimpi kaj llajtaspi, nispa.
EZR.4.17	Chaypacha rey Artajerjesqa, kutichispa qelqarqa kay jinata:
EZR.4.17	Rahum kamachej, Simsai qelqaj, chanta, Samariapi tiyakunku chay wakin kamachej masisniykita, jinallataj Eufrates mayoj inti yaykuynimpi tiyakojkunatapis, napaykamuykichej.
EZR.4.18	Carta apachimuwasqaykichejqa ñaupaqeypi sut'ita leekorqa. 
EZR.4.19	Kamacherqani archivo libropi mask'akunanta niwasqaykichejta. Cheqamanta tarisqa karqa, chay llajtaqa ñaupa tiempopi reykunaj contrampi sayarisqanku, paykunawan churanakunankupaj ch'ajwa ruwanankupajtaj wakichikusqanku. 
EZR.4.20	Jerusalempi atiyniyoj reykuna kasqanku. Chaykunataj Eufrates mayoj inti yaykuynejpi kaj llajtasta kamachisqanku. Paykunamantaj pagaj kasqanku impuestosta, tasasta, ñan pichaypaj ima. 
EZR.4.21	Kunanmanta chay runakunata kamachiychej. Paykuna chay ruwanasninkuta saqechunku. Chay llajtata ama watejmanta ruwachunkuchu, noqamanta kamachi llojsimunankama. 
EZR.4.22	Kaytaqa allintapuni qhawaychej, ama astawan mana allin imas yapakunampaj reykunaj contrampi, nispa.
EZR.4.23	Maypachachus rey Artajerjespa cartan leekorqa, Rehumpa ñaupaqempi, qelqaj Simsaejpa, chanta, kamachej masisnimpa ñaupaqempi ima, chay ratopacha tukuyninku Jerusalemman rerqanku, maypichus judiokuna kasharqanku chayman, may atiywan, armaswantaj chay ruwanasninkuta saqecherqanku. 
EZR.4.24	Ajinamanta, Jerusalempi Diospa templonta ruwanankuta saqecherqanku, Persiapi rey Darío iskay watata kamachinankama.
EZR.5.1	Profeta Hageo, chanta Idompa wawan Zacarías profetawanqa willarqanku, Judapi, jinallataj Jerusalempi tiyakoj judiokunaman, Israelta waqaychaj Señor Diosnimpa sutimpi. 
EZR.5.2	Chaypacha Salatielpa wawan Zorobabel, Josadacpa wawan Josuetaj watejmanta Jerusalempi kaj Diospa templonta ruwayta qallarerqanku. Diospa profetasnintaj paykunata umachaspa kallpachasharqanku. 
EZR.5.3+EZR.5.4	Chaypacha Eufrates mayu chimpapi kamachej Tatnai, chanta, Setar-boznaiwan, kamachej masisninwan ima rispa, paykunata tapumorqanku: Pitaj kamachisunkichej kay templota watejmanta ruwanaykichejtarí, chanta, kay perqatapis sayarichinaykichejta? Ima sutisniyojtaj kanku kay wasita watejmanta ruwachishanku chaykunarí?, nispa. 
EZR.5.5	Astawanqa judiosta kamachejkunata Diosqa qhawasharqa. Chayrayku mana jark'arqankuchu, Darioman willanankukama, kutichispa apachimusqanta jap'inankukamataj.
EZR.5.6	Rey Darioman uj cartata apachimorqanku, Eufrates mayu chimpapi kamachej Tatnai, Setar-boznaiwan, chanta kamachej masisninkuwan ima. 
EZR.5.7+EZR.5.8	Chay cartapitaj nerqanku:
EZR.5.7+EZR.5.8	Rey Darío, qanta napaykamuyku, walejlla kanaykita munaspa. Kayta willamuyku qanman: Judá jallp'asta watumuyku, jatun Diospa wasintapis riyku. Chay waseqa mosojmanta ruwakushan, jatuchaj sumaj ch'eqosqa rumiswan. Kunanqa perqasman tablasta churaykushankuña. May usqhayta ruwarqoshanku. Chay ruwayninkoqa ñaupajmampuni rishan. 
EZR.5.9	Judiospa kuraj runasninkuta tapuriyku: Pitaj kamachisunkichej mosojmanta templota ruwanaykichejpaj, kay perqastapis muyuykuchinaykichejkamarí?, nispa. 
EZR.5.10	Chantapis tapurillaykutaj, ima sutiyojchus kasqankuta chay ruwachejkuna, sutisninkuta qelqaspa qan reyniykuman apachimunaykupaj. 
EZR.5.11	Paykunataj niwarqayku: Noqaykoqa yupaychayku, janaj pachapi jinallataj kay pachapipis kashan chay Diosta. Chantapis nillawaykutaj: Mosojmanta ruwashayku chay temploqa, unay ñaupa tiempospi uj kuti ruwasqaña kasqanta, tukuychasqañataj, Israelmanta uj jatun reynejta. 
EZR.5.12	Nillawarqaykutaj: Tatasniyku chay qhepata janaj pachapi kaj Diosta phiñachisqanku, chayrayku paykunata Dios apachisqa, Babiloniapi kaj rey Nabucodonosorpaman, paytaj caldeo karqa, chay templotataj urmachisqa, israelita runastataj Babiloniaman apachisqa. 
EZR.5.13	Chay qhepata Ciroqa, uj wataña Babiloniapi rey kashaspa, kamachisqa Diospa templon mosojmanta ruwakunanta.
EZR.5.14	Nillawarqaykutaj: Rey Nabucodonosorqa, Jerusalempi kaj Diospa wasinmanta qori imasta, qolqe imastawan orqhospa, Babiloniapi kaj templonman churachisqa. Chay qhepatataj rey Ciroqa, chay qori imasta, qolqe imastawan Babiloniapi kaj templomanta orqhochimuspa, qosqa Sesbasar sutiyoj kamachejman. 
EZR.5.15	Payta nisqataj: Kay qori imasta qolqe imastawan Jerusalempi kaj temploman apay. Diospa templontaj, maypichus ñaupajta karqa, chay kikimpi ruwasqa kachun. 
EZR.5.16	Ajinamanta Sesbasar chayamorqa, Jerusalempi Diospa templonta qallaricherqataj. Chaymantapacha temploqa mosojmanta ruwakushan, manataj tukuchasqarajchu kashan.
EZR.5.17	Kunantaj reyniyku, sichus allin rijch'asunkiman chayqa, mañakuyku Babiloniapi reykunaj archivosninkupi mask'asqa kananta, tapuykachasqataj kananta, cheqatapunichus manachus rey Ciroqa kamachisqanta, Jerusalempi Diospa templon mosojmanta ruwakunanta. Chanta willamuwayku reyniyku imaynatachus ninki kay imasmanta chayta, nispa.
EZR.6.1	Rey Darioqa chaypacha kamacherqa chayta mask'anankuta Babiloniapi, maypichus librosta waqaychaj kanku chaypi. 
EZR.6.2	Uj libro tarisqa karqa Media sutiyoj jallp'api, Ecbatana llajtaj palaciompi, chaypitaj kay jina qelqasqa kasharqa: Kaytaqa tukuy yachananku tiyan:
EZR.6.3	Persianmanta kaj rey Ciroqa, uj watataña kamachishaspa kay jinata kamacherqa:
EZR.6.3	Jerusalempi kaj Diospa templonqa qallarikuchun, ruwasqataj kachun, chaypi uywasta wañuchispa Diosman jaywanapaj. Chay waseqa pataman kanqa, iskay chunka qanchisniyoj metros, anchonmantaj iskay chunka qanchisniyoj metrosllataj. 
EZR.6.4	Perqanqa kachun kinsa sinru jatuchaj ch'eqosqa rumismanta, ujnin sinrutaj mosoj tablamanta kachun. Chaykuna ruwakunampajqa rey paganqa. 
EZR.6.5	Qorimanta, qolqemanta ruwasqa imasta Jerusalempi kaj Diospa templonmanta rey Nabucodonosor orqhospa Babiloniaman aparqa. Chay imastaj Jerusalenman kutichisqas kachunku. Chaypitaj Diospa templompi maypichus kaj chaj kikinman churasqas kanqanku, nispa.
EZR.6.6+EZR.6.7	Chayrayku rey Darío kamacherqa kay jinata: Eufrates mayu chimpapi kamachej Tetnaí, chanta Setar-boznai, kamachej masisniykichejtawan ima,
EZR.6.6+EZR.6.7	Jerusalenmanta llojsiychej, saqeychejtaj, judíospa kamachejnin, kurajkunasninku ima, Diospa templonta maypichus kanampi ruwanankuta, 
EZR.6.8	Kay kamachiykunata qoni judiospa kuraj runasninkuta yanapanaykichejpaj, Diospa templonta mosojmanta ruwachinankupaj:
EZR.6.8	Eufrates mayu chimpamanta reypaj qonku, chay qolqemanta orqhospa gastosta chay runasman pagachunkupuni, ajinamanta ruwanasqa ama sayanampaj. 
EZR.6.9	Sapa p'unchay paykunaman entregasqapuni kachun Jerusalempi kaj sacerdotespa nisqankuman jina, imastachá mañanqanku chay tukuyta: Torillustachus, carnerostachus, corderostachus, janaj pachapi kaj Diosman jaywaspa ruphachinankupaj; manachayqa, trigotachus, kachitachus, vinotachus, aceitetachus. 
EZR.6.10	Ajinamanta chay imasta k'acha q'apashajta janaj pachapi kaj Diosman jaywanankupaj, chantapis reypa wawasnimpaj ima Diosmanta mañapunankupaj.
EZR.6.11	Kamachillanitaj, pillapis kay kamachisqayta mana kasojtaqa, kikin wasinmanta uj k'aspita sik'ispa, chay k'aspipi t'ejsisqa warkhurayachun. Wasintaj thuñisqa kachun, uj montonman tukusqataj qhepakuchun. 
EZR.6.12	Mayqen reychus, chayri llajtachus, Jerusalempi kashan chay temploj contrampi mana allinta ruwayta munajtaqa, tiyakunampaj Jerusalenta ajllakoj Dios t'unaykuchun! Noqa Darío kaytaqa kamachini. Kay nisqayqa kikimpuni junt'akuchun, nispa.
EZR.6.13	Chaypacha, Eufrates mayu chimpapi kamachej Tatnai, chanta Setar-boznaiwan, kamachej masisninwantaj, rey Daríoj kamachisqantaqa kikintapuni junt'arqanku. 
EZR.6.14	Ajinamanta, judiokunata kamachejkunaqa, mosojmanta ruwasharqanku chay templota ruwallarqankupuni, profeta Hageoj nisqanman jina, chanta, Idompa wawan Zacarías profetaj nisqanman jinataj. Mosoj temploqa tukuychasqa karqa Israelpa Diosnin kamacherqa chayman jina. Chantapis, Persiamanta reykuna: Ciro, Darío, Artajerjes ima kamachisqankuman jinataj. 
EZR.6.15	Kay temploqa tukuychasqa karqa, Adar nisqa killamanta kinsa p'unchay uraykusqanman, Persiapi, rey Darío sojta watataña kamachishajtin.
EZR.6.16	Chaypachaqa, israelitakuna, sacerdotekuna, levitakuna, chanta wajkunawantaj, jap'isqa kasqankumanta kutimporqanku chaykunaqa, may kusiywan Diospa templontaqa payman qoporqanku. 
EZR.6.17	Chaypacha jaywarqanku Diosman, pachaj torillosta, iskay pachaj carnerosta, tawa pachaj malto corderostataj. Chantapis chunka iskayniyoj chivosta jaywallarqankutaj, tukuynin israelitaspa juchasninkumanta, mashkha aylluchus kasqankuman jina. 
EZR.6.18	Chaymanta sacerdotestaqa mit'ankuman churararqanku. Jinallataj levitastapis sapa ujta ruwanasninkuman, Jerusalempi ruwanasta Diospaj ruwanankupaj, Moisespa librompi qelqasqaman jina.
EZR.6.19	Jap'isqamanta kutimpojkunaqa, Pascua fiestata ruwarqanku, ñaupaj kaj killamanta chunka tawayoj p'unchaypi. 
EZR.6.20	Sacerdotes, chanta, levitas imaqa llimphuchakusqankuña. Ajinamanta tukuyninku llimphusña karqanku. Chaymanta Pascuapi jaywana kajta jaywarqanku, jap'isqamanta kutimporqanku chay tukuyninrayku, sacerdotesninkurayku, jinallataj paykuna kikinkuraykupis. 
EZR.6.21	Tukuynin israelitas, jap'isqamanta kutimporqanku chaykunaqa mikhorqanku Pascuapi wakichisqa mikhuyta. Chay jallp'amanta wakin runas millay kausayninkumanta t'aqakorqanku, Israelpa Señor Diosninkuta yupaychayta munaspa, chaykunapis israelitaswan khuska mikhullarqankutaj. 
EZR.6.22	Qanchis p'unchay junt'aqa mana levadurayoj t'anta nisqa fiestata may kusiywan ruwarqanku, imaraykuchus Señor paykunata kusicherqa, Persiapi kaj reypa sonqonta paykunaman kutirichimuspa, yanapananampajtaj Diospa templonta ruwaypi. Chay Diosqa, Israelpa Diosnin.
EZR.7.1	Chaymantataj Persiapi rey Artajerjes kamachishajtin, uj runa karqa Esdras sutiyoj. Payta Seraiaspa wawan karqa. Seraiastaj Azariaspa wawan. Azariastaj Hilciaspa wawan. 
EZR.7.2	Helcíastaj Salumpa wawan. Salumtaj Sadocpa wawan. Sadoctaj Ahitobpa wawan. 
EZR.7.3	Ahitobtaj Amariaspa wawan. Amariastaj Azariaspa wawan. Azariastaj Meraiotpa wawan. 
EZR.7.4	Meraiot-taj Zeraiaspa wawan. Zeraiastaj Uzej wawan. Uzitaj Buquej wawan. 
EZR.7.5	Buquitaj Abisuajta wawan. Abisuataj Fineespa wawan. Fineestaj Eleazarpa wawan. Eleazartaj ñaupaj kaj sacerdote Aarompa wawan karqa. 
EZR.7.6+EZR.7.7	Kay Esdrasqa may umayoj yachachej karqa, Israelpa Señor Diosnin kamachiyta Moisesman qorqa chaymanta sumajta pay yacherqa. Señortaj paywan karqa yanapanampaj, chaynejta rey Artajerjesqa tukuy ima mañasqanta payman qorqa. Chay jinamanta Esdrasqa kutimporqa Babiloniamanta Jerusalenman. Paywantaj kutimporqanku ashkha israelitas. Chaykunamanta wakin karqanku sacerdotes, wakintaj levitas, takejkuna, punkuta qhawajkuna, wakintaj templopi sirvejkuna. Paykunaqa Babiloniamanta llojsimusqanku rey Artajerjes qanchis watataña kamachishajtin. 
EZR.7.8+EZR.7.9	Esdrasqa Diospa yanapayninwan Babiloniamanta llojsimorqa, ñaupaj killamanta uj p'unchay uraykusqampi, qanchis watataña Artejerjes kamachishajtin. Jerusalenmantaj chayamorqa, phishqa killamanta ñaupaj p'unchaypi chay kikin watapi. 
EZR.7.10	Esdrastaj, sumajta unanchakorqa Señorpa kamachiyninta allintapuni yachaykuyta, chanta junt'aytataj. Chantapis israelitasman yachachiyta Señorpa kamachisqasninta yachachisqasnintawan.
EZR.7.11	Kaytaj rey Artajerjespa cartanqa. Chaytaqa Esdrasman qorqa. Esdrastaj sacerdote karqa; chantapis sumaj yachayniyojtaj Israel Señor qorqa chay tukuy yachachisqasninmanta, kamachisqasninmantawan.
EZR.7.12	Chay cartataj kay jina karqa: Reykunaspata kuraj reynin Artajerjesqa napaykun, janaj pachapi kaj Diospa yachachiyninmanta sumaj yachayniyoj sacerdote Esdrasta:
EZR.7.13	Noqa kamachini, reinoypi kashanku chay tukuy israelitasmanta qanwan khuska Jerusalenman ripuyta munajkunaqa ripullachunku, chanta sacerdotespis, jinallataj levitaspis. 
EZR.7.14	Noqa reyqa, qanchis umachaj runasniywan ima qantaqa kachashasuyku yachamunaykipaj, Judapi, jinallataj Jerusalempipis imaynatachus junt'ashasqankuta Diospa kamachisqasninta, makiykipi jap'ishanki chayta. 
EZR.7.15	Reyqa umachaj runasninwantaj, qolqeta, qoritawan, Jerusalempi tiyakoj Israelpa Diosninman, sonqonkumanta qoyta munanku, chaykunata qan apay. 
EZR.7.16	Chantapis, Babilonia jallp'antinmanta qolqeta, qoritawan tantachispa apallankitaj. Jinallataj imastachus israelita runas, chanta sacerdotespis, Jerusalempi kaj Diosninkoj templompaj sonqonkumanta ofrendasta qonqanku chaytawan. 
EZR.7.17	Chay qolqewantaj allinta unanchaspa rantinayki tiyan torillosta, carnerosta, corderosta, grano ofrendastawan, vino ofrendastawan, Jerusalempi kaj Diosniykichejpata altarnimpa patanman jaywanaykichejpaj. 
EZR.7.18	Chay qolqemanta qorimantawan puchojwantaj, imaynapichus allin rijch'asunkichej qanman, hermanosniykimampis, Diosniykichejpa munayninman jinaqa, chayta ruwaychej, 
EZR.7.19	Qanman qosqa kanku Diosniykichejpa templompi chay imastaqa, Jerusalempi kaj Diosman qampuni qoponki.
EZR.7.20	Sichus waj imastawan Diosniykichejpa templompaj qoyta munawaj chayqa, reypa wasinmanta orqhoyta atinki. 
EZR.7.21	Noqa, rey Artajerjes kaytaqa kamachini, Eufrates mayoj chimpampi kaj tukuynin qolqe waqaychajkunata kay jinata: Janaj pachapi kaj Diospa kamachiykunasnimpi sumaj yachayniyoj Esdras sacerdotemanqa, tukuy ima mañasqanta jaywankichejpuni: 
EZR.7.22	Kinsa waranqa kinsa pachajniyoj kilo qolqeta, iskay chunka iskayniyoj waranqa kilo trigota, iskay waranqa iskay pachajniyoj litro vinota, iskay waranqa iskay pachajniyoj litro aceiteta ima. Kachitataj mashkhatachus mañasqanta qonkichej.
EZR.7.23	Tukuy imata janaj pachapi kaj Diosqa templompaj, chay tukuytaqa usqhaytapuni qonkichej, ama ima jasut'ipis chayamunampaj reypa wawasninman, chanta reinonmampis. 
EZR.7.24	Yachanallaykichejtaj mana atikusqanta impuestota orqhoytaqa, sacerdotesmanta, levitasmanta, takejkunamanta, punku qhawajkunamanta, yanapajkunamanta, Diospa templompi sirvejkunamanta ima.
EZR.7.25	Qantaj Esdras, Diosniyki yachayta qosunki chayman jinaqa, juecesta churay, kamachejkunatawan, Eufrates mayoj chimpampi kaj tukuy runasta cheqanchanankupaj, Diosniykej leyninta yachanku chaykunata. Manaraj yachankuchu chaykunamantaj yachachiy. 
EZR.7.26	Diosniykej kamachisqanta, chayri reypa kamachisqantapis mana junt'anqachu chay tukoyqa chay ratopacha juchachasqa kanan tiyan: Wañuchisqa kanqa, chayri wijch'usqa kanqa, chayri multata paganqa, chayri carcelman wisq'asqa kanqa.
EZR.7.27	Chaypacha Esdrasqa Diosta yupaycharqa kay jinata: Tatasniykojpata Diosnenqa Señornintaj yupaychasqa kachun, Pay churarqa reypa sonqompi Jerusalempi kaj Señorpa templonta jatunchanampaj. 
EZR.7.28	Paytaj rikhuchiwarqa k'acha kayninta reypa ñaupaqempi, umachajkunasnimpa ñaupaqenkupi, chanta reinompi kuraj runaspa ñaupaqenkupitaj. Dios sonqochawarqa. Paypa yanapayninwan tantaykuyta aterqani, Israelpa kuraj runasninta, noqawan khuska kutimpunankupaj, nispa.
EZR.8.1	Kaykuna kanku sapa aylloj tatasninkoqa, sapa ujninkumanta qelqasqaman jina, Artajerjes kamachishajtin, Babiloniamanta noqawan khuska kutimporqanku chaykunaqa:
EZR.8.2	Gersón, Fineespa mirayninmanta.
EZR.8.2	Daniel, Itamarpa mirayninmanta.
EZR.8.2	Hatús, Secaiaspa wawan, Davidpa mirayninmanta.
EZR.8.3	Zacarías, Parospa mirayninmanta; paywan khuska pachaj phishqa chunkayoj qharis.
EZR.8.4	Elioenai, Zeriaspa wawan, Pahat-moabpa mirayninmanta; paywan khuska iskay pachaj qharis.
EZR.8.5	Jahazielpa wawan, Secaniaspa mirayninmanta; paywan khuska kinsa pachaj qharis.
EZR.8.6	Ebed, Jonatampa wawan, Adimpa mirayninmanta; paywan khuska phishqa chunka qharis.
EZR.8.7	Jesaias, Ataliaspa wawan, Elampa mirayninmanta; paywan khuska qanchis chunka qharis.
EZR.8.8	Zabadías, Micaelpa wawan, Sefatiaspa mirayninmanta; paywan khuska pusaj chunka qharis.
EZR.8.9	Obadías, Jehielpa wawan, Joabpa mirayinmanta; paywan khuska iskay pachaj chunka pusajniyoj qharis.
EZR.8.10	Selomit, Josifiaspa wawan, Banej mirayninmanta, paywan khuska pachaj sojta chunkayoj qharis.
EZR.8.11	Zacarías, Bebaejpa wawan, Bebaejpa mirayninmanta; paywan khuska iskay chunka pusajniyoj qharis.
EZR.8.12	Johanán, Hacatampa wawan, Azgadpa mirayninmanta; paywan pachaj chunkayoj qharis.
EZR.8.13	Elifelet, Jeiel Semaiastaj, paykuna karqanku Adonicampa qhepa kaj miraynin; paykunawan khuska sojta chunka qharis. Tukuy paykunataj aswan qhepata kutiporqanku.
EZR.8.14	Utai Zabudwan, Bigvaejpa mirayninmanta karqa; paykunawan khuska qanchis chunka qharis karqanku.
EZR.8.15	Noqa Esdras tukuyninkuta tantaykorqani Ahava nisqa llajtaman mayu jamushan chaynejpi. Chaypitaj kinsa p'unchay junt'ata jarakorqayku. Maypachatajchus runasta jinataj sacerdotesta waturerqani chaypacha, paykuna ukhupitaj levitakunamanta ni mayqentapis tarerqanichu. 
EZR.8.16	Chaynejta kacharqani Eliezerta, Arielta, Semaiasta, Elnatanta, Jaribta, Elnatanta, Natanta, Zacariasta, Mesulamtawan. Paykunaqa kuraj runas karqanku. Ajinallataj Joiaribta, Elnatantawan, kaykuna yachachejkuna karqanku. 
EZR.8.17	Paykunata kamacherqani Idota watukunankuta, Casifia sutiyoj jallp'api kamachejta. Nillarqanitaj imatachus Idoman willanankuta, paypa yanapajkunasninman ima, paykunaqa Diosta yupaychana wasipi ruwajkunamanta Casifiapi kasharqanku, Diosninchejta yupaychana wasipi runasta pusamunawanchejpaj.
EZR.8.18	Gracias Diosman kachun, Serebiasta pusamuwarqayku, sumaj yachayniyoj runata. Payqa Mahli sutiyoj levitaj mirayninmanta karqa. Wawasninwan wauqesninwantaj chunka pusajniyoj runas karqanku. 
EZR.8.19	Chantapis paykuna pusamuwarqayku Hasabiasta Jisaiastawan, paykunataj Merarej mirayninmanta karqanku. Wawasninwan wauqesninwantaj iskay chunka yupakorqanku.
EZR.8.20	Diosta yupaychana wasipi llank'ajkunamanta; chaykunaj tatasninkuta Davidwan, kamachejkunasninwan, levitasta yanapanankupaj churarqanku, chaykunaqa iskay pachaj iskay chunkayoj karqanku. Tukuyninku paykunaqa sutisninkurayku señalasqas karqanku.
EZR.8.21	Chay qhepata Ahavá mayu qayllapi ayunota ruwanaykuta nerqani juchasniykumanta Diosniykoj ñaupaqempi k'umuykukunaykupaj, paymanta mañakunaykupaj, allillanta pusanawaykuta, familiasniykuta, jinallataj tukuy kapuwajniykutapis. 
EZR.8.22	P'enqakorqani reymanta mañakuyta caballospi purej soldadosta, ñampi enemigosniymanta waqaychanawampaj. Imaraykuchus reyman nerqaykuña Diosqa waqaychaj kasqanta payta mask'ajkunata, urmachimusqantataj atiyninta phiñakuynintawan, payta saqerajkunaj patanman. 
EZR.8.23	Ajinamanta ayunarqayku, mañakorqaykutaj Diosmanta kay tukuyrayku, paytaj uyariwarqayku.
EZR.8.24	Chanta, chunka iskayniyoj kamachejkunata sacerdotesmanta t'aqarqani: Serabiasta, Hasabiasta, chunka yapajkunasninkutawan. 
EZR.8.25	Paykunamantaj qolqeta, qorita, Diosta yupaychanapaj imastawan pesaspa jaywarqani; chaykunata rey, chanta yupaychajkunasninwan, kurajkunawan, tukuy chaypi kaj israelitaspiwan qosqanku Diosninkoj yupaychana wasimpaj. 
EZR.8.26	Paykunaman pesaspa jaywarqani, iskay chunka ujniyoj waranqa tawa pachaj phishqa chunkayoj kilo qolqeta, qolqemanta ruwasqa imasta pachajta, kinsa waranqa kinsa pachajniyoj kilo qoritawan. 
EZR.8.27	Astawanqa iskay chunka qori vasosta, pusaj kilosniyojta, aswan sumaj broncemanta ruwasqa iskay lliphipej vasostawan, qorimantapis kankuman jina may valorniyojta.
EZR.8.28	Chanta paykunaman nerqani: Qankunaqa Señorpaj t'aqasqas kankichej, jinallataj Diosta yupaychanapaj, imaspis, qoripis, Señorpaj, tatasninchejpa Diosnimpaj kanku. 
EZR.8.29	Kay imasta allinta qhawaychej, waqaychaychejtaj, Diosta yupaychana wasinman chayanaykichejkama. Jerusalempitaj Diosta yupaychana wasimanta cuartopi, sacerdotekunajta, levitakunajta, ñaupaqenkupi ima, Israel ayllumanta kurajkunasninkoj ñaupaqenkupi ima pesanaykichejkama.
EZR.8.30	Chaypacha sacerdotes, levitaswan jap'erqanku chay pesasqa qorita, Diosta yupaychanapaj imastawan, Jerusalenmantaj aparqanku Diosninkuta yupaychana wasiman.
EZR.8.31	Ahava mayumanta purirerqayku, ñaupaj kaj killapi chunka iskayniyoj p'unchay kashajtin Jerusalén cheqaman rinaykupaj. Diosniyku yanapawarqayku, waqaychawarqaykutaj ñampi sajra runakunamanta wañuchinawaykupaj wateqajkunamantawan. 
EZR.8.32	Jerusalenman chayaspa, kinsa p'unchayta samarikorqayku 
EZR.8.33	Tawa kaj p'unchaypitaj pesasqa karqa chay qolqe, qori, chanta Diosninkuta yupaychana imaspiwan, Diosninkuta yupaychana wasimpi. Tukuynin chay imas qopusqa karqa Meremot sacerdoteman, Uriaspa wawan sacerdoteman qosqa karqa. Paywantaj kasharqanku Ferespa wawan Eleazar, levitakunamantataj karqanku, Josuejpa wawan Jozabad, Benuypa wawan, Noadías ima. 
EZR.8.34	Chay p'unchaypacha tukuyninku pesasqa, yupasqa, qelqasqataj karqa.
EZR.8.35	Chay qhepata presochasqamanta kutirimojkuna tukuynin israelitaspa sutimpi qorqanku, chunka iskayniyoj waka uñasta, isq'on chunka sojtayoj carnerosta, qanchis chunka qanchisniyoj corderostawan Israelpa Diosnimpaj q'olachinankupaj. Chunka iskayniyoj chivosta juchaj cuentanmanta jaywarqanku. Tukuyninta q'olacherqanku Señorta jatumpaj qhawaspa. 
EZR.8.36	Chaymanta reypa kamachisqanta qorqanku palaciopi kamachejkunaman. Chanta Eufrates mayumanta inti yaykuy ladopi kaj provinciapi kamachejkunaman. Paykuna llajtata yanaparqanku, jinallataj Diosta yupaychana wasipipis.
EZR.9.1	Kay imas tukukojtintaj, kurajkuna qayllaykamuwarqanku israelitas, sacerdoteswan, levitaswan ima ninawampaj: Kay jallp'api kaj runakunamanta mana t'aqakunkuchu: Cananeosmanta, hititasmanta, fereseosmanta, jebuseosmanta, amonitasmanta, moabitasmanta, egipciosmanta, amorreosmanta, ima. Paykunaqa kay runaspa millay ruwanasninta ruwanku. 
EZR.9.2	Israelmanta kaj runasqa, jinataj wawasninkupis chay runakunaj warmi wawasninkuwan casararqanku. Ajinamanta waj llajtamanta kaj runakunawan llimphupaj qhawasqa aylloqa chajrukorqa. Kay juchata ñaupajta ruwajkunaqa, kurajkuna, kamachejkunawan karqanku, nispa.
EZR.9.3	Kay jinata uyarispa sonqo nanayniyta rikuchinaypaj p'achayta llik'ikorqani, chujchayta, sunkhaytawan sik'irakorqani manchay phutisqataj tiyakorqani. 
EZR.9.4	Noqaman tantakamorqanku presochasqamanta kutirimojkunaj juchankurayku Israelpata Diosnimpa jasut'iyninta manchachikojkuna. Noqataj tiyaspallapuni karqani manchay phutisqa, ch'isiyaykuyta Diosman uywa wañuchisqata jaywana horaskama. 
EZR.9.5+EZR.9.6	Chay horaspi phutiyniymanta kutirerqani, chaywampis llik'isqa p'achaywanraj qonqoriykukuspa makisniyta Señor Diosniymanta oqharispa mañakuyta qallarerqani kay jinata: Diosníy, Diosníy, nispa. May p'enqaypi tarikuni, musphaykachashallani. Mana yachanichu imaynata qanman qayllaykusuyta. Pantasqaykoqa may jatumpuni, juchasniykutaj janaj pachakama chayamun. 
EZR.9.7	Unaymantapacha kunankamaqa may jatun juchapi kausayku. Sajra kausayniykurayku, noqayku, jinallataj reykunasniykupis, sacerdotesniykupis jap'ichisqas karqanku, waj llajtamanta reykunaj makisnimpi. Chantapis nanachisqas, wijch'usqas, suwasqas, p'enqachisqastaj karqanku. Kunankamataj jinallapuni kausashayku. 
EZR.9.8	Jinallataj kunanqa Señor Diosniyku, khuyakuyniykiman jina ruwakun uj puchoj llajta masiyku kacharisqa kananta, qampaj t'aqasqa jallp'api wasita ruwakunaykupaj. Qanqa mosoj k'anchayta rikuchiwarqayku, uj pisi kusisqa kausayta qoshawayku jap'isqa kausanayku chaupipi. 
EZR.9.9	Jap'isqapis kashajtiyku, mana saqewarqaykuchu presochasqa kashajtiyku. Khuyakuyniykita rikuchiwarqayku Persiapi kaj reypa ñaupaqempi. Qan kausayta qowarqayku, qanta yupaychana urmasqa wasiykita watejmanta ruwanaykupaj. Judapi jinallataj Jerusalempipis waqaychawarqayku.
EZR.9.10	Kunanrí, Diosniyku, imata niyta atiykuman, chay tukuywampis mana allin imasta ruwasqaykumantari? Kamachisqasniykita mana junt'arqaykuchu. 
EZR.9.11	Kamachisniyki profetasnejta kamachiwarqayku chaykunata. Qan willawarqaykuña kay jinata: Mayqen jallp'amanchus yaykuspa jap'inkichej chaypi kaj runakunaqa, chay jallp'api tiyakunku chay runakunaj sajra kausayninman urmasqas, chejninapaj jina mana allin ruwaykunawan, millay kausaykunata junt'aykucherqanku. 
EZR.9.12	Nillawarqaykutaj: Warmi wawasniykichejta qhari wawasninkuwan ama casarachinkichejchu. Paykunaj warmi wawasninkutapis ama qhari wawasniykichejwan casarachinkichejchu. Amataj jayk'ajpis mask'ankichejchu chay runakunaj kusiyninta, ni allinnintapis munaspa. Ajinamanta qankuna sinch'illatapuni sayankichej, chay jallp'amanta allin kajninta mikhunkichej, chaymantataj tukuy chayaqeta wiñaypaj mirayniykichejman saqenkichej, nispa.
EZR.9.13	Mana allin imasta ruwasqankurayku, jatun juchankuraykutaj, tukuy kay imas chayamuwarqayku. Chaywampis mana ruwasqaykuman jinachu jasut'iwarqayku, manachayqa kacharisqa kausayta tarerqayku. 
EZR.9.14	Chantapis, kamachisqasniykita p'akillaykumampunichu, chay millay ruwayniyoj runakunawan aylluchakuspa? Manachu qanqa contraykuta phiñakuwaj, t'unaykuwaykumantaj mana ujllapis kausayniyoj qhepakunaykukama?
EZR.9.15	Señor, Israelpa Diosnin, qan cheqan karqanki noqaykuwan. Qan munarqanki noqaykumanta uj puchoj t'aqa kausanaykuta, imaynatachus kunan p'unchay rikukusqanman jina. Noqaykoqa cheqamanta ñaupaqeykipi juchayoj kayku, ajinallatapuneqa mana ñaupaqeykipi kayta atiykumanchu, nispa.
EZR.10.1	Diosta yupaychana wasin punkumpi, Esdras qonqoriykukuspa mañakushajtin, waqaspa juchasninta willakushajtintaj, israelitasmanta ashkha ukhu, qharis warmis ima waqarallarqankutaj jik'un jik'unta, qayllanman muyuykamuspa. 
EZR.10.2	Chaypacha Jehielpa wawan Secanías, Elampa mirayninmanta ima, Esdrasman parlarqa, nerqataj: Noqaykoqa Diosninchejpa contrampi juchalliyku, imaraykuchus lantista yupaychaj waj llajtasmanta kaj warmiswan casarayku. Chay tukuywampis Israelpajqa suyariy kanraj. 
EZR.10.3	Tratota ruwasqayku waj llajtamanta kaj warmismanta wawasninkumanta t'aqakunankuta maychus leypa nisqan junt'akunampaj; imaynatachus qan, chanta pikunachus Señorpa kamachisqanta kasunku chaykuna yuyaychawarqanku chayman jina. 
EZR.10.4	Sayarikuy, qan ruwanayki tiyan. Noqaykutaj qanwan kasqayku. Umachakuy, qallariypachataj ruwayta, nispa.
EZR.10.5	Chaymantaj Esdras sayarerqa, sumajta juramentota ruwacherqa, sacerdotespa kurajninkuta, jinallataj levitaspa kurajninkuta, tukuynin israelitaspa kurajkunasninkutapis trato ruwasqankuta junt'anankupaj. Paykunataj nerqanku junt'anankuta. 
EZR.10.6	Chaymanta Esdrasqa Diosta yupaychana wasimanta riporqa Eliasibpa wawan Johanampa wasinman rinampaj. Chaypitaj mana imata mikhuspa, nitaj imatapis ujyaspa tutantin karqa, may phutisqataj kasharqa presochasqasmanta kutirimojkuna juchallisqankumanta.
EZR.10.7	Chay qhepata tukuynin wajyachisqas karqanku Judapi kajkuna Jerusalempi kajkuna ima, tukuyninku Jerusalempi tantakunankupaj, pikunachus presochasqasmanta kutirimorqanku chaykuna. 
EZR.10.8	Sichus paykuna kinsa p'unchay junt'api mana chayamunkumanchu, kurajkunaj nisqankuman jina, chanta yuyaychajkunaj nisqankuman jinataj, jallp'ankutapis qhechuchikuspa chaykunaqa presochasqas kutirimojkuna ukhumanta wijch'usqas kanqanku. 
EZR.10.9	Chayrayku Judamanta kajkuna, Benjaminmanta kajkunapis Jerusalempi tantakorqanku kinsa kaj p'unchaypi isq'on killamanta iskay chunka p'unchaypi. Diosta yupaychana wasej plazampi tukuyninku tiyarakorqanku, kharkatitispa imatachus parlanankumanta, manchayta paramusqanmantawan. 
EZR.10.10	Chaypacha sacerdote Esdrasqa sayarerqa, nerqataj:
EZR.10.10	Qankunapis juchallerqankichej waj llajtayoj warmiswan casaraspa, ajinamanta Israelpa juchanman yapakuspa. 
EZR.10.11	Chayrayku tatasniykichejpa Señor Diosnimpa ñaupaqempi qankunaqa juchayoj kasqaykichejta reparakuychej, Señorpa munaynintataj junt'aychej. T'aqakuychej Diosta mana kasojkuna runakunamanta, jinataj waj llajtayoj warmismantapis, nispa.
EZR.10.12	Tukuynin runastaj jatunmanta qhaparispa kuticherqanku: Arí, imatachá qan kamachiwasqayku chayta ruwasqayku. 
EZR.10.13	Ashkhamin kayku, manchay parataj kashan. Chantapis mana callepi qhepakuykumanchu. May jatunña kayqa, mana uj p'unchayllapajchu, nitaj iskay p'unchayllapajchu, imaraykuchus ashkha kayku kay juchata ruwajkunaqa. 
EZR.10.14	Aswan allin kanman kurajkunasniyku qhepakunankoqa cuentaykumanta. Tukuy pikunachus llajtasniykupi tiyakunku, waj llajtayoj warmiswantaj casararqanku chaykunaqa uj señalasqa p'unchaypaj, llajtaykupi kamachejkunawan jamuchunku juezkunasninkuwan khuska. Kay jinamanta Diospa k'ajaj phiñakuynin noqaykumanta t'aqakonqa.
EZR.10.15	Asaelpa wawan Jonatanlla, Ticvaj wawan Jahaziaswan mana munarqankuchu. Paykunata yanapajkunataj karqanku Mesulam, chanta Sabetai levitawan. 
EZR.10.16	Jap'isqamanta kutirimojkuna, chanta Esdras sacerdoteqa chay jinata ruwaykunapaj tukuy sonqos karqanku. Ajllarqa, churarqataj pay kikinmanta wakin runakunata familiankumanta kurajkuna karqanku chaykunata. Chunka kaj killamanta ñaupaj kaj p'unchaypi sutisninkuman jina tantakuspa parlarqanku sapa ujmanta sut'ita yachanankupaj. 
EZR.10.17	Ñaupaj p'unchaypi, ñaupaj killapi parlayta tukorqanku waj llajtayoj warmiswan casarasqanku chay runasmanta.
EZR.10.18	Waj llajtayoj warmiswan casarasqanku chay sacerdotesta tarerqanku, kaykunataj karqanku: Josadacpa wawan Josuejpa mirayninmantawan wauqesninmantawan karqanku kaykuna: Maazías, Eliezer, Jarib, Gedalías ima. 
EZR.10.19	Paykunaqa warminkuta kacharpayapunankuta nerqanku, uj carnerotataj juchankumanta qorqanku.
EZR.10.20	Imerpa mirayninmanta karqanku: Ananiwan Zebadiaswan.
EZR.10.21	Harimpa mirayninmanta karqanku: Maasías, Elías, Semaías, Jehiel, Uzías ima.
EZR.10.22	Pasurpa mirayninmanta karqanku: Elioenai, Maasías, Ismael, Natanael, Jozabad, Elasa ima.
EZR.10.23	Levitaspa mirayninmanta karqanku: Jozabad, Simei, Kelaía, [kayqa Kelita], Petaías, Judá, Eliezer ima.
EZR.10.24	Takejkunamanta karqa Elizsib. Punkuta qhawajkunamanta karqanku: Salum, Telem, Uri ima.
EZR.10.25	Israelitasmanta Parospa mirayninmanta karqanku: Ramía, Jezías, Malquías, Mijamín, Eleazar, Malquías, Benaía ima.
EZR.10.26	Elampa mirayninmanta kajkuna: Matanías, Zacarías, Jehiel, Abdi, Jeremot, Elías ima.
EZR.10.27	Zatuj mirayninmanta karqanku: Elioenai, Eliasib, Matanías, Jeremot, Zabad, Aziza ima.
EZR.10.28	Bebaejpa mirayninmanta karqanku: Johanán, Hananías, Zabai, Atlai ima.
EZR.10.29	Banej mirayninmanta karqanku: Mesulam, Maluc, Adaía, Jasub, Seal, Ramot ima.
EZR.10.30	Pahat-moabpa mirayninmanta karqanku: Adna, Quedal, Benaía, Maasías, Matanías, Bezaleel, Binuy, Manasés ima.
EZR.10.31	Harimpa mirayninmanta karqanku: Eliezer, Isías, Malquías, Semaías, Simeón, 
EZR.10.32	Benjamín, Maluc, Semarías ima.
EZR.10.33	Hasumpa mirayninmanta karqanku: Matenai, Matata, Zabad, Elifelet, Jeremai, Manasés, Simei ima.
EZR.10.34	Banej mirayninmanta karqanku: Madai, Amram, Uel, 
EZR.10.35	Benaía, Bedías, Queluhi, 
EZR.10.36	Vanías, Meremot, Eliasib, 
EZR.10.37	Matanías, Matenai, Jaasai ima.
EZR.10.38	Binuypa mirayninmanta karqanku: Simei 
EZR.10.39	Selemías, Natán, Adaía, 
EZR.10.40	Macnadebai, Sasai, Sarai, 
EZR.10.41	Azareel, Selemías, Semarías, 
EZR.10.42	Salum, Amaraís, José ima.
EZR.10.43	Neboj mirayninmanta karqanku: Jeiel, Matatías, Zabad, Zebina, Jadau, Joel, Benaía ima.
EZR.10.44	Kay tukuyninku waj llajtayoj warmiswan casarasqanku. Chay warmisninkutataj wawasninkutawan kacharpayarqanku.
NEH.1.1+NEH.1.2	Kaykunamin kanku Hacaliaspa wawan Nehemiaspa ruwasqasnenqa. Rey Artajerjes jina iskay watastaña kamachisqanmanta, Quisleu kaj killapi, noqa Nehemías Susa llajtapi kashajtiy hermanoy Anani jamorqa Judamanta uj mashkha runas jamojkunawan khuska. Chaypacha tapurerqani Jerusalenmanta, jinataj judiosmanta, pischus llusp'isqanku jallp'ankumanta wijch'usqas kaymanta. 
NEH.1.3	Niwarqankutaj: Wijch'usqa kaymanta ayqerqanku chaykunaqa qhepakorqanku chay provincia llajtapi. Paykunaqa may llakiypi may p'enqaypitaj kashanku. Jerusalén llajtaj perqasnin pampachasqas kashanku, punkusnintaj ninawan q'olasqas kashanku, nispa.
NEH.1.4	Chayta willawajtinkukamataj waqaj tiyaykukorqani. Uj mashkha diasta jina sinch'i llakisqa karqani, ayunaspa, janaj pacha Diosmanta mañaspataj. 
NEH.1.5	Nerqanitaj: Señor, janaj pachapi kaj Diosníy, qanqa jatun Dios atiyniyoj manchachikunataj kanki. Qanqa trato ruwasqaykitaqa sumajta jallch'anki. Jinataj munakusojkunatapis, kamachiykita junt'ajkunatapis mana jayk'aj saqenkichu. 
NEH.1.6	Kunanqa mañayki uyarinawaykita kay tuta p'unchay kay mañakamususqayta, kamachisniyki israelitasmanta khuyakunaykita. Yachakuyku noqayku israelitasqa contraykipi juchallisqaykuta. Ayllusniypis, noqa kikiypis juchallillaykutaj. 
NEH.1.7	Imatachus may sinch'i millaytapuni ñaupaqeykipi puriyku. Imatachus mana kamachiykunasniykita, nitaj leykunasniykita kamachiyki Moisesnejta imatachus niwasqasniykuta ima mana junt'aykuchu. 
NEH.1.8	Yuyarikuy, kamachiyki Moisesnejta k'amiwasqaykuta, juchallikojtiykoqa kay pachanejpi tukuynejman qan ch'eqerachinawaykuta. 
NEH.1.9	Sitajchus qanman kutirikamuspa kamachiykunasniykita junt'aykuman, nisqasniykitataj ruwaykuman chayqa, kay pachaj k'uchusninmampis ch'eqerasqas kaykuman chaypis, qan chaykunamanta kutichimuspa, maypichus sutiyki jatunchasqa kanampaj ajllakorqanki chay cheqaman watejmanta tantaykunawaykuta.
NEH.1.10	Noqayku qampa kamachisniyki ayllusniykitaj kayku, qan kacharichikuwarqayku jatun atiyniykiwan, kallpaykiwantaj. 
NEH.1.11	Mañarikuyki ari Señorníy, mañakususqayta uyarinawaykita, kamachisniyki qhaparikamususqaykutapis, paykunaj k'ata munayninkoqa qampa sutiykita jatunchaylla. Mañakullaykita tukuy imapi allin rinawanta, jinallataj reypa khuyakuyninta tarinayta, nispa.
NEH.1.11	Noqaqa Artajerjespa ujyanasninta wakichejnin karqani.
NEH.2.1	Uj diapi Nisán nisqa killapi iskay chunka watastaña rey Artajerjes kamachishajtin, vinota oqhariytawan payman jaywarqani. Reytaj sinch'i llakisqata rikuwarqa. 
NEH.2.2	Tapuriwarqataj: Imamanta llakisqa uya kashankiri? Imataj qhatirisunkiri? Mana onqosqapischu kashanki, ima llakiyniykichari tiyan, nispa.
NEH.2.2	Chay ratopacha sinch'ita mancharikorqani. 
NEH.2.3	Reytataj nerqani: Wiñaypaj kausayniykeqa kachun reyníy! Imaraykutaj mana llakikusajchuri? Tatasniy p'ampasqas kashanku chay llajtasqa raqaykunasllaña, punkusnimpis ninaj q'olasqan.
NEH.2.4	Imatataj qanrayku ruwaymanri?, nispa reyqa tapuriwarqa.
NEH.2.4	Chaypacha janaj pachapi kaj Diosmanta mañarikorqani. 
NEH.2.5	Reymantaj kuticherqani: Sichus qan reyniyman allin rijch'asunki chayqa, khuyayniykitataj tarini chayqa, qanmanta mañayki Judaman kachanawaykita, ñaupa tatasniy p'ampasqas kashanku chay llajtaman watejmanta jatarichimunaypaj.
NEH.2.6	Reyqa ladompi reina tiyashajtin kutichiwarqa; Mayk'ajkamataj rinkiri? Mayk'ajtaj kutimpunkiri?, nispa.
NEH.2.6	Noqa willarqani mayk'ajchus kutimpunayta, paytaj rejta saqewarqa. 
NEH.2.7	Chaywampis nerqani: Sichus allin kajta ruwawaj chayqa, qowankiman uj qelqasqa kamachiyta kamachejkunapaj chay Eufrates mayuman inti llojsimuy ladopi kajkunaman, jinamanta saqenawankupaj Judakama chayajta. 
NEH.2.8	Waj qelqasqa kamachiytataj apachiway Asafman. Payqa reypa sach'a montesninta qhawajnin, maderata qonawampaj, chaywan Diosta yupaychana wasej qayllampi punkusta wisq'aykunaypaj, jinallataj llajtaj perqasnimpaj, chanta maypichus tiyakusaj chay wasipajpis, nispa. Reytaj tukuy mañasqayta qowarqa, Diospa yanapayninwan kasqayrayku.
NEH.2.9	Chaytaqa Eufratesmanta inti llojsimuynejpi kashanku chay kamachejkunaman chayarqani. Chaypacha reypa qelqasqan kasqanta paykunaman jaywarqani. Reyqa noqawan kachallarqataj soldadosta kamachejkunata, caballospi rejkuna soldadostawan. 
NEH.2.10	Horonmanta Sanbalatwan, kamachej amonita Tobiaswan, chayta yachaspa sinch'ita phiñakorqanku, israelitasta allinman yanapayta munaspa chayamojpaj.
NEH.2.11	Jerusalén llajtaman chayamorqani. Chaypitaj kinsa diasta karqani. 
NEH.2.12	Chaymantaqa tuta jatarikorqani noqawan rej wakin runaswan, manataj pimampis nerqanichu imatachus Dios sonqoyman churawasqanta Jerusalempi ruwanaypaj chaymantaqa. Mana waj caballostaqa aparqanichu, mayqempichus purisharqani chayllata aparqani. 
NEH.2.13	Chay kikin ch'isipacha llojserqani, Valleman llojsina punku nisqa chayninta, chanta Dragón yaku juturi nisqa chayninta, Q'opa jich'ana nisqa chay punkunejman. Qhawarqanitaj Jerusalempa urmasqa perqasninta, ruphasqa punkusnintawan. 
NEH.2.14	Chaymantataj rillarqanipuni yaku juturi sutiyoj llojsina punkunejta, chantá reypa yaku qochan chaynejtapis, jinapis caballoyqa mana chayninta pasayta aterqachu. 
NEH.2.15	Allin tutaraj kajtintaj chay wayq'onta pataman wicharerqani. Chay perqasta qhawaqaspañaqa kutiporqani Valleman llojsina nisqa punkunta yaykupuspa kutipuspa.
NEH.2.16	Chay llajtapi kamachejkunaqa mana yacharqankuchu maymanchus noqa risqayta, nitaj imata ruwaspachus noqa purishasqaytapis. Nillataj noqapis chaykama pi judiosmampis willarqanichu. Niyta munani chay sacerdotesman, kamachejkuna sumachaj runasmampis nillataj ujkunamampis, pischus yanapanawayku karqa chaykunamampis. 
NEH.2.17	Kay jinatataj paykunaman nerqani: Qankuna allinta yachankichej jinaqa sinch'i llakiypi rikukusqaykichejta, Jerusalén llajtanchejqa raqaykunasllapiña kashan, punkusnimpis ninaj q'olasqasnin kashanku. Noqawan ujchakuychej, Jerusalempa perqanta watejmanta jatarichinachej amaña asipayachikunanchejpaj, nispa.
NEH.2.18	Chanta willarqani Dios chhikata khuyakuyninwan yanapwasqanta, jinataj imastachus rey parlawasqasninmantapis. Paykunataj kutichiwarqanku: Perqata watejmanta oqhariyta qallarinapacha.
NEH.2.18	Ujkuna ujkunataj sumaj sonqowan kallpachakorqanku. 
NEH.2.19	Horonmanta Sanbalatwan, kamachej amonita Tobiaswan, chanta árabe Gesempis chayta yachaspa noqanchejmanta asiykukuwarqayku, qhesachaspataj niwarqayku: Imatataj pakaymanta ruwanayashankichejri? Reypa contrampichu oqharikuyta munashankichej?, nispa.
NEH.2.20	Noqataj nerqani: Janaj pachapi kaj Dios atipachiwasqayku. Noqayku kay kamachisqa watejmanta perqasninta jatarichisqayku. Qankunataj Jerusalenwanqa mana imatapis ruwanaykichejchu tiyan.
NEH.3.1	Chaypacha kuraj kaj sacerdote Eliasibwan, sacerdote masisninwan Ovejaspa yaykunan Punku nisqata ruwarqanku. K'aspistaraj churaspa punkusta churaykaporqanku, perqatataj oqharerqanku. Pachajkuna nisqa torremantapacha Hananeel nisqa torrekama. 
NEH.3.2	Chaymanta rej perqatataj Jericomanta kajkuna oqharerqanku. Chaymanta rej perqatataj ruwarqa Irmej wawan Zakur. 
NEH.3.3	Senaaj mirayninmanta kajkunataj Challwa nisqa punkuta jataricherqanku. K'aspita churaykuytawankama punkusninta churaykorqanku llavenasnintinta jark'anasnintawa. 
NEH.3.4	Chaymanta rej perqatataj Cospa allchhin Uriaspa wawan Meremot. Chaymanta rej perqatataj ruwarqa Mesezabeelpa allchhin Berequiaspa wawan Mesulam. Qhepantataj ruwarqa Baanaj wawan Sadob. 
NEH.3.5	Chaymanta rej perqatataj Tecoamanta kajkuna ruwarqanku. Allichaj runasnenqa mana munarqankuchu yanapayta chay ruwachejkuna kurajkunata. 
NEH.3.6	Paseah wawan Joiada, Besodiaspa wawan Mesulam ima ruwarqanku Jesana Punku nisqata. K'aspista churaykuytawankama wisq'anasta churaykorqanku, fierro trancana barranta ima. 
NEH.3.7	Chaymanta rej perqatataj ruwarqanku Gabaonmanta chay Malatías, Meronotmanta Jadón, chanta Gabaonmanta Mizpamanta ima runas. Chaykunaqa Efratesmanta inti llojsimuy ladomanta kajpa kamachejkunajta karqanku. 
NEH.3.8	Chaymanta rej perqatataj Harhaíaj wawan Uziel ruwarqa. Chay runaqa qolqeta llajllajkunamanta karqa. Chaymanta rej perqatataj Hananías ruwarqa, payqa q'apaj jampista ruwayta yacharqa. Paykuna iskayninku ruwarqanku Jerusalén perqamantapacha ancho perqakama. 
NEH.3.9	Chaymanta rej perqatataj Hurpa wawan Refaías ruwarqa. Payqa Jerusalén khuskan llajtata kamachej karqa. 
NEH.3.10	Chaymanta rej perqatataj Harumafpa wawan Jedaías ruwarqa; wasin chimpallapi chay ruwananqa karqa. Chaymanta rej perqatataj Hasabniaspa wawan Hatús ruwarqa.
NEH.3.11	Chaymanta rej perqatataj Harimpa wawan Malaquiaswan, chanta Pahat-moabpa wawan Hasubwan ruwarqanku. Hornos Torre nisqatapis paykunallataj ruwarqanku. 
NEH.3.12	Chaymanta rej perqatataj Halohespa wawan Salum, chantá warmi wawasnin ima ruwarqanku. Payqa Jerusalén llajtaj ujnin kaj khuskannimpa kamachejnin karqa. 
NEH.3.13	Hanunwan, chanta Zanoapi tiyakojkunawan ruwarqanku valleman yaykuna punku nisqata. Wisq'anasnintataj churaykaporqanku, llavesninta fiero trancana barrasnintinta. Ruwarqankutaj tawa pachaj phishqa chunkayoj metros perqata chay Q'opa wijch'una punku nisqakama. 
NEH.3.14	Recabpa wawan Malquistaj ruwarqa Q'opa wijch'una punku nisqata. Wisq'anata ruwaykaporqa llavesnintinta, barrantinta. Payqa llajta ukhupi Bet-haquerem nisqa cheqapi kamachej karqa.
NEH.3.15	Colhozej wawan Salumtaj Mizpa chaynejmanta kamachej karqa, ruwarqataj Yaku Qocha Punku nisqata. Payqa techonta ruwaspa wisq'asnasnintinta churaykaporqa llavenasnintinta, chay barrasnintawan. Ruwallarqataj reypa t'ika huertan nisqa chaynejpi, Siloi qocha chaynejpi perqata, Davidpa llajtanman uraykuna gradas chaynejkama. 
NEH.3.16	Azbucpa wawan Nehemiastaj chaymanta rej perqata ruwarqa, payqa Bet-sur llajtaj khuskanninmanta kamachej karqa, Davidpa ayan p'ampasqa kashan chay chimpakama. Chaymanta yaku churanakamataj, jinataj soldadospa yachananku wasikama.
NEH.3.17	Chaymanta rej perqataj levitas ruwarqanku: Banej wawan Rehum, aswan ñaupajmantaj Hasabías ruwarqa, payqa Keila llajtapi kamacherqa, llajtampa sutimpitaj ruwarqa. 
NEH.3.18	Chaymanta rej perqatataj ruwarqanku masisninmanta, Hanadadpa wawan Bavaiwan. Payqa Qeila llajta ukhupi uj cheqapi kamachej karqa. 
NEH.3.19	Josuejpa wawan Ezertaj ruwarqa chay esquinapi armasta jallch'ana wasiman wicharinaj chimpampi, payqa Mizpa llajtapi kamachej karqa. 
NEH.3.20	Chaymanta rej perqatataj Zabaejpa wawan Baruc ruwarqa, esquinasninmantapacha jatun sacerdote Eliasibpa wasi punkunkama. 
NEH.3.21	Chaymanta rej perqatataj Uriaspa wawan Meremot ruwarqa, payqa Cospa allchhin karqa, Ruwarqataj Eliasibpa wasi punkunmantapacha chay wasin tukuykuyninkama.
NEH.3.22	Chaymanta rej perqatataj Jordán vallepi tiyakojkuna sacerdotes ruwarqanku. 
NEH.3.23	Chaymanta rej perqatataj ruwallarqankutaj Benjaminwan, Hasubwan wasinku chimpapi karqa chayta. Chaymanta rej perqatataj Maasiaspa wawan Azarías Ananiaspa allchhin ruwallarqataj. Chaynejpi paypa wasin karqa. 
NEH.3.24	Chaymanta rej perqatataj Henadadpa wawan Binuy ruwarqa Azariaspa wasinmantapacha kikin esquinakama. 
NEH.3.25	Chaymanta rej perqatataj Uzaejpa wawan Palal ruwarqa esquinaj chimpan perqata, chantá reypa palaciompi aswan jatun kaj torrentawan ruwarqa, chaytaj soldadospa patiompi kashan. Chaymanta rej perqatataj Farospa wawan Pedaías ruwarqa, 
NEH.3.26	Yaku punku nisqa chay chimpamantapacha inti llojsimuynejman jina, chanta chay aswan jatun kaj torretawan. Ofelpi tiyakojkunaqa Diosta yupaychana wasipi ruwajkuna karqanku. 
NEH.3.27	Tecoamanta kajkunataj chaymanta rej perqata ruwarqanku, chay jatun torrej chimpanmantapacha Ofelpa perqasninkama.
NEH.3.28	Sacerdotespis sapa uj wasisninku chimpampi kajta ruwarqanku, Caballos punku nisqa chaynejmantapacha. 
NEH.3.29	Chaymanta rej perqatataj Imerpa wawan Sadoc ruwallarqataj wasin chimpapi kashan chayta. Chaymanta rej perqatataj Secaniaspa wawan Semías ruwarqa. Payqa inti llojsimuy punku nisqata qhawaj soldados karqa. 
NEH.3.30	Chaymanta rej perqatataj ruwallarqataj Selemiaspa wawan Hananías, Hanonwan khuska. Hanonqa Salafpa sojta kaj wawan karqa. Chaymanta rej perqatataj Berequiaspa wawan Masulam, wasin chimpata ruwarqa. 
NEH.3.31	Chaymanta rej perqatataj Malquías ruwarqa. Payqa qolqeta llajllayta yacharqa, ruwarqataj yupaychana wasipi ruwajkunaj wasinkukama, jinataj qhatojkunaj wasinkukama, chay Qhawana Punku nisqa chimpapi, chay chawana esquinakama. 
NEH.3.32	Qolqe ruwajkunawan chay qhatojkunawan ruwallarqankutaj chaymanta rej perqata, chay esquinapi soldadospa qhawananku chaymantapacha Ovejas punku nisqa chaynejkama.
NEH.4.1	Sanbalatqa noqayku watejmanta perqata jatarichishasqaykuta yachaspa sinch'ita phiñarikorqa. Chayrayku judiosmanta asiykukuyta qallarerqa. 
NEH.4.2	Llajta masisnimpa ñaupaqempi, Samariamanta soldadospa ñaupaqempiwan, kay jinata nerqa: Imatataj ruwayta yuyanku kay yarqhaymanta wañushaj judiosri? Ujtawanchu yuyasqanku uywa wañuchisqata jaywayta? Chayri uj diallapichu perqa oqhariyta, tukuytataj yuyanku? Chayri chay raqay ruphasqa qollusmantachu mosoj rumista orqhoyta yuyanku?
NEH.4.3	Sanbalatpa ladompitaj amonita Tobías kasharqa, paypis nillarqataj: Chay jawaqa, qhawariychej chay perqa ruwasqankuta: Uj atojllaraj chay pataman wicharispa, urmaykuchinman!
NEH.4.4	Chaypacha noqa Señormanta mañarqani: Diosniyku, uyariy imaynatachus noqaykumanta asiykukuwasqaykuta. Chay llakichiwasqaykumantaqa paykunaj patallanmantaj jasut'iy urmachun. Enemigosniykoj makinman urmaspa, waj llajtasman apasqas kachunku. 
NEH.4.5	Ama juchasninkuta pampachaychu, nitaj juchankuta ñaupaqeykimanta chinkachiychu, paykunaqa pischus perqata jatarichejkunamanta alqochakunkun, nispa.
NEH.4.6	Perqata watejmanta jatarichispa ruwallarqaykupuni, ñapis khuskankamaña oqharisqa karqa. Ayllumanta kaj runasqa manchay kusiywan llank'asharqanku. 
NEH.4.7	Jerusalén perqa watejmanta oqharikushasqanta, chay q'asasnintaj wisq'akushasqanta yachaspa mayta phiñakorqanku Sanbalat, Tobías, árabes, Amonmanta kajkuna, Asdodmanta kajkunapiwan. 
NEH.4.8	Tukuyninkutaj yachachinakorqanku Jerusalenman yaykuykunankuta, urmachimunankupajtaj. 
NEH.4.9	Chaypachataj Diosmanta mañakorqayku, tuta p'unchaytaj soldados qhawajkunata churarqayku enemigosniykumanta jark'akunaykupaj. 
NEH.4.10	Judamanta runastaj nerqanku: Q'epejkunajta kallpanku pisiyanña. Chay chhika perqa urmasqasqa mana ruway atina jina, manaña ruwayta atiykuchu.
NEH.4.11	Chay enemigosniykoqa nerqanku: Ama yachachunkuchu, nitaj rikuchunkuchu, chaupinkuman yaykuspa wañurachinanchejkama, jinamanta llank'ayninkuta alqachinanchejpaj, nispa. 
NEH.4.12	Paykunawan khuska tiyakoj judiostaj, kutin kutinta willaj jamuwarqayku, chay llajtayoj runas tukuy ladomanta maqaj jamushawasqaykuta. 
NEH.4.13	Kamacherqanitaj runasta sapa familiamanta perqa wasasman pakaykukunankuta, chay t'oqosnimpi, chay q'asasnimpipis, sapa ujpis espadasninkuwan, lanzasninkuwan, armasninkuwan ima. 
NEH.4.14	Mancharikusqankuta reparaspa, sayarikuytawan nerqani chay allichaj runasninkuman, jintaj kamachejkunasninkuman, jinataj runasmampis: Ama enemigosniykichejmanta mancharikuychejchu, Señormanta yuyarikuychej may jatun kasqanta, manchachikunataj kasqanta. Maqanakuychej ari llajta masisniykichejrayku, qhari wawasniykichejrayku, warmi wawasniykichejrayku, warmisniykichejrayku, wasisniykichejraykupis, nispa.
NEH.4.15	Chay enemigosniykoqa yacharqanku noqaykoqa wakisqasña kashasqaykuta, Dios paykunata pantacherqa imatachus ruwayta munawasqaykuta. Noqaykutaj tukuyniyku perqa ruwayman kutipullarqaykutaj sapa uj ruwananmankama. 
NEH.4.16	Chay diamantapacha llank'ajkunasniymanta khuskannenqa perqa ruwaypi llank'asharqanku. Chay uj khuskannintaj armasqas qhawasharqanku, lanzasninkuwan, jark'achinasninkuwan, arcosninkuwan, pechoquerasninkuwan ima. Chaypi kurajkunastaj tukuy ima Judá ayllumanta runasta yanapasharqanku. 
NEH.4.17	Perqata ruwasharqanku chaykunataj, chay q'epejkunapis q'epista apashallarqankupuni. Ujnin makinkuwan llank'asharqanku, ujninwantaj armata jap'isharqanku. 
NEH.4.18	Tukuyninku perqa ruwaypi kajkunaqa chumpinkupi watasqa espadasniyoj llank'asharqanku. Trompetata tocaj runataj ladollaypi kasharqa. 
NEH.4.19	Noqa nerqani chay allichaj runasninkuman, chay kamachejkunasninkuman, jinataj tukuy runasmampis: Ruwanasninchejqa jatuchaj, karuspitaj. Noqanchejtaj tukuynin perqaspi ch'eqerasqas kashanchej sapa sapalla. 
NEH.4.20	Chayrayku maymantachari trompetata uyarimuspaqa chay rato noqaykuman tantakamunkichej, Diosninchejtaj noqanchejwan maqanakonqa, nispa.
NEH.4.21	Jinamanta inti llojsimuymantapacha, inti yaykuykama llank'ashanaykukamaqa, noqaykumanta khuskanqa, armasninku jap'irisqallapuni qhawashawarqayku. 
NEH.4.22	Chay jawari, chay kutipi nerqani chay runasman, sapa qhari yanapajninwan khuska qhepakunanta Jerusalén llajta ukhupi, jinamanta chay yanapajqa ch'isimpi qhawananta, p'unchaynimpitaj perqa ruwaypi kananta. 
NEH.4.23	Chaywampis ni noqa, nitaj aylluypis, nitaj yanapajkunapis, nitaj noqawan karqanku chay soldadospis p'achasniykutaqa lluch'ukorqaykuchu, sapa ujninkutaj makinkupi lanza jap'irisqa kasharqanku.
NEH.5.1	Chay tiempopi judíos ayllumanta kajkuna mayta rimanakorqanku, paykuna, jinataj warmisninkupis chay llajta masisninku judiospa contranta. 
NEH.5.2	Paykunamanta wakin nerqanku: Noqaykoqa ashkha qhari wawasniyoj, jinataj warmi wawasniyoj kayku, chayrayku trigota munayku ama yarqhaymanta wañunaykupaj. 
NEH.5.3	Wajkunataj nerqanku mikhunata pisichikusqankurayku jallp'asninkuta, uvas huertasninkuta, jinataj wasisninkutapis jap'ichikusqankuta. 
NEH.5.4	Wakin nillarqankutaj reyman tasata paganaykupaj, jallp'asninku jawa mañakorqayku qolqeta; chay jawa nillarqankutaj: 
NEH.5.5	Noqaykutaj, jinataj llajta masisniykupis kikin ayllumanta kayku, wawasniykoqa paykunaj wawasninku rijch'ayllataj. Chaywampis noqaykoqa qhari wawasniykuta, warmi wawasniykutapis runaj kamachin kanampaj churayku. Jinamanta ñapis warmi wawasniykoqa kamachisña kanku, manataj imatapis ruwayta atiykuchu paykunata libranaykupajqa, jallp'asniyku huertasniykupis wajkunajtaña kasqankurayku.
NEH.5.6	Chay quejasninkuta jinataj chay nisqasninkuta uyarispa phiñakorqani. 
NEH.5.7	Allinta umacharikuytawantaj chay allichaj runasninta, jinataj kamachejninkuta, k'amerqani llajta masisninkuta chay jinata impuestota mat'isqankumanta. Chay jawari tukuyninkuta wajyacherqani chay imasmanta parlanapaj. 
NEH.5.8	Paykunamantaj nerqani: Tukuy atisqaykuman jinaqa llajta masisniyku judiosta libramuyku, chay waj nacionesman vendesqas karqanku chaykunamanta. Kunantaj qankunaqa vendellankichejtaj, watejmanta orqhokampunallaykupajtaj.
NEH.5.8	Paykunaqa ch'impacha qhepakorqanku, manataj imatapis kutichiyta aterqankuchu. 
NEH.5.9	Noqataj chaypi nerqani: Imatachus ruwashankichej chayqa mana walejchu kashan. Qankunaqa Diosninchejta manchachikunaykichej karqa. Ajinamanta chay enemigosninchej Diosta mana manchachikojkuna ama asipayanawanchejpaj. 
NEH.5.10	Ajinamantataj noqa familiasniypis, yanapajkunasniypis, noqapis manullarqaykutaj, qolqeta trigotapis. Ajinaqa qonqapunachej chay munasqanchejta ari. 
NEH.5.11	Ajinallatataj mañayku chay jallp'asta, uvas huertasta, olivo sach'asta, wasisninkutapis kunampacha kutichipunaykichejta. Ajinallatataj manusninkutapis qonqapunachej qolqeta granotapis, chay vinotapis, aceitetapis. 
NEH.5.12	Paykunataj kuticherqanku: Kutichipusqayku chay tukuyta, manataj ni imatapis mañasqaykuchu.
NEH.5.12	Ruwasqayku tukuy imatachus nisqaykiman jina.
NEH.5.12	Chaypacha sacerdotesta wajyacherqani, ñaupaqenkupitaj juracherqani chay qopusaj nisqankuta junt'anankupaj. 
NEH.5.13	Chay jawaqa p'achayta thalarikuspa nerqani: Ajinata Diosman junt'ajkunata wasiykichejmanta jawaman thalarpayachun, jinallataj llank'anaykichejmantapis. Ajinata Dios qharqochun mana imayojta. Tukuy runastaj kuticherqanku: Ajina kachun nispa. Señortataj yupaycharqanku.
NEH.5.13	Runasqa chay nisqankuta junt'arqanku. 
NEH.5.14	Rey Artajerjes, iskay chunka watasmanta, kinsa chunka iskayniyoj wataskama kamachishajtin Judá jallp'amanta kamachejta churawarqa. Chay churawasqan diamantapacha chunka iskayniyoj watata mana noqaqa, nitaj yanapajkunasniypis kamachejman pagasqa kanan karqa chayta jap'ikuyta munarqaykuchu. 
NEH.5.15	Noqamanta aswan ñaupaj kaj kamachejkunaqa tukuy aylluta llakicherqanku. Paykunaqa tawa chunka qolqesta sapa día pagachikoj kanku mikhunankupaj jinataj vinopajpis. Paykunata, ayllumanta kajkuna yanapajkunasninkuta munasqankuman jina llakiyta ruwaj kanku. Noqarí mana chayta ruwarqanichu Diosta manchachikusqayrayku. 
NEH.5.16	Chay jawari llajtaj perqanta, watejmanta oqharichini, manataj jallp'astapis rantikorqanichu. Jinallataj kamachi runasniypis, noqawan khuska llank'arqanku. 
NEH.5.17	Mikhunay mesamanqa pachaj phishqa chunkayojkama mikhunankupaj tiyaykoj kanku, judiosmanta kajkuna, jinataj kamachejkuna ukhumantapis chay qaylla llajtamanta waturiwaj jamojkunaqa wajlla karqanku. 
NEH.5.18	Noqataj sapa diapaj ñak'achej kani: Uj bueyta, aswan sumachaj kaj sojta ovejasta, jinataj wallpastapis, ñak'achillajtaj kani. Sapa chunka diamantataj vinoqa ashkha kapuwarqayku. Chay tukuywampis noqaqa kamachej kayniypiwampis chay mikhuchisqasniymantaqa manaña qolqeta mañakorqanichu, imaraykuchus rikorqani, manaña aylloyqa chaytawan ruwayta aterqachu. 
NEH.5.19	Yuyarikuy noqamanta Diosníy, allin rinawampaj, kay tukuy imata aylluyrayku ruwasqaymanta!
NEH.6.1	Sanbalat, Tobías, árabe Gesem, jinataj chay ujkuna enemigos ima yacharqanku noqa watejmanta perqata oqharichisqayta mana uj q'asayojta saqespa chaywampis punkus churana karqaraj maypichus karqa chaykunasman. 
NEH.6.2	Sanbalat, jinataj Gesempis willachimuwarqayku tantakunaykuta Ono vallepi kaj ujnin ranchopi. Paykunataj yuyarqanku noqaqa ima sajratapis ruwayta. 
NEH.6.3	Chaypacha noqa willajkunata kacharqani nichispa, uj sumaj ruwanapi kaspa mana tiempoyoj kashasqayta, manataj riyta atisqayta. Paykunawan tinkoj rejteyqa llank'anay sayakapunanta willachispa. 
NEH.6.4	Kikin willayta apachimuwarqanku tawa kutista, sapa kutipiri kikillantapuni kuticherqani.
NEH.6.5	Chaypacha Sanbalatqa, phishqa kaj kutitaña ujnin uywasqannejta chay willayta apachimullawarqataj uj kicharisqa cartapi. 
NEH.6.6	Chay cartaqa kay jinata nerqa: Runas parlashanku, chanta Gesempis nillantaj, qan, jinataj judiospis yuyashankichej reypa contrampi oqharikuyta. Chayraykutaj perqata watejmanta oqharichishankichej. Chay nisqasninkuman jinaqa qan reyninku kanki. 
NEH.6.7	Profetasta churankiña Jerusalempi reypaj ajllanasunkuta ninankupaj Judá jallp'api rey kasqantaña. Chay ch'ajwaykunasta rey Artajerjes uyarispa ima nenqachu. Ajinaqa jamuy ari, iskayninchej parlarisunchej, nispa.
NEH.6.8	Chaypacha noqa kuticherqani willachispa, chay tukoyqa mana jinachu kasqanta. Manachayqa nerqani, chaykunaqa yuyayninmanta orqhosqalla kasqanta. 
NEH.6.9	Paykunaqa mancharichiyta munawarqanku jinamanta iskayrayanaykupaj, manataj llank'anata tukuychanaykupaj; chaywampis noqaqa aswan kallpawanraj ruwarqani. 
NEH.6.10	Chaymanta Delaíaj wawan Semaiaspa wasinman rerqani. Payqa Mehetabelpa allchhin karqa. Payqa wasimpi wisq'aykukuspa kasharqa, niwarqataj: Diosta yupaychana wasimpi tantaykukunachej, chay llimphupaj qhawasqa kaj wasin ukhupi, punkusninta wisq'aykukunachej, kunan ch'isi wañuchej jamuyta wakichikushanku, nispa. 
NEH.6.11	Noqataj kuticherqani: Noqa jina runasqa mana ayqenkuchu, nitaj Diosta yupaychana wasiman ayqeykunkuchu kausayninkuta salvakunankuraykullaqa. Noqaqa mana pakakusajchu, nispa.
NEH.6.12	Chay jawaqa repararqani, payqa mana Diospa nisqantachu parlawasqanta. Manachayqa chay tukuyta nisharqa Sanbalat, jinataj Tobías pakaymanta lluk'iykusqanrayku. 
NEH.6.13	Chayta lluk'iykorqanku noqata mancharichinawankurayku, jinamanta juchallichinawankupaj. Chay jinamanta sajrapi rikhurinaypaj, p'enqaypitaj rikhurichinawanrayku.
NEH.6.14	Diosníy: Yuyarikuy ari Sanbalatwan, Tobiaswan ruwasqankumanta. Nillataj qonqapuychu warmi profetisa Noadiasmanta, nillataj qoqapuychu chay waj profetasmantapis mancharichiyta munawarqayku chaykunamanta.
NEH.6.15	Chay perqaqa tukusqa karqa Elul killamanta iskay chunka phishqayoj p'unchaynimpi. Chaytataj ruwarqayku phishqa chunka iskayniyoj diaspi. 
NEH.6.16	Enemigosniyku qayllasniykupi tukuy kaj nacionespis chayta yachaspa, mayta mancharikorqanku. Chay wapu wapu kajkunamanta k'umuykukorqanku, tukuy ruwasqaykupi Dios yanapawasqaykuta yachaspa.
NEH.6.17	Chay diaspeqa kutin kutinta cartasta Tobiaswan Judamanta kuraj kaj runasninwan apachinakorqanku. 
NEH.6.18	Judá ayllumanta ashkha runas Tobiaswan ujchakusqanku Araj wawan Secaniaspa tolqan kasqanrayku. Mesulamqa Berequiaspa wawan karqa. 
NEH.6.19	Chayrayku Tobiasqa allin ruwasqasninmanta noqaj uyarinayta mayta alabaj kanku, noqaj nisqaytapis willarqamojpacha kanku. Tobiastaj cartasta qelqamuwaj mancharichiwayta munaspa.
NEH.7.1	Perqa tukusqaña kajtin, punkuspis churasqasña kajtin, punku qhawajkuna, takejkuna jinataj levitaspis churasqas karqanku. 
NEH.7.2	Chaymantataj hermanoy Hananita Jerusalempi kamachinampaj churarqani. Hananiastapis Jerusalempa pakakuna sinch'ichaspa wasinta qhawanampaj churarqani. Hananiasqa k'acha runa karqa waj runasmanta nisqaqa, Diostaqa astawan manchachikoj. 
NEH.7.3	Paykunaman nerqani ama punkusta kicharinankuta inti allinta q'oñirimunankama, nerqan itaj wisq'akunankuta, trankaykamunankutataj qhawajkuna soldados sayanasninkupi kanankukama. Jinallataj Jerusalempi tiyakojkunata qhawajkunata churarqani, wakintaqa chay qhawanasninku cheqampi, wakintataj wasisninku punkuspi. 
NEH.7.4	Llajtaqa may jatun, chhikan campoyojtaj karqa. Chaypitaj runasqa pisillaraj tiyakorqanku, manaraj watejmanta wasis oqharisqachu kasqanrayku.
NEH.7.5	Chaypacha Diosqa sonqoyman parlawarqa, chay allichaj kaj runasta, aylluta kamachejkunata, tukuy ayllupi kaj runastapis tantaykunayta, sapa familiata libroman qelqaykunaypaj. Tarerqanitaj chay ñaupaj chayamojkunaj sutisnin qelqasqasniyoj kaj librota. Chaypitaj kay jina qelqasqa kasharqa: 
NEH.7.6	Kaykuna kanku presochasqasmanta kutimpojkuna. Paykunaqa rey Nabucodonosorpa kamachisqanman jina Judá jallp'amanta Babiloniaman apasqas karqanku. Paykunamanta wakinkuna Jerusalenman, Judá jallp'amantaj kutimporqanku, sapa ujninku llajtankuman yaykuporqanku. 
NEH.7.7	Paykunata pusarejkunaqa kaykuna karqanku: Zorobabel, Josué, Nehemías, Azarías, Raamías, Nahamani, Mardoqueo, Bilsán, Mispar, Bigvai, Nehum, Baana ima. Israel ayllumanta yupasqa qharisqa kay jina karqanku:
NEH.7.8	Parospa ayllunmanta, iskay waranqa pachaj qanchis chunka iskayniyoj;
NEH.7.9	Sefatiaspa ayllunmanta, kinsa pachaj qanchis chunka iskayniyoj;
NEH.7.10	Araj ayllunmanta, sojta pachaj phishqa chunka iskayniyoj;
NEH.7.11	Pahat-moabpa ayllunmanta, Josuejpamanta, Joabpamantawan iskay waranqa pusaj pachaj chunka pusajniyoj;
NEH.7.12	Elampa ayllunmanta, waranqa iskay pachaj phishqa chunka tawayoj;
NEH.7.13	Zatuj ayllunmanta, pusaj pachaj tawa chunka phishqayoj;
NEH.7.14	Zakaipa ayllunmanta, qanchis pachaj sojta chunkayoj;
NEH.7.15	Binuypa ayllunmanta, sojta pachaj tawa chunka pusajniyoj;
NEH.7.16	Bebaipa ayllunmanta, sojta pachaj iskay chunka pusajniyoj;
NEH.7.17	Azgadpa ayllunmanta, iskay waranqa kinsa pachaj iskay chunka iskayniyoj;
NEH.7.18	Adonicampa ayllunmanta, sojta pachaj sojta chunka qanchisniyoj;
NEH.7.19	Bigvaejpa ayllunmanta, iskay waranqa sojta chunka qanchisniyoj;
NEH.7.20	Adimpa ayllunmanta, sojta pachaj phishqa chunka phishqayoj;
NEH.7.21	Aterpa ayllunmanta, Ezequiaspatawan isq'on chunka pusajniyoj;
NEH.7.22	Hasumpa ayllunmanta, kinsa pachaj iskay chunka pusajniyoj;
NEH.7.23	Bezaejpa ayllunmanta, kinsa pachaj iskay chunka tawayoj;
NEH.7.24	Harifpa ayllunmanta, pachaj chunka iskayniyoj; 
NEH.7.25	Gabaompa ayllunmanta isq'on chunka phishqayoj;
NEH.7.26	Belén llajtayojkunawan, Netofamanta kajkunapiwan pachaj pusaj chunka pusajniyoj karqanku;
NEH.7.27	Anatotpa ayllunmanta, pachaj iskay chunka pusajniyoj;
NEH.7.28	Bet-azmavetmanta kajkuna, tawa chunka iskayniyoj;
NEH.7.29	Quiriat-jearimmanta, Cafiramanta, Beerotmantawan kajkunataj qanchis pachaj tawa chunka kinsayoj;
NEH.7.30	Ramamanta, Gebamantawan kajkuna, sojta pachaj iskay chunka ujniyoj;
NEH.7.31	Micmasmanta kajkuna pachaj iskay chunka iskayniyoj;
NEH.7.32	Betelmanta, Haimantawan kajkuna pachaj iskay chunka kinsayoj;
NEH.7.33	chay waj Nebomanta kajkuna, phishqa chunka iskayniyoj;
NEH.7.34	chay waj Elampa ayllunmanta, waranqa iskay pachaj phishqa chunka tawayoj;
NEH.7.35	Harimpa ayllunmanta, kinsa pachaj iskay chunkayoj;
NEH.7.36	Jericopi kajkunamanta, kinsa pachaj tawa chunka phishqayoj;
NEH.7.37	Lodpata, Hadidpata, Onoj ayllumpiwan qanchis pachaj iskay chunka ujniyoj;
NEH.7.38	Senaaj ayllunmanta, kinsa waranqa isq'on pachaj kinsa chunkayoj; 
NEH.7.39	Sacerdotesmanta, Jedaiaspa, Josuejpa ayllunmanta ima isq'on pachaj qanchis chunka kinsayoj;
NEH.7.40	Imerpa ayllunmanta waranta phishqa chunka iskayniyoj;
NEH.7.41	Pasurpa ayllunmanta waranqa iskay pachaj tawa chunka qanchisniyoj:
NEH.7.42	Harimpa ayllunmanta, waranqa chunka qanchisniyoj;
NEH.7.43	levitas ayllumanta: Josuejpamanta, Cadmielpamantawan, Hodaviaspa ayllunmantawan qanchis chunka tawayoj karqanku.
NEH.7.44	Takejkuna karqanku: Asafpa ayllunmanta pachaj tawa chunka pusajniyoj;
NEH.7.45	Punku qhawajkunajta: Salumpata, Aterpata, Talmompata, Acubpata, Hatitajta, Sobaipa ayllumpamantwan pachaj kinsa chunka pasajniyoj.
NEH.7.46	Diosta yupaychana wasipi imastapis ruwajkunajta ayllumanta karqanku: Zihajta, Hasufajta, Taboatpata, 
NEH.7.47	Querospata, Siahajpata, Padompata, 
NEH.7.48	Lebanajpata, Hagabajpata, Salmaejpata, 
NEH.7.49	Hananpata, Gidelpata, Gaharpata, 
NEH.7.50	Reaiajpata, Rezimpata, Necodajpata, 
NEH.7.51	Gazampata, Uzajpata, Paseahpata, 
NEH.7.52	Besaejpata, Mehunimpata, Nefusimpata, 
NEH.7.53	Bacbucpata, Hacufajpata, Harhurpata, 
NEH.7.54	Bazlutpata, Mehidajta, Harsajta, 
NEH.7.55	Barcospata, Sisarajta, Temajta, 
NEH.7.56	Neziajta, Hatifajta ima.
NEH.7.57	Salomompa kamachisnimpa ayllunmanta kaykuna karqanku: Sotaejpa ayllunmanta, Soferetpa ayllunmanta, Perudajmanta, 
NEH.7.58	Jaalajpamanta, Darcompamanta, Gidelpamanta, 
NEH.7.59	Sefatiaspamanta, Hatilpamanta, Poqueret-hazebaimpamanta, Amompamanta ima. 
NEH.7.60	Diosta yupaychana wasipi ruwajkunawan, Salomompa kamachisnimpa ayllusninwan imaqa tukuynimpi kinsa pachaj isq'on chunka iskayniyoj karqanku.
NEH.7.61	Tel-melamanta, Tel-harsamanta, Querubmanta, Adonmanta, Imermantawan llojsimojkunaqa, mana sut'inchayta aterqankuchu, mayqen miraymantachus, mayqen ayllumantachus kasqankuta. Manallataj yacharqankuchu, ñaupa tatasninkoqa israelitaschus karqanku manachus chayta. Paykunataj kaykuna karqanku: 
NEH.7.62	Delaiaj ayllunmanta, Tobiaspa ayllunmanta, Necodaj ayllunmantawan sojta pachaj tawa chunka iskayniyoj karqanku. 
NEH.7.63	Sacerdotespa ayllusninmanta kajkunataj karqanku: Abaiaj ayllunmanta, Cospa ayllunmanta, Barzilaipa ayllunmantawan; payqa Galaadpi Barzilaipa ujnin kaj warmi wawanwan casarakorqa, paykunaj sutinkutataj aparqa. 
NEH.7.64	Paykunaqa sutisninkuta mask'arqanku aylluspa sutisninku qelqasqas kasharqa chay libropi, manataj sutisninkuta tarisqankurayku sacerdote kaymanta wijch'usqas karqanku. 
NEH.7.65	Chay jawaqa kuraj kamachej nerqa, kamachispa ama mikhunankuta chay llimphupaj qhawasqa mikhunamanta sacerdote kayta yachanankama, Urim, jinataj Tumin ima imatachus nisqankuta.
NEH.7.66	Chay tantasqa runasqa tukuyninkupi karqanku tawa chunka iskayniyoj waranqa kinsa pachaj sojta chunkayoj runas. 
NEH.7.67	Chaypacha mana yuparqankuchu qhari kamachista, nitaj warmi kamachistapis. Paykunaqa tukuyninkupi karqanku qanchis waranqa kinsa pachaj kinsa chunka qanchisniyoj runas. Takejkunataj qharis kajmanta, jinataj warmis kajmanta iskay pachaj tawa chunka phishqayoj karqanku. 
NEH.7.68	Caballosninkoqa qanchis pachaj kinsa chunka sojtayoj karqa. Mulaspis iskay pachaj tawa chunka phishqayoj karqanku. 
NEH.7.69	Camellospis tawa pachaj kinsa chunka phishqayoj karqa. Burrostaj sojta waranqa qanchis pachaj iskay chunkayoj karqanku.
NEH.7.70	Wakin familiasmanta kamachejkuna chay ruwana kaj ruwanasninkupaj jaywanasninku kajta qorqanku. Kuraj kaj kamachejqa qorqa pusaj kilos qorita, phishqa chunka jatuchaj vasosta, phishqa pachaj kinsa chunkayoj sacerdote p'achasta ima, chay qolqe jallch'ana wasipi kanampaj. 
NEH.7.71	Sapa familiapi kamachejkunapis qollarqankutaj llank'achinankupaj qolqe jallch'anaman pachaj sojta chunkayoj kilos qorita, waranqa iskay pachaj chunkayoj kilos qolqetawan. 
NEH.7.72	Wakin runastaj qorqanku pachaj sojta chunkayoj kilos qorita, waranqa pachajniyoj kilos qolqeta, qanchis chunka qanchisniyoj sacerdote p'achastawan.
NEH.7.73	Sapa ujninku llajtasninkupi tiyakaporqanku: Sacerdotes, levitas, punkusta qhawajkuna, takejkuna, llajtamanta kajkuna, Diosta yupaychana wasipi ruwajkuna, jinallataj tukuynin israelitaspis.
NEH.7.73	Qanchis killa chayamunampajtaj israelitasqa ñapis llajtasninkupiña kasharqanku.
NEH.8.1	Chaypacha tukuy ayllu ujllapi tantakorqanku, Yaku Punku nisqaj ñaupaqen plazapi. Yachachej Esdrasmantaj nerqanku Moisespa leynin qelqasqa librota apamunanta, Señorqa Israel aylluman qosqa chayta. 
NEH.8.2	Qanchis kaj killamanta ñaupaj kaj diapi sacerdote Esdrasqa laymanta qelqasqa librota apamorqa qharis, warmis, tukuy yuyayniyoj yachaqajkunapis tantasqas kashajtinku. 
NEH.8.3	Sut'iyaymantapacha chaupi p'unchaykama tukuypa ñaupaqempi leerqa, Yaku Punku nisqaj ñaupaqen plazapi.
NEH.8.3	Tukuy ayllustaj sumajta uyarisharqanku chay leyniyoj qelqasqa libromanta leesqankuta. 
NEH.8.4	Yachachej Esdrastaj sayasharqa maderamanta ruwasqa patachapi. Chay kutillapaj chaytaqa ruwasqanku. Paña ladompitaj sayasharqanku: Matatías, Sema, Anías, Urías, Hilcías, Maasías ima. Lloq'e ladompitaj sayasharqanku: Pedaías, Misael, Malquías, Hasum, Hasbadana, Zacarías, Mesulam ima. 
NEH.8.5	Chaypacha Esdrasqa librota kicharejtin tukuy ayllu rikorqanku, tukuyninkumanta astawan patapi sayashasqanrayku. Librota kicharejtinkamataj tukuy ayllu sayarikorqanku. 
NEH.8.6	Chaypacha Esdrasqa Tukuy Atiyniyoj Señor Diosta yupaycharqa, tukuy ayllutaj makisninkuta patata oqharispa kuticherqanku: Ajina kachun, ajina kachun, nispa. Chaymantataj pampakama k'umuykuspa Señorta yupaycharqanku.
NEH.8.7	Kay levitas: Josué, Bani, Serebías, Jamín, Acub, Sabetai, Hodías, Maasías, Kelita, Azarías, Jozabet, Hanan, Pelaía ima ayllutinman leymanta yachachisharqanku. Chaykamataj runasqa kikin sayasqallankupipuni kasharqanku. 
NEH.8.8	Paykunaqa sut'ita qhaparispa leerqanku Diospa leynin qelqasqa librota. Leesqankutataj allinta sut'inchaspa uyaricherqanku. 
NEH.8.9	Tukuynin ayllutaj chay leymanta librota leesqankuta uyarispa waqarqanku, kamachej Nehemías, chanta yachachej sacerdote Esdraspis, leymanta yachachejkuna levitaspis, tukuy runasmantaj nerqanku: Ama llakikuychejchu, amataj waqaychejchu, kay diaqa Señor Diosman t'aqasqa kasqanrayku, nispa. 
NEH.8.10	Chay jawa Esdrasqa nillarqataj: Riychej, sumaj sumajllata mikhumuychej, misk'i kaj vinotataj ujyarikamuychej; mana mikhuna chayasqayoj kajta wajyarikuychej, kay diaqa Señorpaj t'aqasqa kasqanrayku. Ama llakikuychejchu, imaraykuchus Señorpa kusikuynenqa kallpachawanchej, nispa.
NEH.8.11	Ajinallatataj levitaspis runasta ch'inyacherqanku, nerqankutaj amaña waqaychejchu, kay diaqa Señorpaj t'aqasqa kasqanrayku. 
NEH.8.12	Chaypacha tukuynin runas riporqanku mikhoj, ujyajtaj. Mikhuytapis wajkunaman jaywarerqanku, sumaj fiestataj ruwarerqanku, imaraykuchus uyarisqasninkuta sumajta umankupi jap'erqanku.
NEH.8.13	Q'ayantin diataj, sapa familiamanta kurajkunasninku, chanta sacerdote, levitaspis, yachachej Esdraswan tantakorqanku, ley imatachus nisqanta yachanankupaj. 
NEH.8.14	Chaypitaj tarerqanku Señorpa kamachisqan Moisesnejta qelqasqa kasqanta, chay qanchis killa kaj yuyarikuy fiestata ruwashaspaña ramadas ukhupi israelitasqa tiyakunankuta. 
NEH.8.15	Chaypacha tukuy llajtapi, jinataj kikin Jerusalenmampis willachimorqanku runasqa monteman mask'aj rinankuta iskay laya olivo ramasta, arrayan ramasta, palmera ramasta, chayri waj ima ch'ampa sach'aspa ramasnintapis, chaymantataj ramadasta ruwanankupaj, leypi qelqasqa kasqanman jina. 
NEH.8.16	Runasqa llojserqanku, kutimuspataj sach'a ramaswan ramadasta ruwarakorqanku wasi pataspi, patiospi, Diosta yupaychana wasimpa patiompipis, Yaku Punku nisqa plazapipis, Efraín Punku nisqa plazapipis. 
NEH.8.17	Presochaspa apachisqas waj llajtasmanta kutimpojkuna, tukuy runaspis ramadasta ruwakorqanku, chaypitaj tiyakorqanku, Numpa wawan Josuejpa tiemponmantapacha chay diakama manaraj jayk'ajpis chayta ruwasqankuchu. May jatun kusiytaj chaypacha karqa. 
NEH.8.18	Qanchis diatapuni Diosta yuyarikunanku fiestata ruwarqanku. Ñaupaj kaj diamantapacha tukukunan p'unchaykama Esdrasqa sapa día leellarqapuni Diospa leynin libromanta. Pusaj kaj p'unchaypitaj yachasqaña kasqanman jina jatun tantakuyta ruwarqanku.
NEH.9.1	Israelitasqa chay kikin killallapitaj iskay chunka tawayoj p'unchaykunasnimpi tantakorqanku ayunanankupaj; qhashqa p'achastataj churakorqanku, jinataj jallp'atapis umankuman jich'akorqanku. 
NEH.9.2	Chay mana israelitas kajkunamanta t'aqakuspaña sayaykukuspa sapa ujpis juchasninkuta, jinataj ñaupa tatasninkoj juchasninkutapis Diosman willakorqanku. 
NEH.9.3	Chaypi sayashajtinkutaj tukuypa rikunanta kinsa horastapuni Señor Diosninkoj leynin libromanta leerqanku. Waj kinsa horastawan, jinataj juchasninkuta willakorqanku, chanta Señorta yupaycharqanku. 
NEH.9.4	Chaymantataj levitasmanta Josué, Binuy, Cadmiel, Sebanías, Buni, Serabías, Bani, Quenani ima chay patachaman wicharispa, Señor Diosninkuta yupaychaspa sinch'ita qhaparerqanku. 
NEH.9.5	Chaymantataj chay levitas Josué, Cadmiel, Binuy, Hasabnías, Serebías, Hodías, Sebanías, Petaías ima nerqanku: Jatarikuychej, Señor Diosniykichejtataj wiñay wiñaypaj yupaychaychej, nispa. Chaypacha paykunaqa Señor k'acha sutinta yupaycharqanku, bendicioneswan, jinataj yupaychaykunaswan.
NEH.9.6	Esdrastaj nerqa: Qanllamin k'ata Señorqa kanki, qan ruwarqanki janaj pachata, janaj pachamanta janaj pachatapis, chaypi tukuy ima kajnintapis. Ruwallarqankitaj kay pachata, chaypi tukuy ima kajtapis, mar qochastapis, chaypi tukuy ima kajtapis. Qanqa tukuy imasman kausayta qonki. Chayraykumari janaj pacha ch'askaspis yupaychasunku.
NEH.9.7	Qanqa Señor, Abramta ajllarqa chay Dios kanki. Qan orqhomorqanki Caldeospa llajtan Urmanta, suticharqankitaj Abrahamta. 
NEH.9.8	Rikorqanki qampi sumajta atienikoj runa kasqanta, uj tratotataj paywan ruwarqanki. Nerqankitaj wawasninman jallp'ankuta qonaykita, cananeospata, hititaspata, amorreospata, fereseospata, jebuseospata, gergeseospata ima. Qanqa nisqaykitaqa ruwankipuni, imaraykuchus qanqa nisqaykita junt'ajpuni kanki. 
NEH.9.9	Qan rikorqanki ñaupa tatasniyku Egiptopi ñak'arisqankuta, chay Puka mar qocha nisqapipis qan uyarerqanki waqaspa qhaparikamususqankuta. 
NEH.9.10	Faraompa contrampi, jinataj kamachisnimpajpis, chay jallp'api tukuy runaspa ñaupaqempipis jatuchaj t'ukuna imasta qan rikucherqanki. Qan rikorqanki imaynatachus israelitasta wapu wapulla may llakiyta ruwasqankuta. Jinamantataj may jatun uyarisqa sutiyoj karqanki kunankama. 
NEH.9.11	Ñaupaqenkupi mar qochata iskayman rak'erqanki, mar qochaj chaupintataj ch'aki pampata jina chimparqanku,. Enemigonku qhatiykamojkunata ukhunkama p'ultiykurarqanki, ukhu qochaman rumita choqaykunchej ajinata. 
NEH.9.12	Chaymantataj pusarqanki p'unchaynimpeqa uj phuyu llanthuwan, tutantaj nina k'anchaywan rinanku karqa chay ñanta k'anchaykuspa.
NEH.9.13	Chaymantataj Sinaí orqoman uraykamorqanki, janaj pachamantataj paykunawan parlamorqanki. Cheqan kamachiykunastataj qorqanki, cheqan yachachiykunasta, leyesta, sumachaj kaj kamachiykunasta ima. 
NEH.9.14	Yachachillarqankitaj samakuna p'unchayniykita qampaj t'aqayta. Qollarqankitaj kamachiykunasta, leyesta, yachachiykunastawan kamachiyki Moisesnejta. 
NEH.9.15	Qollarqankitaj janaj pacha t'antata yarqhayninkupi sajsachinaykipaj. Yakutapis chhankamanta orqhospa qorqanki ch'akiyninkuta thasnunaykipaj. Chaymantataj nerqanki tiyakapoj yaykunankuta, qonaykita nerqanki chay jallp'aman.
NEH.9.16	Paykuna jinataj ñaupa tatasniyku imaqa may machu machus rumi sonqostaj karqanku, manataj kamachiykunasniykita kasorqankuchu. 
NEH.9.17	Mana munarqankuchu kasuyta, nitaj yuyarikuytapis chay jatuchaj t'ukuna imasta paykunata khuyaspa ruwasqasniykita. May rumi sonqos kasqaykurayku uj kamachejta churakorqanku watejmanta Egipto kamachiyman kutipunankupaj. Chaywampis qanqa perdonaj Diosmin kanki, llamp'u sonqo khuyakuyniyoj, pacienciayoj, munakuyniyoj Diostaj kanki. Chayrayku paykunataqa mana saqerparerqankichu. 
NEH.9.18+NEH.9.19	Metalta unuyachispa uj waka uñata ruwakuspa, kaymá Egiptomantaqa orqhomuwarqanchej chay diosqa nispa nejtinkupis, chay chhika millay juchasta ruwashajtinkupis, Qanqa jatun khuyakuyniykirayku ch'in pampapi mana saqerparerqankichu. Llanthoj phuyoqa ñanninkuta pusaspa manapuni maykunamanta p'unchaynimpi t'aqakorqachu; nitaj nina k'anchaypis tutampi paykunamanta t'aqakullarqatajchu, k'anchayninwan rinanku karqa chay ñanta rikuchispa. 
NEH.9.20	Chay jawari, allin kaj Espirituykita qorqanki paykunaman yachachinaykipaj. Manataj jayk'ajpis siminkumanta piserqachu cielomanta apachimusqayki t'antaqa. Yakutapis qorqanki ch'akiyninkuta thasnunampaj. 
NEH.9.21	Tawa chunka watas junt'ata ch'in pampapi mikhuyta qorqanki, manataj jayk'ajpis imallankupis piserqachu; nitaj p'achasninkupis thantakorqachu, nitaj chakisninkupis punkejchu.
NEH.9.22	Paykunaman qorqanki reyespa kamachinan llajtasta, nacionesta; jallp'astataj sapa ujman rak'irarqanki. Paykunataj jap'ikaporqanku Hesbón jallp'ata. Chaytaj karqa rey Sehompa jallp'an; Basán rey Ogpa jallp'anta ima. 
NEH.9.23	May chhika wawasniyoj kanankuta qan miracherqanki, janaj pachapi qoyllurkuna jina chhikatapuni. Ñaupa tatasninkuman qonaykita nerqanki chay jallp'amantaj pusarqanki jap'ikapunankupaj. 
NEH.9.24	Paykunataj yaykorqanku, jap'ikaporqankutaj Canaán jallp'ata, chay llajtayoj runastataj paykunaj ñaupaqenkupi k'umuykacherqanki, jinataj reykunasninkuta, chaykunapi tiyakojkuna runastapis, makisninkuman churarqanki paykuna munayninkuman jina ruwanankupaj. 
NEH.9.25	Maqanakoj allin runasqa llajtastapis jap'ikaporqanku, sumajta poqoj jallp'astapis, tukuy allin imawan junt'asqa wasista, yaku jallch'ana t'oqosta, uvas huertasta, olivo sach'asta, waj ashkha mikhunapaj poqoj sach'astapis. Mikhorqankutaj sumajta sajsakunankukama, wirayarqanku, chay jatun khuyakuyniykipitaj kusikorqanku.
NEH.9.26	Chaywampis mana kasukojkuna karqanku, contraykipi oqharikorqanku, leyniykitataj qhesacharqanku. Chantaqa profetasniykita wañucherqanku sut'inta ch'ataykuspa, qanman kutirikamunankuta willasqankurayku. May millaytataj contraykipi juchallerqanku. 
NEH.9.27	Chayraykumin enemigosninkoj makisninman jaywaykorqanki, paykunataj sinch'ita llakicherqanku. May llakiypi rikukuspataj qanmanta yanapata mañakusorqanku. Qantaj jatun munakuyniykirayku janaj pachamantapacha uyarerqanki; qorqankitaj chay ñak'arichejkunaj makisninmanta kacharichej runasta.
NEH.9.28	Chaywampis manaña ima llakiyninkupis kajtin watejmanta ñaupaqeykipi juchallillajñataj kanku. Chayrayku enemigosninkoj makisninman urmajta saqerqanki, chay runastaj mayta llakichej kanku. Chaymantataj yanapayniykita mañakullasojñataj kanku. Qantaj khuyakuspa uyarillajñataj kanki janaj pachamantapacha, ashkha kutista kacharichispa. 
NEH.9.29	Qantaj k'amej kanki leyesniykita watejmanta junt'aj churakunankuta. Paykunataj may kasqankuta yuyakuspa kamachisniykita mana kasojchu kanku. Nisqasniykitataj p'akej kanku, chay nisqasniykeqa kausayta qonka tukuy chaykunata, ruwajkunaman paykunataj qampa contraykita oqharikuspa, rumi sonqos kaspataj mana kasuta ruwarqankuchu. 
NEH.9.30	Ashkha watasta qanqa paykunawan pacienciakorqanki, Espirituykinejta, profetasniykinejtataj paykunaman willachej kanki, chaytapis manallataj kasojchu kanku. Chayraykutaj waj nacionespa kamachiynin uraman churarqanki. 
NEH.9.31	Chaywampis jatun khuyakuyniykirayku mana paykunataqa tukuyninkutachu tukucherqanki, nitaj saqerparerqankichu; khuyakoj Dios, munakuyniyojtaj kasqaykirayku.
NEH.9.32	Chayraykumari, noqaykoj Diosniyku, jatun Dios, atiyniyoj manachachikunataj kanki. Qanqa trato ruwasqaykipi munakuyniykitapis mana saqenkichu, ama qonqapuychu tukuy llakiykuna qhatirisqanmanta reyesniykuta, kurajkunasniykuta, sacerdotesniykuta, profetasniykuta, ñaupa tatasniykuta, jinataj tukuy aylluntinta, Asiriamanta reykunaspa tiemponmantapacha kunankama. 
NEH.9.33	Chaywampis qanqa mana ni ima juchayojchu kanki tukuy imas qhatiriwasqaykumantaqa, imaraykuchus qanqa cheqa sonqowan imatapis ruwawayku, noqaykutaj sajra kajta ruwayku. 
NEH.9.34	Nitaj reyesniyku, kurajkunasniyku, sacerdotesniyku, nitaj ñaupa tatasniykupis leykunasniykitaqa junt'arqankuchu, nillataj kamachiykunasniykita kasorqankuchu, nitaj k'amisqasniykitapis. 
NEH.9.35	Chaywampis paykunaqa jallp'ankupi munasqankupi kashaspa, ashkha allichaj imasta qoshajtiykipis, jinataj chay jatuchaj allin poqoj jallp'asta qoshajtiykipis, manapuni qantaqa yupaychasorqankuchu, nitaj sajra ruwasqankumanta t'aqakuspa kutirimusorqankuchu.
NEH.9.36	Kunantaj qhawariwayku kamachismanta kashasqaykuta ñaupa tatasniykuman jallp'ata qorqanki chaypa poqoyninmanta mikhunaykupaj, chay kikin jallp'allapitaj. 
NEH.9.37	Tukuy poqochisqasniykoqa juchasniykurayku reykunasta pataykuman apamorqanki, chaykunallapaj kashan. Paykunaqa munayninkuman jina noqaykuta kamachinawaykupaj jap'ikapuwayku, jinataj uywasniykutapis. Chayrayku may llakisqas kashayku, nispa.
NEH.9.38	Chay tukuy imasrayku noqaykoqa tukuy sonqowan kay qelqasqa tratota ruwayku. Kay sellasqa trato ruwasqamantaj sutisninkuta qelqaykunku kuraj kamachiwajkunasniyku, levitasniyku, jinataj sacerdotesniykupis.
NEH.10.1+NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Chay tratota ruwasqankuman sutisninkuta qelqajkunaqa karqanku: Hacaliaspa wawan kamachej Nehemiaswan, Sedequiaswan. Sacerdotestaj karqanku: Seraías, Azarías, Jeremías, Pasur, Amarías, Malquías, Hatús, Sebanías, Maluc, Harim, Meremot, Obadías, Daniel, Ginetón, Baruc, Mesulam, Abías, Mijamín, Maazías, Bilgai, Semaías ima.
NEH.10.9+NEH.10.10+NEH.10.11+NEH.10.12+NEH.10.13	Levitastaj karqanku: Azaniaspa wawan Josué, Binuytaj Henadadpa mirayninmanta karqa, Cadmielwan, jinataj wauqesnin Sebanías, Hodías, Quelita, Pelaías, Hanán, Micaía, Rehob, Hasabías, Zacur, Serebías, Sebanías, Hodías, Bani, Beninu ima.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Israel aylluta kamachejkuna karqanku: Paros, Pahat-moab, Elam, Zatu, Bani, Buni, Azgad, Bebai, Adonaías, Bigvai, Adín, Ater, Ezequías, Azur, Hodías, Hasum, Bezai, Harif, Anatot, Nebai, Magpías, Mesulam, Hezir, Mesezabeel, Sadoc, Judúa, Pelatías, Hanán, Anaías, Oseas, Hananías, Hasub, Halohes, Pilha, Sobec, Rehum, Hasbana, Maasías, Ahías, Hanán, Anán, Maluc, Harim, Baana ima.
NEH.10.28+NEH.10.29	Kay tukuy Israel ayllumanta kajkunapiwan, chay sacerdotes, levitas, punku qhawajkuna, takejkuna, yupaychana wasipi imastapis ruwajkuna, tukuy chay llajtayoj runasmanta Diospa junt'anankupaj t'aqakojkuna, warmisninkuwan khuska, qhari wawasninkuwan, warmi wawasninkuwan, tukuy yuyayniyoj yachaqajkunapiwan, familiasninkuwan jinataj kurajkunasninkuwan tantaykukorqanku Dioswan uj tratota ruwanankupaj. Jurarqanku Diospa leyninman jina purinankupaj. Chaytaj qosqa karqa Diospa kamachin Moisesnejta. Ajinamanta mana pantaspa junt'anankupaj Señor Diosninkoj kamachisqasninta, nisqasninta, leykunasninta ima. 
NEH.10.30	Kay jallp'api tiyakojkuna runasmanqa mana warmi wawasniykuta casaranankupaj qoykumanchu, nillataj munaykumanchu chay warmi wawasninkupis qhari wawasninkuwan casaranankuta.
NEH.10.31	Chayrayku, kay llajtayoj runasmanta tukuy laya granosta, poqochisqasninkutapis samakuna p'unchaypi, nitaj ni mayqen yuyarikuna fiesta p'unchaypipis, apamuwaykuman chayqa, mana imatapis rantiykumanchu. Ajinallatataj qanchis kaj watapeqa jallp'asninkuta samarichiykuman, manusniyku kajtapis perdonapuykuman.
NEH.10.32	Ajinallatataj nerqayku, sapa wata tawa gramos qolqeta qonaykutapuni Diosniykoj yupaychana wasinta yanapanapaj. 
NEH.10.33	Qollarqaykutaj Diospa ñaupaqempi nisqa t'antapaj, sapa día poqojkunamanta jaywanata, sapa día ch'aki mikhuy jaywanata jaywanapaj, sapa día q'olachinaspaj sapa killa ñaupaj diapi samakuna p'unchaypi jaywanaspaj, waj fiestaspi jaywanaspaj, tukuy laya jaywanaspaj, Israelpa juchasninmanta perdonta tarinapaj nisqa jaywanaspaj, jinallataj Diosniykoj yupaychana wasimpi ruwanapajpis.
NEH.10.34	Chay jawaqa, sacerdotes, levitas, tukuy ayllupis, sapa familiasninkuman jina suertesta choqarqayku apanaykupaj Diosniykoj yupaychana wasinman, llant'ata sapa wata apanaykupaj, mayk'ajpajchus apan karqa chayman jina, Señor Diosniykoj altarnimpi ruphachinapaj Moisespa leynimpi qelqasqa kasqanman jina. 
NEH.10.35	Jinallatataj parlanakorqayku sapa wata apanaykupaj Diosniykoj yupaychana wasinman chajrasniykoj ñaupajta poqoj chajrasniykumanta, jinataj tukuy poqoj sach'asniykumantapis. 
NEH.10.36	Jinallatataj aparqayku Diospa yupaychana wasinman kuraj kaj qhari wawasniykuta, wakasniykoj kuraj kaj uñasninta, ovejasniykumantapis, leypi qelqasqa kasqanman jina, yupaychana wasipi kaj sacerdotesniykoj ñaupaqempi. 
NEH.10.37	Jinallatataj parlanakorqayku Diosniykoj yupaychana wasimpi jallch'anasninman, sacerdotesman apanaykuta aswan allin kaj jak'usniykuta, poqoj sach'asniykoj poqoykunasninta, vinosniykumanta, jinataj aceiteykumanta aswan allin kajninta. Chanta nillarqaykutaj apanaykuta, levitasman tukuy chajra poqoykunasniykumanta chunkaman t'aqaspa ujnin kaj t'aqata. Paykunapuni tukuy llajtasniykupi chay chunkamanta ujnin t'aqa kajta, chay chajra poqoykunasniykumanta jap'inanku karqa.
NEH.10.38	Poqoykunamanta chunkaman t'aqasqata ujnin kaj t'aqata levitas tantamoj rejtinku paykunawan khuska Aarompa mirayninmanta uj sacerdote rinan tiyan. Chaymantataj levitasñataj apananku tiyan Diosninkoj yupaychana wasinman, mikhuna jallch'ana wasisninman, chay chunkaman t'aqasqasmanta ujnin kajta tukuy jap'isqankumanta. 
NEH.10.39	Israelitas, jinataj levitaspis apanqanku Señorman qonankuta: Trigomanta, vinomanta, aceitemanta ima, yupaychana wasipi jallch'ana kashanku chayman, llimphupaj qhawasqa imas kashanku chaykunawan, sacerdotes, ruwajkuna, chayman punku qhawajkunapis, jinataj takejkunapis kashanku chayman. Nerqaykutaj tratopi ruwaspa Diosniykoj yupaychana wasinta mana saqerparinaykuta.
NEH.11.1	Chay nacionmanta Jerusalén llajtapi kamachejkunaqa chaypi tiyakorqanku. Ayllumanta puchojtaj suerteta choqarqanku chunka familiasmanta ujnenqa Jerusalén llajtapi tiyakapunankupaj chay llimphupaj qhawasqa llajtapi. Chay isq'on kaj puchojkunari chay waj llajtitaspi tiyakapunanku karqa. 
NEH.11.2	Chaymanta tukuy aylloqa Jerusalén llajtapi mana pejpa nisqallan tiyakojkunata jatuncharqanku.
NEH.11.3	Kaykuna karqanku chay kutimpojkunamanta aswan kurajkunasninku Jerusalén llajtapi watejmanta tiyakapojkunaqa. Chay waj israelitastaj: Sacerdotes, levitas, yupaychana wasipi imastapis ruwajkuna, jinataj Salomompa mirayninmanta kaj kamachispis, sapa ujpis llajtasninkupi, kikin jallp'asninkupitaj, Judá jallp'api tiyakaporqanku.
NEH.11.4	Judá ayllumanta, jinataj Benjamín ayllumanta kajkunapis wakenqa Jerusalempi tiyakaporqanku. Judá ayllumanta kajkuna karqanku: Ataías, payqa Uziaspa wawan karqa, chaytaj Zacariaspata, chaytaj Amariaspata, chaytaj Sefatiaspata, chaytaj Mahalaleelpata, chaytaj Farespa mirayninmanta karqa. 
NEH.11.5	Maasiastaj Barucpa wawan karqa, chaytaj Colhozejpata, chaytaj Hazaíaspata, chaytaj Adiaspata, chaytaj Joiaribpata, chaytaj Zacariaspata, chaytaj Silonejpata wawan karqa. 
NEH.11.6	Farespa mirayninmanta Jerusalén llajtapi tiyakapojkunaqa karqanku tawa pachaj sojta chunka pusajniyoj, maqanakupaj jina sumachaj kallpayoj qharis.
NEH.11.7+NEH.11.8	Benjamimpa ayllunmantataj karqanku: Salú, paytaj Mesulampa wawan karqa, paytaj Joedpata, paytaj Pedaiaspata, paytaj Colaiaspata, paytaj Maasiaspata, paytaj Itielpata, paytaj Jesaiaspata, chaypa wauqesnin Gabaiwan, Salaiwan ima karqanku. Tukuypi karqanku isq'on pachaj iskay chunka pusajniyoj. 
NEH.11.9	Chaykunata pusaj kajqa Zicrej wawan Joel karqa, Senuaj wawan Judataj chay llajtapi qhepan kaj kamachej karqa.
NEH.11.10+NEH.11.11	Sacerdotesmantataj karqanku: Jedaiaswan, Jaquinwan. Jedaiasqa Joiaribpa wawan karqa, Seraiasqa Hilciaspa wawan, chaytaj Mesulampata, chaytaj Sadocpata, chaytaj Meraiotpata, chaytaj Ahitobpata, payri Diosta yupaychana wasipi kajkunaj kuraj kamachejnin karqa. 
NEH.11.12	Paywan khuska yupaychana wasipi llank'ajkuna familiaspis pusaj pachaj chunka iskayniyoj karqanku. Adaiastaj Jerohampa wawan karqa, paytaj Pelaliaspata, paytaj Amsispata, paytaj Zacariaspata, paytaj Pasurpata, paytaj Malquiaspata, 
NEH.11.13	paypa familiasnintaj sapa wasi tatas kajkunataj iskay pachaj tawa chunka iskayniyoj karqanku. Amasaitaj Azareelpa wawan karqa, paytaj Azaipata, paytaj Mesilemotpata, paytaj Imerpata. 
NEH.11.14	Chaypa familiasnintaj kallpayojkuna maqankojkunaqa pakaj iskay chunka pusajniyoj runas karqanku, kamachejninkutaj Gedolimpa wawan Aabdiel karqa.
NEH.11.15	Levitasmantataj karqanku: Semías, paytaj Hasubpata, paytaj Azrikampata, chaytaj Hasabiaspata, chaytaj Bunipata. 
NEH.11.16	Sabitaiwan, Jozabadwanqa levitaspa kuraj kamachejninku karqanku. Paykunaqa mink'asqas karqanku yupaychana wasej jawannejpi llank'achinaspaj. 
NEH.11.17	Mataniasqa Micaíaj wawan, chaytaj Zabdijpata, paytaj Asafpata. Payqa takejkunaj kuraj kamachejninku karqa, chay takejkuna Diosman yupaychanamanta takejtinku, jinataj graciasta qojtinku Diosta yupaychana chay horapi. Bacbuquiasqa chay ayllumanta qhapaj kaj kamachej karqa. Abdaqa Samuaj wawan, paytaj Galalpata, chaytaj Jedutumpata wawan karqa. 
NEH.11.18	Llimphupaj qhawasqa Jerusalén llajtapi levitasqa tukuyninkupi karqanku iskay pachaj pusaj chunka tawayoj.
NEH.11.19	Punkusta qhawajkunataj karqanku: Acubwan, Talmonwan, chanta familiasninkuwan ima pachaj qanchis chunka iskayniyoj.
NEH.11.20	Sacerdotesmanta, levitasmanta puchoj israelitastaj Judá jallp'api, waj llajtitaspipis tiyakaporqanku, sapa ujpis jallp'asninkupi. 
NEH.11.21	Chaywampis Diosta yupaychana wasipi ruwajkunaj kamachejkunasninku Zihawan, Gispawan ima Ofel nisqa cheqapi tiyakaporqanku.
NEH.11.22	Jerusalempi levitaspa kamachejninkoqa karqa Uzi. Payqa Banej wawan karqa, paytaj Hasabiaspata, paytaj Mataniaspata, paytaj Micaiajpata, Asafpa mirayninmantataj karqanku. Paykunaqa takejkunata yachachej kanku, Diosta yupaychana wasipi ruwajkunatawan. 
NEH.11.23	Kaytaqa rey kamachisqa, takejkunaqa sapa día rak'iyninkuman jina Diosta yupaychana wasipi ruwanankupaj.
NEH.11.24	Judá ayllumanta Seraj mirayninmanta Mesezabeelpa wawan Pataiastaj llajtaj kamachejnin karqa reypa ñaupaqempi, tukuy ima ruwaykunapi.
NEH.11.25	Judá ayllumanta wakinkunataj tiyakorqanku: Kiriat-arbapi, Dibompi, Jekabseelpi, 
NEH.11.26	Josuepi, Moladapi, Bet-peletpi, 
NEH.11.27	Hazar-sualpi, Beersebapi, 
NEH.11.28	Siclagpi, Meconapi, 
NEH.11.29	En-rimompi, Zorapi, Harmutpi, 
NEH.11.30	Zanoapi, Adulampi, Laquispi, Azecapi ima; tukuy ranchosnimpi chay campo jallp'asnimpi ima. Tiyakorqankutaj Beersebamantapacha Hinon vallekama. 
NEH.11.31	Benjamín ayllumanta kajkunataj tiyakorqanku Gebapi, Micmaspi, Aiapi, Betelpi, chay ranchosnimpi ima. 
NEH.11.32	Anatot llajtapipis, Nobpi, Ananiaspi, 
NEH.11.33	Hasorpi, Ramapi, Gitaimpi, 
NEH.11.34	Hadidpi, Seboimpi, Nebalatpi, 
NEH.11.35	Lodpi, Onopi, Artesanos valle nisqapipis. 
NEH.11.36	Chay jawataj levitasqa Judá ayllumanta kajkunawan Benjamín ayllupi tiyakorqanku.
NEH.12.1	Kaykuna kanku sacerdoteswan levitaswan kutimpojkuna, Salatielpa wawan Zorobabelwan, Josuewan ima. Sacerdotesqa kaykuna karqanku: Seraías, Jeremías, Esdras, 
NEH.12.2	Amarías, Maluc, Hatús, 
NEH.12.3	Secanías, Rehum, Meremot, 
NEH.12.4	Ido, Gineto, Abías, 
NEH.12.5	Mijamín, Maadías, Bilga, 
NEH.12.6	Semaías, Joiarib, Jedaías, 
NEH.12.7	Salú, Amoc, Hilcías, Jedaías ima. Kaykuna karqanku sacerdotespa kurajkunasninku, jinataj familiasninku ima Josuejpa tiempompi.
NEH.12.8	Levitastaj kaykuna karqanku: Josué, Binúy, Cadmiel, Serebías, Judá, Matanías ima. Payqa, chay llank'aj masisninwan khuska takiykunaswan Diosta yupaychanapaj mink'asqas karqanku. 
NEH.12.9	Bacbuquiaswan Uniwampis llank'aj masisninkuwan khuska kikillantataj ruwarqanku.
NEH.12.10	Josueqa Joiacimpa tatan karqa, Joiacintaj Eliasibpata, Eliasibtaj Joiadajpata, 
NEH.12.11	Joiadataj Johanampata, Johanantaj Jaduajpa wawan karqa.
NEH.12.12	Joiacimpa tiemposnimpitaj sacerdotesqa familiaspi kamachejkuna karqanku: Seraías, familiamantaqa Meraías karqa, Jeremiasmantaqa Hananías karqa; 
NEH.12.13	Esdraspamanta Mesulam, Amariaspamantataj Hohanán, 
NEH.12.14	Melicojpamanta Jonatán, Sebaniaspamanta José, 
NEH.12.15	Harimpamanta Adna, Meraiotpamanta Helcai, 
NEH.12.16	Idojmanta Zacarías, Ginetompamanta Mesulam, 
NEH.12.17	Abdiaspamanta Zicri, Miniamimpamanta Moadiaspamantawan Piltai, 
NEH.12.18	Bilgammanta Samúa, Semaiaspamanta Jonatán, 
NEH.12.19	Joiaribpamanta Matenai, Jedaiaspamanta Uzi, 
NEH.12.20	Salaipamanta Calai, Amocpamanta Eber, 
NEH.12.21	Hilciaspamanta Hasabías, jinataj Jedaiaspamanta Natanael ima.
NEH.12.22	Eliasib Joiada, Johanán, jinataj Jadúaj tiemposninkumantapacha levitasqa, jinallataj sacerdotespis sapa familiapi tatas jina kamachinankupaj churasqas karqanku, Persiapi rey Daríoj tiemponkama. 
NEH.12.23	Levejpa mirayninmanta kajkuna sapa familiapi kamachej tatas jina, chay willaykunasniyoj libropi sutisninkuta qelqacherqanku Eliasibpa allchhin Johanampa tiemponkama. 
NEH.12.24	Levitaspa kurajkunasninkutaj karqanku: Hasabías, Serebías, Josué, Binúy, Cadmiel ima. Paykunaj llank'aj masisninkupis paykunaj ñaupaqenkupi kasharqanku, sapa ujpis mit'asninkupi Señorta yupaychaspa agradecespa ima, imaynatachus Diospa runan rey David kamachisqanman jina. 
NEH.12.25	Yaykuna punkusta qhawajkunataj karqanku: Matnías, Bacbuquías, Obadías, Mesulam, Talmón, Acub ima. 
NEH.12.26	Kaykunaqa kausarqanku Josadacpa allchhin Josuejpa wawan Joacimpa tiemposnimpi, jinataj kamachej Nehemiaspa tiempompi, sacerdote yachachej Esdraspa tiempompi ima.
NEH.12.27	Jerusalén perqata Diosman jaywana p'unchay chayamojtinkamataj, tukuynejpi levitasta mask'arqanku, maypichus tiyakusqasninkupi ima. Tarispataj Jerusalenman pusarqanku Diosman perqata jaywanankupaj, kusiywan, takiykunaswan, yupaychaykunaswan ch'ajwarispa platillosta arpasta, lirastapis. 
NEH.12.28+NEH.12.29	Takejkuna levitastaj Jerusalén qayllasmanta rerqanku, Netofa ranchosmanta, Gilgal wasismanta, Gebajmanta, jinataj Azmavetpa ranchosninmantapis. Chay takejkunaqa Jerusalén llajta qayllaspi ranchosta ruwakusqanku. 
NEH.12.30	Chaypacha levitas, jinataj sacerdotespis llimphuchakorqanku. Chaymantataj tukuy ayllusta llimphucharqanku, llajtaj punkusninta, perqasninta ima.
NEH.12.31	Chaymantataj Judá ayllumanta kamachejkunata perqa pataman wicharicherqani. Iskay jatuchaj t'aqasta takejkunata muyurinankupaj churarqani, chay ujnin kaj t'aqaqa perqa patanta rerqa pañaman, Q'opa wijch'una Punku nisqa ladoman. 
NEH.12.32	Chay takejkunaspa qhepantataj Osaías risharqa Judamanta khuskan kamachejkunawan. 
NEH.12.33	Chaykuna karqanku Azariaswan, Esdraswan, Mesulanwan, 
NEH.12.34	Judawan, Benjaminwan, Semaiaswan, Jeremiaswan ima. 
NEH.12.35	Sacerdotesmanta kajkunaqa trompetaswan qhaterqanku, chaykuna karqanku: Jonatampa wawan Zacarías. Paypa ñaupa tatasninkutaj karqanku: Semaías, Matanías, Micaías, Zacur, jinataj Asaf. 
NEH.12.36	Chay jawa familiasninmantataj karqanku: Semaías, Azarael, Milalsi, Gilalai, Maai, Matanael, Judá, Hanani, ima. Chaykunaqa Diospa runan Davidpa tocanasninta tocaj kanku. Paykunaj ñaupaqenkutaqa yachachej Esdras risharqa. 
NEH.12.37	Juturi Punku nisqa chaynejta rispa perqa patanta, wicharerqanku Davidpa llajtanman wicharina gradanta, Davidpa palacionninmanta patanejmantapacha Yaku Punku nisqakama, chayqa inti llojsimuynejpi jina kashan.
NEH.12.38	Chay iskay t'aqa takejkunataj lloq'eman rerqanku. Noqaqa chay takejkunaj qhepanta perqa patanta rerqani tukuynin runasmanta khuskanninwan Hornos Torre nisqamantapacha chay ancho perqakama. 
NEH.12.39	Efraín punkunta pasarqayku, chanta Jesanaj punkunnejta, chaymantataj Challwas Punku nisqanejta, Hanaeel Torrenejta, jinataj Cien Torre nisqanejta Ovejas Punku nisqakama. Sayaykorqaykutaj Soldados qhawana Punku nisqapi. 
NEH.12.40	Chaymantataj iskaynin takejkuna t'aqas Diospa wasinman yaykuporqanku. Noqataj chay kamachejkunawan khuska yaykullarqaykutaj.
NEH.12.41	Trompetasta waqachej sacerdotestaj karqanku: Eliacim, Maaseías, Miniamín, Micaías, Elioenai, Zacarías, Hananías, 
NEH.12.42	Maasías, Semaías, Eleazar, Uzi, Johanán, Malquías, Elam, Ezer ima. Takejkunataj tukuyninku ujllapi sinch'ita takerqanku, Izrahíastaj paykunata yachachisharqa.
NEH.12.43	Chay p'unchaypi ashkha uywa wañuchisqasta jaywarqanku, runastaj mayta kusikorqanku Dios paykunaman jatun kusiyta qosqanrayku. Warmiswan wawaswampis sinch'itapuni kusikusharqanku. Jerusalempi kusikusqankoqa karumantapacha uyarikorqa.
NEH.12.44	Chay tiempopi runasta churarqanku waqaychana wasispi jallch'achinankupaj, qolqe kajmanta jaywanasta, ñaupaj poqojkunamanta, sapa chunkamanta ujnin t'aqasqata, leypa nisqanman jina. Chaykunataqa sapa llajtamanta chayachimoj kanku sacerdotespaj, levitaspajwan. Judamanta kajkunaqa maytapuni kusikorqanku sacerdoteswan, levitaswan chay jina k'achatapuni ruwasqankumanta.
NEH.12.45	Sacerdoteswan levitaswan Diosninkuman yupaychanasta qoj kanku, jinataj chay llimphuchakuna nisqatawan ruwaj kanku. Jinallataj takejkunawan, punku qhawajkunawampis ruwaj kanku Davidwan wawan Salomonwan nisqankuman jina. 
NEH.12.46	Ñapis Davidpa, chanta Asafpa tiemposninmantapacha kurajkunas churasqas karqanku, takiykunata, Diosman yupaychaykunasta, graciasta qoykunastawan yachachinankupaj.
NEH.12.47	Ajinaqa Zorobabel kamachishajtin, jinataj Nehemías kamachishajtimpis, tukuynin Israel ayllumanta kajkuna sapa día mikhunasta apamoj kanku, takejkunapaj, punku qhawajkunapaj levitaspajwan. Levitaspis t'aqaspa qollajtaj kanku Aarompa mirayninmanta kajkunaman.
NEH.13.1+NEH.13.2	Chaypacha Moisespa libronqa tukuypa ñaupaqempi sut'ita leekorqa. Chaypitaj qelqasqa karqa amonitas, jinataj moabitaspis Diospa ayllunman mana jayk'ajpis chajrukunankuta, paykunaqa israelitasman mana mikhunaswan, jinataj ujyanaswan taripaj llojsisqankurayku. Manachayqa Balaamman llok'iykusqanku israelitasta ñakanampaj. Chaywampis Diosniykoqa maldicionmanta bendicionman tukucherqa. 
NEH.13.3	Ajinaqa, leypi nisqanta uyarispa israelitas ukhumanta t'aqarqanku chay waj llajtayojkunawan chajrukojkunata.
NEH.13.4	Kaymanta aswan ñaupajta sacerdote Eliasib churasqa karqa Diosniykoj yupaychana wasimpi llank'ana wasipi kamachinampaj. Eliasibqa Tobiaswan aylluchakusqa. 
NEH.13.5	Eliasibqa payman uj jatun wasita qosqa, chay wasillapi ñaupajtaqa jallch'aj kanku jaywasqasta, inciensota, imaswanchus Señorta yupaychaj kanku chaykunata, sapa chunkamanta ujta t'aqaj kanku chayta, granomanta, vinomanta, aceitemantawan. Chaykunata qoj kanku, levitasman, takejkunaman, punku qhawajkunamanwan qonanku kaj chayta. Chay jawataj sacerdotesman imastapis qonanku karqa. 
NEH.13.6	Kay tukuy imas kashajtenqa mana noqaqa Jerusalempichu kasharqani. Babiloniamanta rey Artajerjes kinsa chunka iskayniyoj watataña kamachishajtin reypaman kutiporqani. Chaymanta uj chhika tiempomantataj reymanta mañarqani kutirinaypaj. 
NEH.13.7	Jerusalenman chayaspataj rikorqani Eliasib uj mana walej imata ruwasqanta, Tobiasta kasunanrayku, Diosta yupaychana wasej patiompi uj jatun wasita qospa. 
NEH.13.8	Chay ruwasqanqa sinch'ita phiñachiwarqa, wijch'umorqanitaj jawaman chay Tobiaspa wasimpi kasharqa chay tukuy imasta. 
NEH.13.9	Chaymantataj kamacherqani llimphuchanankuta, watajmantataj churampunankuta maymantachus orqhomorqanku chay kikinman Diosta yupaychana wasimpi ruwanasninku imasta, jaywanasta, jinataj inciensostapis.
NEH.13.10	Yachallarqanitaj levitasmampis mana qopusqankuta qopunanku karqa chay imasta. Señorqa yupaychanankupaj churasqas kajkuna, levitaswan, takejkunawan sapa ujpis jallp'asninkuman ripusqanku. 
NEH.13.11	Chaypacha chay kuraj kamachejkunata k'amerqani: Imaraykutaj chay jinata Diosta yupaychana wasita qonqarparerqankichejri?, nispa. Chaymantataj paykunata wajyachiytawan chay ruwanasninkuman churaykaporqani. 
NEH.13.12	Judamanta kajkunaqa tukuyninku chay jallch'ana wasisman chunkasmanta ujta t'aqasqasninkuta, granomanta, vinomanta, aceitemanta ima. 
NEH.13.13	Chaymantataj chay jallch'ana wasista qhawanankupaj churarqani sacerdote Selemiasta, qelqeri Sadocta, uj levita runatawan Pedaías sutiyojta. Paykunata yanapanampajtaj churarqani Hananta, payqa karqa Zacurpa wawan, Mataniaspa allchhintaj, allin sonqoyoj runas kasqankurayku. Paykunata churarqani, jinallataj llank'aj masisninkumampis mikhuykunata rak'iranankupaj. 
NEH.13.14	Diosníy, yuyarikuway ari! Yuyarikuwan ari kay ruwasqasniymanta, amataj qonqapuychu Diosniypa yupaychana wasimpaj allin kajta ruwasqaymanta, chaypi qanta yupaychanasunkupaj!
NEH.13.15	Chay p'unchaykunapi rikullarqanitaj Judá ayllu ukhupi wakin runas samakuna p'unchaypi uvasta sarunaspi sarushasqankuta vinota ruwanankupaj, trigo q'apistapis marq'ashasqankuta. Rikullarqanitaj burrostapis vino chajnasqasniyojta uvas t'isnusniyojta, higokunasniyojta, tukuy laya q'epis chajnasqasniyojta qhatirikuspa Jerusalén llajtaman samakuna p'unchaypi apashajta. Chaypacha k'amerqani chay samakuna p'unchaypi vendenasninkuta vendemushasqankumanta. 
NEH.13.16	Chay jawataj llajtamanta wakinkuna Tiro llajtapi tiyakuspa, challwasta tukuy laya vendenastapia apamoj kanku chay samakuna p'unchaypi Jerusalempi judiosman vendenankupaj. 
NEH.13.17	Chaypacha noqa k'amerqani Judamanta kurajkunata: Ima sajratataj ruwashankichej samakuna p'unchayta ch'ichichaspari? 
NEH.13.18	Kay kikillantataj ñaupa tatasniykichejqa ruwarqanku. Chayraykutaj Diosninchejqa chay chhika llakiykunasta patanchejman apamuwarqanchej, jinataj kay llajtamampis. Astawanrajchu Diostaqa Israelpa contrampi phiñachiyta munashankichej samakuna p'unchayta ch'ichichasqaykichejwan?, nispa.
NEH.13.19	Chaypacha kamacherqani samakuna p'unchaypi ñaupaqen p'unchaypiña ch'isiyaykushajtin Jerusalén llajtaj punkusnin wisq'akunanta, amataj kicharikunanta chay p'unchay pasanankama. Chay jawataj punkusman churarqani wakin kamachisniyta chay samakuna p'unchaypi ama ima qhatupis yaykumunampaj. 
NEH.13.20	Chay ranqherosqa, jinataj chay qhatusniyojpis iskay kutita Jerusalén llajta jawapi puñorqanku. 
NEH.13.21	Noqataj paykunata k'amerqani: Imaraykutaj qankuna kay perqa wasapi puñurashankichejri? Ujtawanchus jinata ruwankichej chayqa, noqa qankunata presochasqaykichej, nispa. Chaymantapacha manaña ujtawan chay samakuna p'unchaypi jamorqankuchu. 
NEH.13.22	Chaymantataj levitasta kamacherqani llimphuchakuspa punkusta qhawaj rinankuta, jinamanta chay samakuna p'unchay ama ch'ichichasqa kanankupaj. Diosníy, kay tukuy ima ruwasqaymanta yuyarikuway, khuyakuwaytaj chay k'acha munakuyniykiman jina!
NEH.13.23	Ajinallatataj chay diaspi rikorqani wakin judiosmanta kajkuna waj llajtayoj warmiswan casarasqankuta. Chaykuna karqanku Asdodmanta, Amonmanta, Moabmanta ima. 
NEH.13.24	Wawasninkumanta khuskannintaj Asdod parlayta parlarqanku, chay waj nacionesmanta ima, manataj judiospa parlayninkutaqa parlarqankuchu. 
NEH.13.25	Paykunata k'amirarqani, maldicerqanitaj. paykunamanta wakintaqa maqararqani, chujchasninkutataj sik'irarqani. Kamacherqanitaj Diosrayku juranankuta, amaña ujtawan warmi wawasniykichejta, nitaj qhari wawasniykichejtapis chay waj llajtayojkunawan casarachiychejchu; nillataj qankunapis warmisninkuwan casarankichejchu. 
NEH.13.26	Manachu Israelpa reynin Salomompis ajinata ruwaspa juchallerqa? Chaywampis tukuynin nacionesmanta nisqaqa mana ujpis pay jina reyqa karqachu. Diosqa payta munakorqa, tukuynin israelitasmantataj rey kanampaj churaykorqa. Chay waj llajtayoj kaj warmis paytaqa juchallicherqanku. 
NEH.13.27	Chayrayku mana saqesqaykuchu chay waj llajtayoj warmiswan casaraspa chay jina millayta Diosninchejpa contrampi juchallejtaqa.
NEH.13.28	Kuraj kaj sacerdote Eliasibpa wawan Joiadaj wawanqa ujnin kaj horonita Sanbalatpa tolqan karqa. Chayta ñaupaqeymanta ayqecherqani. 
NEH.13.29	Diosníy, yuyarikuy ari sacerdote kayta ch'ichichasqankuta, jinallataj sacerdoteswan levitaswan trato ruwasqaykita ch'ichichasqankutapis.
NEH.13.30	Ajinaqa chay tukuy waj llajtayojkunasmanta t'aqarqani. Sacerdotesta, levitastapis t'aqasninkuman juntuchaspa sapa ujninkuta ruwanasninkuman churaykaporqani. 
NEH.13.31	Kamachillarqanitaj ima p'unchaykunapichus llant'ata churanasninkuta, jinataj chay ñaupa poqoykunatapis jaywanankuta. Diosníy, yuyarikuway ari, khuyarinawaykimanta.
EST.1.1	Kaymin pasarqa Asuero rey kashajtin. Payqa pachaj iskay chunka qanchisniyoj suyusta kamacherqa. Chay llajtastaj karqanku Indiamanta Etiopiakama. 
EST.1.2	Chay p'unchaykunapi Asueroj kamachinampa palacionqa Susa llajtapi kasharqa.
EST.1.3	Rey Asueroqa kinsa watataña kamachishaspa, sumaj fiestata wakicherqa, kamachiysejkunasnimpaj, yanapajkunasnimpaj, Persiamanta, Mediamantawan soldadosta kamachejkunajpa kurajkunasninkupaj, chay tukuy suyuspi kamachejkunapaj, kurajkunapajwan. 
EST.1.4	Paykunataqa tantacherqa kamachiynimpa qhapaj kayninta, may jatun kayninta, atiynimpa lliphipiynintawan rikuchinampaj. Chay fiestaqa pachaj pusaj chunkayoj p'unchaykunata karqa. 
EST.1.5	Chay p'unchaykuna junt'akushajtintaj, reyqa qanchis p'unchaykunatawan waj fiestatawan ruwarqa palacioj huertan ukhupi. Chay fiestamanqa wajyacherqa tukuy runasta kamachinan Susa llajtapi tiyakojkunata, jatunta juch'uytapis. 
EST.1.6	Chay palacioj pationqa sumaj k'achanchasqa karqa yuraj telaswan, q'omer telaswan, azul telaswan ima. Chaytataj jap'icherqanku linomanta ruwasqa kuli q'aytuswan, qolqemanta ruwasqa sortejaspa chaupinta chay q'aytuswan jusk'urachispa. Chaykunataj jap'ichisqas karqanku marmolmanta ruwasqa sayantasman. Chay ukhupi tiyanastaj qorimanta karqa, qolqemantawan. Chay pampantaj k'acha rumiswan losasqas karqanku: Pórfido nisqawan, marmolwan, alabastrowan, jacinto nisqa rumipiwan.
EST.1.7	Chaymantaqa vinota ujyarqanku imaymana rijch'aj qori vasospi. Reypa k'acha kasqanman jina vino may ashkha karqa. 
EST.1.8	Reyqa chay palaciompi kaj mayordomosninta kamacherqa, ama pitapis munajta mana munajtaqa ujyachinankuta. Manachayqa chay wajyachisqasnin maytachá atisqankuman jina ujyakunankuta. 
EST.1.9	Reina Vastipis, chay rey Asueroj wajyachisqasnimpa warmisninman chay palacio ukhullapitaj sumaj mikhuykunata mikhuchillarqataj.
EST.1.10	Qanchis kaj p'unchaypi rey Asueroqa vinowan machasqallaraj kashaspa, qanchis kamachisninta wajyarqa: Mehumanta, Biztata, Harbonata, Bigtata, Abagtata, Zetarta, Carcastawan. 
EST.1.11	Paykunata kacharqa ñaupaqenman reina Vastita pusarimunankuta sumaj k'achanchasqata, pilluwan churaykusqata, jinataj chay reywan kasharqanku chay kurajkunapis rikunankupaj. Cheqamanta reinaqa k'achita karqa. 
EST.1.12	Reina Vasteqa reypa kachasnin runasta mana kasumorqachu. Chayrayku paypajqa maytapuni phiñarikorqa. 
EST.1.13	Chaymanta reyqa leyesmanta yachajkunata tapurerqa. Reyqa tapunampuni kaj, runaj cheqan ruwanasninmanta yachajkunata. 
EST.1.14	Chaypachataj, reywan kasharqanku: Carcena, Setar, Admata, Tarsis, Meres, Marsena, Memucán ima. Chaykunaqa qanchis karqanku, Persiamanta, Mediamantawan sumaj kurajkuna. Paykuna karqanku reypa ajllakusqasnin yuyaychajkunasnintaj. 
EST.1.15	Chaypi reyqa paykunata tapukorqa, layman jina, imatachus reina Vastita ruwananta, kamachisqanta mana kasuta ruwaspa, kachasqasnin runasta mana kasumusqanmanta.
EST.1.16	Chanta, Memucán sutiyoj, reypa ñaupaqempi, kurajkunaj ñaupaqempiwan sayaykuspa, nerqa: Reina Vasteqa mana reypa contrallantachu juchallin, manachayqa tukuy kaypi kaj kuraj runaspa contrantawan, rey Asuero kamachishan chay llajtaspa contrantawan juchallin. 
EST.1.17	Kay jinata, reina Vastej ruwasqantaqa tukuy warmis yachanqanku. Paykunapis qosasninkuta mana kasuta ruwanqankuchu. Nenqankutaj: Rey Asueroqa reinata pusachimuyta munarqa, reina Vastitaj mana kasumorqachu, nispa. 
EST.1.18	Persiamanta, Mediamantawan kaypi kaj kurajkunaj warmisninkupis reinaj kay ruwasqanta yachaytawan, qosasninkuwan churankuyta qallarenqankupacha, pisipajtaj qhawanqanku, phiñanakuyllataj kanqa. 
EST.1.19	Chayrayku, sichus qanman kay allin rijch'asunki chayqa, reyníy, rey jina uj kamachiyta orqhoy. Chaytaj qelqasqa kachun Persia llajtamanta, Media llajtamantawan kamachiykunaswan khuska, ama jayk'ajpis kaykunaqa p'akisqas kanankupaj. Chay reina Vasteqa amaña jayk'ajpis rey Asueroj ñaupaqanman jamuchunchu. Reytaj pitachá munasqanta reinata churachun, Vastimanta aswan allin kaj warmita. 
EST.1.20	Kay jinata reypa kamachisqanta, rey Asuero kamachishan chay tukuy llajtaspi uyarisqa kachun, ajinamanta warmisqa qosasninkuta kasunankupaj, kurajkuna kajtinkupis, mana kurajkuna kajtinkupis.
EST.1.21	Chay jinata Memucampa yuyaychasqanqa reyman, chanta chaypi kurajkunamampis allin rijch'arqa. Paytaj Memucampa nisqantaqa ruwarqapacha. 
EST.1.22	Kamachisharqa chay llajtasman chay kamachisqata qelqaspa apacherqa, sapa uj suyuspa kikin qelqayninkupi, kikin parlayninkupikamataj. Chay kamachisqapeqa nerqa sapa uj qhareqa warminkuwan kasuchikunankuta. Ajinamanta chay kamachisqataqa sapa llajtapi, ima parlaytachá parlanku, chaykunapi willakunanta.
EST.2.1	Chay qhepantataj rey Asueroqa, phiñakuynin thasnukojtin Vastimanta yuyarikorqa, mana allinta ruwasqanmanta, Vastej contranta uj kamachiyta orqhosqanmantawan. 
EST.2.2	Chanta reymanqa yanapajkunasnin nerqanku: Qampajqa, reyníy, qharita manaraj rejsejkuna k'acha sipaskunata mask'achunku. 
EST.2.3	Chaypajtaj, maymantapachachus kamachishanki chay llajtaspi uj runata ajllaspa churay, pay chay llajtasmanta sumaj sipaskunata ajllaspa kay Susa llajtapi palacioykiman pusachimunampaj, maypichus warmispaj wasi kashan chayman. Chaypitaj reypa kamachin warmista waqaychaj Hegai qhawachun. Chaypitaj chay runaqa k'achanchakunapaj kaj imasta jaywachun. 
EST.2.4	Chaypitaj mayqen sipaschá reyman allin rijch'anqa chay kajtaj Vastej cuentanmanta reinanqa. Chayta nisqankutaj reypajqa sumaj allin karqa, kikintataj ruwarqa.
EST.2.5	Reypa tiyakunan Susa llajtapi uj judío runa karqa. Payqa karqa Jairpa wawan Mardoqueo nisqa. Payqa karqa Cispa mirayninmantawan, Simeej mirayninmantawan. Chanta Jairpa mirayninmanta, Benjamín ayllumantawan karqa. 
EST.2.6	Chay ñaupajta Mardoqueotaqa Jerusalenman apachisqanku, ashkha runastawan, chanta Judá llajtaj reynin Jeconiastawan khuska. Paykunataqa Babiloniamanta rey Nabucodonosor apachimusqa. 
EST.2.7	Mardoqueoqa uj Hadasa sutiyojta uywakusqa. Chaytaj karqa tiompa wawan Ester nisqa. Payqa wajchita karqa tatasnin wañurapusqanrayku. Chanta chay sipasqa may sumaj k'achita sumaj qhawaykachayniyoj karqa. Payta Mardoqueoqa wawanta jina uywakusqa. 
EST.2.8	Maypachachus reypa kamachisqan tukuynej llajtasman llojserqa chaypacha, ashkha sipaskunata Susa llajtapi reypa palaciompi, warmispaj wasi kashan chayman tantaykukorqanku, maypichus Hegaeqa warmista waqaychaj chayman. Esterpis chayllamantaj pusasqa karqa.
EST.2.9	Ester sipasqa mayta reywan munachikorqa, pay aswan munasqa kajtintaj, sumaj p'achaswan p'achallicherqanku, mikhunastapis sumajnin kajta qorqanku. Kamachisnin kanampajtaj reypa wasimpi kaj qanchis sipaskunata qorqanku. Reyqa Esterta, chay sipaskunatawan aswan sumachaj wasispi kaj cuartospi tiyacherqa.
EST.2.10	Esterqa mana willakorqachu maymantachus kasqanta, nitaj ima ayllumantachus kasqantapis, Mardoqueo, ama chaymanta willakunanta kamachisqanrayku. 
EST.2.11	Mardoqueoqa sapa p'unchay warmispa palacion punkusta puriykachamorqa, yachanampaj imaynachus Ester kashasqanta, imaynatatajchus payta qhawashasqankutawan.
EST.2.12	Chay sipaskunaqa chunka iskayniyoj killasta k'achanchakunanku karqa warmispaj kamachiy churasqa kasqanman jina, reypa ñaupaqenman ujtaj ujtaj rinankupaj. Sojta killa ukhupi mirra nisqa aceitewan tukuy ukhunkuta jawikunanku karqa. Sojta killapitaj waj sumaj q'apashaj jawinawan jawikunanku karqa, warmis jawikuyta yachanku ajinata. Chay jinata k'achanchakuyta yachaytawantaj, sapa uj sipas mit'ampi rinan karqa rey Asueroj ñaupaqenman rikuchikoj. 
EST.2.13	Chay sipaskunaqa warmispa palacionmanta rispa reyta watukamoj kanku, imatachá chay sipas mañakoj chaywan p'achallikuspa. 
EST.2.14	Chay sipasqa ch'isiyaykuyta reypa palacionman rej. Q'ayantin paqarintaj warmispa ujnin kaj palacionman rej. Paykunataqa waqaychaj reypa kamachin Saasgaz sutiyoj. Paytaj reypa warmisninta qhawaj. Payqa mana reymanqa rillajchu. Rey pitachus wajyamuy nejtillan payqa kasoj.
EST.2.15	Mardoqueoj tion Abihailpa wawan Esterman, rinan chayamojtintaj Esterqa ni imata apakorqachu, reypa kamachin Hegai imatachus apakuy nerqa chaykunasllawan rerqa. Chaykama Esterqa tukuywanña mayta munachikorqa, payta rikoj kanku chaykunantinwan. 
EST.2.16	Esterqa rey Asueroj palacionman pusasqa karqa chunka killa kashajtin, Tebet nisqa killapi, qanchis watataña kamachishajtin. 
EST.2.17	Reyqa Esterta maytapuni munakorqa tukuynin warmismanta astawan. Ajinamanta, Esterqa reypa sonqonta astawan suwarqa tukuy sipaskunamanta nisqaqa. Chaypacha, reyqa Esterpa umanman uj pilluta churarqa Vastej cuentanmanta reina kanampaj. 
EST.2.18	Chaymanta, reyqa jatun mikhuykunata wayk'ucherqa Esterpa sutimpi, ajllasqa kurajkunasninman, kamachisninmanwan mikhuchinampaj. Impuestostataj chay kamachisharqa chay llajtasmanta pisiyacherqa. Chay reyqa atisqanta uj rey jina t'inkasta jaywararqa, may jina qhapaj k'acha kayninman jina.
EST.2.19	Chaypacha ujtawan chay sipaskuna tantasqas kashajtinku, Mardoqueoqa reypa palacion punkupi tiyasharqa. 
EST.2.20	Esterqa, Mardoqueoj nisqanman jina, mana willakorqachu may nacionmantachus kasqanta, nitaj pi ayllumantachus kasqantapis. Chayrayku payqa Mardoqueoj nisqallanta kasorqa, juch'uymantapacha yachachisqa kasqanman jina. 
EST.2.21	Chaypacha reypa palacion punkupi Mardoqueo tiyashajtin, mayta phiñakorqanku reypa iskay kamachisnin Bigtanwan, Tereswan. Wakichikushasqankutaj rey Asuerota wañuchinankupaj. Paykunaqa palacio punkuta qhawajkuna karqanku. 
EST.2.22	Chay imasta yachaytawan Mardoqueoqa, reina Esterman willarqa. Estertaj Mardoqueoj sutimpi reyman willaykorqa. 
EST.2.23	Reytaj chay imasta tapuchispa cheqatapuni kasqanta yachaytawan, iskaynin kamachista warkhuchispa sipirparicherqa. Chay imasta reypa ruwasqasnenqa, Crónicas nisqa reypa librompi qelqasqa kashan.
EST.3.1	Chaymanta qhepata rey Asueroqa Agagpa mirayninmanta Hamedataj wawan Amanta churarqa jatun Kamachej kanampaj, chay palaciopi tukuy kamachejkunatapis pay kamachinampaj. 
EST.3.2	Palacio punkupi reypa kamachisnin tukuyninku k'umuykukuspa Amanman qonqorikorqanku, reypa kamachisqanman jina. Mardoqueotaj Amanman mana qonqorikorqanchu, nitaj allintapis kasuta ruwarqachu.
EST.3.3	Reypa kamachisnin punkupi kasharqanku, Mardoqueota taporqanku: Imajtintaj qan reypa kamachisqanta mana kasunkichuri?, nispa. 
EST.3.4	Sapa kuti ajinata payta tapojtinku payqa manapuni kutichejchu, nitaj kasuta ruwajchu. Chayrayku Amanman willaykamorqanku, sapa kutichus jinallapuni kanqa manachus chayta rikunankupaj. Payqa judío kasqanta nisqaña. 
EST.3.5	Amanqa ajinata Mardoqueota ñaupaqempi mana qonqorikojta, nitaj k'umuykukojta rikuspa, maytapuni phiñarikorqa. 
EST.3.6	Chaywampis Amanqa mana Mardoqueollatachu wañuchiyta munarqa, manachayqa judío kasqanta yachaspa rey Asueroj kamachimpi kaj judiosnintinta, may llajtaspichá judíos tiyakunku chaynintinta wañurachiyta munarqa.
EST.3.7	Rey Asuero chunka iskayniyoj watastaña kamachishajtin, Nisán nisqapi ñaupaj kaj killapi Amanqa suerteta choqacherqa. Ajinamanta yachanankupaj ima p'unchaypichus, ima killapichus, ima ruway wakichisqankutapis ruwachinankupaj. Chay choqasqankupitaj llojserqa chunka iskayniyoj killapi, chaytaj Adar killa nisqa karqa, wataj tukuykuynin killa. 
EST.3.8	Chaymanta Amanqa rey Asueroman nerqa: Reyníy, uj ayllu kashan t'aka t'akalla maymantapachachus kamachishanki chay ukhupi, kamachisqasniykitapis mana kasushankuchu, paykunaj kamachiykunasninkoqa waj jinataj. Chaytaj qampajqa mana allinchu kashan jinata kausajta saqenaykeqa. 
EST.3.9	Reyníy, sichus kay nisusqay allin rijch'asunki chayqa, uj kamachiyta orqhoy chay runas chinkachisqas kanankupaj. Noqataj qolqeta waqaychajkunaman chunka waranqa talento nisqa qolqeta jaywasaj reypa qolqe jallch'ana cajanman apamusqa kanampaj.
EST.3.10+EST.3.11	Chaymantataj reyqa sortejanta makinmanta orqhokuspa Amedataj wawan judiospa enemigon Amanman jaywarqa. Nerqataj: Qosaj ninki chay qolqeqa qampaj kachun. Chay ninki chay runastataj qanña munasqaykiman jina ruway imachus allin rijch'asunki chayta.
EST.3.12	Chaymantaqa ñaupaj kaj killapi chunka kinsayoj p'unchaypi, reypa tukuy qelqerisninta tantacherqa. Paykunaqa Amán imatachus sapa uj kurajkunaman kamachisqanta qelqarqanku, reypa kamachisninman, sapa llajtapi kuraj kaj kamachejkunaman, sapa llajtaj qelqayninman jina, parlayninkupikamataj. Chayta qelqarqanku reypa sutimpi, reypa sortejanwantaj ñit'iykuspa. 
EST.3.13	Chay qelqasqatataj chaskis kayman jaqayman tukuy llajtasman aparqanku. Chay papelespitaj nisharqa tukuy judiosta chinkachinankuta; wata tukukuy killapi chunka kuinsayoj p'unchay kashajtin uj p'unchayllapi wañurachinankuta: Wayna runasta, machu runasta, warmista, wawasta ima. Chaymanta, imasninkuchá tiyan chaykunata jap'ikapunankuta. 
EST.3.14	Chay kamachisqaspa ujnin kaj copiatataj sapa llajtapi sut'incharqanku, chayqa reymanta uj kamachiy jamusqanta, ima p'unchaypajchus nisqa kashan chay p'unchaypaj tukuyninku wakichisqa kanankupaj. 
EST.3.15	Chantapis, chaskisqa reypa kamachisqanman jina tukuynin llajtasman usqhayta apararqanku. Chay kamachiy ruwasqataj reypa tiyanan Susa llajtapi sut'inchakorqa. Susa llajtapi runastaj maytapuni qhollpikusharqanku chay imasta yachaspa. Chaykamataj reywan Amanwanqa tiyaykurispa ujyarisharqanku.
EST.4.1	Mardoqueotaj chay jina kamachiy llojsimusqanta yachaytawan, p'achasninta llik'ikuspa, qhashqa p'achasta churaykukuytawan, umanman ushphawan qhallaykukuspa, may llakiyta qhaparispa tukuy llajtata uj sonqo nanayta correykachasharqa. 
EST.4.2	Jinata qhaparispa reypa palacion punkukama chayarqa; manataj aswan ukhukama yaykuta aterqachu, qhashqa llakiy p'achayoj kaspa mana yaykuna kasqanrayku. 
EST.4.3	Judiostaj tukuy llajtaspi reypa kamachisqanta yachaytawan maytapuni llakikorqanku. Chayrayku paykunaqa ayunarqanku, sonqo nanayta waqarqanku, qhashqa p'achasta churaykukorqanku, wakintaj ushpha pataspi puñorqanku.
EST.4.4	Chaypacha reina Esterpa warmi kamachisninwan, chaypi qhawaj runawan jamuspa, imachus kasqanta Esterman willarqanku. Chaymanta reina Esterqa mayta llakikuspa, Mardoqueoman p'achasta apacherqa, chay qhashqa p'achanta orqhokunampaj, paytaj mana jap'ikuyta munarqachu. 
EST.4.5	Jina kajtintaj, Esterqa rey paypaj churaporqa chay kamachi Hatac runata wajyarqa. Kacharqataj Mardoqueota allinta tapumunanta imamantachus chay jina p'achasta churakusqanta. 
EST.4.6	Hatacqa llojsiytawan llajtaj plazampi Mardoqueowan parlamorqa. Chaytaj reypa palacion punkun chaynejpi kashan. 
EST.4.7	Mardoqueoqa imachus kasqanta sut'inta willarqa. Amanqa ashkha qolqeta qonanta nerqa, reypa cajanman apamunankupaj, sichus judiosta wañurachenqanku chayqa. 
EST.4.8	Chanta jaywallarqataj Susa llajtaman apachimusqa kaj papelpa copianta Esterman jaywanampaj, sut'inchanampajtaj, chanta reyman willanampaj, parlanampajtaj llajta masisnin judiosta ama wañuchinankuta, nispa.
EST.4.9	Hatacqa chaymanta kutimuytawan Mardoqueoj tukuy nisqasninta Eserman willarqa. 
EST.4.10	Chaymanta Esterqa ujtawan Hatacta Mardoqueoman willamunampaj kacharqa: 
EST.4.11	Reypa tukuynin kamachisnin, rey kamachishan chay llajtasmanta kajkunapis, kaytaqa yachanku. Pi qharichus chayri warmichus reypa ukhu pationman mana wajyachisqalla yaykojqa, reypa kamachisqanman jina wañunan tiyan. Pimanchus reyqa qorimanta ruwasqa tojnunta oqharin, chay kajlla mana wañuchisqachu kanqa. Noqaqa mana wajyachisqachu kani reypaman, kay kinsa chunka p'unchaytaña, nispa. 
EST.4.12	Ajinata Esterpa nisqasninta Mardoqueoman willamorqanku.
EST.4.13	Chanta Mardoqueotaj Esterman kay palabrasta nicherqa: Qanqa ama yuyaychu, reypa wasimpi kanaykirayku tukuy judíos ukhumanta qanlla mana wañunaykitaqa. 
EST.4.14	Sichus kunan kay jina kashajtin ch'inlla kanki chayqa, wajnejmanta judiospaj salvación jamonqa, qantaj tataykej familiasninwan wañurachisqas kankichej. Ichapis qanqa kay horaspajpuni reina kanaykipaj chayarqanki.
EST.4.15	Esterqa ujtawan Mardoqueoman kutichillarqataj: 
EST.4.16	Qanqa mashkhachus Susa llajtapi judíos tarikunku chaykunata tantaykuy, noqaraykutaj ayunaychej kinsa diasta, tuta p'unchay ama mikhuychejchu, nitaj ujyaychejchu, noqapis kay kamachisniy sipaskunawan ayunallasqaykutaj; chaymantaraj reypaman yaykusaj, amapis leyman jinachu kachun. Wañunay kanqa chaypis wañusaj.
EST.4.17	Chaypacha Mardoqueoqa Esterpa kamachisqanman jina ruwamorqa.
EST.5.1	Kinsa p'unchaymantawan Esterqa reina p'achasta churaykukuspa, reypa palaciompa ukhu kaj pationman yaykorqa, maypichus reyqa tiyasqa kamachinampi kasharqa chay salaj ñaupaqenman. Chaytaj punku yaykuy cheqan chimpapi karqa. 
EST.5.2	Reytaj reina Esterta patiopi rikuytawan mayta kusikorqa. Paypa ñaupaqenmantaj reyqa makimpi kasharqa chay qorimanta tojnunta aysarerqapacha. Estertaj qayllaykuytawan chay qorimanta tojnoj puntanta llujchirerqa. 
EST.5.3	Reytaj tapurerqa: Imataj tiyan reina Ester, imatataj munankiri? Noqaqa imatachus munasqaykita, khuskan reinoytawampis qosqayki, nispa. 
EST.5.4	Estertaj reyman kuticherqa: Sichus reyníy, qampaj allin rijch'asunki chayqa, munani qampaj sumaj mikhunata wakichini chayman jamunaykita Amanwan khuska, nispa.
EST.5.5	Reytaj nerqa: Amanta usqhayta wajyamuychej, Esterpa nisqan ruwakunampaj. Chanta reyqa Amanwan reinaj jatun mikhuyta wayk'uchisqanman rerqanku. 
EST.5.6	Chay mikhuypitaj vinota ujyashaspa reyqa Esterta taporqa: Imatataj mañakuyta munanki? Noqaqa imatachus mañawasqaykita qosqayki. Munajtiykeqa khuskan reinoytawampis qosqayki. 
EST.5.7	Estertaj kutichispa nerqa: Imatachus mañakusuyta munani chayqa kaymin: 
EST.5.8	Sichus qan munakuwanki chayqa, munankitaj imatachus mañakususqayta qowayta chayqa, q'aya, reyníy, jamullaytaj Amanwan khuska mikhoj, chaypaj sumaj mikhunata wayk'uchipullasqaykichejtaj. Q'ayallaña ruwasaj imatachus kamachisqaykiman jina.
EST.5.9	Chaypacha Amanqa may kusisqa, sonqo junt'asqataj chaymanta llojserqa. Reypa palaciompa punkumpi Mardoqueota mana sayarejta, nitaj kuyurejta rikuspa, maytapuni paypaj phiñarikorqa. 
EST.5.10	Chaywampis, chaypachaqa manapis phiñakushanmanchu jinalla wasinman riporqa. Wajyachimorqataj kausaqesninta warmin Zerestawan. 
EST.5.11	Chaypitaj Amanqa parlarqa may qhapaj kasqanmanta, ashkha wawasniyoj kasqanmantawan, imawanchus reyqa payta jatunyachisqanmantawan. Imaynatachus payta sumajpaj qhawaspa, kamachejkunaj kurajkunasninmanta sayachisqanmanta, jinallataj reypa kamachisninmantapis aswan pataman churasqanmantapis. 
EST.5.12	Chanta nillarqataj: Reinaqa mana pitapis reywan khuska mikhunampaj wajyarqachu. Manachayqa noqallata, q'ayapajpis reywan khuska mikhumunaykupaj wajyashallawantaj. 
EST.5.13	Chay tukuywampis noqapajqa mana ima allimpis kanchu, reypa palacion punkullapipuni Mardoqueo judiota tiyasqata sapa rikojtiy.
EST.5.14	Chanta warmin Zereswan, tukuy kausaqesninwantaj nerqanku: Qanqa uj sipinata ruwachiy. Chaytaj kachun iskay chunka iskayniyoj metros. Q'aya paqarintaj reymanta mañay, chayman Mardoqueota warkhunankuta. Ajinamanta reywan khuska kusisqa mikhumunki. Chay nisqankutaj Amampajqa sumaj karqa. Warkhuspa sipinatataj ruwacherqapacha.
EST.6.1	Chay kikin ch'isipacha reyqa mana puñuyta aterqachu. Chayraykutaj kamachisninman nerqa, ima sumaj ruwasqaschu chay naciompi ñaupajmantapacha libropi qelqasqa kashan chaykunata apamuspa leenankuta. 
EST.6.2	Chay libropitaj qelqasqata tarerqanku, Mardoqueoj willasqanta, reypa iskay kamachisnin reyta wañuchinankupaj wakichikushasqankumanta. Chay kamachisqa Bigtanwan, Tereswan karqanku, reypa palacion punkuta qhawajkuna.
EST.6.3	Chaymantataj reyqa nerqa: Chay jinata ruwasqanmanta ima allintataj Mardoqueopaj ruwapunchej, chayri ima t'inkatataj qorinchej? Chay kamachisnintaj reyman nerqanku: ana imatapis paypajqa ruwapunchejchu.
EST.6.4	Chanta reyqa taporqa: Pitaj chay patiopi kashan?, nispa. Amanrí chaypachapuni palacio patioman yaykumusqa reywan parlanampaj, mañakunampajtaj Mardoqueota warkhuchinampaj chay sipichinata ruwachisqampi.
EST.6.5	Kamachisnintaj reymanqa nerqanku: Amanqa patiopi kashan. Reytaj, yaykumuchun, nerqa.
EST.6.6	Amán yaykojtintaj reyqa payta tapurerqa: Imatataj ruwana kanman, pi runatachus reyqa pataman oqhariyta munashan chaypajri?, nispa. Amantaj sonqompi nerqa: Pipajtaj reyqa chay jinata ruwanmanri, noqamanta astawanri?, nispa.
EST.6.7+EST.6.8	Amantaj kuticherqa: Pi runatachus reyqa pataman oqhariyta munashan chaypajqa, reypa churakunan p'achata, reypa purinan caballotawan, reypa umampi kashan kay pillutawan ima apamuchunku. 
EST.6.9	Chaypachaqa caballotawan ima, reypa mayqen kamachinchus aswan kuraj kaj kashan chayman jaywachunku. Chay runataj p'achallichichun, pitachus reyqa jatunchayta munan chay runaman, reypa caballonman lloq'aykuchispataj plazanta muyurichimuchun, ñaupaqentataj richun sinch'ita qhaparispa. Ajina ruwasqa kachun pitachus reyqa jatunchayta munan chay runawanqa.
EST.6.10	Chaymanta reyqa Amanman nerqa: Usqhayllata caballoytawan p'achaytawan jap'ispa, imatachus nisqaykita kikisitunta ruway, judío Mardoqueowan mana uj chhikanta qonqarispa. Payqa palacio punkupi kunan tiyasqa kashan. Chay nisqaykitaqa kikintapuni ruway ama imatapis qonqaspa.
EST.6.11	Amanqa reypa p'achanta orqhomuspa Mardoqueota p'achallicherqa, caballopi lloq'aykuchispataj llajta plazanta muyurichimorqa. Payqa Mardoqueoj ñaupaqenta qhaparispa rerqa. Ajinatapuni ruwakonqa pitachus reyqa pataman oqhariyta munanqa chay runawanqa!, nispa.
EST.6.12	Ajinata muyurimuytawan Mardoqueoqa palacio punkuman kutiporqa. Amantaj usqhay usqhayta wasinman kachaykukorqa may llakisqa, uyanta pakaykukuspa. 
EST.6.13	Wasimpitaj Amanqa warmin Zeresman, tukuy kausaqesninman ima willarqa, imaschus paywan pasasqanmanta. Yachayniyoj kausaqesnin, warmin Zerespiwan nerqanku: Sichus chay judiospa mirayninmanta kaj, judío Mardoqueoj ñaupaqempi urmayta qallarinki chayqa, manapuni atipawajchu, manachayqa urmallankipuni chay runaj ñaupaqempi, nispa.
EST.6.14	Ajinata manaraj parlayta tukushajtinku, reypata kamachisnin chayaykamorqankupacha Amanta pusanankupaj, Esterpa sumaj mikhuyta wayk'uchisqanta mikhumunankupaj.
EST.7.1	Reywan Amanman reina Esterpa sumaj mikhuyninman rerqanku. 
EST.7.2	Chay kaj diapi reyqa vinota ujyashaspa Esterman nerqa: Imatataj kunan mañakuwanki reina Ester? Noqataj mañakuwasqaykita qosqayki. Imatataj mañakuyta munankiri? Mañakuwasqaykiman jina khuskan kamachiyniytawampis qosqayki.
EST.7.3	Chaypacha reina Esterqa kutichispa nerqa: Sichus qan munakuwanki, allintaj qanman rijch'asunkiman chayqa, mañakuyki ama wañuchinawaykita, jinallataj llajta masisniytapis ama wañurachinaykita. 
EST.7.4	Noqawan llajta masisniywanqa vendesqas kayku wañurachinawaykupaj, mana ujniyojta chinkachinawaykupajtaj. Sichus warmi kamachispaj, qhari kamachispaj ima vendesqas kaykuman karqa chayqa, ch'inlla kakuyman karqa. Sichus ajinata wañurachiwasqayku chayqa reyníy, qampajqa manapuni allinchu kanqa.
EST.7.5	Chanta rey Asueroqa Esterman nerqa: Pitaj chanta chay runari, maypitaj kashan, chay jinatapuni ruwayta yuyajri?, nispa.
EST.7.6	Estertaj nerqa: Chay jinata ruwaj, manchay sajra enemigo runaqa, kay Amán. Amantaj mana imanakuyta atispa t'ukorqa reypa ñaupaqempi, reinaj ñaupaqempiwan. 
EST.7.7	Rey Asuerotaj mikhusharqa chay mesamanta manchay phiñasqa sayariytawan, palacio ukhupi huertaman rerqa. Amantaj kikimpi qhepakorqa, reinamanta ama wañuchinanta mañakuspa. Payqa yachakorqaña imatachus rey payta ruwananta.
EST.7.8+EST.7.9	Chanta reyqa huertamanta kutimorqa, maynejpichus mikhorqanku chayman. Amantaj maypichus Ester kasharqa chay camanman wijch'uykukusqa ama wañuchinanta mañakuspa. Reytaj chayta rikuspa nerqa: Kikin wasiypichu reinata alqochayta munanki? Chayta rey nejtinkamataj reypa runasnin Amampa uyanta qhataykorqanku. Chaypi kashaj reypa ujnin kaj kamachin Harbonataj reyman nerqa: Amampa wasimpi runa sipina ruwasqa kashan iskay chunka iskayniyoj metros jina patanejman. Chayta ruwacherqa kikin Amán, qanmanta allinta parlaj Mardoqueota chaypi sipichinampaj. Reytaj chayta uyarispa nerqa: Chayman Amanta warkhumuychej, nispa.
EST.7.10	Ajinata Amantaqa Mardoqueopaj ruwachisqan sipinallapitaj warkhorqanku. Chaywantaj reypa sonqonqa tiyaykorqa chay phiñakuyninmanta.
EST.8.1	Chay kikin p'unchaypacha rey Asueroqa reina Esterman, judiospa enemigonku Amampa wasinta qoporqa. Mardoqueotaj reyman qayllamorqa, imaraykuchus reinaqa willarqaña Mardoqueoqa ayllun kasqanta. 
EST.8.2	Chanta reyqa Amanmanta qhechukapusqan sortejanta Mardoqueomanñataj qoporqa. Estertaj Mardoqueota mayordomomanta churarqa, Amampata karqa chay tukuy kapuyninmanta qhawanampaj.
EST.8.3	Chaymantataj Esterqa ujtawan reyman parlarqa, mayta waqaspa chakisninman wijch'uykukuspa mañakorqa, Amampa sajra ruwasqasninta judiospa contrampi chayta chinkachinanta. 
EST.8.4	Chaymanta reyqa qorimanta ruwasqa tojnunta Esterman aysarerqa. Estertaj jatariytawan sayarerqa reypa ñaupaqempi. 
EST.8.5	Nerqataj: Sichus, reyníy, kay imas qanman allin rijch'asunki, kay nisusqaytaj cheqan, khuyakuyniykitataj tarini, munakuyniykitaj noqapaj tiyan chayqa, uj kamachiyta qelqasqata apachiy ari, Amán, judiospa contranta kamachiykunasta kamachisqasninta amaña ruwanankupaj. Chay kamachisqasqa churasqa kashan kamachishanki chay tukuynin llajtaspi judiosta wañuchinankupaj. 
EST.8.6	Imaynatataj noqaqa qhawayman llajtayman kay llakiy chayanantari, nacionniy tukuchisqa kanantari?, nispa.
EST.8.7	Chanta reyqa Esterman, judío Mardoqueomanwan nerqa: Estermanña Amampa wasinta qopuni, paytataj warkhunapi sipinkuña, judiospa contranta makinta oqharisqanrayku. 
EST.8.8	Kunanqa qankuna imachus allin rijch'asusqaykichejta reypa sutimpi qelqaspa, reypa sortejanwan sellaspa tukuy judiosman apachiychej. Ima leypis reypa sutimpi ruwakojqa, reypa sortejanwan sellasqa kajtintaj, mana qhesachakuyta atinchu. 
EST.8.9	Chaypacha reypa tukuy qelqerisnenqa wajyachisqas karqanku, Sivas nisqa kinsa kaj killapi, iskay chunka kinsayoj p'unchaynimpi. Chay qelqerisqa imatachus Mardoqueoj nisqasninta qelqarqanku: Judiosman, suyuspi kamachejkunaman, sapa llajtaspi kamachejkunaman, waj kurajkunamanwan. Chaypacha iskay chunka qanchisniyoj suyusman, Indiamanta Etiopiakama. Chantapis chay qelqasqa apachisqa karqa sapa llajtasman imaynatachus qelqayta yachasqankuman jina, parlayninkuman jinataj. Chanta judiosmampis parlayninkuman jina, qelqayninkuman jinataj. 
EST.8.10	Chay qelqasqasqa rey Asueroj firmasninwan karqa, sortejanwan sellasqataj. Chaykunatataj chaskis aparqanku reypa aswan sumaj caballosnimpi lloq'aykuytawan. 
EST.8.11	Chay cartaspi reyqa kamachisharqa tukuy judiosman, may llajtaspichá tiyakunku chaykunapi, tantaykukuytawan enemigosninkuwan maqanakunankupaj, mayqen llajtamantapis, chayri mayqen suyumantapis paykunaj contrankupi jamojtinku chay enemigosninkuta wañuchinankuta, chinkarichinankuta mana ujniyojta saqespa, warmista, nitaj wawastapis, tukuy kapuyninkutataj jap'ikapunankupaj. 
EST.8.12	Chay tukuy imasqa ruwakunan karqa uj p'unchaylla rey Asueroj kamachisqan tukuynin suyuspi, wata tukukuy chunka iskayniyoj killapi, chunka kinsayoj p'unchay kashajtin. 
EST.8.13	Reypa kamachisqan uj qelqasqa copiaqa sapa llajtapi willakunan karqa. Chaypitaj nisharqa tukuy judíos chay p'unchaypaj sumaj wakichisqas kanankuta enemigosninkuman sajramanta sajrallatataj kutichinankupaj. 
EST.8.14	Reypa chay kamachisqantataj chaskis aparqanku reypa sumajta correj caballosnimpi. Chay kamachisqaqa reypa tiyanan Susa llajtapipis willasqa karqa.
EST.8.15	Mardoqueoqa reypa ñaupaqenmanta reypa churakunan azulwan yurajwan color p'achasta churaykusqa, umampi jatun qori pillu churaykusqa, linomanta ruwasqa uj jatun puka mantawan qhataykusqataj. Chayta rikuspataj Susa llajtapi tukuy tiyakojkunaqa maytapuni kusikorqanku. 
EST.8.16	Judiospajqa k'anchay jina karqa, jatun kusiy, allimpi qhawasqa kaytaj. 
EST.8.17	Tukuy suyuspi tukuy llajtaspi ima, maykunamanchus chay kamachiy chayarqa chaykunapi, judiosqa jatun kusiywan, sumaj mikhunasta wayk'urikuspa kusikorqanku chay diaspi. Waj runaspis chayta rikuytawanqa judiosman tukorqanku, imaraykuchus judiosta manchachikorqanku.
EST.9.1	Chunka iskayniyoj Adar nisqa wata tukukuy killapi, chunka kinsayoj p'unchay kashajtin, reypa kamachisqasnin junt'akunan kashajtin, judiospa enemigosnin paykunata atipayta suyashajtinku; chayqa waj jinaman tukorqa, imaraykuchus judiosqa enemigosninkuta atipaykorqanku. 
EST.9.2	Rey Asueroj suyusnimpi judiosqa tiyakorqanku, chay llajtaspi tantakorqanku, pikunachus paykunata sajra kajta ruwayta munarqanku chaykunawan maqanakunankupaj. Ni pipis sayaykorqachu paykunawan maqanakojqa, imaraykuchus sinch'i manchachikuy tukuy llajtasman jamusqa. 
EST.9.3	Suyuspi kamachejkuna, sapa llajtapi kamachejkuna, waj ruwajkuna, yanapajkunapis Mardoqueota manchachikuspa judiosta yanaparqanku. 
EST.9.4	Mardoqueoqa manchay mentasqa reypa palaciompi kasqaña. Chay mentasqa kasqanqa tukuy llajtasman chayarqa, sapa p'unchaytaj Mardoqueoqa astawan atiyniyojman tukusharqa. 
EST.9.5	Judiosqa enemigosninkuta espadawan t'ojsispa wañuracherqanku, manchay llakiyta ruwaspa mana ujniyojta saqespa, imaynatachus munasqankuman jina wañuracherqanku. 
EST.9.6	Reypa tiyanan Susa llajtallapiraj phishqa pachaj qharista wañuracherqanku. 
EST.9.7+EST.9.8+EST.9.9	Chaypacha wañuchillarqankutaj Parsandatata, Dalfontata, Aspatata, Poratata, Adaliata, Aridatata, Parmastata, Arisaita, Aridaita, Vaizatatawan. 
EST.9.10	Chay chunka runasqa judiospa enemigosnin, Amampa wawasnin karqanku. Chaywampis imasninkuchus karqanku chaykunata judiosqa jap'ikaporqanku.
EST.9.11	Chay kikin p'unchaypacha reyman willarqanku chay tiyanan Susa llajtapi mashkha runaschus wañusqankuta.
EST.9.12	Chaymantataj reina Esterman nerqa: Kay Susa llajtapeqa judíos wañurachisqanku phishqa pachaj qharista, Amampa chunka wawasnintawan. Chaywampis, imastawanrajchus mana ruwankuchu maymantachus kamachishani chay llajtaspeqa? Kunanqa imatawantaj munankiri? Chay munasqaykeqa ruwasqa kanqa.
EST.9.13	Estertaj nerqa: Sichus, reyníy, allin rijch'asunki chayqa, Susa llajtapi kaj judiosta saqey ari, kamachisqasniykiman jina kunan ruwarqanku, ajinallatataj q'ayapis ruwanankuta, Amampa chunka wawasnintataj sipinaman warkhunankuta.
EST.9.14	Chanta reyqa kamacherqa ajinata ruwanankuta. Susa llajtapitaj chay kamacheyqa willakorqa. Judiostaj Amampa chunkantin wawasnimpa ayasnintataj sipinaman warkhorqanku.
EST.9.15	Susa llajtapi tiyakorqanku chay judiosqa tantakullarqankutaj Adar nisqa killapi, chunka tawayoj p'unchay kashajtin. Chaypacha kinsa pachaj runasta wañuracherqanku Susa llajtapi, chaywampis imasninkuchus karqa chaykunataqa mana jap'ikaporqankuchu.
EST.9.16	Rey Asuero kamachisharqa chay llajtaspi tiyakojkuna judiosqa tantakullarqankutaj tukuy enemigosninkuwan maqanakunankupaj, atipaspataj qanchis chunka phishqayoj waranqa runasta wañuracherqanku. Chaywampis, imasninkuchus karqa chaykunataqa mana jap'ikaporqankuchu. 
EST.9.17	Chaytaqa ruwarqanku Adar nisqa killapi chunka kinsayoj p'unchay kashajtin. Q'ayantintaj samarikorqanku, sumaj mikhuykunata wayk'urikuspataj mayta kusikorqanku.
EST.9.18	Susa llajtapi kaj judiosqa chunka kinsayoj p'unchaypi q'ayantintawan imataj tantakusqankurayku, chunka phishqayoj p'unchay kashajtin samarikorqanku sumaj mikhuykunata wayk'urikuspa, mayta kusikuspataj. 
EST.9.19	Mana perqawan muyuykuchisqa ranchospi tiyakoj judiostaj Adar nisqa killapi chunka tawayoj p'unchay kashajtin, samarikorqanku sumaj mikhuykunata wayk'urikuspa, maytapuni kusikuspa, imasninkuchá tiyapusqanta ujkuna ujkunaman qokorqanku waqenarikuspa.
EST.9.20	Mardoqueotaj chay imasta qelqarqa. Cartatataj apacherqa tukuy judiosman rey Asuero kamachisharqa chay suyuspi kajkunaman, chay qayllaspi tiyakojkunaman, karuspi tiyakojkunamanwan. 
EST.9.21	Chay cartaspitaj kamacherqa; judiosqa chay fiestata sapa wata ruwanankuta Adar nisqa killapi, chunka tawayoj p'unchayta, chunka phishqayoj p'unchaytawan. 
EST.9.22	Chay imastaqa ruwananku karqa chay p'unchaypi paykunapaj kusikuy kasqanmanta, chay jina llakiymanta, enemigosninkumanta kacharichisqas kasqankumanta. Chay jina llakiywan kashajtinku kusiy p'unchaypi rikhurisqankumanta. Chay p'unchaykunastaqa yuyarikunanku karqa kusikuy fiestata ruwaspa, ujkuna ujkunawan purajmanta waqerinakuspa, jinallataj wajchasmampis imankuchá tiyan chaykunata waqerispa.
EST.9.23	Judiosqa chay fiestata sapa wata ruwarqanku, imatachus Mardoqueo qelqaspa apacherqa chayman jina. 
EST.9.24	Amán, suerteta choqaspa tukuy judiospa contranta, wakicherqa mana ujniyojta paykunata chinkachinanta.
EST.9.25	Estertaj reypaman rejtin, reyqa uj cartata qelqaspa apacherqa, Amampa tukuy sajrata judiospaj yuyasqasnenqa payllamantaj urmananta, ajinamanta paywan wawasninwanqa sipinapi warkhusqas karqanku.
EST.9.26+EST.9.27	Chayrayku chay p'unchaykunataqa Purim nispa suticharqanku, chay niytaj Pur palabramanta jamun. Chay Mardoqueoj cartampi nisqanman jina, paykuna rikusqankuman jina, chanta uyarisqankuman jinataj, judiosqa chayta usuta jina jap'erqanku paykuna ruwanankupaj, jinallataj qhepaman mirayninkupis ruwanampaj, pikunachus judiosman chimpaporqanku chaykunapajwan chay fiestata ruwanankuta, sapa wata mana saqespa, chay iskay diata maychus kasqanman jina. 
EST.9.28	Chay p'unchaykunasqa yuyarisqas kananku karqa, fiestata ruwaspa mirayninkumanta mirayninkukama sapa familiapi, sapa llajtapi, sapa suyupi ima. Chay Purim nisqa p'unchaykunaqa waqaychasqas kananku karqa judiosnejta. Paykunaj mirayninkutaj ni jayk'aj qonqanankuchu karqa.
EST.9.29	Abihailpa wawan Esterwan, Mardoqueo judiowanqa uj cartatawan tukuy atiyninkuwan qelqarqanku, imaynachus karqa chay Purim nisqa fiestamanta, chay ñaupaj kaj qelqasqanku aswan sinch'i kanampaj. 
EST.9.30	Chay cartastaqa Asuero kamachisharqa chay pachaj iskay chunka qanchisniyoj suyuspi judíos kajkunaman apacherqanku, sonqo tiyakuy palabraswan, cheqan palabraswantaj.
EST.9.31	Kamacherqanku chay Purim fiesta ruwakunanta chay nisqanku p'unchaykunapi, imaynatachus kamacherqanku Mardoqueowan, reina Esterwan paykunapaj, mirayninkupajwan. Ajinallataj nerqanku ayunasqasninkumanta, llakiywan qhaparikusqankumantawan yuyarikunankupaj. 
EST.9.32	Esterpa kamachisqanqa Purim fiesta nisqamanta allinta sut'incharqa, imaynatachus sapa kuti ruwanankumanta. Chay imastaj uj libropi qelqasqa karqa.
EST.10.1	Rey Asueroqa kamacherqa impuestota qonankuta tukuy naciones jallp'aspi kajkuna, jinallataj mar qocha churuspi tiyakojkunapis. 
EST.10.2	Rey kashaspa tukuy atiyninwan ruwasqasnin Mardoqueota imaynamantachus jatunchasqasnin ima, reyespa librompi qelqasqa kashan Mediamantawan, Persiamantawan. 
EST.10.3	Mardoqueo judío atiypeqa rey Asueroj qhepampi karqa. Mardoqueoqa chaypacha may mentasqa karqa tukuy judiospaj, jinallataj tukuy llajta masisnimpajpis. Payqa ayllumpa allinninta mask'arqa, ruwarqataj llajta masisnin allimpi k'achata tiyakunankupaj.
JOB.1.1	Uz jallp'api uj runa Job sutiyoj tiyakorqa. Payqa sumaj cheqan karqa, Diostaqa tukuy imapi sumajta kasoj, sajramantataj karunchakoj. 
JOB.1.2	Paypata tiyaporqa qanchis qhari wawasnin, kinsa warmi wawasnin ima. 
JOB.1.3	Chantá tiyapullarqataj qanchis waranqa ovejasnin, kinsa waranqa camellosnin, phishqa pachaj yunta wakasnin, phishqa pachaj china burrosnin, ashkha kamachisnin ima. Inti llojsimuypi tiyakojkunamanta pay k'atalla manchay qhapaj runa karqa.
JOB.1.4	Jobpa qhari wawasnenqa sapa ujninku wasisninkupi sumajta mikhuspa fiestasta ruwaj kanku, panasninkutapis kinsantinta wajyachej kanku mikhunankupaj ujyanankupajtaj paykunawan khuska. 
JOB.1.5	Chay fiestasta tukojtinkutaj Jobqa wawasninta wajyaspa, tutamanta jatariytawan uj uywata ñak'aspa Señorpaj q'olacherqa, sapa ujninku juchasninkumanta llimphuchakunankupaj. Chayta Jobqa ruwajpuni, ichapis wawasniy chay fiestankupi sonqosninkupi Diospa contranta juchallikunku, nispa.
JOB.1.6	Uj pacha Diospa wawasnin Señorpa ñaupaqenman qayllakoj jamusqanku; chaypachallataj paykunawan khuska Supay jamullasqataj. 
JOB.1.7	Señortaj Supayman nerqa: Maymantataj jamunkiri?, nispa. Supaytaj Señorman kuticherqa: Jallp'ata puriykachaspa muyumusqaymanta jamushani, nispa.
JOB.1.8	Señortaj payman nerqa: Manachu kamachiy Jobta repararqanki? Pay jina runaqa kay jallp'a patapi mana kanchu; payqa noqaj kamachisqayta tukuy sonqo ruwan, sumaj cheqantataj kausan, Diosta manchachikun, sajramantapis karunchakun.
JOB.1.9	Supaytaj Señorman nerqa: Payqa qhasichu ima nisqaykitapis cheqanta ruwashan? 
JOB.1.10	Manachu qan payta jark'anki tukuy imamanta, ayllunta, tukuy imasnin kajtapis? Qan bendicishanki tukuy ima ruwasqasninta; chayrayku tukuy ima kapuyniyoj manchay qhapajtaj kay jallp'api. 
JOB.1.11	Kunanqa qhechuy tukuy kapusqanta, rikunkitaj, uyaykipi maldicisusqanta.
JOB.1.12	Señortaj Supayman kuticherqa: Qan munasqaykiman jina Jobpa tukuy imasninta qhechuy, paypa ukhullanman amapuni makiykita churankichu. Chaymantataj Supayqa, Señorpa ñaupaqenmanta llojserqa.
JOB.1.13+JOB.1.14+JOB.1.15	Uj pacha Jobpa qhari wawasnin, warmi wawasnin ima, kuray kaj wauqenkoj wasimpi mikhuspa ujyaspataj kashajtinku, uj runa Jobman willaj chayamorqa, kay jinata: Yuntasniyki llank'asharqanku, china burrosniyki chay qayllapi mikhusharqanku; jinallaman chayarkamorqanku Sabamanta runas, chaykunataj uywasta suwakapunku, kamachisniykitataj espadawan wañurachinku; noqallaña ayqekamuni qanman willasunaypaj.
JOB.1.16	Manaraj chay runa willayta tukushajtin, uj runañataj chayaykamullarqataj, nispa: Janaj pachamanta Diospa kachamusqan lliuj lliujnin ovejasta michejkunasnintinta q'olaykun, noqallaña ayqekamuni qanman willasunaypaj, nispa.
JOB.1.17	Chay runa manaraj willayta tukushajtin, uj runañataj chayaykamullarqataj, nispa: Kinsa t'aqa caldeos jamuytawan maqaykuwayku, michejkunasta espadawan wañurachinku, camellostataj tukuyninta qhatikapunku, noqallaña ayqekamuni qanman willasunaypaj.
JOB.1.18+JOB.1.19	Chay runa manaraj willayta tukushajtin, uj runañataj chayaykamullarqataj, nispa: Qhari wawasniyki, warmi wawasniykiwan ima, mikhusharqanku vinotataj ujyasharqanku kuraj wawaykejpi; ujllata ch'in pampanejmanta uj sinch'i wayra rikhurimuspa, wasita tawantin esquinasninmanta thalarispa wawasniykej patanman urmaykuchin. Tukuyninku wañusqas kanku; noqallaña ayqekamuni qanman willasunaypaj.
JOB.1.20+JOB.1.21	Chayta uyarispa Jobqa manchay llakisqa sayarikuspa, p'achasninta llik'irakorqa, chujchasnintapis k'uturakorqa. Jinaspataj pampaman k'umuykukorqa, nerqataj: Noqaqa q'alalla mamaypa wijsanmanta llojsimorqani, q'alallataj llojsipusaj kay mundomanta. Tukuy imasniyta Señor qowarqa, kunanqa payllataj chay imasta qhechukapuwan. Chaywampis Señorpa sutenqa bendicisqa kachun!
JOB.1.22	Ajinata Jobqa, chay tukuywampis mana juchallikorqachu, nitaj ima sajratapis Señorpa contranta parlarqachu.
JOB.2.1	Uj p'unchay jamullarqankutaj Diospa wawasnin, Señorpa ñaupaqenman; chaypacha Supaypis paykunawan jamullarqataj Señorpa ñaupaqenman. 
JOB.2.2	Señortaj taporqa: Maymantá jamushankiri?, nispa. Supaytaj kuticherqa: Kay jallp'ata puriykachaspa muyumusqaymanta jamushani, nispa.
JOB.2.3	Señortaj nerqa: Manachu kamachiy Jobta repararqanki? Pay jina runaqa kay jallp'a patapi mana kanchu, payqa noqaj kamachisqayta tukuy sonqo ruwan, sumaj cheqanta kausan, Diosta manchachikun, sajramantapis karunchakun. Qanqa mana imallamanta paypa contranta ruwanayta munashajtiykipis, payqa sonqompi cheqallampuni kashan.
JOB.2.4	Supayqa Señorman kuticherqa: Pillapis tukuy ukhun allillampuni kajtenqa, tukuy imanta qoyta atin. 
JOB.2.5	Kunanqa nanaykuchiy tullunta aychantawan, chaypacha rikunki uyaykipi maldicisusqanta.
JOB.2.6	Señortaj, Supayman kuticherqa: Chayqa makiykipi kashan, kausaynillanta ama t'ojpinkichu.
JOB.2.7	Supayqa Señorpa ñaupaqenmanta llojsiytawan, Jobman uj millay sarna onqoyta apachimorqa. Chaytaj tukuy ukhunman junt'aykorqa, chaki puntanmanta uma puntankama. 
JOB.2.8	Chaypacha Jobqa ushpha chaupiman tiyakoj rerqa, uj k'analla p'akisqata jap'ispataj chaywan kitukorqa.
JOB.2.9	Warmintaj nerqa: Qanqa Diosta sonqoykipi yuyarishallankipunichu? Diosta maldiciy, jinaspataj wañuy ari!, nispa.
JOB.2.10	Jobtaj payman nerqa: Warmi, ama mana kaj sonserasta parlaychu! Sichus noqanchej Señorpa sumaj imasta apachimuwasqanchejta jap'inchej chayqa, imaraykutaj mana jap'iyta atisunmanchu mana allin imasta apachimuwasqanchejtapis? Chay tukuywampis Jobqa manapuni Diospa contranta siminwan juchallerqachu.
JOB.2.11	Jobpataqa kinsa kausaqesnin karqa: Temán jallp'amanta Elifaz, Súa jallp'amanta Bildad, Naamat jallp'amanta Zofarpiwan. Paykunaqa chay jina manchay llakiykuna Jobpaj kasqanta yachaspa, sapa ujninku parlarikorqanku, rispa Jobta waturikamunankuta, chay jina llakiynimpi sonqocharimunankuta. 
JOB.2.12	Karullamantaraj qhawariytawan mana rejsiyta aterqankuchu Jobtaqa, chayrayku qhaparerqanku, waqarqankutaj, p'achasninkutataj llik'irakorqanku, jallp'awantaj pataman umasninkuman ima qhallarqanku. 
JOB.2.13	Chaymantaqa paywan pampapi tiyarqanku qanchis p'unchayta, qanchis tutatawan; nitaj uj simillatapis parlapayaykorqankuchu. Paykuna rikorqanku Jobqa maytapuni nanaywan kashasqanta.
JOB.3.1	Chaymanta Jobqa parlayta qallarerqa nacesqan p'unchayta maldecispa. 
JOB.3.2	Jobtaj qhaparispa nerqa:
JOB.3.3	Ima sajra ch'isichus karqa yumasqa kasqayqa!
JOB.3.3	Ima sajra horachus karqa nacesqay p'unchayqa!
JOB.3.4	Chay nacesqay p'unchayqa tutaman tukunan karqa,
JOB.3.4	Diosqa chay p'unchayta mana rikumoj tukunan karqa,
JOB.3.4	manataj sut'iyananchu karqa!
JOB.3.5	Uj wañuy llanthu laqhayaykuchinan karqa!
JOB.3.5	Uj yana phuyu laqhayaykuchinan karqa,
JOB.3.5	chayri uj inti laqhayay manchay laqhaman tukuchinan karqa!
JOB.3.6	Chay ch'iseqa laqhayaypi chinkanan karqa,
JOB.3.6	chay p'unchayqa mana yupakunmanchu karqa,
JOB.3.6	chay killaspi, chay wataspi ima!
JOB.3.7	Chayqa phutiy ch'isi kanan karqa,
JOB.3.7	chay ch'isipi mana ima kusiy takiypis kananchu karqa!
JOB.3.8	Chay ch'isitaqa p'unchayta chejnejkuna maldicinanku karqa,
JOB.3.8	ima atiyninkuwanchus Leviatanta wajyanku chaywan.
JOB.3.9	Chay paqarimpi sut'iyay qoyllurkunaqa mana k'anchanankuchu karqa;
JOB.3.9	chay jina suyasqa k'anchayqa mana chayamunanchu karqa;
JOB.3.9	sut'iyarpamuyta yurajyaytapis mana rikunanchu karqa.
JOB.3.10	Ima sajra tutachus karqa, ima wijsamantachus nacesharqani chayta mana wisq'aj ch'iseqa;
JOB.3.10	ñawisniypa rikunanmanta llakiyta mana pakaykojqa.
JOB.3.11	Imaraykutaj mamaypa wijsampi mana wañorqanichuri,
JOB.3.11	chayri naceytawampisri?
JOB.3.12	Imaraykutaj arphisqa suyawarqankuri,
JOB.3.12	ima nispataj chuchuspis noqapaj karqari?
JOB.3.13	Chaypacha wañupuyman karqa chayqa,
JOB.3.13	kunanqa sumajta puñurikushayman karqa,
JOB.3.13	sumaj misk'i puñuywan samarikuspa,
JOB.3.14	kay jallp'a patapi reyeswan, reyespa yanapajkunasninwan,
JOB.3.14	pikunachus jatuchaj wasista raqayasmanta ruwakojkunawan,
JOB.3.15	chayri pikunachus palaciosninkuman qorita, qolqetawan junt'achejkunawan.
JOB.3.16	Imaraykutaj mana p'ampaykuwarqankuchu sullusqa wañusqa wawata jinari,
JOB.3.16	wañusqa nacesqa wawasta jinari?
JOB.3.17	P'ampasqamantaqa manaña imatapis ruwayta atinkuchu sajra runasqa,
JOB.3.17	manaña kausayta atejkunapis wañuspaqa sumajta samarikunku.
JOB.3.18	Chaypi presochasqa runasqa samarikunku,
JOB.3.18	carcelta qhawajkunaj qhaparisqankutapis manaña uyarinkuchu.
JOB.3.19	Jaqaypeqa jatumpis juch'uypis uj rejlla kanku,
JOB.3.19	kamachipis chaypeqa patronnimpa kamachiyninmanta kacharisqa.
JOB.3.20	Imaraykutaj Diosqa saqellan k'anchayta rikojta ñak'arejtari?
JOB.3.20	Imaraykutaj Diosqa kausayta qollan may jina llakiyniyojmanri?
JOB.3.21	Imaraykutaj mana wañoyqa kanchu wañuyta munajpajri,
JOB.3.21	sumaj pakasqa qolqeta jina wañuyta mask'ashajtimpisri?
JOB.3.22	Chay jina runaspa kusiynenqa chayamun,
JOB.3.22	maypachachus sepulturaman yaykojtinku.
JOB.3.23	Imaraykutaj kausayqa qosqa mana yachanchu
JOB.3.23	maymanchus rinanta chay runamanri,
JOB.3.23	Diosllataj tukuy thaskinasninta wisq'aykojtinri?
JOB.3.24	Mikhunayqa jik'un jik'unta waqarikuylla,
JOB.3.24	waqayniypis yaku jina corren.
JOB.3.25	Imatachus manchachikoj kani,
JOB.3.25	imachus manchayta manchachiwaj,
JOB.3.25	chayrajtaj patayman urmaykamun.
JOB.3.26	Ni jayk'aj sonqo kausayta karikunichu, nitaj samarikunichu,
JOB.3.26	manachayqa mana imaynapi kayta atiylla jamuwan.
JOB.4.1	Temanmanta Elifazqa parlarerqa, kay jinata:
JOB.4.2	Kunanqa kay imasta nisqayku Job, ichapis qampajqa mana allinchu kanqa,
JOB.4.2	chaywampis mana pipis ch'in kakuyllataqa atinmanchu.
JOB.4.3	Qanqa tukuyman sumaj imasta yachachej kanki,
JOB.4.3	llauch'iyasqatapis kallpachaj kanki.
JOB.4.4	Pichus misk'akojtaqa palabrasniykiwan kallpachaspa sayarichej kanki,
JOB.4.4	urmakoj jina kashajtapis jap'iykurej kanki.
JOB.4.5	Kunanqa qanman kay sajra imas jamusojtin iskayrayashanki,
JOB.4.5	qanman kay ñak'ariy chayamusojtin t'ukushanki.
JOB.4.6	Qanqa, Diospa uj sumaj kamachin kanki,
JOB.4.6	tukuy imatapis sumaj cheqanta ruwaj runa,
JOB.4.6	imaraykutaj Diospi mana astawan atienikunkichuri?
JOB.4.7	Kunanqa reparakuy ari; pitaj mana juchayoj kashaspa urmanri?
JOB.4.7	Maypitaj sumaj cheqanta purejkuna chinkallankuri?
JOB.4.8	Noqaqa rikuspa parlani, pikunachus sajrata llank'ajkuna
JOB.4.8	llakiyta tarpojkunaqa, chayllatataj pallarikapunku.
JOB.4.9	Diosqa paykunaj patankuman phukumun,
JOB.4.9	sinch'i phiñakuyninwantaj mana ujniyojta chinkachin.
JOB.4.10	May jinata león jina qhaparishajtinkupis,
JOB.4.10	Diosqa kirusninkuta t'unaspa ch'inyachenqa.
JOB.4.11	Machu león manaña imatapis jap'ikuyta atispa wañun,
JOB.4.11	china leompa uñasninpis tukuynejman ch'eqerakunku.
JOB.4.12	Chay imasqa noqapajpis laqhalla karqa,
JOB.4.12	ayphullata parlamojta uyarerqani.
JOB.4.13	Ch'isin tukuy runas puñurasqankumantaña,
JOB.4.13	ch'ijmiykuwajtin mana puñuyta aterqanichu.
JOB.4.14	Chay ch'isi jamuwarqa mancharikuy, chiri chiritaj oqhariwarqa,
JOB.4.14	tukuy tullusniypis qharkatitillarqa.
JOB.4.15	Uj wayralla uyayta phukuspa pasarpariwarqa,
JOB.4.15	ukhuypi pelosniypis q'as q'as nispa chhurkuyaykuwarqa.
JOB.4.16	Ñaupaqeypi uj runapis kanman jina sayaykun,
JOB.4.16	paypa uyanta mana jayk'ajpis rejsejchu kani,
JOB.4.16	chaymantaqa tukuy imapis ch'inlla karqa, uj parlamojtataj uyarerqani:
JOB.4.17	Runaqa Diospa ñaupaqempi cheqampunichu kayta atinman?
JOB.4.17	Runaqa llimphupunichu kanman pichus ruwajnimpa ñaupaqempi?
JOB.4.18	Kamachisnimpipis mana atienikunchu,
JOB.4.18	angelesnimpipis mana allin imastaraj Diosqa tarin.
JOB.4.19	T'urumanta ruwasqa wasispi tiyakojkunapeqa astawan Diosqa chayta tarenqachu? Wasisninkoqa ñut'u jallp'a
JOB.4.19	patapi sayasqa kashan;
JOB.4.19	paykunaqa thutas jina sarusqas kayta atinku!
JOB.4.20	Tutamanta ch'isinkama thuñisqas kanku;
JOB.4.20	paykunaqa wiñaypaj wañunku, nitaj pipis paykunamanta dakunchu.
JOB.4.21	Kausaynenqa uj q'aytu p'itikun jinata tukukun;
JOB.4.21	manaraj imastapis allinta yachashaspa wañupun.
JOB.5.1	Kunanqa Job qhaparikuy, pichus uyarimusonqari?
JOB.5.1	Mayqen angelmantaj qayllankiri?
JOB.5.2	Cheqamanta wampusta sinch'i phiñakoyqa wañuchin,
JOB.5.2	pichus payllapaj imatapis munajtaqa chhoqonakuy wañuchin.
JOB.5.3	Wamputa rikuni sumajta saphinchakushajta,
JOB.5.3	wasintataj maldicini kay jinata:
JOB.5.4	Wawasnintaqa ama pipis khuyachunchu,
JOB.5.4	juezkuna qhasi mana kajmanta juchachachunku,
JOB.5.4	nitaj pipis kachunchu paykunamanta jark'akojqa.
JOB.5.5	Poqochisqasninkuta tukuy yarqhasqas mikhuranqanku,
JOB.5.5	khishkaswan circusqa ukhusmanta orqhospa,
JOB.5.5	tukuy ch'akichikojkuna kapuyninkuta jap'ikapuchunku.
JOB.5.6	Llakiykunaqa mana jallp'amantachu p'utumun,
JOB.5.6	nitaj mana allin kaypis pampamantachu llojsimun.
JOB.5.7	Imaynatachus nina chispa pataman rinankupaj phinkinku, ajinallataj runaqa llakiypaj nacen.
JOB.5.8	Qan kaspaqa, Diosman kutiripuyman,
JOB.5.8	Paypa makisninman tukuy llakiyniyta churayman.
JOB.5.9	Payqa ashkha imasta, musphay t'ukunastawan ruwan,
JOB.5.9	chaykunatataj mana pipis unanchayta atinmanchu!
JOB.5.10	Payqa parata kay jallp'a pataman parachimun;
JOB.5.10	chay yakuwan tukuy camposta qarpan.
JOB.5.11	Pay llamp'u sonqoyojkunata pataman oqharin,
JOB.5.11	tukuy llakisqasta sumajmin churan.
JOB.5.12	Sajra yuyayniyojkunaj yuyasqankuta mana kajman tukuchin,
JOB.5.12	ama chay makisninku ima sajrata ruwanampaj.
JOB.5.13	Pay ch'ipaykun sajra yuyayniyojkunata sajra yuyaynillankuwantaj,
JOB.5.13	sajrata ruwanankupaj wakichisqankuta manakajman tukuchin.
JOB.5.14	P'unchay kashajtin laqhayaywan tinkukunku,
JOB.5.14	chaupi p'unchaypi thamaykachanku tutapis kanman jina.
JOB.5.15	Ajinata Diosqa wajcha runata ayqechin espadaj puntanmanta,
JOB.5.15	juchasapaj siminmanta orqhospa, jap'iykuspa q'allpiykoj rishajtinku.
JOB.5.16	Paymin pisi kallpayojkunaj suyaynenqa,
JOB.5.16	Pay sajra runaspa siminta lluphan.
JOB.5.17	Pi runatachus Dios jasut'in, chay runaqa kusisqamin;
JOB.5.17	chayrayku qanqa ama qhesachaychu Tukuy Atiniyojpa jasut'isqantaqa.
JOB.5.18	Sichus pay nanaykuchin chayqa, payllataj thañichenqa.
JOB.5.18	Sichus pay maqaykun chayqa, payllataj jampiykaponqa.
JOB.5.19	Sojta kutita ñak'ariymanta orqhosonqa,
JOB.5.19	qanchis kajpitaj sajraqa mana chayamullasonqapischu.
JOB.5.20	Yarqhaywan k'atiy kashajtiyki wañuymanta jark'asonqa,
JOB.5.20	ch'ajwapi kashajtiyki espadamanta ayqechisonqa.
JOB.5.21	Runaj sajra siminmanta pakaykusonqa;
JOB.5.21	manchay urmaj jamushajtin qanqa mana manchachikunkichu.
JOB.5.22	Yarqhaypi urmaypipis asirikunki,
JOB.5.22	k'ita sajra animalesmantapis mana manchachikunkichu.
JOB.5.23	Rumis ukhupipis chajrasniykeqa poqollanqankupuni,
JOB.5.23	chaykunawampis tratoyoj kawaj jina,
JOB.5.23	phiña animales kausaqesniyki kanqanku.
JOB.5.24	Wasiykipeqa kusiylla kanqa,
JOB.5.24	wasiykita qhawakunki nitaj imapis pisipusonqachu.
JOB.5.25	Mirayniykeqa ashkhapuni kanqa,
JOB.5.25	campospi pastos jina.
JOB.5.26	Sumaj kallpayojpacha sepulturaman chayanki,
JOB.5.26	sumajta q'elluyarishaj marq'ay trigo jina.
JOB.5.27	Imatachus ruwasqallanchejtaj yachachiwanchej chayqa jinapuni kasqanta;
JOB.5.27	kayta uyariy, qan kikiyki yachay imaynachus kasqanta.
JOB.6.1	Chaymanta Jobqa kutichispa nerqa:
JOB.6.2	Ay, sichus kay tukuynin ñak'arisqay, llakiyniy ima,
JOB.6.2	uj pesaspi pesakunkuman chayqa!
JOB.6.3	Pesakunkuman mar qocha t'iyumanta astawan;
JOB.6.3	chayrayku imatapis usqhayllata parlarpani.
JOB.6.4	Tukuy Atiyniyojpa flechasnin noqapi sumaj takasqas kashanku,
JOB.6.4	chaypa venenosnin tukuy ukhuyta pasawan,
JOB.6.4	Diospa jatun manchachiykunasnin noqawan maqanakushawanku.
JOB.6.5	Burroqa pastopi kashaspa waqanchu?
JOB.6.5	Toropis pastopi kashaspa muwanchu?
JOB.6.6	Q'ayma mikhoyqa mikhuchikunchu mana kachiyojqa?
JOB.6.6	Runtoj yurajnenqa sumaj q'apayniyojchu?
JOB.6.7	Imatachus mana jayk'ajpis mikhuyta munajchu kani;
JOB.6.7	chaymin kunanqa mikhuyneyqa.
JOB.6.8	Allin kanman Diosqa qonawan imatachus mañakusqayta,
JOB.6.8	allin kanman imatachus munasqayta qonawan!
JOB.6.9	Allin kanman Diosqa usqhayta tukuchinawan,
JOB.6.9	makisninwan phirita ruwanawampis!
JOB.6.10	May jinata ñak'arichiwajtimpis,
JOB.6.10	noqapajqa may kusiy kanman;
JOB.6.10	noqaqa Diospa leyninta waqaychanipuni.
JOB.6.11	Manaña kallpay kanchu chay imasta jap'ikunaypaj;
JOB.6.11	imapajñataj kausasajri?
JOB.6.12	Kallpayqa rumi jina sinch'ichu?
JOB.6.12	aychayqa broncemantachu?
JOB.6.13	Mana noqa kikiypeqa atienikunichu,
JOB.6.13	nitaj pipis yanapariwaj kanchu.
JOB.6.14	Pi llakisqatapis kausaqenqa sonqochaykurin;
JOB.6.14	pichus Tukuy Atiyniyojta qonqapojtimpis sonqochaykurin.
JOB.6.15	Qankuna, kausaqesníy, saqerpariwankichej,
JOB.6.15	qankunaqa qhonchu yaku jina usqhayllata chinkarinkichej.
JOB.6.16	Chhullunkawan pakaykusqa,
JOB.6.16	rit'iwan khataykusqataj.
JOB.6.17	Q'oñi tiempo chayamojtintaj chhullurparin,
JOB.6.17	chay yakutaj ch'akipun.
JOB.6.18	Chay yakuta mask'aspa ñanninkumanta wist'uykunku,
JOB.6.18	chay ch'aki pampanta rishaspallapuni chinkapuni.
JOB.6.19	Temanmanta purejkuna qhawarqanku tarinankuta,
JOB.6.19	Sabamanta kajkunataj suyanku yaku kananta.
JOB.6.20	Chayaytawan chay jina suyashaspa k'asakunku,
JOB.6.20	chay wayq'opitaj t'ukusaj qhepakunku.
JOB.6.21	Cheqamanta qankunaqa noqapaj chay wayq'o jina kankichej;
JOB.6.21	qankuna rikuwankichej imaynachus kasqayta,
JOB.6.21	mancharikunkichejtaj.
JOB.6.22	Noqaqa mana imaykichejtapis mañakuykichejchu,
JOB.6.22	nitaj munanichu kay ñak'ariymanta qolqeykichejwan orqhonawaykichejta.
JOB.6.23	Mayqen enemigoymantapis qhechuwaychej nerqaykichejchu,
JOB.6.23	chayri sajra runaspa makinmantapis kacharichiwaychej nerqaykichejchu?
JOB.6.24	Yachachiwaychej allin imasta, noqataj ch'inmanta uyarisqaykichej;
JOB.6.24	rikuchiwaychej ari ima sajratachus ruwasqayta.
JOB.6.25	Cheqan palabrasqa allimpuni mana qhesachanapaj jinachu;
JOB.6.25	qankunarí mana allinta unanchaspalla juchachashawankichej.
JOB.6.26	Qankunaqa palabrasniymanta k'amiwankichej,
JOB.6.26	chay qhasi manakaj palabrastaqa wayra apakapun.
JOB.6.27	Qankunaqa wajcha runaj kausayninman pujllakunkichej,
JOB.6.27	uj t'oqotataj kausaqaykichejpaj allankichej!
JOB.6.28	Kunanqa sichus munankichej chayqa, uyayta qhawariwaychej,
JOB.6.28	niwaychejtaj sichus llullakushani chayqa.
JOB.6.29	Kunanqa kutirichiychej chay nisqaykichejta,
JOB.6.29	ama sajrasqa kaychejchu,
JOB.6.29	reparaychej cheqan runa kasqayta.
JOB.6.30	Qankunaqa creenkichejchu noqa llulla kasqayta,
JOB.6.30	imatachus parlasqayta mana reparakusqayta?
JOB.7.1	Uj runaj kausaynin kay jallp'a patapeqa,
JOB.7.1	uj soldadoj kausaynin jina.
JOB.7.2	Uj wata runaqa llanthumanta khaykakun,
JOB.7.2	uj llank'aj runaqa pagonta jap'iyta mayta suyan.
JOB.7.3	Ajinata killan killantinta ñak'arinay chayamuwan,
JOB.7.3	sapa ch'isi nanaywan ñak'arinay.
JOB.7.4	Noqaqa puñuykuni, tutataj mana sut'iyáy atej,
JOB.7.4	ujnejmantaj ujnejmantaj wijch'uykachakuni sut'iyanankama,
JOB.7.4	ninitaj: Mayk'ajtaj jatarisajri?
JOB.7.5	Ukhoyqa khuru puru, sarna kharkapacha,
JOB.7.5	aychayqa t'oqo t'oqolla, q'eya puru millaytaj.
JOB.7.6	Diasneyqa telarpi lanzaderamantapis astawan phinkishan,
JOB.7.6	mana suyayniyojta tukukapun.
JOB.7.7	Yuyarikuy ari, Diosníy, kausayneyqa samaylla kasqanta,
JOB.7.7	ñawisneyqa manaña jayk'ajpis kusiyta rikunmanchu.
JOB.7.8	Pikunachus kunan rikushawanku chaykunaqa manaña jayk'ajpis rikuwanqankuchu;
JOB.7.8	qan qhawariwajtiykikama manaña kausasajchu.
JOB.7.9	Imaynatachus phuyoqa rikhurimun, chinkapullantaj,
JOB.7.9	ajinata pichus p'ampakojqa, mana jayk'ajpis rikhurimunchu.
JOB.7.10	Manaña wasinman kutimunchu,
JOB.7.10	wasinmanta kajkunaqa manaña rikonqankuchu.
JOB.7.11	Chayrayku simiytaqa khicharinaypuni tiyan,
JOB.7.11	kay ñak'ariyniypi parlarinaypuni tiyan,
JOB.7.11	kay jina llakiyniypi atisqayta parlarisajpuni.
JOB.7.12	Noqaqa mar qochachu kani, marpi manachachikuna jina
JOB.7.12	jatun animalchu kani,
JOB.7.12	qhawajkunawan qhawachinawaykipaj?
JOB.7.13	Noqaqa yuyayniypi nini, puñunaypi samarikusaj,
JOB.7.13	puñoyqa chay jina llakiyniyta thasnonqa.
JOB.7.14	Puñuyniypi manchachikuywan junt'achiwanki;
JOB.7.14	misk'i puñuyniypi chay jina millay mosqoykunawan rijch'arichiwanki!
JOB.7.15	Allin kanman kunkaymanta q'allpinawayki;
JOB.7.15	wañupuyllataña munani kay ñak'arinaymanta nisqaqa.
JOB.7.16	Manaña astawan kayta munanichu. Mana wiñaypajchu kausasaj.
JOB.7.16	Saqellawayña, kausayneyqa samay jinalla.
JOB.7.17	Imataj qampaj runari payta pataman oqharinaykipajri,
JOB.7.17	paymanta chay jinatapuni yuyarikunaykipajri?
JOB.7.18	Ima nispataj sapa paqarin watukunkiri,
JOB.7.18	sapa kutitaj imaynachus kasqanta yachanaykipajri?
JOB.7.19	Mayk'ajkamataj chay ñawisniyki qhawallawanqapuniri,
JOB.7.19	manataj kachariwankichu thoqaynillaytapis oqoykojtari?
JOB.7.20	Sichus juchallikuni chayqa, runaspa qhawajnin,
JOB.7.20	ima sajratataj qanta ruwaykiri?
JOB.7.20	Imaraykutaj maymanchus flechanaykimanta churakuwankiri?
JOB.7.20	Imapitaj qanta phiñachiykiri?
JOB.7.21	Manachu juchaytaqa pampachapuwayta atinki?
JOB.7.21	Manachu ima sajratachus ruwasqaytaqa pampachayta atinki?
JOB.7.21	Noqaqa ñapis jallp'apiña wijch'ukusaj;
JOB.7.21	tutamanta mask'awanki, noqataj chaypajqa manaña kasajchu.
JOB.8.1	Súa jallp'amanta jamoj Bildadqa kuticherqa:
JOB.8.2	Mayk'ajkamataj chay jinata parlankiri?
JOB.8.2	Mayk'ajkamataj simiykimanta chay palabras llojsenqa
JOB.8.2	uj loco wayra jinari?
JOB.8.3	Tukuy Atiyniyoj Diosqa cheqan kajta q'ewinchu,
JOB.8.3	chayri allin kajtapis?
JOB.8.4	Sichus wawasniyki Diospa contranta juchallerqanku chayqa,
JOB.8.4	Payllataj jasut'in, juchankuman jina.
JOB.8.5	Diosta mask'ay, Tukuy Atiyniyojta,
JOB.8.5	mañakuytaj qanmanta khuyakusunanta.
JOB.8.6	Sichus qan llimphuchakunki, cheqantataj purinki chayqa,
JOB.8.6	Pay qhawarisonqa, familiaykitataj watejmanta sayarichipusonqa.
JOB.8.7	Ñaupajta imasniykichus tiyapusorqa, chaykunaqa manaraj imapis kanchu,
JOB.8.7	qhepaman tiyapusonqa chaykunamanta nisqaqa.
JOB.8.8	Tapuriy ñaupa runas imaynatachus tiyakorqanku chayta,
JOB.8.8	paykunamanta yachakuy imaynachus kasqankuta.
JOB.8.9	Noqanchejqa qaynallamantaraj kanchej, manaraj imatapis yachanchejchu;
JOB.8.9	kay jallp'api p'unchaykunasninchejqa llanthu jina ripunku.
JOB.8.10	Ñaupa runasri ashkha imasta yachachiyta atisonqanku,
JOB.8.10	ashkha imasmantataj willasonqanku.
JOB.8.11	Juncoswan papiro sach'aswanqa
JOB.8.11	maypichá yakus tiyan chayllapi wiñanku.
JOB.8.12	Chaywampis q'omerlla kashaspa, mana k'utusqalla,
JOB.8.12	tukuy qhorasmanta aswan ñaupajta ch'akirparin.
JOB.8.13	Kikillantaj kayta atin pikunachus Diosta qonqapunku chaykunawampis,
JOB.8.13	sajra runaspa may jinata yuyaspa suyasqankoqa chinkapullantaj.
JOB.8.14	Creesqanku, imapichus atienikusqanku imaqa,
JOB.8.14	kusi kusej llaqhan jinalla kanku.
JOB.8.15	Kusi kusi llaqhamanta jap'ikuyta munanqanku; chaytaj ñukherpakonqa,
JOB.8.15	chayri kusi kusi lleqhaman ch'ipakonqanku, chaytaj mana jap'enqachu.
JOB.8.16	Intej ñaupaqempi q'omer qhoras jina kanku;
JOB.8.16	tukuy huerta ukhupi rikhurej qhoras jina;
JOB.8.17	saphiykuntaj chhankasnintinman,
JOB.8.17	chay saphistaj rumisnintinman ch'ipaykukunku.
JOB.8.18	Pillapis chaymanta t'irajtintaj,
JOB.8.18	ni pipis yachanqachu chaypi kasqankuta.
JOB.8.19	Ajinamanta chaykunaqa tukukonqanku,
JOB.8.19	maypichus wiñarqanku chaykunapitaj waj sach'as wiñanqanku.
JOB.8.20	Diosqa mana saqenqachu cheqan runataqa,
JOB.8.20	nitaj sajra runatapis yanapanqachu.
JOB.8.21	Payqa ujtawan asirichisonqa,
JOB.8.21	saqesonqataj kusiywan jatunmanta qhaparejta.
JOB.8.22	Chaymantataj enemigosniykeqa p'enqaymanta wañonqanku.
JOB.8.22	Sajra runaspa wasisninkutaj thunisqas kanqanku.
JOB.9.1	Jobqa nerqa:
JOB.9.2	Cheqamanta noqaqa yachani chayqa ajinapuni kasqanta;
JOB.9.2	runaqa Diospa ñaupaqempi manapuni niyta atinchu mana juchayoj kasqanta.
JOB.9.3	Paywan churanakuyta munanman chayqa,
JOB.9.3	waranqa imasmanta mana ujllatapis kutichiyta atinmanchu.
JOB.9.4	Diosqa sumaj yachayniyoj, may atiyniyoj kallpasapataj.
JOB.9.4	Pitaj paywan maqanakoj llojsinman, atipanmantajri?
JOB.9.5	Payqa phiñarikuspa orqosta kuyurichin,
JOB.9.5	urmachintaj, nitaj pipis chayta reparanchu.
JOB.9.6	Payqa jallp'ata kuyurichin,
JOB.9.6	maypichus sayanasnin kashan chay tukuyninta kharkatichin.
JOB.9.7	Dios kamachin intita mana llojsimunanta,
JOB.9.7	jinallataj qoyllurkunatapis mana k'anchajta saqenchu.
JOB.9.8	Pay sapallan cielota sayachin,
JOB.9.8	mar qocha patata purin.
JOB.9.9	Pay ruwarqa cabrilla qoyllurkunata:
JOB.9.9	Jatun kaj nisqa ch'asqa Osata, Orionta, Pléyades nisqatawan,
JOB.9.9	uranejpi uj t'aqa qoyllurkunatawan.
JOB.9.10	Payqa ruwan jatuchaj imasta, mana unanchay atinasta,
JOB.9.10	may t'ukuna imasta, mana yupay atinasta.
JOB.9.11	Diosqa ñaupaqeyta pasanqa, noqataj mana rikusajchu;
JOB.9.11	Pay pasanqa, noqataj mana yachasajchu.
JOB.9.12	Sichus imata jap'ikapun chayqa, pitaj qhechuyta atinmanri?
JOB.9.12	Pitaj ninman, imatataj ruwashanki?, nispari.
JOB.9.13	Diospa phiñakuynenqa mana usqhayta tiyaykuyta atinchu;
JOB.9.13	chakisnin urapi k'umuykachanku pikunachus machu machusta yanapajkunaqa.
JOB.9.14	Imaynatataj noqa palabrasta tarisaj,
JOB.9.14	Dioswan churanakunaypajri?
JOB.9.15	Mana juchayoj kashaspapis, noqaqa mana kutichiyta atiymanchu.
JOB.9.15	Payqa cheqanchawajniymin; chaynejta paymanta khuyakunallawanta mañakuyman.
JOB.9.16	Sichus payta wajyakojtiy paytaj kutichimuwanman chayqa,
JOB.9.16	mana creeymanchu palabrasniyta kasumuwasqanta.
JOB.9.17	Payqa astawan jasut'iykuwanman uj loco parawan jina,
JOB.9.17	astawantaj nanaykuchiwanman mana imallamanta.
JOB.9.18	Astawan sinch'ita llakichiwan,
JOB.9.18	mana samarikojllatapis saqewanmanchu.
JOB.9.19	Sichus atiyninmanta parlasunman chayqa, cheqamanta payqa sinch'i atiyniyoj.
JOB.9.19	Demandaman wajyachisunman chayqa, pitaj Payta wajyachimunmanri?
JOB.9.20	Sichus noqa niyman cheqampi kasqayta chayqa,
JOB.9.20	simillaytaj juchachaykuwanman.
JOB.9.20	Sichus niyman manapuni juchayoj kasqayta chayqa,
JOB.9.20	astawan niwanman sajra juchayoj kasqayta.
JOB.9.21	Cheqamanta noqaqa allinchu kani? Noqa kikiy mana yachakunichu!
JOB.9.21	Noqa kikiy chejnikuni!
JOB.9.22	Tukuy ima uj rejlla. Chayllata noqaqa yuyani.
JOB.9.22	Juchayojta mana juchayojta payqa ujllapi tukuchin.
JOB.9.23	Sichus mana juchayoj runas llakiyta wañunku chayqa,
JOB.9.23	Dios asirikun chay jinata ñak'arisqankumanta.
JOB.9.24	Kay mundotaqa juchasapaspa makinman jaywan,
JOB.9.24	juezkunaj ñawisninkutataj tapaykun.
JOB.9.24	Sichus mana Dioschu ruwan chayqa,
JOB.9.24	pitaj chantari, maypitaj kashanri?
JOB.9.25	Kay diasneyqa chaski runasmantapis astawan correshan,
JOB.9.25	manaraj kusikuyniyta allinta rikushajtiy.
JOB.9.26	Chaykunaqa rishanku uj correshaj bote jina,
JOB.9.26	anka imatapis jap'ej kachaykukun ajinata.
JOB.9.27	Sichus tukuy llakiyniyta qonqayta munani,
JOB.9.27	kusisqataj kayta munani chayqa,
JOB.9.28	tukuy nanayniy astawan mancharichiwan;
JOB.9.28	chaypi yachani Diosqa mana juchayoj kasqayta mana creewasqanta.
JOB.9.29	Noqaqa juchasapa kani.
JOB.9.29	Imapajtaj qhasi mana kajta llank'asajri?
JOB.9.30	Yuraj rit'i yakuswampis mayllakuyman,
JOB.9.30	jabonwampis makiyta mayllakuyman,
JOB.9.31	Diosqa t'oqoman wijch'uykuwanqa,
JOB.9.31	p'achaynintin noqamanta millachikuwanqa.
JOB.9.32	Dioswanqa mana uyanchanakuymanchu uj runawan jinaqa,
JOB.9.32	nitaj niyta atiymanchu, jaku iskayninchej rinachej cheqanchajkunajman, nispa.
JOB.9.33	Allin kanman ari noqayku chaupipi uj cheqanchaj kananqa,
JOB.9.33	iskayniykuta cheqanchanawaykupaj uj rejta.
JOB.9.34	Dios chay jasut'iymanta karunchachiwachun,
JOB.9.34	amaña astawan manchachiyninwan manchachinawampaj!
JOB.9.35	Chaypacha noqapis parlariyman payta mana manchachikuspa;
JOB.9.35	imaraykuchus chay jina kashaspaqa manaña noqapichu kani.
JOB.10.1	Sonqoyqa kay kausayniymanta sayk'usqaña kashan,
JOB.10.1	tukuy llakiyniyta willakusajpuni,
JOB.10.1	atisqayta parlasaj llakiy kausayniymanta.
JOB.10.2	Diosmantaj nisaj: Ay Diosníy, ama juchachawaychu ari;
JOB.10.2	niway ari imamantachus juchachawasqaykita!
JOB.10.3	Qanllataj ruwawarqanki,
JOB.10.3	qanmanqa allinchu rijch'asunki kay jinata
JOB.10.3	ñak'arichinawayki, chejninawaykitajqa,
JOB.10.3	sajra runaspa wakichisqankuta yanapanaykeqa?
JOB.10.4	Qampataqa aycha ñawisniyki tiyanchu,
JOB.10.4	runas jina imatapis rikunaykipaj?
JOB.10.5	Qampa kausayniykeqa runaspata jinachu,
JOB.10.5	watasniykipis wañoj runaspata jinachu?
JOB.10.6	Jina kajtenqa, ima nispataj purinkiri,
JOB.10.6	millay juchasniyta sajra ruwasqasniytawan mask'aspari?
JOB.10.7	Mana juchayoj kasqayta yachashaspapis,
JOB.10.7	qampa atiyniykimanta ni pipis qhechuyta atishawajtinri,
JOB.10.8	Qanqa kikin makisniykiwan ruwawarqanki.
JOB.10.8	Kunantaj chinkachiyta munawanki!
JOB.10.9	Yuyarikuy ari t'urumanta ruwawasqaykita!
JOB.10.9	Kunanqa ñut'u jallp'allamantajchu tukuchiwanki?
JOB.10.10	Qanqa tukuy ukhuyta ruwawarqanki,
JOB.10.10	imaynatachus lechemanta llujlla queso ruwakun jinata.
JOB.10.11	Qanqa p'achallichiwarqanaki aychawan, qarawan,
JOB.10.11	sayaykuchiwarqankitaj tulluswan, ankuswan ima.
JOB.10.12	Kausayta khuyakuyta ima qowarqanki;
JOB.10.12	k'achata qhawakuwaspataj kausachikuwanki.
JOB.10.13	Kay imastaqa sonqollaykipi waqaychasharqanki,
JOB.10.13	noqa yachani chaykunaqa sumaj pakasqata jap'isqaykita.
JOB.10.14	Qanqa allinta qhawashawarqanki, juchallikonqachus manachus nispa,
JOB.10.14	ajinamanta juchallikusqayrayku juchachanawaykipaj.
JOB.10.15	Sichus juchayoj kani chayqa, chinkachisqa kani;
JOB.10.15	sichus mana juchayojchu kani chayri, manallataj kusikuyta atinichu,
JOB.10.15	imaraykuchus qanqa noqata jap'iwanki may ñak'ariywan llakisqata, p'enqachispataj.
JOB.10.16	Sichus umayta oqharini chayqa, qanqa león jina jap'iwankipacha,
JOB.10.16	noqapitaj t'ukuna imasta ruwanki chinkachinawaykirayku.
JOB.10.17	Contrayta willasojkunaqa tiyampuni,
JOB.10.17	k'ajaj phiñakuyniykitaj astawan yapakushan contrayta;
JOB.10.17	mana sayk'uspa uj t'aqa soldados jina qhatiykachawanki.
JOB.10.18	Imapajtaj mamaypa wijsanmanta orqhowarqankiri?
JOB.10.18	Kikimpi wañuyman karqa amaraj pipis rikushawajtin.
JOB.10.19	Chinkapullayman karqa manapis jayk'aj kaymanchu karqa jina.
JOB.10.19	Mamaypa wijsallanmanta sepulturaman yaykupuyman karqa.
JOB.10.20	Pisi watasta kausanay kashan, saqeway ari samakojta,
JOB.10.20	saqeway ari uj chhikallantapis kusikojta.
JOB.10.21	Amaraj mana jayk'aj kutirimoj ripushaspa,
JOB.10.21	laqha, wañuy llanthu llajtaman.
JOB.10.22	Uj laqha jallp'aman, maypichus mana imapis rikukunchu chayman,
JOB.10.22	chaypi kaj k'anchaypis kay laqhas jinallataj.
JOB.11.1	Naamatmanta Zofarqa Jobman kuticherqa:
JOB.11.2	Chay chhikata parlasqaykimanqa manachu pipis kutichiyta atinman?
JOB.11.2	Chay jinata parlasqallaykiwanchu qanqa llimphuman tukuyta munashanki?
JOB.11.3	Chay jina palabrasniykiwanchu noqaykuta ch'inyachiyta munawayku?
JOB.11.3	Kay jinata alqochakuwasqaykumanta manachu pipis p'enqachisonqa?
JOB.11.4	Qanqa ninki: Noqaj yachachiyneyqa cheqampuni;
JOB.11.4	qhawawasqaykiman jina noqaqa llimphupuni kani, nispa.
JOB.11.5	Allin kanman Dios chay palabrasniykiman kutichisunan;
JOB.11.5	qanwantaj Diosqa parlarinan.
JOB.11.6	Pay yachachisunkiman yachaypa pakay imasinmanta,
JOB.11.6	mayqenkunachus mana yachayta atikunchu.
JOB.11.6	Ajinapi yachawaj Diosqa manaraj juchaykiman jinachu jasut'isusqanta.
JOB.11.7	Creenkichu Diospa pakasqa imasninta taripayta?
JOB.11.7	Chayawajchu Tukuy Atiyniyoj Diospa imaynachus kasqanta yachanaykikama?
JOB.11.8	Imankitaj qanri? Chaykunaqa cielomantapis aswan patapi kanku.
JOB.11.8	Imatataj qan chaymanta yachankiri?
JOB.11.8	Chaykunaqa kanku laqha ukhumantapis aswan ukhupi.
JOB.11.9	Kay mundomantapis aswan jatuchaj kanku,
JOB.11.9	mar qochamantapis aswan jatuchaj.
JOB.11.10	Dioschus jamunman, runasta wisq'aspataj wajyanman cheqanchanampaj chayqa,
JOB.11.10	pitaj chaymanta jark'akunmanri?
JOB.11.11	Diosqa yachan pichus llulla kasqanta;
JOB.11.11	Pay rikun tukuy sajra kajta. Manachu yuyanki
JOB.11.11	payqa imatapis mana reparasqanta?
JOB.11.12	Uj wampu runaqa yuyayninman churakonqa,
JOB.11.12	imaynatachus uj k'ita burro machuyaynimpiraj mansoyan ajinata.
JOB.11.13	Allinta unanchakuy imatapis cheqanta ruwanaykipaj,
JOB.11.13	chaymantataj Diosmanta mañakuy.
JOB.11.14	Sichus ima jucha makiykipi kashan chayqa, wijch'uy qanmanta,
JOB.11.14	ama wasiykipi juchataqa kajta saqeychu.
JOB.11.15	Chaymantaraj qanqa umaykita mana juchayojta oqharinki;
JOB.11.15	kallpayoj kanki, manataj ni imamanta manchachikunkichu.
JOB.11.16	Chaymanta ñak'ariyniykimanta qonqapunki;
JOB.11.16	qanqa qonqapunki imaynatachus yaku pasarparin ajinata.
JOB.11.17	Kausayniykeqa k'ancharenqa khuskan p'unchay intimanta astawan;
JOB.11.17	laqhayamojtimpis sut'iyamushaj jina kanqa.
JOB.11.18	Tukuy sonqo tiyakunki, imaraykuchus suyayniykeqa kanraj;
JOB.11.18	muyuyniykita qhawarispataj qanqa sumajta puñurikunki.
JOB.11.19	Ni imapis puñushajtiyki mancharichisoj kanqachu,
JOB.11.19	ashkhas jamusonqanku yanapayniykita mask'aspa.
JOB.11.20	Sajra runasrí qhasillata yanapata mask'anqanku,
JOB.11.20	mana tarenqankuchu maymanchus pakakunankutapis,
JOB.11.20	paykunaj suyaynenqa kanqa wañuyllaña.
JOB.12.1	Jobtaj kutichispa nerqa:
JOB.12.2	Cheqamanta qankunaqa runaspa cuentanmanta parlashankichej,
JOB.12.2	qankunawan khuska wañonqa yachayqa!
JOB.12.3	Chaywampis, qankuna jinallataj noqapis yachani;
JOB.12.3	qankunamantaqa mana imapipis pisichu kani.
JOB.12.3	Pitaj mana yachanchu kay tukuy imastari?
JOB.12.4	Noqaqa mana juchayojchu, nitaj k'aminachu kani;
JOB.12.4	ñaupaj tiempospi Diosqa mañakusqasniyta uyariwaj;
JOB.12.4	kunantaj kausaqesneyqa asikuwanku.
JOB.12.5	Pichus allimpi kajqa, mana allimpi kajta qhesachan;
JOB.12.5	pichus urmaykunampaj jinaña kajtaqa astawan tanqaykun.
JOB.12.6	Suwaspa wasisnimpeqa imaspis junt'a,
JOB.12.6	Diospaj imatapis rimajkunaqa kusisqas tiyanku;
JOB.12.6	paykunaqa yuyanku makisninkupi Dios kasqanta.
JOB.12.7	Chaypajqa animalesta kunan tapuriy, paykuna yachachisonqanku;
JOB.12.7	chanta phawajkunata tapurillaytaj, paykunapis rikuchisonqanku.
JOB.12.8	Chayri jallp'ata tapuriy; chaypis yachachisonqa;
JOB.12.8	mar qochapi kaj challwaspis sut'inchasonqanku.
JOB.12.9	Pillapis kanrajchu kay imasmanta mana yachajqa,
JOB.12.9	Dios tukuy imata makisninwan ruwasqanmanta?
JOB.12.10	Tukuy kausajkunaj kausaynenqa Diospa makimpi kashan,
JOB.12.10	jinallataj tukuy runaspa kausaynimpis.
JOB.12.11	Cheqamanta ningreqa rejsin pejpa parlayninchus kasqanta,
JOB.12.11	jinallataj mallq'apis rejsin ima mikhunachus kasqanta.
JOB.12.12	Machu runasqa sumajta yachanku,
JOB.12.12	unayta kausasqallankutaj paykunaman yachachin.
JOB.12.13	Diosqa yachayniyoj atiyniyojtaj,
JOB.12.13	pay yachan imaynatachus sumaj yachaywan imastapis wakichisqanta.
JOB.12.14	Diospa urmachisqantaqa, ni pipis watejmanta ruwayta atinchu;
JOB.12.14	Diospa jap'isqantaqa, ni pipis kacharichiyta atinchu.
JOB.12.15	Sichus Pay mana parachimunchu chayqa, tukuy ima ch'akipun;
JOB.12.15	sichus ujllapi parachimun chayqa, yakuñataj jallp'ata llump'iykun.
JOB.12.16	Dioswan kashan atiywan yachaywan;
JOB.12.16	Paypa munaynimpi kashan ch'aukiyaj, ch'aukiyachikojpis.
JOB.12.17	Diosqa yachayniyojkunaj yachayninta chinkachichin;
JOB.12.17	cheqanchajkunatapis locoyachin.
JOB.12.18	Diosqa sajra reyestapis mana kamachejkunasniyojta asqerparin,
JOB.12.18	q'alasllata presosta puririchin.
JOB.12.19	Sacerdotesta ruwanankumanta wijch'un,
JOB.12.19	pikunachus kamachiyninkupi sumajta sayashajkunatapis urmachin.
JOB.12.20	Pikunachus cheqanta yuyaychajkunatapis mana palabrayojta saqen,
JOB.12.20	kurajkunatapis sumaj yuyayninkuta chinkachin.
JOB.12.21	Sumaj runaspaj qhawasqa kajkunata manakajpaj qhawachin;
JOB.12.21	sinch'i kallpayojpaj qhawasqasta mana kallpayojta saqen.
JOB.12.22	Diosqa mana imapis rikukoj kajta sut'iman rikhurichin,
JOB.12.22	tukuy ima pakasqa kajkunata sut'iman orqhon.
JOB.12.23	Payqa nacionesta ashkhayachin, chanta payllataj chinkachin;
JOB.12.23	nacionesta ch'eqerachin, ayllataj tukuynejmanta tantaykun.
JOB.12.24	Diosqa uj nacionmanta kurajkunaj yuyayninta qhechun.
JOB.12.24	Mana mayman riy atina ch'in pampapi pawichin.
JOB.12.25	Chaypi llanqhaykachaspa laqhapi jina purinku,
JOB.12.25	machasqasta jina kayman jaqayman thankiykachachispa purichin.
JOB.13.1	Kay tukuy imastaqa kikin ñawisniywan rikuni;
JOB.13.1	ningrisniywampis uyarini imaschus kajta.
JOB.13.2	Imatachus yachasqaykichejta noqapis yachallanitaj;
JOB.13.2	ni imapi qankunamanta pisichu kani.
JOB.13.3	Chaywampis tukuy Atiyniyoj Dioswampuni parlayta munani.
JOB.13.3	Paywan imamantapis unanchariyta munani.
JOB.13.4	Qankunaqa cheqa kajta llullakuyniykichejwan pakankichej;
JOB.13.4	qankunaqa qhasi mana kaj jampejkuna kankichej.
JOB.13.5	Ch'inllapis kakuwajchej karqa chayqa,
JOB.13.5	yachayniyoj runaspaj qhawasqas kawajchej.
JOB.13.6	Uyariwaychej kunanqa sumajta,
JOB.13.6	imaynata yuyaspachus parlasqasniyta.
JOB.13.7	Yuyankichejchu Diospaj allinninta parlasqaykichejta
JOB.13.7	jinata llullakuspaqa?
JOB.13.7	Chay ch'aukiyayniykichejwanqa allintachu Diospaj parlawajchej?
JOB.13.8	Diosraykuchu wakin runasta qhesachankichej?
JOB.13.8	Qankunaqa Diosman sayasqaschu kankichej?
JOB.13.9	Imaynataj kanman sichus Diosqa kausayniykichejmanta
JOB.13.9	waturisunkichejman chayri?
JOB.13.9	Chaypacha qankunaqa runata jinachu payta ch'aukiyawajchej?
JOB.13.10	Chaypacha Diosqa sumajta jasut'isunkichejman,
JOB.13.10	sichus pakayllamanta wakillanman sayakuwajchej chayqa.
JOB.13.11	Cheqamanta Diospa jatun kaynenqa mancharichisunkichejman,
JOB.13.11	chay musphay manchachiynin kharkatichisunkichejman.
JOB.13.12	Chay jinata parlasqasniykichejqa ushpha qhelli jina;
JOB.13.12	parlasqasniykichejqa t'uru jinalla.
JOB.13.13	Ch'inmanta kaychej, noqañataj parlarisaj.
JOB.13.13	Chaymantaqa imapis jamuwachun!
JOB.13.14	Kausayniyta wañuy patapi churasaj;
JOB.13.14	kausayniyta makisniypi jap'ikusaj.
JOB.13.15	Dios wañuchinawan kashajtimpis Payllamampuni k'askasaj,
JOB.13.15	noqataj sut'inta paywan parlasaj imaynachus kasqayta.
JOB.13.16	Payllataj jap'ikapuwanqa,
JOB.13.16	imaraykuchus paypa ñaupaqenman sajra runaqa mana yaykuyta atinchu.
JOB.13.17	Sumajta uyariwaychej imatachus yuyasqayta;
JOB.13.17	imatachus nisqaytataj ningriykichejman yaykuchun.
JOB.13.18	Noqapis imaynachus kasqayta parlarinay tiyan;
JOB.13.18	yachanitaj cheqampi kasqayta.
JOB.13.19	Sichus pipis juchaymantapuni ch'atawanman chayqa,
JOB.13.19	ch'inyakusaj, wañupusajtaj.
JOB.13.20	Iskay imasllata qonawaykita mañakuyki, Diosníy,
JOB.13.20	manataj qanmanta pakakusqaykichu.
JOB.13.21	Amaña jasut'iwaychu ari;
JOB.13.21	amaña manchachiyniykiwan jinata manchachiwaychu.
JOB.13.22	Chantaqa wajyaway, noqataj uyarisqayki;
JOB.13.22	chayri noqa ñaupajta parlarisaj, qantaj kutichiwanki.
JOB.13.23	Niwan, mashkhatataj pantani, mashkhataj juchasniy?
JOB.13.23	Rikuchiway ari imaspunichus juchasniy chayta.
JOB.13.24	Imaraykutaj uyaykita pakakuwanki,
JOB.13.24	imajtintaj enemigoykita jina qhawawankiri?
JOB.13.25	Noqaqa wayraj apaykachasqan laqhe jina kani;
JOB.13.25	imaraykutaj chay jinata chinkachiyta munawankiri?
JOB.13.25	Noqaqa ch'aki ichhu jina kani,
JOB.13.25	imaraykutaj qhatiykachallawankipuniri?
JOB.13.26	Imaraykutaj chay jinata contrayta ch'atawaspa qelqankiri;
JOB.13.26	wayna kasqaymantapachataj juchaymanta cuentata mañawankiri?
JOB.13.27	Chakisniy cadenaswan maniyawanki,
JOB.13.27	imaynatachus purisqayta qhawawanki,
JOB.13.27	imaynatachus sarusqasniyta qhawarawanki.
JOB.13.28	Ukhoyqa ismusqapis kanman jina mikhukushan,
JOB.13.28	thutaj p'acha k'utusqan jina.
JOB.14.1	Warmimanta nacesqa runaqa,
JOB.14.1	pisillata kausan, imaymana llakiykunawan junt'a.
JOB.14.2	Ujllata t'ika jina phancharparin, chaymantataj wañuykapun,
JOB.14.2	llanthu jinataj chinkapun.
JOB.14.3	Chay rijch'aj runatachu qhawarinki,
JOB.14.3	qantaj paypa contranta uj demandata wakichinkichu?
JOB.14.4	Pitaj chay jina ch'ichimanta llimphuchanmanri?
JOB.14.4	Ni pipis atinchu.
JOB.14.5	Cheqamanta diasnenqa yupasqalla,
JOB.14.5	mashkha killastachus kausananqa qayllaykipi kashan;
JOB.14.5	qan churanki maykamachus rinanta, manataj chayta pasayta atinchu.
JOB.14.6	Amaña qhawaychu payta, saqellayña munasqampi kajta,
JOB.14.6	saqellayña sapa p'unchay peonniyakoj jina kusikojta.
JOB.14.7	Uj sach'a k'utusqa chayqa,
JOB.14.7	chay sach'aqa atinraj ch'illchimuyta,
JOB.14.7	k'utusqamantaqa ima kashajtimpis q'erqemusqasnin kanqapuni.
JOB.14.8	Saphisnin jallp'a ukhupi machusña kajtimpis,
JOB.14.8	k'ullumpis phunuyashajtinña.
JOB.14.9	Yaku kajtenqa q'omeryamullanqapuni,
JOB.14.9	juch'uy sach'ajta jina ramasnenqa wiñamullanqapuni.
JOB.14.10	Runari, wañupun mana ujtawan rikhurimuyniyojta;
JOB.14.10	runaqa wañuspa, maypitaj kashanri?
JOB.14.11	Mar qochapi yakusqa ch'akiykapuyta atin,
JOB.14.11	mayuspis ch'akiykunku.
JOB.14.12	Janaj pacha kanankama,
JOB.14.12	runaqa mana jatarimonqachu maypichus p'ampakusqanmanta;
JOB.14.12	puñusqanmanta mana rijch'arimonqachu.
JOB.14.13	Allin kanman wañuypa kamachiynimpi pakaykunawayki,
JOB.14.13	sinch'i phiñakuyniyki thasnukunankama;
JOB.14.13	niwankimantaj mayk'ajchus ujtawan noqamanta yuyarikunawaykita.
JOB.14.14	Sichus uj runa wañun chayqa, ujtawan kausanmanchu?
JOB.14.14	Tukuy kausayniypi suyasaj,
JOB.14.14	kay tukuy llakiyniymanta sonqo tiyakuy jamunawankama.
JOB.14.15	Qan wajyawanki, noqataj uyarisqayki;
JOB.14.15	munakuywan qhawawanki imaraykuchus ruwawajniy kanki.
JOB.14.16	Kunan qanqa thaskisqasniyta qhawawanki,
JOB.14.16	juchasniytataj reparachillawankipuni.
JOB.14.17	Juchasniyta qonqayman churawaj
JOB.14.17	pantasqasniymantataj llimphuchawankiman.
JOB.14.18	Orqospis lluchhikuspa tukukunku;
JOB.14.18	chhankaspis kuyuchisqas kanku.
JOB.14.19	Yakoqa kallpawan rispa rumista tukuchin,
JOB.14.19	ñut'u jallp'atapis apakapun;
JOB.14.19	ajinata qanqa runaj suyayninta chinkachinki.
JOB.14.20	Qanqa payta wiñaypaj atipanki, jallp'amantataj wijch'unki,
JOB.14.20	uyanta waj jinaman tukuchinki, kacharpayankitaj.
JOB.14.21	Wawasnin pataman oqharisqas kajtinkupis, payqa mana yachallampischu.
JOB.14.21	Llakiyman chayanku chaypis, payqa mana reparakunchu.
JOB.14.22	Imasninchus nanasqallanta reparakun,
JOB.14.22	imaynatachus ñak'arisqantawan.
JOB.15.1	Temanmanta Elifazqa Jobman kuticherqa:
JOB.15.2	Yachayniyoj runaqa mana qhasi manakaj palabraswanchu kutichin,
JOB.15.2	nitaj yuyayninta wayra kaj palabraswanchu junt'achin.
JOB.15.3	Mana qhasi manakajllatachu parlan,
JOB.15.3	nitaj qhasimanta imatapis parlallanchu.
JOB.15.4	Chay jinata parlaspaqa Diosta manchachikunata chinkachinki;
JOB.15.4	Diospa ñaupaqempi yupaychanata mana kajman tukuchinki.
JOB.15.5	Simillaykitaj sut'inchasunki juchasniykita;
JOB.15.5	ch'aukiyay palabrasta parlayta qan ajllanki.
JOB.15.6	Mana noqachu qantaqa ch'atashayki;
JOB.15.6	kikin simillaykitaj juchachashasunki.
JOB.15.7	Yuyankichu qanmanta aswan ñaupajta mana runasqa kasqanta,
JOB.15.7	nitaj orqospis kasqanta?
JOB.15.8	Qan yachankichu Diospa pakasqa tukuy yuyayninta?
JOB.15.8	Qanchu dueño kanki tukuy yachaymanta?
JOB.15.9	Imatá qan yachanki noqayku mana yachasqaykutari?
JOB.15.9	Imatá qan yachashanki noqaykumanta astawanri?
JOB.15.10	Noqanchej chaupipi aswan machu runas kanku,
JOB.15.10	tataykimanta aswan ñaupajta nacejkuna.
JOB.15.11	Manachu qampajqa allin Dios kikin sonqochasusqanqa,
JOB.15.11	munakuywan k'achata parlasusqaykupis?
JOB.15.12	Imaraykutaj sonqoyki karunchachisunkiri?
JOB.15.12	Imaraykutaj jinata ñawiyki leqhoykachanri?
JOB.15.13	Imajtintaj jinatapuni Diospaj phiñakunkiri?
JOB.15.13	Mana reparayniyojtataj rimankiri?
JOB.15.14	Imataj runa kasqa mana juchayojpuni kanampajri?
JOB.15.14	Uj warmimanta nacesqa runaqa, imaynatataj cheqan kanmanri?
JOB.15.15	Angelesnimpis mana atienikunampaj jinachu kanku;
JOB.15.15	Diospa rikuynimpeqa janaj pachapis mana llimphuchu.
JOB.15.16	Astawanraj mana atienikonqachu juchasapa millay runapeqa,
JOB.15.16	mayqenchus sapa p'unchay juchata ruwashan yakutapis ujyashanman jina!
JOB.15.17	Uyariway, noqa willasqayki,
JOB.15.17	imatachus kausayniypi rikusqayta;
JOB.15.18	imatachus yachayniyojkuna parlawasqaykuta;
JOB.15.18	paykuna ñaupa tatasninkumanta yachakusqankuta.
JOB.15.19	Paykunallaman kay jallp'a qosqa karqa,
JOB.15.19	paykunawantaj waj runasqa mana chajrukorqankuchu.
JOB.15.20	Juchasapaspa diasnenqa nanaywan junt'asqa,
JOB.15.20	chay jina sajra runasmantaqa mashkha watastachus
JOB.15.20	kausanankoqa pakasqa.
JOB.15.21	Manchachikuy qhapariykunasta ningrisnin uyarin;
JOB.15.21	sumajta waqaychakojtin astawan suwaspis suwanku.
JOB.15.22	Payqa mana yuyanñachu chay laqhayajmanta ayqekuyta,
JOB.15.22	cuchilloqa suyashallan ima ratopis wañuchinampaj.
JOB.15.23	Q'arqañasqa aychanta mikhonqanku,
JOB.15.23	pay yachan mayk'ajpis chinkanampuni kasqanta.
JOB.15.24	Laqhayayqa sinch'ita mancharichenqa,
JOB.15.24	llakiywan ñak'ariywan taripanqankupuni,
JOB.15.24	uj reypis paywan maqanakunampaj wakichikushanman jina.
JOB.15.25	Kay imasqa kashan pichus Diospa contranta oqharikojpaj,
JOB.15.25	pichus Tukuy Atiyniyojwan churanakuyta munajpaj.
JOB.15.26	Pichus escudowan pakasqa kaspa,
JOB.15.26	machu machuykachaspa Diospa contranta sayajpaj.
JOB.15.27	Paypa uyanqa wiramanta lliphipirishan,
JOB.15.27	ñañu wasampis wiramanta llusk'apacha.
JOB.15.28	Laqhayay llajtaspi tiyakorqa,
JOB.15.28	raqayasqa ch'in wasispi.
JOB.15.29	Mana qhapajyanqachu, kapuynimpis tukukaponqa,
JOB.15.29	nitaj jallp'amampis saphenqachu.
JOB.15.30	Laqhayaymanta mana ayqeyta atenqachu,
JOB.15.30	uj sach'aj q'erqemusqanta ujllata nina qhasurpayan
JOB.15.30	jinata rupharparenqa,
JOB.15.30	chayri wayra t'ikanta thalarparin jinata urmachenqa.
JOB.15.31	Ama wampu jina ch'aukiyaypi atienikuchunchu,
JOB.15.31	mana atenqachu munasqanta jap'iyta manachayqa ch'aukiyachikuyllata.
JOB.15.32	Manaraj imapi ramasnin ch'akiranqa,
JOB.15.32	manañataj ujtawan q'omeryanqachu.
JOB.15.33	Uj uvas sach'a mana poqoyta atej jina kanqa;
JOB.15.33	olivoj t'ikasnin jina t'akarakonqa.
JOB.15.34	Juchasapasqa mana wawasniyoj kanqanku,
JOB.15.34	wasisninkupi lluk'ichikuspa tantasqasninkuta nina q'olaykonqa.
JOB.15.35	Sajra kajwan wijsallisqas kanku, juchatataj wachanku,
JOB.15.35	ch'aukiyayllata unanchanku.
JOB.16.1	Jobqa kutichispa nerqa:
JOB.16.2	Sapa kuti uyarini kayman rijch'akojkunata;
JOB.16.2	qankuna sonqochanawaykichejtaqa astawan umayta nanachiwankichej.
JOB.16.3	Qhasi manakaj palabrasqa tukukunmanchu?
JOB.16.3	Imataj parlachisunki kay jinata ninawaykipajri?
JOB.16.4	Sichus qankuna kunan noqa jina kawajchej chayqa,
JOB.16.4	noqapis qankuna jina parlaykichejman;
JOB.16.4	qankunaj contraykichejta may jinata parlariyman,
JOB.16.4	qankunata kusipayaspa umayta khiwiriyman.
JOB.16.5	Noqaqa qankunata k'achamanta parlapayaykichejman,
JOB.16.5	qankunaj nanayniykichejtapis phaj nichiykichejman, kallpachaykichejmantaj.
JOB.16.6	Sichus parlarini chayqa, nanayniy mana thañinchu,
JOB.16.6	nitaj ch'in kakojtiypis nanayneyqa qhechukunchu.
JOB.16.7	Qanqa, Diosníy, kallpayta tukuchiwanki;
JOB.16.7	tukuy familiayta qhechuwanki.
JOB.16.8	Qan k'usu p'achata saqeranki,
JOB.16.8	rajchi kasqay chaytaqa sut'inchashan;
JOB.16.8	chay tulluyasqaytaj noqaj contraypi oqharikun.
JOB.16.9	Phiñakuyniyki mitha noqawan contraypi kasqanrayku
JOB.16.9	kirusninta k'arurichin contrayta;
JOB.16.9	enemigoypis kanman jina ñawisninwan leqhowan.
JOB.16.10	Runasqa noqay contrayta tantakamunku,
JOB.16.10	uyaypi laq'aspa k'umuykachachiwanku,
JOB.16.10	contrayta tukuy tantakamunku.
JOB.16.11	Diosqa llulla runaspa makinman churawan,
JOB.16.11	juchasapa runaspa makinman urmachiwan.
JOB.16.12	Tukuy imayojña kashajtiy, Pay much'uymanta jap'ispa
JOB.16.12	choqawan, ñut'utataj ruwawan.
JOB.16.12	Maymanchus flechananmanta sayachiwan.
JOB.16.13	Tukuynejmanta flechasninta kacharimuwan,
JOB.16.13	lurunesniyta q'asarpayan mana khuyakuwaspa,
JOB.16.13	jayaq'eyta pampaman jich'arparin.
JOB.16.14	Patampi patampi jusk'urawan,
JOB.16.14	maqanakoj runa jina noqawan maqanakuwan.
JOB.16.15	Llakiy khasqa p'achasta churakuni,
JOB.16.15	ñut'u jallp'aman umayta chhapuni.
JOB.16.16	Waqasqaypi uyayqa punkiykuwan;
JOB.16.16	ñawiy phuyu jina chhapuyaykuwan;
JOB.16.17	chaywampis mana noqaqa pitapis sajrata ruwanichu;
JOB.16.17	mañakuyneyqa llimphu karqa.
JOB.16.18	Ay, jallp'a, ama yawarniyta pakaychu ari!
JOB.16.18	Qhaparikusqayqa tukuynejman uyarikuchun.
JOB.16.19	Qhaway, janaj pachapi kutikuwaspa parlarejqa kashan,
JOB.16.19	jark'akuwajneyqa patapi kashan.
JOB.16.20	Imastachus yuyasqasniyta Diospa ñaupaqempi ninampaj;
JOB.16.20	ajinamanta waqasqayta rikunawampaj.
JOB.16.21	Pillapis Diospa ñaupaqempi allinniyta parlarichun,
JOB.16.21	imaynatachus uj runaqa masimpaj parlapayapun ajinata.
JOB.16.22	Pisi watasllaña noqapaj kajqa usqhayta tukukapushan,
JOB.16.22	ñapis puririsajña mana jayk'aj kutimuna ñanta.
JOB.17.1	Samayniy tukukushan,
JOB.17.1	kausayneyqa tukukapushanña,
JOB.17.1	sepulturayqa suyashawanña.
JOB.17.2	Qayllaypeqa alqochakoj runaslla kanku,
JOB.17.2	tuta p'unchay nanaypi kashajtiy k'amillawanku.
JOB.17.3	Chaywampis, Diosníy, qan noqamanta kutikuway ari;
JOB.17.3	mana qan kutikuwajtiyki pitaj kutikuwanmanri?
JOB.17.4	Qanmin kaykunaj sonqonkumanta yachayninkuta pakaykunki,
JOB.17.4	chayrayku ama saqeychu atipanawankuta.
JOB.17.5	Pichus kausaqesninta uj imarayku ch'ataykojpata,
JOB.17.5	wawasnimpa ñawisnin yarqhaywan chharpullataña qhawanqanku.
JOB.17.6	Tukuy runaspa asipayanawanta churawanki,
JOB.17.6	tukuytaj uyaypi thoqawanku.
JOB.17.7	Ñawisneyqa nanaywan chharpuyaykuwan,
JOB.17.7	imastachus yuyasqasniypis llanthu jinalla kawanku.
JOB.17.8	Chayta rikuspa cheqanta purej runasqa t'ukushaj qhepakunku,
JOB.17.8	mana juchayojtaj, juchasapaspa contranta oqharikonqa.
JOB.17.9	Paykunaqa nillankupuni cheqan kasqankuta,
JOB.17.9	llimphu makiyoj kasqankutawan.
JOB.17.10	Chaywampis kayman jamuychej tukuyniykichej,
JOB.17.10	qankuna ukhupi mana tarisajchu uj yachayniyojllatapis.
JOB.17.11	Kausayniypa p'unchaykunasnenqa usqhayta ripushanku,
JOB.17.11	imastachus yuyasqasniywan, wakichisqasniywan imaqa,
JOB.17.11	qhasi manakajman tukunku.
JOB.17.12	Qankunaqa tutata p'unchayman tukuchinkichej,
JOB.17.12	laqhayaykojtinkamataj k'anchayqa wañupun.
JOB.17.13	Noqa suyani sepulturaqa wasiy kananta,
JOB.17.13	laqhayajpi puñunayta mast'akusaj.
JOB.17.14	Noqajtaqa khuruswan, sepulturawan,
JOB.17.14	tatay, mamay, wauqesniy ima kanku.
JOB.17.15	Maypitaj kashan kunan noqaj suyayniyri?
JOB.17.15	Suyayniyta pitaj rikunmanri?
JOB.17.16	Noqawan khuska wañuypa kamachiyninman yaykonqanku,
JOB.17.16	chaypi noqawan khuska jallp'a ukhupi samarikonqanku.
JOB.18.1	Súa jallp'amanta Bildadqa kutichispa nerqa:
JOB.18.2	Mayk'ajkamataj parlallankichejpuniri?
JOB.18.2	Unanchaychej, chaymantaraj parlasunchej.
JOB.18.3	Imaraykutaj uywasta jina k'amiwaykuri,
JOB.18.3	ñawiykipitaj wampus jina kayku?
JOB.18.4	Ay, qanqa, chay phiñakuyniykiwan thantata ruwakunki.
JOB.18.4	Qanraykuchu jallp'aqa ch'inman tukonqa?
JOB.18.4	Qanraykuchu chhankaspis maypichus kashanku chaymanta wajman kuyurenqanku?
JOB.18.5	Cheqamanta juchasapaspa k'anchaynenqa wañuchisqa kanqa,
JOB.18.5	ninampa larwaynin manaña k'anchanqachu.
JOB.18.6	Wasimpi k'anchayqa laqhayaykonqa,
JOB.18.6	manaña k'anchaynin k'anchanqachu.
JOB.18.7	Thaskisqankoqa manaña sumajchu kanqa,
JOB.18.7	imatachus yuyasqallankupitaj maniyakonqanku.
JOB.18.8	Chakisninman uj ch'ipa churasqa kanqa,
JOB.18.8	chay ch'ipa patata maniyakuspa purenqa.
JOB.18.9	Chakisnin chaynejman lazo churasqa kanqa,
JOB.18.9	chay lazoqa paypa contranta mat'isqa kanqa.
JOB.18.10	Chay lazo aysasqata ñampi pakasqa kanqa,
JOB.18.10	chay ñanta pasashajtin mat'iykunampaj.
JOB.18.11	Tukuynejmanta manchachiykunas qharkatitichenqanku,
JOB.18.11	sapa thaskisqampi qhatiykachanqanku.
JOB.18.12	Yarqhaywan kallpampis tukukaponqa,
JOB.18.12	ima llakiypis paypajpuni kashan.
JOB.18.13	Wañuypa kuraj wawan onqoyqa,
JOB.18.13	pisimanta pisi aychanta mikhonqa.
JOB.18.14	Toldon ukhumanta orqhosqa kanqa maypichus kusisqa karqa chaymanta,
JOB.18.14	chaymantataj manchachiypa reyninman qhatatenqanku.
JOB.18.15	Toldon ukhupi tiyakonqa manapis paypatachu kanman jina;
JOB.18.15	wasimpis azufrewan ch'ajchusqa kanqa.
JOB.18.16	Saphin ch'akisqa sach'a jina,
JOB.18.16	khawisqa ramasniyoj.
JOB.18.17	Paymanta yuyarikunaqa jallp'a patamanta chinkasqa kanqa.
JOB.18.17	Manaña ujtawampis sutinmanta parlanqankuchu.
JOB.18.18	K'anchaymanta laqhayayman wijch'unqanku,
JOB.18.18	kay mundomanta qharqonqanku.
JOB.18.19	Llajtampeqa mana kanqachu wawasnin, nitaj allchhisnimpis;
JOB.18.19	ni pipis wasimpi kausashaj qhepakonqachu.
JOB.18.20	Chay jinapuni chay p'unchaynin kasqanmanta inti
JOB.18.20	yaykuynejmanta kajkuna maytapuni t'ukonqanku,
JOB.18.20	jinallataj inti llojsiynejpi kajkunapis mayta t'ukonqanku.
JOB.18.21	Ajinata sajra runaj kausaynenqa tukukonqa,
JOB.18.21	pichus Diosta qhesachajpata.
JOB.19.1	Jobqa kutichispa nerqa:
JOB.19.2	Mayk'ajkamataj umayta nanachiwankichejri,
JOB.19.2	palabrasniykichejwantaj t'unawankichejri?
JOB.19.3	Ñapis chunka kutitaña k'amiwankichej,
JOB.19.3	manachu chay jinata k'amiwaytaqa p'enqakunkichej?
JOB.19.4	Cheqamanta juchallikuni chaypis,
JOB.19.4	juchayqa noqaj patallaymantaj urmamonqa.
JOB.19.5	Qankunaqa creenkichej noqamanta aswan sumaj kasqaykichejta,
JOB.19.5	imachus kasqaytataj uyaypi niwankichej.
JOB.19.6	Kunanqa yachaychej allinta, Diospuni noqataqa urmachiwan;
JOB.19.6	paymin noqataqa tojllampi maniyachiwan.
JOB.19.7	Noqa qhaparikusaj, nitaj pipis uyariwanqachu,
JOB.19.7	yanapata mañakusaj, nitaj pipis cheqanchaway kanqachu.
JOB.19.8	Diosqa ñanniyta wisq'aykun ama pasanaypaj;
JOB.19.8	ñanniyta pay laqhayaykuchin.
JOB.19.9	Tukuy kapuyniymanta ch'usajta saqewan,
JOB.19.9	umaymanta pilluytapis qhechuwan.
JOB.19.10	Tukuynejmanta ñak'arichiwan, chinkapunitaj,
JOB.19.10	suyayniyta pasarparichin uj sach'a saphinmanta t'irasqata jina.
JOB.19.11	Phiñakuyninta noqaj contrayta k'ajarichin,
JOB.19.11	enemigonta jinataj qhawawan.
JOB.19.12	Soldadosnin noqaj contrayta jamunku,
JOB.19.12	wasiypa muyuynimpi toldosninkuta wakiykuchinku,
JOB.19.12	chaypi wakichikunku ujllata maqanawankupaj.
JOB.19.13	Diosqa noqamanta ayqechin wauqesniyta, kausaqesniytapis;
JOB.19.13	paykunaqa mana rejsisqata jina qhawawanku.
JOB.19.14	Ayllusniypis manaña watukuwankuchu,
JOB.19.14	rejsisqasniypis qonqakapuwanku.
JOB.19.15	Wasiypi tiyakojkuna qonqakapuwanku;
JOB.19.15	uywasqasniy warmispis waj runata jinallaña qhawawanku,
JOB.19.15	mana rejsej tukuwaspa.
JOB.19.16	Uj uywasqay kamachiyta wajyani, manataj uyariwanchu,
JOB.19.16	kikin simiywan wajyashajtiypis.
JOB.19.17	Warmiypis payman qayllajtiy qhesachawan;
JOB.19.17	wawasniypis millachikuwanku.
JOB.19.18	Wawaspis chejnikuwanku;
JOB.19.18	jatarejtiykama contrayta parlarinku.
JOB.19.19	Aswan sumaj kaj kausaqesniy chejnikuwanku,
JOB.19.19	pikunatachus aswan sumajta munakoj kani, chaykunapis contraypi kanku.
JOB.19.20	Qaraywan aychaywanqa tulluyman k'askaykunku,
JOB.19.20	ñak'ayllatañapuni kausashani.
JOB.19.21	Khuyarikuwaychej ari qankuna, kausaqesníy,
JOB.19.21	imaraykuchus Diospuni noqamanqa makinta churawan.
JOB.19.22	Imaraykutaj Dios jina qhatiykachawankichejri?
JOB.19.22	Manachu atisqaykichejtaña khaniwankichej?
JOB.19.23	Allin kanman pillapis kay palabrasniyta qelqapunawanqa!
JOB.19.23	Allin kanman uj libropi qelqasqa qhepakunan!
JOB.19.24	Allin kanman pillapis uj fierro cincelwan,
JOB.19.24	titipi chayri rumipi ch'eqospa qelqanan wiñaypaj kanampaj!
JOB.19.25	Noqa yachani salvadorniy kausashasqanta,
JOB.19.25	pay noqamanta kutikuwanqa kay jallp'a patapi.
JOB.19.26	Kay aychay chhikan chhikan t'akakuspa urmaqashajtimpis,
JOB.19.26	noqa kikiy Diosta rikusaj.
JOB.19.27	Kikin ñawisniywan rikusaj,
JOB.19.27	mana waj runachu, manachayqa noqapuni,
JOB.19.27	sonqoy wañunayashajtimpis.
JOB.19.28	Kayta uyarispa qankunaqa ninaykichej:
JOB.19.28	Imaraykutaj qhatiykachanchejri?;
JOB.19.28	ima sajratachus ruwasqasnenqa payllapitaj kashan, nispa.
JOB.19.29	Chaywampis, qankunaqa espadata manchachikuychej,
JOB.19.29	ima espadawanchus Diosqa sajratapis jasut'in chayta.
JOB.19.29	Chantapis, qankunaqa yachaychej uj atiyniyoj cheqanchaj kasqanta.
JOB.20.1	Naamatmanta Zofarqa kutichispa nerqa:
JOB.20.2	Cheqamanta unanchasqasneyqa parlachiwanku;
JOB.20.2	chayrayku kunanqa kutichisqayki:
JOB.20.3	Qan k'amiwanki, chaytaj noqapajqa mana allinchu,
JOB.20.3	kunantaj yupaychakuspa yachaniña imaynatachus kutichisunayta.
JOB.20.4	Qan yachanki unaymanta ajinapuni kasqanta,
JOB.20.4	kay jallp'a patapi runa kasqanmantapacha.
JOB.20.5	Sajra runaspa kusikuynenqa pisi tiempollapaj,
JOB.20.5	juchasapaj kusikuynenqa uj ratolla.
JOB.20.6	Machuykachasqan janaj pachakama chayajtin,
JOB.20.6	umampis phuyukama oqharikojtin,
JOB.20.7	wanun jina ujllata wiñaypaj chinkanqa.
JOB.20.7	Kausaqesnenqa mana yachanqankuchu maypichus kasqanta.
JOB.20.8	Mosqoy jina chinkaponqa,
JOB.20.8	tuta mosqoypi rikuspa jinalla chinkanqa,
JOB.20.8	nitaj pipis tariyta atenqachu.
JOB.20.9	Pichus paywan tiyashaspa rikojqa,
JOB.20.9	manaña jayk'ajpis ujtawan rikonqachu.
JOB.20.9	May cheqapichus tiyakoj chay cheqapis manaña ujtawan rejsenqachu.
JOB.20.10	Wawasnillanña wajcha runasman kutichiponqanku,
JOB.20.10	imatachus pay suwarqa chayta.
JOB.20.11	Wayna kashaspa imaynachus kallpayoj karqa,
JOB.20.11	kikimpacha sepulturaman yaykonqa.
JOB.20.12	Sichus sajra kajqa siminta misk'iyacherqa,
JOB.20.12	qallun urapitaj pakaykorqa,
JOB.20.13	allin rijch'arqa, manataj saqerqachu,
JOB.20.13	manachayqa mallq'allampi jap'erqa chayqa,
JOB.20.14	wijsampi mikhusqasnin waj jinaman tukonqa,
JOB.20.14	katari veneno jina ukhumpi kanqa.
JOB.20.15	Qhapaj mikhusqasninta ajtonqa,
JOB.20.15	Dios orqhonqa chaykunata wijsanmanta.
JOB.20.16	Katarej venenonta ch'unkanqa,
JOB.20.16	chayllataj payta wañuchenqa.
JOB.20.17	Manaña payqa rikonqañachu sumaj ashkha imasta,
JOB.20.17	lechewan, misk'iwan mayu jina correshajta.
JOB.20.18	Kutichipunan tiyan tukuy qhapajyay jap'isqasninta,
JOB.20.18	manaña mikhonqachu, nitaj kusikonqachu chaykunawan.
JOB.20.19	Wajchasmanta qhechuspa mana imayojta saqerqa,
JOB.20.19	jap'ikaporqa mana ruwasqan wasista.
JOB.20.20	Mana mayk'ajpis sajsayta aterqachu,
JOB.20.20	nitaj imapis librakojchu paypa makinmanta.
JOB.20.21	Ni imapis qhepakorqanku mana mikhusqanqa,
JOB.20.21	chayrayku chay allin kaynenqa mana unaypajchu kanqa.
JOB.20.22	Astawan imasnimpis ashkha kajtenqa, astawan mana kusiyniyoj kanqa;
JOB.20.22	tukuy sajra runaspa makin paypa patanman jamonqanku.
JOB.20.23	Maypachachus sajsaykojtinkama,
JOB.20.23	Dios apachimonqa paypa patanman sinch'i phiñakuyninta.
JOB.20.23	Chay phiñakuyta paypa patanman parachimonqa,
JOB.20.23	jinallataj mikhuyninmampis.
JOB.20.24	Fierro armasmanta ayqenqa,
JOB.20.24	uj bronce flechawantaj jap'irpachenqanku.
JOB.20.25	Chay flechaqa ukhunta pasarparenqa,
JOB.20.25	chay puntan llojsenqa jayaq'en chaynejta;
JOB.20.25	chaytaj astawan manchaykuchenqa.
JOB.20.26	Uj sinch'i laqhayaytaj payta pakaykonqa;
JOB.20.26	ni pejpa jap'ichisqan nina payta q'olarparenqa,
JOB.20.26	jinallataj wasimpi imasninchus kajtapis q'olaykonqa.
JOB.20.27	Janaj pacha paypa juchasninta rikhurichenqa,
JOB.20.27	jallp'ataj astawan ch'ataykonqa payta.
JOB.20.28	Diospa phiñakuynin mayu chayamoj jina payman jamojtin,
JOB.20.28	tukuy kapuyninta apakaponqa.
JOB.20.29	Kayta Diosqa waqaychan sajra runaspaj;
JOB.20.29	chay chayaqeta Diosqa paykunapaj wakichin.
JOB.21.1	Chaymanta Jobqa kutichispa nerqa:
JOB.21.2	Sumaj kusiyta qonawaykichejqa,
JOB.21.2	kay palabrasniyta uyariykichej.
JOB.21.3	Suyariwaychej parlanaykama,
JOB.21.3	chaymanta munaspaqa asipayawaychejpis.
JOB.21.4	Noqaqa mana pi runawanchu quejakushani,
JOB.21.4	chayrayku mana jinalla kakuyta atinichu.
JOB.21.5	Sichus allinta uyariwankichej chayqa,
JOB.21.5	opapacha t'ukushaj qhepakunkichej.
JOB.21.6	Noqa kikiy chayta yuyarispa
JOB.21.6	t'ukuni, ukhuypis mayta kharkatitin.
JOB.21.7	Imaraykutaj juchasapas kausallankupuniri,
JOB.21.7	machuyankutaj tukuy ima kapuyniyojri?
JOB.21.8	Paykunaj wawasninku, allchhisninku imaqa,
JOB.21.8	paykunaj rikunankuta sumajta wiñanku.
JOB.21.9	Wasisninkupi kusiytaqa ni imapis qhechoj kanchu,
JOB.21.9	Diosqa paykunata mana jasut'inchu.
JOB.21.10	Wawasninkupis mirallankupuni,
JOB.21.10	china wakasninkupis mana jayk'aj sullunchu.
JOB.21.11	Wawasninkoqa kusisqas phinkiykachanku,
JOB.21.11	uña ovejitas jina mayta phujllaspa.
JOB.21.12	May kusisqas phinkirispa tusunku,
JOB.21.12	tocarispa cajata, guitarrata, qenata ima.
JOB.21.13	Tukuy kausayninkupi qhapajyanku;
JOB.21.13	allin kusisqas sepulturaman uraykunku.
JOB.21.14	Paykunaqa Diosman ninku: Noqaykumanta ithirikuy,
JOB.21.14	mana munaykuchu ñankunasniykita rejsiyta.
JOB.21.15	Pitaj kasqa chay jina Tukuy Atiyniyojri,
JOB.21.15	Paypa kamachisqanta ruwanaykupajri?
JOB.21.15	Imatá noqayku jap'isqayku paypa ñaupaqempi mañakuspari?
JOB.21.16	Sajra runasqa mana dueñochu kanku allin kayninkumanta;
JOB.21.16	juchasapaspa yuyaychayninkoqa noqamanta karupi kachun.
JOB.21.17	Mayk'ajtaj sajra runaspa k'anchaynin wañuporqari?
JOB.21.17	Mayk'ajtaj llakiyman urmarqankuri?
JOB.21.17	Mayk'ajtaj Dios paykunapaj mayta phiñakuspa ñak'aricherqari?
JOB.21.18	Mayk'ajtaj paykuna paja jina t'aqasqas kasqankuri,
JOB.21.18	muyoj wayra jamuytawan apan jinari?
JOB.21.19	Paykunaj sajra ruwasqankumanta, Diosqa wawasninkupajchu jasut'iyta jallch'anqa?;
JOB.21.19	mana paykunallatataj jasut'enqa yachanankupaj?
JOB.21.20	Paypuni jasut'iytaqa jap'inan ari,
JOB.21.20	chay Tukuy Atiyniyojpa sinch'i phiñakuyninta.
JOB.21.21	Ima payman dakonqari imapis kachun ayllunwanri,
JOB.21.21	wañusqanmanta qhepamanri?
JOB.21.22	Chanta, pitaj Diosman yachachenqa,
JOB.21.22	pichus janaj pachapi tiyakojkunata cheqanchajtari?
JOB.21.23	Wakenqa wañunku sumaj kallpankupi, kusisqas,
JOB.21.23	mana imanasqas.
JOB.21.24	Sumaj wirayasqas, tullusninkupis chilinawan junt'a junt'alla.
JOB.21.25	Wakinri may llakiypi kausanku,
JOB.21.25	wañupunkutaj mana ujllatapis misk'ejta mikhuykuspa.
JOB.21.26	Chay tukuywampis jallp'a ukhupeqa uj rejlla kanku,
JOB.21.26	khuruspis iskayninkuta mikhunku uj rejta.
JOB.21.27	Noqa yachani imatachus qankuna yuyasqaykichejta noqamanta,
JOB.21.27	sajra yuyaykuna tiyapususqaykichejtapis.
JOB.21.28	Qankunaqa tapukunkichej, maypitaj kunan chay kuraj runaj wasinri,
JOB.21.28	chay sajra runaspa wasin imari?
JOB.21.29	Manachu qankunaqa chay ñanta rejkunata tapukunkichej?
JOB.21.29	Manachu paykuna imastachus willakunku chayta uyarinkichej?
JOB.21.30	Maypachachus Dios phiñakun chayqa llakiykunata apachimun,
JOB.21.30	sajra runatataj ni imapis pasanchu.
JOB.21.31	Ni pipis kanchu sajra purisqankuta uyankupi nej;
JOB.21.31	ni pipis kanchu chay juchankuman jina jasut'ej.
JOB.21.32	Sepulturasman apasqas kanqanku,
JOB.21.32	chay p'ampakusqanku patapi k'anchasqas kanqanku.
JOB.21.33	Vallepi manchachiykunaqa paykunapaj misk'iwan ninakun.
JOB.21.33	Tukuy runas p'ampakuyninman riysenqanku,
JOB.21.33	wakin qhepanta wakintaj ñaupajninta.
JOB.21.34	Qankuna sonqochayta munawashankichej chayqa qhasi manakaj!
JOB.21.34	Tukuy parlasqaykichejqa llullalla!
JOB.22.1	Temanmanta Elifaz kutichispa nerqa:
JOB.22.2	Runaqa Diospaj allinchu kanman?
JOB.22.2	Chayqa mana jinachu, yachayniyoj runaqa pay kikillampaj allin.
JOB.22.3	Ima allintaj kasqanki cheqan kaspa Tukuy Atiyniyoj Diospajri?
JOB.22.3	Chayri ima allintataj Pay orqhonqa qan cheqanta purisqaykimantari?
JOB.22.4	Sichus Pay k'amisunki, cheqanchanampajtaj wajyasunki chayqa,
JOB.22.4	mana qan sumajta kasuspa kamachisqasninta ruwasqaykiraykuchu.
JOB.22.5	Manachayqa qampa sajra ruwasqasniyki ancha ashkha,
JOB.22.5	qampa juchasniykeqa mana tukukuyniyoj kanku.
JOB.22.6	Qanqa mana imallamanta wauqesniykimanta prendasta orqhoj kanki,
JOB.22.6	p'achasninkuta lluch'oj kanki, q'alasllatataj saqej kanki.
JOB.22.7	Pichus ch'akichikojmanqa mana yakuta jaywarejchu kanki;
JOB.22.7	pichus yarqhachikojmanqa mana mikhunata qorejchu kanki.
JOB.22.8	Qanqa ajina qhapaj kaspa, allimpaj qhawasqa kaspataj,
JOB.22.8	qanqa creekoj kanki qanlla kay jallp'amanta dueño kasqaykita.
JOB.22.9	Warmi sapasta mana imayojta kachapoj kanki;
JOB.22.9	wajcha wawastapis maqaspa kachapoj kanki.
JOB.22.10	Chayrayku kunanqa ima llakiypis muyuynillaykipiña kashan,
JOB.22.10	chayrayku ima ratopis manchariylla qampajqa kashan.
JOB.22.11	Tukuy imapis laqhalla qampajqa, mana imatapis rikuyta atinkichu,
JOB.22.11	uj correshaj ashkha yaku llump'iyamusunki.
JOB.22.12	Diosqa janaj pachamanta aswan patapi kashan,
JOB.22.12	aswan jatuchaj qoyllurkuna chakisnin urapi qhepakunku.
JOB.22.13	Qanqa ninkichari: Imatataj Dios yachasqa?
JOB.22.13	Imaynatataj laqhanejta qhawanqari?
JOB.22.14	Imaynatataj ninki: Phuyus laqhaykunku, mana rikumunchu;
JOB.22.14	janaj pachallapi purispa muyushasqantari?
JOB.22.15	Qanqa chay ñaupa ñantachu riyta munallankipuni,
JOB.22.15	mayqan ñantachus sajra runas purerqanku chayta?
JOB.22.16	Chay sajra runasqa manaraj imapi wañorqanku,
JOB.22.16	paykunaqa apasqas karqanku ashkha mayu yakuwan jina.
JOB.22.17	Diosman nerqanku: Jatariy noqaykumanta,
JOB.22.17	imatataj ruwasqa Tukuy Atiyniyoj noqaykupaj?, nispa.
JOB.22.18	Chaypajri, Diosqa tukuy ima allinwan wasisninkuman junt'acherqa.
JOB.22.18	Sajra runaspa yuyaychayninkoqa noqamanta karupi kachun!
JOB.22.19	Cheqan kaj runasqa kayta rikunku, kusikunkutaj;
JOB.22.19	mana juchayojkunaqa kay jinata asipayanku:
JOB.22.20	Contrariosninchejqa chinkachisqas kanku,
JOB.22.20	tukuynin kapuyninkutaj q'olaykun.
JOB.22.21	Ujtawan Dioswan allinyakuy, sonqo tiyasqataj kanki,
JOB.22.21	chanta ujtawan tukuy imasniykipis kapullasonqataj.
JOB.22.22	Saqey pay imatapis kamachis unanta,
JOB.22.22	chay palabrasintataj sumajta umaykipi jap'eqay.
JOB.22.23	Sichus ujtawan Tukuy Atiyniyojman kutirinki chayqa,
JOB.22.23	wasiykipi imachus mana cheqan kajta ayqechinki.
JOB.22.24	Qoreqa tiyapusonqa jallp'amanta astawan,
JOB.22.24	Ofirmanta mayu rumis jina.
JOB.22.25	Tukuy Atiyniyojqa qoriyki kanqa,
JOB.22.25	may ashkha qolqeyki ima.
JOB.22.26	Tukuy Atiyniyojqa kusiyniyki kanqa,
JOB.22.26	jinamanta mana p'enqakuspa Diosta qhawarinki.
JOB.22.27	Sichus Paymanta imata mañakunki chayqa, Pay uyarisonqa;
JOB.22.27	qantaj imatachus Paypaj ruwasaj nisqaykita ruwanki.
JOB.22.28	Imatachus nisqaykipeqa allimpuni risonqa,
JOB.22.28	ñanniykitataj k'anchay k'anchamonqa.
JOB.22.29	Diosqa may kasqanta yuyakoj runata ruaman churan,
JOB.22.29	llamp'u sonqoyoj runatataj salvan.
JOB.22.30	Mana juchayojtaqa paymin salvan,
JOB.22.30	qantapis salvasonqa sichus mana juchayoj kanki chayqa.
JOB.23.1	Jobqa kutichispa nerqa:
JOB.23.2	Kunan ujtawan llakiywan parlarisaj;
JOB.23.2	sarnayqa waqayniymanta astawan nanan.
JOB.23.3	Allin kanman yachanay maypichus Dios kasqanta,
JOB.23.3	noqataj riyman maypichus Pay tiyakun chaykama!
JOB.23.4	Payman imaynachus kasqayta rikuchimuyman,
JOB.23.4	noqataj atisqayman jina Payman willakamuyman.
JOB.23.5	Chaypi yachayman imatachus Pay kutichinawanta;
JOB.23.5	yachaymantaj imatachus Pay niwasqanta.
JOB.23.6	Diosqa mana atiyninwanchu parlawanman;
JOB.23.6	manachayqa allillanta uyariwanman.
JOB.23.7	Payqa niwanman noqa cheqampi kasqayta,
JOB.23.7	Payqa cheqanchawanman, noqatataj wiñaypaj kacharipuwanman.
JOB.23.8	Inti llojsimuynejpi mask'amusaj Diosta, manataj chaypi tarisajchu;
JOB.23.8	inti yaykuypi Diosta mask'amusaj, chaypipis manallataj tarisajchu.
JOB.23.9	Patanejta mask'amusaj, manataj tarimusajchu,
JOB.23.9	uranejta mask'amusaj, chaypipis manallataj rikumusajchu.
JOB.23.10	Chaywampis Pay rejsin sapa thaskisqayta;
JOB.23.10	Pay noqata qhawariwanqa, ch'uya qori jinataj llojsisaj.
JOB.23.11	Noqaqa mana pantaspa payllatapuni qhatini,
JOB.23.11	ima ñantachus Pay purinayta rikuchiwan chayta.
JOB.23.12	Noqaqa leyesninta, kamachiykunasnintawan junt'anipuni,
JOB.23.12	manataj noqaj nisqaytachu ruwani.
JOB.23.13	Imallatapis Pay ruwasaj nin chayqa, ruwampuni,
JOB.23.13	nitaj imapis uj jinayachinchu yuyasqantaqa.
JOB.23.14	Imatachus noqawan ruwayta munan chayqa, ruwanqapuni,
JOB.23.14	imastachus kayman rijch'akojkunata ruwanan karqa chaykunatawan khuska.
JOB.23.15	Chayrayku Payta manchachikuni;
JOB.23.15	chayta yuyajteyqa astawan manchachikuni.
JOB.23.16	Dios, Tukuy Atiyniyojqa,
JOB.23.16	may manchasqata jap'iwan.
JOB.23.17	Allin kanman tuta chinkachinawan,
JOB.23.17	laqhayaytaj mayt'uykunawan.
JOB.24.1	Tukuy Atiyniyojmanta tiempospis mana pakasqa kajtenqa,
JOB.24.1	imaraykutaj payta rejsejkunaqa ima diaschus ruwanantaqa mana yachankuchuri?
JOB.24.2	Sajra runasqa campospi mojonesninkuta pasaykunku,
JOB.24.2	ovejasta suwanku ovejasninkuman yapaykunankupaj.
JOB.24.3	Wajcha wawaspa burronkuta apakapunku,
JOB.24.3	warmi sapaspa wakasninkuta prendata jina qhechunku.
JOB.24.4	Wajcha runasta cheqan ñanmanta pantachinku,
JOB.24.4	chaynejta llamp'u sonqo runasqa pakakunku.
JOB.24.5	Wajcha runasqa monte burros jina,
JOB.24.5	mikhunata ch'in pampaspi mask'amunku pakay pakayllamanta,
JOB.24.5	wawasninkupajpis ch'in pampasmanta apamuspa mikhuchinku.
JOB.24.6	Waj jallp'asmanta mikhunasta suwakamunku,
JOB.24.6	manachayri sajra runaspa uvas chajrasninmanta chajmakamunku.
JOB.24.7	Tutapis sut'iyakunku mana imawan qhataykukuyta atispa,
JOB.24.7	ni imanku kanchu chirimanta jark'anampaj.
JOB.24.8	Chay orqospi parawan joq'ochikunku,
JOB.24.8	chay paramanta pakakunku chhanka uraspi.
JOB.24.9	Wajcha warmispa wawasninkuta nacejtinkama qhechunku;
JOB.24.9	wajcha runasmanta prendasta qhechunku.
JOB.24.10	Wajchasta purichinku yaqha mana p'achayojta,
JOB.24.10	trigota q'epichinku mana ima mikhusqasta.
JOB.24.11	Molinota muyuchinku aceiteta ch'irwanankupaj,
JOB.24.11	uvasta sumajta sarunku vino orqhonankupaj,
JOB.24.11	jinapis ch'akiywan wañushankuña.
JOB.24.12	Llajtamanta waqamunku wañupushankuña chaykuna,
JOB.24.12	nanasqataj may llakiyta waqashanku;
JOB.24.12	Diostaj mañakusqankuta mana uyarinchu.
JOB.24.13	Wakenqa k'anchayta chejninku,
JOB.24.13	tukuy puriyninkupi chay k'anchaymanta t'aqakunku.
JOB.24.14	Runa wañucheqa laqha laqhata wajchata wañuchimunampaj rin,
JOB.24.14	ch'isiyaykojtintaj suwaspa purin.
JOB.24.15	Qhenchachakoj runaqa laqhayaykunallanta suyan,
JOB.24.15	uyanta sumajta pakaykukun,
JOB.24.15	mana pipis rikunanta yuyaspa.
JOB.24.16	Suwasqa ch'isillan wasismanta suwanku,
JOB.24.16	p'unchayqa tukuyninku pakasqalla kanku,
JOB.24.16	paykunaqa k'anchayta chejninku.
JOB.24.17	Paykunapajqa k'anchay uj pawi laqhawan ninakun;
JOB.24.17	tuta ima millaykunatachus ruwaykuna paykunapajqa sumaj.
JOB.24.18	Chay sajra runastaqa yaku apan.
JOB.24.18	Jallp'asninkoqa maldicisqas qhepakunku,
JOB.24.18	niña pipis chay uvas chajrasninkupi llank'anchu.
JOB.24.19	Mana paramojtin, ruphay rit'ita chhullurparin;
JOB.24.19	ajinallatataj sepulturapis juchasapataqa chinkarpachin.
JOB.24.20	Chaykunamantaqa kikin mamanku qonqaponqa;
JOB.24.20	qhurustaj may mik'ejta mikhonqanku;
JOB.24.20	ni jayk'aj paykunamanta yuyarikonqankuchu.
JOB.24.20	Chay sajra runaqa uj jatun sach'a jina urmanqa.
JOB.24.21	Mana wawayoj warmista payqa manchayta llakichej,
JOB.24.21	warmi sapastapis manapuni ima allintapis ruwajchu.
JOB.24.22	Diosqa atiyniyoj runasta manchay kallpanwan urmarparichin.
JOB.24.22	Sichus Dios makinta oqharin chayqa, manaña pipis kausayta atinchu.
JOB.24.23	Diosqa saqen sumaj kusiypi kausajta,
JOB.24.23	imaynatachus parisqantataj sumajta qhawan.
JOB.24.24	Uj rato sajra runaqa mayta oqharikun,
JOB.24.24	chaymantataj usqhayllata chinkaripun.
JOB.24.24	Payqa ch'akipun uj t'irasqa qhora jina,
JOB.24.24	uj ch'akisqa espiga jina k'umuykun.
JOB.24.25	Sichus kay mana jina chayqa, pitaj niwanman noqa llullakusqayta,
JOB.24.25	niwanmantaj noqa pantasqa kasqaytari?
JOB.25.1	Suamanta Bildadqa kutichispa nerqa:
JOB.25.2	Diosqa manchay jatun atiyniyoj, manchachikunataj;
JOB.25.2	Payqa janaj pachapi sonqo tiyakuyninta sayachin.
JOB.25.3	Soldadosnenqa mana yupay atina,
JOB.25.3	k'anchaynenqa tukuypaj k'anchamun.
JOB.25.4	Runaqa atinmanchu mana juchayoj, llimphu ch'uyataj kayta Diospa ñaupaqempi?
JOB.25.4	Imaynatataj uj warmimanta nacejqa llimphu kayta atinmanri?
JOB.25.5	Diospa ñawinmantaqa ni killapis sumajta k'anchayta atinchu,
JOB.25.5	nitaj qoyllurkunapis llimphus kayta atinkuchu.
JOB.25.6	Chaychus uj khuru jina runaqa llimphu kayta atinman,
JOB.25.6	runaj wawan khurullataj.
JOB.26.1	Jobqa kutichispa nerqa:
JOB.26.2	Imaynapitaj qan yanapanki mana atiyniyojtari,
JOB.26.2	mana kallpayojta imaynapitaj oqharinkiri?
JOB.26.3	Imaynatataj qan yuyaychanki mana yachayniyojtari,
JOB.26.3	ima yachaytataj qan yachachinki chay mana yachajmanri?
JOB.26.4	Pimantaj qan parlarqankiri,
JOB.26.4	pitaj qanman chay jinata yuyaychasunki jinata parlanaykipajri?
JOB.26.5	Wañusqas ukhu mar qochapi kajkuna,
JOB.26.5	manchachikuywan chay ukhupi kharkatitinku.
JOB.26.6	Wañuypa reinon sepulturaqa,
JOB.26.6	Diospaj mana pakanchu ima mana rikukojtapis.
JOB.26.7	Diosqa janaj pachata sayachin ch'usaj kaj patapi.
JOB.26.7	Jallp'ata mana imallaman warkhuykun.
JOB.26.8	Payqa yakusta phuyusninman churan,
JOB.26.8	phuyusqa chay llasa yakuswan mana llik'ikunkuchu.
JOB.26.9	Mosoj killaj uyanta laqhayaykuchin,
JOB.26.9	uj phuyuwantaj khataykun.
JOB.26.10	Mar qocha pataman mojonta jina churan,
JOB.26.10	maypichus k'anchaywan laqhayaywan inkushanku chayta.
JOB.26.11	Dios mancharichejtinkama manchariywan kharkatitinku,
JOB.26.11	may orqosmanchus janaj pacha arrimasqa kashan chaykuna.
JOB.26.12	Payqa mar qochata atiyninwan kuyuchin,
JOB.26.12	mar qochapi manchachikuna Rahabta yachayninwan atipan.
JOB.26.13	Ujta phukuspa janaj pachata picharparin,
JOB.26.13	makinwan q'allpispa chay llusp'iy katarita wañuchin.
JOB.26.14	Chayqa ruwanasninmanta uj chhikallan,
JOB.26.14	imatachus uyarisqanchejqa chhichiy jinalla.
JOB.26.14	Pitaj chay jina atiyniyoj qhon qhonnintaqa unanchanmanri?
JOB.27.1	Jobqa parlaspallapuni nerqa:
JOB.27.2	Kausashaj Diosrayku jurani, Pay noqaj cheqan kayniyta qhechuwan,
JOB.27.2	astawantaj Tukuy Atiyniyojqa almayta llakichin.
JOB.27.3	Almay noqawan kanankamaqa,
JOB.27.3	Diospa samaynin senqaypi kanankamaqa,
JOB.27.4	simeyqa manapuni ima juchatapis parlanqachu,
JOB.27.4	nitaj qalluypis ima llullatapis parlanqachu.
JOB.27.5	Noqa kausanaykamaqa nillasajpuni mana ima juchayoj kasqayta;
JOB.27.5	mana saqesqaykichejchu qankuna qhasimanta juchachanawaykichejta.
JOB.27.6	Noqaqa nillasqaykichejpuni cheqan runa kasqayta,
JOB.27.6	mana imapis kanchu jinamanta juchachakunaypaj.
JOB.27.7	Tukuy enemigosniy kasqankuta sut'inchakojkuna,
JOB.27.7	sajra, juchasapas jina kachunku.
JOB.27.8	Imatataj chay jina juchasapaqa suyanqari,
JOB.27.8	Dios kausayninta qhechojtinri?
JOB.27.9	Llakiykunapi rikhurejtimpis,
JOB.27.9	Diosqa mana uyarenqachu mañakusqasninta.
JOB.27.10	Chay jina runaqa mana kusiyta tarenqachu Tukuy Atiyniyojpi,
JOB.27.10	nitaj mayk'allapis paymanta mañakunchu.
JOB.27.11	Noqa rikuchisqaykichej Diospa jatun atiyninta,
JOB.27.11	Tukuy Atiyniyoj imastachus ruwanampaj wakichisqasninta.
JOB.27.12	Sichus qankuna chay imasta rikunkichejña chayqa,
JOB.27.12	imaraykutaj ninkichej qhasi mana kajkunatari?
JOB.27.13	Tukuy Atiyniyoj Diospa jasut'iynenqa kaymin,
JOB.27.13	tukuy mana khuyakuyniyoj, sajra runaspajwan:
JOB.27.14	Wawasninkupis ashkha kachumpis,
JOB.27.14	chaykunaqa espadawan wañonqankupuni,
JOB.27.14	juch'uy wawasninkupis mana imawan sajsayta atenqankuchu.
JOB.27.15	Kausashaj qhepakojkunaqa sajra onqoywan wañuranqanku,
JOB.27.15	viudasninkutaj mana waqallanqankupischu.
JOB.27.16	Sajra runaqa jallp'ata jinapis qolqeta tantachun,
JOB.27.16	p'achatapis ashkhata tantachumpis,
JOB.27.17	chaytaqa, pichus cheqanta ruwaj runa p'achallikonqa,
JOB.27.17	qolqentapis mana juchayoj runa jap'ikaponqa.
JOB.27.18	Sajra runaj wasenqa thuta khuroj thapan jinalla,
JOB.27.18	chajrata qhawajkunaj ch'ujllan jina.
JOB.27.19	Sajra runaqa qhapaj kashaspa puñuykonqa,
JOB.27.19	rijch'arinampajtaj, mana ima kapuynimpis kanqanku.
JOB.27.20	P'unchaypis payqa manchachikullanqaña,
JOB.27.20	sajra para wayrataj uj tutalla chinkachenqa.
JOB.27.21	Inti llojsimuynejmanta jamoj sinch'i muyoj wayra wasinmanta orqhonqa.
JOB.27.22	Chay runaj contranta mana khuyakuspa Diospa wayranqa,
JOB.27.22	ayqeshajtimpis jap'illanqapuni.
JOB.27.23	Wayraqa qhatiykachanqa manchayta wayraspa, sonaspataj.
JOB.28.1	Cheqamanta qolqeta qhoyamanta llojsin,
JOB.28.1	qoripis uj cheqapi ch'uwachakun.
JOB.28.2	Fierroqa jallp'amanta llojsin,
JOB.28.2	cobreqa rumimanta ninapi unayachispa ruwakun.
JOB.28.3	Runaqa laqhayajta tukuchin,
JOB.28.3	jallp'a ukhuman yaykun,
JOB.28.3	chay laqhayaypi rumista mask'an.
JOB.28.4	Qhoyastaqa karuspi mana runa tiyanaspi kicharinku,
JOB.28.4	ch'in cheqaspi maypichus mana pipis saruykunñachu chaypi.
JOB.28.4	Wasqhaswan warqhuykukuspa,
JOB.28.4	runasqa qhoyasta kicharinku.
JOB.28.5	Jallp'a patapeqa trigo poqon,
JOB.28.5	chay jallp'a urapitaj nina jina kashan.
JOB.28.6	Chay cheqapeqa tarikun zafiro nisqa rumis,
JOB.28.6	chay jallp'antaj qoriwan chajru.
JOB.28.7	Chay ñantaqa ni ima p'isqo rikunchu,
JOB.28.7	ni mamanis, nitaj suwintuspis.
JOB.28.8	Ni ima sajra phiña animalpis chay ñanmanqa saruykunchu,
JOB.28.8	nitaj leompis chayninta purinchu.
JOB.28.9	Runaqa sinch'i rumiwan allan,
JOB.28.9	orqostaqa saphinmanta urmachin.
JOB.28.10	Chhanka ukhuspi jusk'usta kicharin,
JOB.28.10	chaypitaj k'acha mineralesta tarin.
JOB.28.11	Maymantachus mayus llojsimunku chaykunata qhawamun,
JOB.28.11	ima pakasqa kajtapis sut'inchampuni.
JOB.28.12	Chanta, maymantataj yachay jamunri?
JOB.28.12	Maypitaj kashan chay jina yuyayniyoj kanari?
JOB.28.13	Chay jina valorniyoj yachay kasqanta, runaqa mana reparallampischu,
JOB.28.13	nitaj kay mundopipis tarinchu.
JOB.28.14	Musphay yana laqha ukhoqa nin: Mana kaypichu, nispa.
JOB.28.14	Mar qochapis nillantaj: Mana noqapi kanchu, nispa.
JOB.28.15	Mana rantikunmanchu qoriwan,
JOB.28.15	nitaj qolqewampis rantikunmanchu.
JOB.28.16	Sumajnin kaj qoriwampis yachayqa mana rantiyta atikunchu,
JOB.28.16	nitaj ónice rumiwan, chayri zafiro rumiwampis.
JOB.28.17	Chayqa qorimanta, cristalmantawan astawan valen,
JOB.28.17	mana atikunchu trocanaqa ch'uya qori imaswampis.
JOB.28.18	Yachayqa aswan valorniyoj coral rumimanta, k'acha walqasmantawan nisqaqa,
JOB.28.18	chhankaspi cristales kan chaymantawan nisqaqa.
JOB.28.19	Etiopiapi topaciowanqa mana kikinchakunchu,
JOB.28.19	nitaj atikunchu aswan sumajnin kaj qoriwan rantina.
JOB.28.20	Maymantataj yachay jamunri?
JOB.28.20	Maypitaj kashan chay jina yuyayniyoj kanari?
JOB.28.21	Phiña sajra animalesmantaqa pakasqa kashan,
JOB.28.21	jinallataj tukuy phawaykachajkunamantapis.
JOB.28.22	Infiernowan, wañuywanqa ninku:
JOB.28.22	May mentasqa kaynillanta uyariyku.
JOB.28.23	Diosqa yachaypa ñanninta rejsin;
JOB.28.23	Paylla yachan maypichus tarikunanta.
JOB.28.24	Payqa rikun kay jallp'aj tukukuynin kashan chaykama,
JOB.28.24	imaschus janaj pacha urapi tiyan chaykunatawan.
JOB.28.25	Maypachachus Diosqa wayraman kallpata qorqa,
JOB.28.25	yakustataj nerqa maykamachus kanankuta,
JOB.28.26	paramampis qorqa leyesta,
JOB.28.26	qhon qhonmampis ñanninta rikucherqa,
JOB.28.27	chaypacha rikorqa yachayta, sumaj cheqan kasqanta,
JOB.28.27	allinta qhawaspataj nin chayqa allimpuni kasqanta.
JOB.28.28	Diosqa runaman nerqa:
JOB.28.28	Señorpa kamachisqallanta ruwanki. Chaymin yachayqa.
JOB.28.28	Sajramanta t'aqakunki. Chaymin sumaj yuyayniyoj kayqa.
JOB.29.1	Jobqa uj kutitawan kutichikorqa, nispa:
JOB.29.2	Allinchá kanman noqapajqa chay ñaupaj watasman kutirinayqa,
JOB.29.2	mayqan p'unchaykunapichus Dios waqaychawarqa chayman!
JOB.29.3	Maypachachus Diosqa k'anchayninwan k'anchamuwarqa,
JOB.29.3	chaypacha chay k'anchayqa laqhapi purichiwarqa.
JOB.29.4	Mayk'ajchus wayna kashajtiy,
JOB.29.4	Diosqa wasiyta waqaychapuwaj.
JOB.29.5	Maypachachus Tukuy Atiyniyoj noqawan kashajtin,
JOB.29.5	wawasniypis noqawan tiyakushajtinku.
JOB.29.6	Ñaupaqeyta leche yaku jina correshajtin,
JOB.29.6	chhankasmanta aceiteqa mayu yakus jina surumorqa.
JOB.29.7	Llajta runas maypichus cheqanchanankupaj tantakoj kanku,
JOB.29.7	chayman rispa,
JOB.29.7	paykuna chaupipi tiyarikojtiy.
JOB.29.8	Waynakunaqa chaypi tiyashajta rikuwaspa wajnejllata qhawaj kanku,
JOB.29.8	machu runaspis rikuwaytawan sayarikoj kanku.
JOB.29.9	Kuraj runaspis parlashaspa ch'inyapoj kanku,
JOB.29.9	señaswan ch'inyachinakoj kanku.
JOB.29.10	Kamachejkunapis parlashaspa ch'inyakoj kanku,
JOB.29.10	qallusninkupis siminkuman k'askaykapoj.
JOB.29.11	Runaqa rikuwaytawan, chayri uyariytawan,
JOB.29.11	sumaj pacha nispa, k'achamanta parlapayawaj kanku.
JOB.29.12	Noqaqa qhaparikushaj wajcha runata libraj kani;
JOB.29.12	mana piniyoj wajcha wawata yanapaj kani.
JOB.29.13	Pichus chinkapunampaj jinaña kasharqa chay runa agradecekuwarqa,
JOB.29.13	viudasqa paykunata yanapajtiy mayta kusikorqanku.
JOB.29.14	Cheqanta ruwaywan, cheqan kajwantaj p'achallisqa karqani,
JOB.29.14	tukuy kausayniypi.
JOB.29.15	Noqa karqani ciegospa ñawisnin,
JOB.29.15	cojospatapis chakisnin karqani.
JOB.29.16	Pisichikojkunaj tatanku karqani,
JOB.29.16	karu llajtayojkunaj jark'ajnin karqani.
JOB.29.17	Sajra runaspa k'akisninta p'akej kani,
JOB.29.17	jap'isqankuta kirusninkumanta qhechoj kani.
JOB.29.18	Noqa yuyarqani: Diosneyqa mayu t'iyu jina kanqa,
JOB.29.18	achachi wañupusaj, kikin wasiypitaj, nispa.
JOB.29.19	Yaku cantopi wiñaj sach'a jina kani;
JOB.29.19	chay ramasninmantaj ch'isin chhulla urmamun jina.
JOB.29.20	Noqa mentasqa kasqayqa noqawan khuska mosojyasqa kanqa,
JOB.29.20	kallpaypis mana pisiwanqachu.
JOB.29.21	Tukuy uyariwaj kanku,
JOB.29.21	ch'inllamanta uyariwaj kanku imatachus yuyaychasqasniyta.
JOB.29.22	Noqa parlasqaymantaqa, mana pipis astawan parlajchu,
JOB.29.22	palabrasneyqa paykunaman yaku jina sut'umoj.
JOB.29.23	Paykunaqa mayta suyawaj kanku noqata uyarinawankupaj,
JOB.29.23	imaynatachus parata suyanku q'oñi tiempopi ajinata.
JOB.29.24	Maypachachus asirejtiy, paykunaqa ñak'ayllata creewaj kanku,
JOB.29.24	mana sayk'ojchu kanku uyayta kusisqa qhawawayta. 
JOB.29.25	Noqaqa paykunata sumajta kamachej kani,
JOB.29.25	nejtaj kani imatachus ruwanankuta,
JOB.29.25	uj rey jina soldadosnimpa ñaupaqempi;
JOB.29.25	paykuna llakisqas kashajtinku, paykunata sonqochaj kani.
JOB.30.1	Kunanqa, noqamanta aswan wayna kajkuna asikuwanku,
JOB.30.1	chaykunaj tatasninkuta noqaqa mana jap'iymanchu karqa,
JOB.30.1	uywasniyta qhawaj alqoswan kanankupajpis.
JOB.30.2	Paykunaqa kallpankuwan mana imatapis ruwapuwankumanchu karqa.
JOB.30.2	Paykunaqa mana kallpayoj ch'uchali runas karqanku.
JOB.30.3	Mana imankupis kasqanrayku,
JOB.30.3	yarqhaywan sapanku purej kanku;
JOB.30.3	paykunaqa ayqerqanku uj ch'innejman manchachinkuna jina cheqaman,
JOB.30.3	uj manakaj ch'in t'ojra cheqamantaj.
JOB.30.4	Khishka ukhusmanta qhorasta pallakoj kanku,
JOB.30.4	retama sach'aj saphisnintataj mikhoj kanku.
JOB.30.5	Paykunaqa tukuy runaspa chejnisqasnin karqanku;
JOB.30.5	tukuy runastaj suwasta jina qhaparispa qhatiykachaj kanku.
JOB.30.6	Chaynejta qaqa jusk'uspi tiyakoj kanku,
JOB.30.6	wakintaj larqaspi, chhanka jusk'uspi ima.
JOB.30.7	T'ankara uraspi alqo jina qhaparej kanku,
JOB.30.7	khishka sach'as urapi tantakoj kanku.
JOB.30.8	Mana imata yachaj runas, ni pejpa wawasnin,
JOB.30.8	manataj chay jallp'api tiyakunankupaj jinachu kanku.
JOB.30.9	Kunantaj paykunaqa alqochakuwanku,
JOB.30.9	noqamanta chanzata parlarispa mayta asirikunku.
JOB.30.10	Noqata millachikuwaspa karunchakunku,
JOB.30.10	uyaypi ima thoqaykuwanku.
JOB.30.11	Kunanqa kay jina mana imayojta rikuspa, Dios llakiyta qowajtin,
JOB.30.11	ni uj chhikanta kasuta ruwawankuchu.
JOB.30.12	Qayllayman may chhika tantaykakamunku,
JOB.30.12	tanqaspa urmachiyta munawanku, sinrullataj muyuykamuwanku,
JOB.30.12	wañuchiytataj munawanku.
JOB.30.13	Ñanniyta wisq'aykunku, kay jina llakiypi kajta rikuwaspa,
JOB.30.13	ni pipis paykunataqa jap'iykoj kanchu.
JOB.30.14	Uj jatun punku kicharisqata jina juyñamuwanku,
JOB.30.14	tukuy kallpankuwan patayman wijch'uykakamunku llakisqa kashajtiy.
JOB.30.15	Sinch'i manchachikuy noqaman jamuwan,
JOB.30.15	allin kayneyqa wayra jina ripun,
JOB.30.15	ima kajpis phuyu jinalla chinkaripun.
JOB.30.16	Kunanqa, manaña kausanaypaj jinachu kani,
JOB.30.16	ima p'unchayis llakiyllaña noqapajqa.
JOB.30.17	Sapa ch'isi kay nanayqa tulluykama nanachiwan,
JOB.30.17	mana samariyniyojtataj jap'iwan.
JOB.30.18	Diosqa ujllata kunkaymanta jap'iwan,
JOB.30.18	tukuy kallpanwantaj p'achaymanta thalanoqawan.
JOB.30.19	T'uruman wijch'uykuwan,
JOB.30.19	ñut'u jallp'apis, chayri qhelli ushphapis kayman jina.
JOB.30.20	Qanmanta, Diosníy, mañakuyki manataj uyariwankichu,
JOB.30.20	qanman qayllamuyki nitaj uyarillawankipischu.
JOB.30.21	Qanqa noqapaj may phiñasqa kanki.
JOB.30.21	Makiykej atiyninwan qhatiykachawanki.
JOB.30.22	Qanqa qhawallawanki wayra apanawanta,
JOB.30.22	sajra para wayra apaykachanawanta.
JOB.30.23	Noqa yachani qanqa wañuykama apanawaykita,
JOB.30.23	tukuy kausajkuna wañuspa maymanchus rinanku kashan chayman.
JOB.30.24	Noqaqa manachu wajchata yanaparqani,
JOB.30.24	manachu llakiyninmanta orqhorqani?
JOB.30.25	Manachu noqaqa pichus ñak'arejpaj waqaporqani,
JOB.30.25	manachu pichus pisichikojtapis khuyarqani?
JOB.30.26	Allin kajta suyashajtiy, mana allin kajlla jamuwan,
JOB.30.26	k'anchayta suyashajtiy, laqhayaylla chayamuwan.
JOB.30.27	Sonqoyqa phawashanña mana samarikusqayrayku;
JOB.30.27	llakiy p'unchaykunalla jamuwan.
JOB.30.28	Mana intej yanayachisqallan yanayasqa purini,
JOB.30.28	qhaparispataj tukuymanta yanapata mañakuni.
JOB.30.29	Atojkunaspa wauqenman tukuni,
JOB.30.29	surispa wauqenman ima.
JOB.30.30	Ukhuypis yanaman tukun,
JOB.30.30	tukuy ukhuy q'oñi onqoyman k'ajarishan.
JOB.30.31	Arpaspa waqasqan, qenaspa waqasqan ima noqapajqa,
JOB.30.31	llakiyta waqayman tukun.
JOB.31.1	Noqa churanoqarqani,
JOB.31.1	ama doncella warmita qhawapayanayta.
JOB.31.2	Kunanqa, ima t'inkatataj Diosqa patamanta jaywamuwanmanri?;
JOB.31.2	ima chayaqetataj Tukuy Atiyniyoj Dios qomuwanmanri?
JOB.31.3	Kay jina llakiykunataqa manachu sajra runas,
JOB.31.3	juchasapas ima jap'inanku mayta ñak'arispa?
JOB.31.4	Chayri Diosqa manachu imatachus ruwasqayta rikumuwan,
JOB.31.4	nitaj qhawamuwanchu imaynatachus purisqaytaqa?
JOB.31.5	Sichus llullakuspa purerqani,
JOB.31.5	chakiypa apurayta ch'aukiyanampaj purej chayqa,
JOB.31.6	cheqanchana pesaspi Diosqa pesawachun ari;
JOB.31.6	chaypi yachanki juchayojchus kani manachus chayta.
JOB.31.7	Sichus cheqan kaj ñanmanta wist'uykuni,
JOB.31.7	sichus ñawiypa rikusqanwan apachikuni,
JOB.31.7	makiypitaj wajpa imasnin rikhurin chayqa,
JOB.31.8	imatachus tarpusqayta wajkuna mikhuchunku,
JOB.31.8	imatachus tarpusqaypis saphimanta t'irasqa kachun.
JOB.31.9	Sichus uj warmiwan sonqoyta suwachikuni chayqa,
JOB.31.9	chayri qayllaypi tiyakojpa warmintachus wateqakuni chayqa,
JOB.31.10	warmiy waj runaj kamachin kachun,
JOB.31.10	wajkunataj warmiywan puñuykuchunku,
JOB.31.11	chay jina sajrata ruwaspaqa juchallikuyman karqa,
JOB.31.11	juecestaj chaytaqa jasut'ispa cheqanchankuman.
JOB.31.12	Chayqa nina jap'ikuspa imatapis q'olarparin jina kanman,
JOB.31.12	imay kajtapis tukuyninta tukuchipuwanman.
JOB.31.13	Maypachachus kamachisniy imatapis mañakuwaj kanku chaypacha,
JOB.31.13	paykunata uyarejpuni kani.
JOB.31.14	Mana jina kajtenqa imaynamantataj Diospa ñaupaqenman riyman karqari?
JOB.31.15	Uj k'ata Dioslla mamasniykojpa wijsampi ruwawarqayku,
JOB.31.15	kausaytapis qowarqayku, paykunaman, jinallataj noqamampis.
JOB.31.16	Mana mayk'ajpis noqaqa qonqapunichu pisichikoj wajcha runasta khuyayta,
JOB.31.16	nitaj qhawallajchu kani viudas yarqhaymanta wañunankuta.
JOB.31.17	Ni jayk'aj mikhunaytaqa sapallay mikhuykojchu kani,
JOB.31.17	wajcha runaman mana qorispaqa.
JOB.31.18	Wajchaspaj wasiypeqa tata jina karqani,
JOB.31.18	wawa kasqaymantapacha warmi sapasta yanapallajpuni kani.
JOB.31.19	Pichus p'achan pisi kajtin chirimanta wañushajtin,
JOB.31.19	chayri pejpatachus mana p'achan kapojchu qhataykukunampaj chayqa,
JOB.31.20	kikin ovejasniypa millmasninwan q'oñichej kani,
JOB.31.20	paytaj mayta agradecekuspa qhepakoj.
JOB.31.21	Ni jayk'aj wajcha wawapaj makiyta oqharejchu kani,
JOB.31.21	noqa juecesniyoj kasqayraykoqa.
JOB.31.22	Kay mana cheqachu chayqa,
JOB.31.22	makisniy p'akikuchun,
JOB.31.22	lijraymanta urmapuchun.
JOB.31.23	Imaraykuchus Diospa jasut'iyninta mayta manchachikoj kani,
JOB.31.23	chay jina atiynimpa contrampajqa mana atiyniy kanchu.
JOB.31.24	Mana qoripeqa atienikojchu kani,
JOB.31.24	nitaj nejchu kani: Qan kanki noqay atienikunayqa, nispa.
JOB.31.25	Manapuni noqaqa kusikojchu kani ashkha kapuyniyoj kaspa,
JOB.31.25	nitaj ashkhata qolqeta tariyta munaspapis.
JOB.31.26	Noqa rikorqani intita sumajta k'anchamushajta,
JOB.31.26	killatapis sumajta k'ancharispa rishajta.
JOB.31.27	Chaykunataqa ni jayk'aj yupaychanichu,
JOB.31.27	nitaj makillaywampis much'aykusqayta apachinichu.
JOB.31.28	Jina kajtenqa jasut'ita jap'inaypuni karqa,
JOB.31.28	janaj pachapi kaj Diosta qhesachasqayrayku.
JOB.31.29	Ni mayk'aj kusikunichu enemigoy llakiypi kashajtin,
JOB.31.29	nitaj payman ima sajra chayajtimpis kusipayanichu.
JOB.31.30	Ni mayk'aj maldicinichu,
JOB.31.30	ni wañunallantapis munanichu.
JOB.31.31	Kamachisneyqa nej kanku:
JOB.31.31	Pitaj aychanwan mana sajsakunchu?, nispa.
JOB.31.32	Karu llajtayojtaqa mana uj ch'isillatapis jawapi puñuchejchu kani;
JOB.31.32	wasi punkoyqa paykunapaj kichasqapuni kaj.
JOB.31.33	Ni jayk'aj pakajchu kani ima juchallikusqaytapis,
JOB.31.33	imaynatachus wajkuna ruwanku jinataqa,
JOB.31.33	ni pakayllapipis jap'ejchu kani.
JOB.31.34	Runasta manchachikusqayrayku,
JOB.31.34	paykuna qhesachanawankuta,
JOB.31.34	wasiyllapi wisq'asqa ch'inmanta mana kakojchu kani.
JOB.31.35	Pitaj nenqa, pipis uyarinawantari!
JOB.31.35	Atienikusqay Tukuy Atiyniyoj noqamanta parlanqa,
JOB.31.35	enemigoy ch'ataykushawajtimpis.
JOB.31.36	Chaykunata lijrarikusaj,
JOB.31.36	pilluta jinataj churakusaj.
JOB.31.37	Diosman cuentata qosaj chay tukuy ruwasqasniymanta,
JOB.31.37	kuraj runa jina payman qayllaykusaj.
JOB.31.38	Jallp'asneyqa mana contraytachu qhaparinku,
JOB.31.38	nitaj surk'asnimpis waqankuchu.
JOB.31.39	Sichus pimanta chajrasninta suwarqani chayqa,
JOB.31.39	chayri campo runastachus ch'aukiyarqani chayqa,
JOB.31.40	jallp'asniy trigota poqonanmanta khishkasta poqochunku,
JOB.31.40	cebadaj cuentanmantapis, sajra qhorasllata poqochunku.
JOB.31.40	Jobpa nisqasnin kaypi tukukun.
JOB.32.1	Chay kinsa runasqa Jobwan manaña astawan ch'ajwarqankuchu, Job mana juchayoj kani nisqanta uyarispa. 
JOB.32.2	Chaymantaqa buzita Baraquelpa wawan Eliuñataj, Rampa mirayninmanta kaj runa, manaña astawan ch'in kayta atispa mayta phiñakorqa Jobpaj; Diospa ñaupaqempi mana juchayojchu kani nisqanmanta. 
JOB.32.3	Chantaqa phiñakullarqataj Jobpa kinsantin kausaqesnimpaj, Jobman mana allinta kutichiyta atisqankumanta; chaywampis Diostaqa mana allintachu rikhuricherqanku. 
JOB.32.4	Elioqa tukuyninkumanta aswan wayna runallaraj karqa, chayrayku payqa suyallarqa paykunaraj Jobwan parlayta tukunankuta. 
JOB.32.5	Paykuna mana imaynamantapis allinta kutichiyta atejtinkutaj, sinch'ita phiñarikorqa. 
JOB.32.6	Kay jinata parlayta qallarerqa buzita Baraquelpa wawan Elioqa:
JOB.32.6	Noqaqa waynallaraj kani, qankunataj machu runasña kankichej,
JOB.32.6	chayrayku noqaqa manchachikullarqani, manataj
JOB.32.6	nerqaykichejchu imatachus niyta munasqaytaqa.
JOB.32.7	Noqaqa nillarqani: Unay watasniyoj sut'inchallanqanku;
JOB.32.7	ashkha watasniyoj yachayninkuta rikuchenqanku.
JOB.32.8	Cheqamanta tukuy runas yachayniyoj kanku,
JOB.32.8	chay unanchaytaqa Tukuy Atiyniyoj samaykuspa qorqa.
JOB.32.9	Mana pitapis ashkha watasnenqa sumaj yachayniyojman tukuchinku,
JOB.32.9	nitaj sunkhasniyoj kasqampis cheqan kajta yachachinchu.
JOB.32.10	Chayrayku, kunanqa nini: Uyariwaychej,
JOB.32.10	noqajtapis tiyapuwan imastachus ninaypaj.
JOB.32.11	Noqaqa suyarqani qankuna unanchakusqasniykichejta,
JOB.32.11	uyariykichejtaj sumaj palabrasta mask'asqaykichejta.
JOB.32.12	Noqaj qhawasqayman jinaqa,
JOB.32.12	ni mayqenniykichej Jobta k'amiyta atinkichejchu,
JOB.32.12	nitaj parlasqasninman kutichiyta atinkichejchu,
JOB.32.13	Qankuna may yachayniyoj kasqaykichejta mana yuyakunaykichejpaj,
JOB.32.13	Dioslla chaytaqa kutichiyta atin, mana runachu.
JOB.32.14	Jobqa mana noqataqa ima niwampischu,
JOB.32.14	nitaj noqapis paymanqa kutichiymanchu qankuna jinaqa.
JOB.32.15	Job, kay kinsaqa umankuta muyuchikunku,
JOB.32.15	mana yachankuchu imatachus kutichisunankuta.
JOB.32.16	Noqaqa suyarqani paykuna parlanankuta, manataj parlankuchu,
JOB.32.16	chayman kutichinankutaqa astawan ch'inyapunku,
JOB.32.16	manaña astawan ni imata kutichisunkuchu.
JOB.32.17	Chayrayku noqapis imatachus yuyasqayta kutichisaj,
JOB.32.17	imatachus ninay tiyan chayta.
JOB.32.18	Noqajtaqa ashkha palabras tiyapushawan imatachus ninaypajqa,
JOB.32.18	manaña astawan ch'in kakuyta atinichu.
JOB.32.19	Noqaj sonqoyqa mosoj qharaspi poqosqa vino jina phatashanña,
JOB.32.19	mana mayman samaynin llojsejtin.
JOB.32.20	Kunanqa parlarisaj sonqoy tiyaykunampaj,
JOB.32.20	simiyta kicharisaj, kutichisqaykitaj imachus kajta.
JOB.32.21	Mana noqaqa wakillantachu sumajman orqhosaj,
JOB.32.21	tukuyninkuta uj rejta qhawanay tiyan.
JOB.32.22	Cheqamanta noqaqa mana pitapis wayllukunichu,
JOB.32.22	sichus jinata ruwayman chayqa, Ruwawajniy Dioschari jasut'iwanman.
JOB.33.1	Chayrayku, Job, uyariwan kay parlasqasniyta,
JOB.33.1	sumajtataj unanchay imastachus nisusqasniyta.
JOB.33.2	Kunanqa noqañataj parlarisaj,
JOB.33.2	simeyqa mallq'aymantapacha parlarimonqa.
JOB.33.3	Noqaqa cheqamanta parlasaj,
JOB.33.3	imatachus yuyasqayta cheqanta nisaj.
JOB.33.4	Tukuy Atiyniyoj Dios noqataqa ruwawarqa,
JOB.33.4	samaynintaj kausayta qowarqa.
JOB.33.5	Kutichiway sichus atinki chayqa;
JOB.33.5	sumajta wakichikuy, niwaytaj.
JOB.33.6	Qanwan noqawanqa uj rejlla kanchej Diospa ñaupaqempi,
JOB.33.6	noqapis t'urumanta ruwasqallataj karqani.
JOB.33.7	Ajinaqa mana qanqa manchachikunawayki kanchu,
JOB.33.7	mana imatachus ruway nisqaytapunichu ruwanki.
JOB.33.8	Cheqamanta noqaqa nejta uyarerqayki,
JOB.33.8	chay palabrasniykipitaj nerqanki:
JOB.33.9	Noqaqa llimphu kani mana juchayoj,
JOB.33.9	mana noqaqa ni imapi juchallikunichu.
JOB.33.10	Diospuni imaymana ch'ataykunasta mask'apuwan,
JOB.33.10	enemigonta jinataj qhawawan.
JOB.33.11	Cadenasta chakisniyman churawan,
JOB.33.11	sapa thaskisqaytataj sumajta qhawawan.
JOB.33.12	Qhaway: Kayta nispaqa mana cheqantachu ninki,
JOB.33.12	Diosqa runamanta aswan jatun atiyniyojpuni.
JOB.33.13	Imaraykutaj qan Payman jinata uyampi ninkiri,
JOB.33.13	mana ni ima parlasqaykita kutichisojtinchu jinata ninki?
JOB.33.14	Diosqa tukuy imaynamanta parlapayawanchej,
JOB.33.14	noqanchejtaj mana reparakunchejchu.
JOB.33.15	Wakin kutispeqa ch'isin runaman parlan mosqoypi,
JOB.33.15	chayri mosqoypi jina,
JOB.33.15	runas puñojtinkuña, misk'ejta puñushajtinku.
JOB.33.16	Diosqa runaspa ningrinman parlan;
JOB.33.16	k'amiywan manchachikuywantaj junt'achin.
JOB.33.17	Mana allin ruwasqasninmanta chay runata t'aqanampaj,
JOB.33.17	ama anchata jatunchakunampaj.
JOB.33.18	Ajinata sepulturamanta jark'an,
JOB.33.18	wañuymanta salvan.
JOB.33.19	Wakin kutispi Diosqa runata onqoykunanejta reparachin,
JOB.33.19	tukuy ukhunta sinch'ita nanachispa.
JOB.33.20	May jina sumaj kashajtimpis mikhuykunasta millachichin,
JOB.33.20	sumajta mikhuykunapaj kashajtimpis millachikullampuni.
JOB.33.21	Astawan astawan tulluyashan,
JOB.33.21	tullusnimpis rikhurimushanña.
JOB.33.22	Kausaynin sepulturamanña qayllaykushan,
JOB.33.22	wañuy patapiña kashan.
JOB.33.23	Sichus runaj qayllampi uj ángel kanman,
JOB.33.23	waranqamanta ujllapis paypa allinninta parlanman,
JOB.33.23	willanmantaj imachus ruwanan kasqanta,
JOB.33.24	paymanta Dios khuyakusqanta willanman,
JOB.33.24	wañuymanta orqhosqanta,
JOB.33.24	payta salvasqanta.
JOB.33.25	Chaymanta ukhonqa kutenqa wawaj aychanmantapis astawan,
JOB.33.25	imaynachus wayna kashaspa karqa chay kikinman.
JOB.33.26	Diosmanta mañakonqa, Paytaj uyarenqa;
JOB.33.26	kusiywan Diostaqa uyapura qhawarenqa,
JOB.33.26	runasmantaj Diospa khuyakuyninta willanqa.
JOB.33.27	Chay runataj nenqa: Juchachakuni, mana cheqan kajta ruwani;
JOB.33.27	Diostaj chay jina kashajtiy mana juchayman jinachu jasut'iwan.
JOB.33.28	Payqa wañuymanta salvawarqa,
JOB.33.28	kunantaj k'anchayta rikuniraj.
JOB.33.29	Ajinata Diosqa runamanta yuyarikun,
JOB.33.29	iskay kutikama, chayri kinsa kutikama,
JOB.33.30	wañuymanta runataqa salvan,
JOB.33.30	k'anchayta rikojta saqenraj.
JOB.33.31	Job, kaytaqa allinta uyariway,
JOB.33.31	parlanaykamaqa ch'inlla kakuy.
JOB.33.32	Sichus imata parlayta munanki chayqa, parlay;
JOB.33.32	sichus cheqanta parlanki chayqa, chay nisqaykiman jina kachun.
JOB.33.33	Mana tiyapusunkichu parlanaykipaj chayqa,
JOB.33.33	ch'inllamanta uyariway,
JOB.33.33	noqa yachachisqayki sumaj yachayniyoj kayta.
JOB.34.1	Chanta Elioqa nerqa:
JOB.34.2	Qankuna yachayniyojkuna, sumaj yachachisqastaj kajkuna,
JOB.34.2	uyariwaychej kay palabrasniyta.
JOB.34.3	Ningreqa uyarispa yachan pejpa palabranchus kasqanta,
JOB.34.3	jinallataj mallq'aqa rejsin ima q'apaychus kasqanta.
JOB.34.4	Ajinallatataj noqanchejpis allinta qhawarina kay imasta,
JOB.34.4	kunantaj ninachej imachus noqanchejpaj allin kasqanta.
JOB.34.5	Jobqa nin: Noqaqa mana juchayojchu kani;
JOB.34.5	Diosqa qonqapuwan noqata cheqanchawayta.
JOB.34.6	Juchayoj kani ninayqa uj llullakuy kanman;
JOB.34.6	kay nanasqasneyqa mana thañinchu, noqataj mana juchachakunichu.
JOB.34.7	Mana pipis Job jinaqa kanchu,
JOB.34.7	yakutapis ujyashanman jina, Diosmanta asirikun.
JOB.34.8	Payqa sajra runaswampuni tantakuyta munan,
JOB.34.8	sajra runaswantaj purimpis.
JOB.34.9	Jobqa nin: Qhasi mana kajta runaqa purin,
JOB.34.9	Diospi atienikuyta munaspaqa.
JOB.34.10	Qankuna, yachayniyoj runasqa, uyariwaychej;
JOB.34.10	Ama yuyaychejchu Tukuy Atiyniyoj Dios,
JOB.34.10	imastapis mana kajta ruwasqanta, chayri sajrata ruwasqanta.
JOB.34.11	Payqa sapa uj runaman maychus ruwasqanman jina qopun;
JOB.34.11	sapa ujmantaj purisqanman jina qopun.
JOB.34.12	Cheqamanta Diosqa mana imatapis sajra kajtaqa ruwanchu,
JOB.34.12	Tukuy Atiyniyojqa mana ima cheqan kajtapis q'ewichinchu.
JOB.34.13	Mundontinta kamachinampaj atiytaqa
JOB.34.13	mana pimantachu jap'erqa.
JOB.34.14	Sichus Dios ujtawan samayninta runamanta qhechukapunman,
JOB.34.14	kausaynin espirituntawan qhechupunman chayqa,
JOB.34.15	tukuy runas ujllapi wañurankuman,
JOB.34.15	ujtawantaj runaqa kikin jallp'allamantaj tukunman.
JOB.34.16	Sichus qan yuyayniyoj kanki chayqa, uyariway;
JOB.34.16	kay palabrasniyta allinta uyariway.
JOB.34.17	Sichus Dios cheqan kajta chejninman chayqa,
JOB.34.17	mana kamachiyta atinmanchu.
JOB.34.17	Qanqa chay jina mana juchayoj Dios juchachayta atiwajchu?
JOB.34.18	Sichus reyeswan, sumachaj runaswan sajra runas kanku chayqa,
JOB.34.18	Dios paykunata uyanchan juchachakusqankumanta.
JOB.34.19	Payqa mana kamachejkuna jinachu,
JOB.34.19	mana qhapaj runasllamanchu, nitaj wajcha runasllamanchu sayakun,
JOB.34.19	imaraykuchus paymin tukuyninkuta ruwarqa.
JOB.34.20	Runasqa uj ñawi ch'ipejpi wañunku,
JOB.34.20	khuskan tutata;
JOB.34.20	runasqa mayta ch'ajwanku, chinkapunkutaj;
JOB.34.20	atiyniyoj kajqa uj ratollapi chinkachisqa karqa.
JOB.34.21	Diosqa sumajta qhawan imaynatachus runa purisqanta,
JOB.34.21	rejsintaj ima rijch'ajtachus purisqankuta.
JOB.34.22	Mana kanchu laqha, nitaj wañuy laqhapis,
JOB.34.22	chaypi millayta ruwaj sajra runa pakakunampajqa.
JOB.34.23	Diosqa runamanta imachus cheqan kajmantaqa mana astawan mañanchu,
JOB.34.23	Dioswan juiciopi tinkunankupaj.
JOB.34.24	Atiyniyoj runasta urmachinampajqa mana pitapis tapunrajchu;
JOB.34.24	wajkunatataj chay runaspa kanankuman churaykonqa.
JOB.34.25	Diosqa yachallan ima ruwasqankutapis,
JOB.34.25	chaynejta ch'isin chayamun, chinkachintaj.
JOB.34.26	Payqa runa wañuchista jina jasut'in,
JOB.34.26	tukuy runaj rikunanta.
JOB.34.27	Paykuna mana ima nisqantapis kasusqankurayku,
JOB.34.27	nitaj Paypa munasqanman jina purisqankurayku.
JOB.34.28	Paykunaqa chayta ruwaspa wajchaspa waqayninta,
JOB.34.28	pisichikojkunaj waqayninta ima Diosman uyaricherqanku,
JOB.34.28	Diostaj chay wajchasta uyarerqa.
JOB.34.29	Sichus Dios samarikun chayqa, pitaj Payta juchachanqari?
JOB.34.29	Sichus uyanta pakaykun chayqa, pitaj Payta qhawarenqari?
JOB.34.29	Payqa tukuy nacionesta qhawamushan,
JOB.34.29	jinallataj sapa uj runaj ruwasqasnintapis.
JOB.34.30	Chayta qhawamushan ama ima sajra runapis nacionesta kamachinampaj,
JOB.34.30	nitaj ch'aukiyanampaj.
JOB.34.31	Diosmanchu nerqanki?:
JOB.34.31	Noqaqa mana allintachu ruwarqani; kunanqa manaña
JOB.34.31	juchallikusajñachu, nispa.
JOB.34.32	Imatachus mana rikusqayta rikuchiway,
JOB.34.32	sichus mana allinta ruwarqani chayqa, manaña
JOB.34.32	ujtawan ruwasajchu.
JOB.34.33	Qanqa Dios t'inkachisunantachu munanki,
JOB.34.33	imaynatachus qan munasqaykiman jina,
JOB.34.33	payta chay jinata qhesachashajtiykipis?
JOB.34.33	Kaytaqa qampuni jina kananta ninki, mana noqachu,
JOB.34.33	niwayku imatachus yachasqaykita.
JOB.34.34	Yachayniyoj runas noqata uyariwajkuna,
JOB.34.34	sumaj yuyayniyojkuna runaspis niwanqanku:
JOB.34.35	Jobqa mana yachaspalla imatapis parlashan;
JOB.34.35	palabrasnenqa qhasi manakajlla.
JOB.34.36	Jobta allinta qhawarichunku imatachus parlasqasninta,
JOB.34.36	imatachus kutichisusqasnenqa uj sajra runaj palabrasninman rijch'akun.
JOB.34.37	Jobqa mana juchasapallachu, manachayqa Diospa contranta oqharikun;
JOB.34.37	noqaykoj ñaupaqeykupi Diosmanta asirikun,
JOB.34.37	Paywantaj mayta siminakun.
JOB.35.1	Elioqa imatachus yuyasqanman jina nillarqapuni:
JOB.35.2	Qanqa yuyankichu qampa nisqaykeqa cheqan kasqanta:
JOB.35.2	noqaqa Diosmanta aswan cheqan kani, nispaqa?
JOB.35.3	Qanqa Diosman ninki:
JOB.35.3	Ima dakusunki sichus noqa juchallikuni chayri?
JOB.35.3	Juchasneyqa imanasunkitajri?
JOB.35.4	Kunanqa, chayman noqa kutichisqayki;
JOB.35.4	chantaqa kausaqesniykimanwan.
JOB.35.5	Qhawariy janaj pachata;
JOB.35.5	phuyusqa qanmanta aswan patapi kashanku.
JOB.35.6	Sichus qan juchallikunki chayqa, Diosta mana imananchu;
JOB.35.6	may chhika juchallikusqaykipis paytaqa mana imananchu.
JOB.35.7	Sichus imatapis allinta ruwanki chayqa,
JOB.35.7	imatataj qowaj paymanri?
JOB.35.7	Paymanqa ni ima allintapis ruwashankichu.
JOB.35.8	Juchasniykeqa qan jina runasman mana allintachu ruwan,
JOB.35.8	allin imasta ruwasqaykipis runasllaman allin ruwan.
JOB.35.9	Runasqa qhaparinku pipis anchakama ñak'arichejtillan,
JOB.35.9	mask'ankutaj chay atiyniyojkunamanta pipis orqhonanta.
JOB.35.10	Mana pipis ninchu: Maypitaj kashan ruwawajniy Diosri?;
JOB.35.10	pichus aswan laqhapi kallpata qowaj;
JOB.35.11	Pay yuyaychawanchej, yachachiwanchejtaj
JOB.35.11	animalesmanta, p'isqosmantapis astawanraj.
JOB.35.12	Paykunaqa qhaparikunku, Diostaj mana uyarinchu,
JOB.35.12	imaraykuchus paykunaqa sajra runas kanku, jatunchakojkunataj.
JOB.35.13	Tukuy Atiyniyoj Diosqa,
JOB.35.13	llulla kajta mana kasuta ruwanchu.
JOB.35.14	Mana Diosta rikunichu nispapis,
JOB.35.14	suyakullay, Payqa imastachus ruwasqasniykita rikunña.
JOB.35.15	Qanqa ninki Pay mana phiñakusqanta, nitaj jasut'isqanta,
JOB.35.15	nitaj juchatapis anchata kasuta ruwasqanta.
JOB.35.16	Chaywampis, Job, kay imastaqa mana reparakuspalla nishanki,
JOB.35.16	anchata parlashanki, mana allinta yuyaychakuspa.
JOB.36.1	Elioqa ujtawan nerqa:
JOB.36.2	Uj chhikanta suyariway, chaymanta yachachisqayki,
JOB.36.2	noqajtaqa tiyapuwanraj Diospa allinninta parlanaypaj.
JOB.36.3	Noqaqa tukuy yachasqayta nisaj,
JOB.36.3	Ruwawajniy mana qhasimantachu imatapis ruwasqanta rikuchinaypaj.
JOB.36.4	Cheqamanta palabrasneyqa mana llullachu,
JOB.36.4	qanwan kashan tukuy imamanta cheqanta yachaj.
JOB.36.5	Diosqa may jina yachayniyoj, jatun atiyniyojtaj,
JOB.36.5	mana juchayoj kajtaqa mana qhesachanchu.
JOB.36.6	Sajra runaj kausaynintaqa mana perdonanchu,
JOB.36.6	wajcha runastarí allinta qhawarimun.
JOB.36.7	Cheqan kaj runastaqa imamantapis waqaychampuni,
JOB.36.7	reyestapis kamachinankupi sumajta sayachin,
JOB.36.7	allin uyarisqastaj kanqanku.
JOB.36.8	Sichus cadenaswan watasqas kashanku,
JOB.36.8	nanaywan ñak'arispataj chayqa,
JOB.36.9	Diosqa rikuchin ima sajratachus ruwarqanku chayta,
JOB.36.9	imaynatachus paykuna kikinku runaykachayninkuwan apachikusqankuta.
JOB.36.10	Chayta paykunaman parlan allinta k'amispa purichinampaj,
JOB.36.10	mañanampajtaj amaña sajra ruwayninkuta ruwanankupaj.
JOB.36.11	Sichus kasukunku, ruwankutaj imatachus nisqanta chayqa,
JOB.36.11	sumaj imaswan kusikunku, sonqo tiyasqastaj kakunku,
JOB.36.11	tukuy kausayninkupi.
JOB.36.12	Sichus mana kasukunku chayqa,
JOB.36.12	wañuspa sepulturaman uraykunku,
JOB.36.12	manaraj paykuna allinta reparakushajtinku.
JOB.36.13	Sonqonkupi puraj uyasqa paykunallapajtaj k'ajaj phiñakuyta tantanku,
JOB.36.13	presochasqasña kashaspapis mana yanapata mañakunkuchu.
JOB.36.14	Paykunaqa waynallaraj kashaspa wañuponqanku;
JOB.36.14	uj p'enqayta tukukun kausayninkoqa.
JOB.36.15	Chay ñak'arisqannejta Diosqa salvan pichus ñak'arejta;
JOB.36.15	chay nanayninnejta reparachin.
JOB.36.16	Qantapis may jatun llakiymanta orqhosunki,
JOB.36.16	ashkha imasta qosunki; ni imamanta yuyarispataj
JOB.36.16	kusisqa tiyakunki.
JOB.36.16	Sumaj k'acha misk'i mikhunaswantaj mesaykiman junt'aykuchipusunki.
JOB.36.17	Qampi junt'akun sajra runaj jasut'isqa kananqa,
JOB.36.17	manataj qanqa cheqanchasqa, juchachasqataj kaymanta ayqewajchu.
JOB.36.18	Allinta qhawakuy ama qolqewan lluk'ichikunaykipaj,
JOB.36.18	ama ashkha qolqenejta apachikunaykipaj.
JOB.36.19	Llakiypeqa ni imamanta allinchu kasonqa qoriyki,
JOB.36.19	nitaj qhaparikusqayki, nitaj may jina atiyniykipis.
JOB.36.20	Ama ch'isiyananmantaqa llakikuychu,
JOB.36.20	mayk'ajchus llajtaspis chinkarinku chaykunapi.
JOB.36.21	Kunanqa allinta qhawakuy amaña sajra ruwayman chayanaykipaj,
JOB.36.21	qanqa chay jina ñak'ariykunawan chay jinataña ñak'arishanki.
JOB.36.22	Diospa jatun atiyninta sumajta qhaway.
JOB.36.22	Imaraykuchus paymanqa ni ima yachachejpis jap'ikunchu.
JOB.36.23	Mana pipis paytaqa kayta ruwan nispa imatapis kamachiyta atinchu,
JOB.36.23	nitaj uyanchayta atinchu, qanqa mana allintachu ruwashanki, nispa.
JOB.36.24	Yuyarikuy, tukuy runas Diospa ruwasqasninta jatunchasqankumanta,
JOB.36.24	qampis yuyarikullaytaj chaykunata jatunchayta.
JOB.36.25	Tukuy runas rikuyta atinku, karumanta qhawarillaspapis.
JOB.36.26	Diosqa may jina jatun, noqanchejqa mana yachayta atisunmanchu,
JOB.36.26	nitaj watasnintapis yupayta atisunmanchu.
JOB.36.27	Payqa uj cheqaman yaku ch'aqaykunata jallch'an,
JOB.36.27	chaytataj paraman tukuchin.
JOB.36.28	Paraqa phuyusmanta jich'akamun,
JOB.36.28	jallp'amantaj paraqa jich'akun.
JOB.36.29	Pitaj yachanman imaraykuchus phuyus aysakusqankuta,
JOB.36.29	imajtintaj qhon qhonkuna chay jinata sonanku patapiri?
JOB.36.30	Diosqa lliuj lliujkunata mar qochaj patanta aysaykun,
JOB.36.30	chaywantaj mar qochaj ukhunta pakaykuchin.
JOB.36.31	Ajinata chaywan runasta mikhuchin,
JOB.36.31	ashkha mikhunastataj qon.
JOB.36.32	Phuyuswan intita pakaykuchin,
JOB.36.32	nintaj mana k'anchananta;
JOB.36.32	k'anchaytaj mana k'anchanchu paypa nisqanman jina.
JOB.36.33	Qhon qhonqa Diosmanta willamun,
JOB.36.33	para wayrataj sinch'i phiñakuyninta juchaj contranta rikuchin.
JOB.37.1	Para wayrata rikuspa sonqoyqa may jinata kuyurin,
JOB.37.1	ukhuymanta llojsinayaj jina.
JOB.37.2	Uyariychej Dios chay jina sinch'ita parlamusqanta.
JOB.37.2	Uyariychej qhon qhon siminmanta llojsimojta.
JOB.37.3	Payqa lliuj lliujta tukuy janaj pachanejta kachaykun,
JOB.37.3	jallp'a patatapis uj cantomanta uj cantokama.
JOB.37.4	Chaywantaj manchayta sonachin,
JOB.37.4	may jina jatunmanta parlamun;
JOB.37.4	chay qhon qhonkuna uyarikunankamaqa,
JOB.37.4	lliuj lliujkuna mana sayankuchu.
JOB.37.5	Dios jatunmanta manchayta parlamojtenqa,
JOB.37.5	sumaj imasta rikuchiwanchej;
JOB.37.5	chaykunaqa manchay jatuchaj imas kanku, mana pipis unanchayta atinchu.
JOB.37.6	Rit'itaqa kamachin jallp'aman urmamunanta,
JOB.37.6	paratapis nin mayta jich'akamunanta.
JOB.37.7	Chaykamataj runastaqa wasisninkupi kachin,
JOB.37.7	ajinamanta yachanankupaj paymin chay imastaqa ruwasqanta.
JOB.37.8	Phiña animalespis jusk'usninkuman ayqekunku,
JOB.37.8	chaypi qhepakunku.
JOB.37.9	Muyoj wayraqa uraymanta jamun,
JOB.37.9	chiritaj patamanta jamun.
JOB.37.10	Dios wayrachimojtin chhullunkaqa ruwakun,
JOB.37.10	ashkha yakustataj tikayachin.
JOB.37.11	Phuyusman yakuta junt'achin,
JOB.37.11	chay phuyusmantataj lliuj lliujkunata llojsichin.
JOB.37.12	Lliuj lliujkunaqa patapi kayman jaqayman correykacharinku,
JOB.37.12	kay jallp'a patapi Diospa kamachisqanta junt'aspa.
JOB.37.13	Kaytaqa Dios apachimun jallp'ata jasut'inampaj,
JOB.37.13	wakin kutispitaj apachimun munakuyninta rikuchinanrayku.
JOB.37.14	Job, allinta uyariy kayta,
JOB.37.14	sumajta unanchay Dios imastachus may t'ukunasta ruwasqanta.
JOB.37.15	Qan yachankichu kay imasta imaynatachus Diosqa kamachisqanta,
JOB.37.15	imaynatachus lliuj lliujkuna phuyupi k'ancharisqankuta?
JOB.37.16	Qan yachankichu imaynatachus jaqay pata ch'usajpi phuyus aywiykachasqanta,
JOB.37.16	chay jina yachayninta phuyusta purichispa rikuchisqanta?
JOB.37.17	Imaraykutaj p'achaykeqa q'oñichisunkiri,
JOB.37.17	uray wayrawan jallp'ata Dios samarichishajtinri?
JOB.37.18	Janaj pachata ruwayta qanqa Diosta yanaparqankichu,
JOB.37.18	metalmanta espejota jina sayachispa?
JOB.37.19	Yachachiwayku ari imatachus Diosman ninaykuta;
JOB.37.19	noqaykoqa laqhapi jina kashayku, manataj yachaykuchu imatachus ninaykuta.
JOB.37.20	Noqaqa mana nillaymampischu parlayta munasqayta;
JOB.37.20	chaytaqa chinkachinawanta munaspa jinachari parlariyman.
JOB.37.21	Kunanqa janaj pachapi intej k'anchaynenqa manaña rikukunchu,
JOB.37.21	phuyus pakaykusqankurayku,
JOB.37.21	chaywampis ujta wayra wayramun chayqa, phuyusta picharparin.
JOB.37.22	Patamanta qori jina ch'ipeqerimun,
JOB.37.22	Dios manchay jatun atiyninta rikuchejtin.
JOB.37.23	Tukuy Atiyniyojmantaqa mana yachayta atisunmanchu;
JOB.37.23	Payqa manchay atiyniyoj, cheqantaj;
JOB.37.23	Payqa cheqanta imatapis ruwan mana pitapis sarullanchu.
JOB.37.24	Chayrayku runasqa paymanta manchachikunku;
JOB.37.24	Paypajqa yachayniyojkuna mana imachu.
JOB.38.1	Chaymanta Señorqa Jobman parlamorqa manchay yanayarishaj para wayrapi, nerqataj:
JOB.38.2	Pitaj qan kanki yuyaychasqasniymanta iskayrayanaykipajri,
JOB.38.2	palabrasniykiwantaj mana yachasqaykita rikuchinaykipajri?
JOB.38.3	Sumaj kallpayoj kasqaykita rikuchiway,
JOB.38.3	kay tapuykunamantaj kutichiway:
JOB.38.4	Kay jallp'ata sayachishajteyqa, maypitaj kasharqankiri?
JOB.38.4	Niway, sichus qan cheqamanta kay imasta yachanki chayqa!
JOB.38.5	Qan yachankichu pichus chay jallp'aj medidasninta churasqanta?
JOB.38.5	Yachankichu pichus q'aytuwan jina midisqanta?
JOB.38.6	Yachankichu ima patapichus sayashasqanta?
JOB.38.6	Pitaj chay cimiento esquina jatun rumita churarqari,
JOB.38.7	mayk'ajchus qoyllurkuna takishajtinku,
JOB.38.7	janaj pacha wawasniy kusikushajtinku?
JOB.38.8	Maypachachus mar qocha rikhurimushajtin,
JOB.38.8	pitaj yakusninta jark'acherqa uj cheqallapi kanampaj?
JOB.38.9	Noqa phuyuwan p'achallicherqani,
JOB.38.9	janantasnintataj laqhayayta churarqani.
JOB.38.10	Noqa nerqani mar qochaqa maykamachus kananta,
JOB.38.10	noqa punkusninta wisq'arqani, llaverqanitaj.
JOB.38.11	Chaypi nerqani: Kaykamalla junt'anki,
JOB.38.11	kaymanta astawanqa amaña pasankichu;
JOB.38.11	kayllapi oqharikuspa jamusqaykeqa ch'allpakonqa.
JOB.38.12	Mayk'ajllapis kausayniykipi kay jinata kamacherqankichu,
JOB.38.12	sut'iyay yurajyamunanta, sut'iyamunantataj?
JOB.38.13	K'anchaypis jallp'aman k'anchamunanta,
JOB.38.13	sajra runastaj chaymanta pakakamunakuta?
JOB.38.14	Chaymantataj jallp'aj puntasnin rikhurimun,
JOB.38.14	uj p'acha jinataj tukuy colorwan jina teñikun.
JOB.38.15	Sajra runaspa k'anchayninkoqa qhechukapun,
JOB.38.15	may jinata oqharikushaj makipis p'akikun.
JOB.38.16	Mar qochaj ukhunman, maykunamantachus yaku ch'illchimushan chayman chayarqankichu?
JOB.38.16	Chay laqhayasqa ukhunta qhawarispa purerqankichu?
JOB.38.17	Qan rikunkichu wañuypa punkunta,
JOB.38.17	wañuy llanthoj punkusninta rikunkichu?
JOB.38.18	Qanqa yachankichu may chhikanchus kay mundo kasqanta?
JOB.38.18	Niway ari, sichus qan cheqamanta yachanki chayqa!
JOB.38.19	Maynintaj rin k'anchaypa wasinmanri?
JOB.38.19	Maynejpitaj laqhayaypis tiyakunri?
JOB.38.20	Chaykunata k'uchunkama apanaykipaj,
JOB.38.20	maynintatajchus ñan wasinman rishan chayta rejsinkichu?
JOB.38.21	Qanqa yachanaykiña ari, kay chhika watasniyojña kankipisqa;
JOB.38.21	chay imas ruwakunampajqa ñachá nacerqankiña ari!
JOB.38.22	Qanqa rikunkichu maypichus jallch'ani
JOB.38.22	rit'ita, granizota ima,
JOB.38.23	mayk'aj llakiy kajtin, maqanakojtinku,
JOB.38.23	chanta ch'ajwa kajtin apachimunaypaj?
JOB.38.24	Ima ñankunatataj k'anchaykunaqa rin k'anchamuspari?
JOB.38.24	Ima ñankunatataj inti llojsimuynejmanta wayraqa rinri?
JOB.38.25	Pitaj paraman ñanta rikuchinri?
JOB.38.25	Pitaj qhon qhonkunaman, lliuj lliujkunamanwan ñanta rikuchinri?
JOB.38.26	Jinamanta ch'in pampapi paranampaj,
JOB.38.26	maykunapichus mana pipis tiyakunchu chaypiri,
JOB.38.27	chay jina wijch'usqa ch'aki jallp'asta qarpanampaj,
JOB.38.27	qhorastapis chaykunamanta llojsichimunampaj?
JOB.38.28	Pitaj parajtawan, chhullajtawan tatanri?
JOB.38.29	Pitaj chhullunkajtawan escarchajtawan mamankuri?
JOB.38.30	Yakutaqa chhullunkiyan rumiyachinankama,
JOB.38.30	mar qochatapis patanta tikayarpachin.
JOB.38.31	Cabrillasta qanqa watayta atiwajchu,
JOB.38.31	chayri Orión ch'askaj watanasninta phaskayta atiwajchu?
JOB.38.32	Qanqa maychus llojsimunan horata sut'iyay ch'askata orqhomuwajchu?
JOB.38.32	Jatun kaj Osa, juch'uy kaj Osa nisqa ch'asqasta
JOB.38.32	ñaupajman pusayta atiwajchu?
JOB.38.33	Janaj pachajpa leyesninta rejsinkichu?
JOB.38.33	Kunanqa qanchu chay leykunaman jina kay jallp'a patapi kamachishanki?
JOB.38.34	Phuyusta kamachiyta atiwajchu,
JOB.38.34	pataykiman paramunampaj?
JOB.38.35	Sichus lliuj lliujta waj cheqaman kachanki chayqa,
JOB.38.35	kutichisunkichu: Kaypi kashani, nillaway imatachus munasqaykita, nispa?
JOB.38.36	Pitaj yachayta qorqari ibis nisqa piliman,
JOB.38.36	chayri galloman ima?
JOB.38.37	Pitaj chay jina yachayniyoj kanman mashkhachus phuyus kasqanta yachanampaj?
JOB.38.37	Pitaj paramunampaj chay phuyumanta yakuta jich'amuyta atinmanri?;
JOB.38.38	maypachachus ñut'u jallp'apis k'urpasman tukun,
JOB.38.38	k'urpaspis paykunapura jap'inaykukunku chaypacha.
JOB.38.39	Qanchu leonaspajqa aychata mask'apunki;
JOB.38.39	uñasninku sajsakunankukama mikhunankupaj?
JOB.38.40	Chaytaqa jusk'usninkupi pakakushajtinkuchu ruwanki,
JOB.38.40	chayri khishkas ukhumanta wateqashajtinkuchu ruwanki?
JOB.38.41	Pitaj q'arqañasman mikhuchin,
JOB.38.41	irpasninku mikhunata mask'ashajtinku,
JOB.38.41	chay jinata qhaparispa mañakushawajtinku?
JOB.39.1	Qanqa yachankichu mayk'ajchus k'ita cabras uñachakusqankuta?
JOB.39.1	Qanqa rikunkichu tarukasta wachashajta?
JOB.39.2	Qan yachankichu mashkha unaytachus chichu kananta?
JOB.39.2	Qan yachankichu mayk'ajchus wachananta?
JOB.39.3	Wachashaspaqa mayta k'umuykunku,
JOB.39.3	uñanku llojsejtintaj nanayninku thañin.
JOB.39.4	Uñasqa campopi sumaj kallpasniyoj wiñanku.
JOB.39.4	Chaymanta orqosman ripunku mana kutimuyniyojta.
JOB.39.5	K'ita burrota pitaj kacharisqata uywanri?
JOB.39.5	Pitaj nin jina gustonkupi purinankutari?
JOB.39.6	Noqa chaykunataqa nini maypichus tiyanankuta,
JOB.39.6	ch'in kajkuna cheqaspi k'ara jallp'asnejpi.
JOB.39.7	Llajtapi ima ch'ajwastapis chaykunaqa manchachikunku,
JOB.39.7	burro qhatejkunaj parlasqankutaqa mana kasunkuchu.
JOB.39.8	Loma orqosta chinkarinku pastota mask'aspa,
JOB.39.8	ima q'omer qhorasllatapis mikhunankupaj mask'aspa.
JOB.39.9	Creenkichu k'ita toroqa qampaj llank'apusunanta,
JOB.39.9	ch'isimpis uywa qaranaykipi puñunanta?
JOB.39.10	Atiwajchu umanman yugota watayta, chanta llank'achiytataj
JOB.39.10	chayri yuyankichu qhepaykita llank'aspa jamunanta?
JOB.39.11	Qanqa paypi atienikuwajchu sumaj kallpasapa kasqanrayku,
JOB.39.11	saqewajchu llank'anasniykita llank'apusunanta?
JOB.39.12	Creenkichu cosechasniykita oqharipusunanta,
JOB.39.12	granostataj eraman tantapusunanta?
JOB.39.13	Surisqa, kusiywan lijrasninta laphaqeyachinku,
JOB.39.13	cigüeñaj alasnimpis kanman jinata.
JOB.39.14	Chaykunaqa runtusninkuta t'iyusman saqenku,
JOB.39.14	chay runtusta inti q'oñichinampaj.
JOB.39.15	Chaykunaqa mana yuyankuchu pipis saruykunanta,
JOB.39.15	nitaj yuyanchu ima uywapis chay runtusta saruykunanta.
JOB.39.16	Irpasninkutaqa chejnikunku, manapis paykunajtachu kanman jina;
JOB.39.16	mana yuyankuchu imastachus ruwasqankoqa qhasillapaj kasqanta.
JOB.39.17	Noqaqa chaykunaman mana yachayta qonichu,
JOB.39.17	nitaj yuyaychakuytapis qonichu.
JOB.39.18	Chaywampis sayariytawan manchayta ayqen;
JOB.39.18	jinamanta asiykukun caballopi rej runasmanta.
JOB.39.19	Qanchu caballosmanqa kallpata qorqanki?
JOB.39.19	Pitaj caballoj kunkanman k'achituta chujchasninta churarqari?
JOB.39.20	Qanchu caballotaqa langostata jina phinkichinki?
JOB.39.20	senqanmantapis manchachikunata jina phor phor nichinki?
JOB.39.21	Jallp'ata thawin, kallpanwantaj kusikun,
JOB.39.21	mana manchachikuspataj maqanakoj sayaykamun.
JOB.39.22	Chay jina manchaymanta asiykukun, mana mancharinchu,
JOB.39.22	nitaj espadasta rikuspapis kharkatitinchu.
JOB.39.23	Paypa contranta aljaba flechasniyoj sonajtimpis,
JOB.39.23	jinallataj fierromanta lanzawan, jabalinawan chispeyajtimpis,
JOB.39.24	mayta correspa karuta rin,
JOB.39.24	pututoj waqasqantawan mana kakuyta atinchu.
JOB.39.25	Relinchiyaspa pututoj waqasqanman kutichin;
JOB.39.25	karullamanta mayta maqanakusqankuta muskhirin,
JOB.39.25	uyarintaj capitanespa qhaparisqankuta, kamachisqankuta ima.
JOB.39.26	Qanqa may yachayniyojchu kanki mamaniman phawayta yachachinaykipaj,
JOB.39.26	uray ladonman phawachinaykipaj?
JOB.39.27	Qanqa ankata kamachinkichu,
JOB.39.27	alto chhankaspi thapachakunanta?
JOB.39.28	Payqa tuta p'unchay alto chhankaspi tiyakun,
JOB.39.28	aswan altonnejpi thapantapis thapachakun.
JOB.39.29	Chay patallamanta qhawamun,
JOB.39.29	imatachus jap'inantataj karullamanta wateqamun.
JOB.39.30	Irpasninmanqa yawarta ch'onqachin,
JOB.39.30	mayupichus wañusqas kashanku, chaypipuni payqa rikhurin.
JOB.40.1	Señorqa Jobman ujtawan nerqa:
JOB.40.2	Qanqa, Tukuy Atiyniyojwan tinkuyta munanki,
JOB.40.2	chantapis kutichikuytarajchu munanki?
JOB.40.3	Chaymanta Jobqa Señorman kuticherqa:
JOB.40.4	Noqa kay chhika millayqa, imatataj qanman kutichiykimanri?
JOB.40.4	Chaynejta noqaqa ch'inlla kakuni, simiyman makiyta churaykukuspa.
JOB.40.5	Noqaqa ashkhataña parlani,
JOB.40.5	manaña imatapis niyta atinichu.
JOB.40.6	Señorqa ujtawan Jobman sinch'i wayra chaupimanta parlamorqa:
JOB.40.7	Kunanqa may wapu kasqaykita rikuchiway,
JOB.40.7	kay tapuykunasniymantaj kutichiway:
JOB.40.8	Cheqamantaqa qanqa noqaj nisqayta mana valechinkichu;
JOB.40.8	jinamanta qanqa mana juchayoj rikhurinaykipaj,
JOB.40.8	noqata juchachanayawanki.
JOB.40.9	Qanqa noqa jina atiyniyojchu kanki?
JOB.40.9	Qampa qhon qhon parlayniyki noqaj qhon qhon parlayniy jinachu?
JOB.40.10	Jina kajtenqa jatun kaywan, sumajpaj qhawasqa kaywan ima p'achallikuy.
JOB.40.10	Jatunchasqa kaywan, k'achapaj qhawasqa kaywan ima khatakuy.
JOB.40.11	Qhawariy tukuy jatunchakojkunata,
JOB.40.11	phiñakuyniki munasqanman jina qhawaspa k'umuykuchiy.
JOB.40.12	Jatunchakojkunata qhawaspa k'umuykuchiy,
JOB.40.12	sajra runasta mayllapipis saruy.
JOB.40.13	Tukuyninkuta jallp'aman p'ampaykuy,
JOB.40.13	wañusqaspa carcelninman wisq'aykuy.
JOB.40.14	Chantaraj noqa kikiy sut'inchasqayki,
JOB.40.14	qampa atiyniykeqa enemigosniykita atipachisusqanta.
JOB.40.15	Allinta reparay chay chhika Behemotta,
JOB.40.15	chaytaqa qanta jina ruwarqani,
JOB.40.15	pastota mikhun waka jina.
JOB.40.16	Qhaway wasampi may jina kallpayoj,
JOB.40.16	wijsa ankusnimpis may jina thukis.
JOB.40.17	Chupantaqa khiwirin may jina chuki cedropis kanman jina,
JOB.40.17	chaki ankusnimpis may jinata k'akaririn.
JOB.40.18	Tullusnimpis bronce tubospis kanman jina,
JOB.40.18	fierro varillaspis kanman jinataj.
JOB.40.19	Chayqa tukuy ima ruwanaypa qallariyniy,
JOB.40.19	chaytaqa noqalla imaynachus ruwaj jina atipayta atini.
JOB.40.20	Maypichus sajra animales phujllanku chay orqosmanta,
JOB.40.20	pastosta apamunku mikhunampaj.
JOB.40.21	Llanthullapi winkumun,
JOB.40.21	joq'o cheqaspi cañas ukhupi pakakun.
JOB.40.22	Thansa sach'asqa llanthunkuwan pakaykunku,
JOB.40.22	mayuspi saucestaj muyuykunku.
JOB.40.23	Yaku ashkha chayamojtimpis mana mancharikunchu;
JOB.40.23	tukuynin yaku senqanmanña chayashajtimpis manapuni mancharikunchu.
JOB.40.24	Pitaj jap'iyta atinman, ñawintataj orqhonman,
JOB.40.24	chayri senqanmanta lazowan watuchayta atinmanri?
JOB.41.1	Leviatanta anzuelowan orqhomuyta atiwajchu,
JOB.41.1	chayri q'aytuwan qallunmanta watayta atiwajchu?
JOB.41.2	Senqanmanta wasqhawan watuchayta atiwajchu,
JOB.41.2	chayri uj ganchowanchu k'akinmanta watuchawaj?
JOB.41.3	Payqa nisunkimanchu paymanta khuyakunaykita,
JOB.41.3	k'acha palabraswantaj imatapis allinta nisunanta?
JOB.41.4	Qanqa imatapis qosunanta nichiwajchu,
JOB.41.4	qampa kamachiyniykipitaj tukuy tiempo kananta?
JOB.41.5	Paywanqa uj p'isqetuwan jinachu phujllawaj?
JOB.41.5	Warmi wawasniyki phujllanampaj phujllanata jinachu watawaj?
JOB.41.6	Paywanqa challwiris qolqechakunkumanchu?
JOB.41.6	Vendenankupajqa chhikan chhikantachu khuchurankuman?
JOB.41.7	Qarantaqa flechaspa jusk'uwajchu,
JOB.41.7	chayri arponwanchu umanta jusk'uwaj?
JOB.41.8	Makiykita patanman churay,
JOB.41.8	chay jinata paywan maqanakusqaykitaqa mana qonqawajchu,
JOB.41.8	nitaj ujtawan maqanakuwajñachu.
JOB.41.9	Leviatantaqa qhawarispallaraj,
JOB.41.9	pipis manchachikuywan wañunayanman.
JOB.41.10	Sichus pillapis rijch'arichejtenqa, sinch'ita phiñarikun,
JOB.41.10	nitaj pipis qayllayta atinchu.
JOB.41.11	Pitaj chimpanman, chantaqa mana imanasqa allintaj llojsinmanri?
JOB.41.11	Kay mundontimpi ni pipis kanchu!
JOB.41.12	Chakisninmanta willaytaqa mana qonqasajchu,
JOB.41.12	chay mana tukukoj kallpanmantawan.
JOB.41.13	Pitaj ukhunmanta qaranta ch'uskiyta atinmanri,
JOB.41.13	pitaj chay jina phatu qaranta pasachiyta atinmanri?
JOB.41.14	Pitaj siminta khichariyta atinmanri,
JOB.41.14	chay jina manchachikuna jina kirusniyojtari?
JOB.41.15	Wasanmanta qarasnenqa manchay sinch'i escudos jina,
JOB.41.15	wisq'asqas, rumi jina manchay sinch'is.
JOB.41.16	Qarasnenqa sumaj jap'inasqas,
JOB.41.16	chaynintaqa ni wayrapis pasanchu.
JOB.41.17	Chaykunaqa sumaj jap'inasqas kanku,
JOB.41.17	ni pipis t'aqayta atinmanchu.
JOB.41.18	Achiynenqa lliuj lliuj jina.
JOB.41.18	Ñawisnenqa inti sut'iyarpamushan jina k'anchanku.
JOB.41.19	Siminmanta nina qallus llojsinku;
JOB.41.19	chaymantataj nina chispas t'akakunku.
JOB.41.20	Senqasninmanta q'osñi llojsimun,
JOB.41.20	manka t'impushajtin wausiy llojsin jinata.
JOB.41.21	Samayninmanta carbonesman nina jap'ikun,
JOB.41.21	siminmantataj nina larway llojsin.
JOB.41.22	Kunkanqa manchay thuki,
JOB.41.22	chaypa ñaupaqempeqa tukuy kaj kharkatitinku.
JOB.41.23	Cuerpompi maynejkunapichus aychan kashan chaykunapis,
JOB.41.23	manchay chojru, fierro jina mana imapis yaykunampaj jinachu.
JOB.41.24	Sonqonqa uj rumi jina,
JOB.41.24	ura kaj molino rumi jina.
JOB.41.25	Pay sayarejtinkama atiyniyojkunaqa manchariywan ayqenku,
JOB.41.25	mayta kharkatitispa.
JOB.41.26	Paywan maqanakunapajqa ni ima allinchu, ni espada, ni lanza, ni flecha, ni dardopis.
JOB.41.27	Paypajqa, fierropis ichhupis kanman jinalla,
JOB.41.27	broncepis mullpha k'ullu jinalla.
JOB.41.28	Flechasqa mana ayqechinchu;
JOB.41.28	rumiswan warak'ayqa ichhuwampis ch'anqashasunman jinalla.
JOB.41.29	Tukuy armasqa ch'aki laqhespis kanman jinalla paypajqa,
JOB.41.29	jabalinaspa khuyusqanta uyarispaqa mayta asikun.
JOB.41.30	Pampata qhatatikuspaqa surk'asta kicharin,
JOB.41.30	urasnimpipis ganchosnin kanman jina.
JOB.41.31	Mar qochataqa manchayta phullmuchimun mankapis
JOB.41.31	t'impushanman jinata;
JOB.41.31	uj jawinayoj mankata jina tukuchin.
JOB.41.32	Mar qochapi rishaspataj qhepaman saqen,
JOB.41.32	yuraj lliphipirishajta uj phajcha yaku jinata.
JOB.41.33	Kay jallp'aspeqa mana imapis kanchu chayman rijch'akojqa;
JOB.41.33	chay animalqa ni jayk'aj manachachikunampaj jinachu ruwasqa karqa.
JOB.41.34	Aswan jatuchajkunatapis mana kasuta ruwanchu,
JOB.41.34	payqa tukuy phiña animalespa reynin.
JOB.42.1	Jobqa Señorman kutichillarqataj:
JOB.42.2	Noqa yachini qanqa tukuy imata ruwayta atisqaykita,
JOB.42.2	qampajqa mana imapis kanchu mana atikojqa.
JOB.42.3	Pitaj noqa kasqani qampa atiyniykimanta iskayrayanaypajri,
JOB.42.3	jinamanta mana yachasqayta rikuchispari?
JOB.42.3	Noqaqa parlasharqani imastachus mana yachasqayta,
JOB.42.3	chay jina t'ukuna imasta mana yachayta atisqayta.
JOB.42.4	Qan niwarqanki: Uyariway, qanwan parlayta munani;
JOB.42.4	kutichiwaytaj kay tapususqasniyman, nispa.
JOB.42.5	Kunankama, uyarispalla qantaqa rejserqayki,
JOB.42.5	kunanqa kikin ñawisniywan rikuyki.
JOB.42.6	Chayrayku kunanqa noqa kikiyta chejnikuni,
JOB.42.6	qanmantaj kutirimuyki kay qhelli jallp'api, ushpha patapitaj.
JOB.42.7	Señorqa kay imasta Jobman parlaytawan, Elifazmanñataj nerqa: Noqaqa qampaj phiñasqa kashani, jinallataj chay iskay kausaqesniykipajpis, imaraykuchus qankunaqa noqamanta mana cheqantachu parlankichej, imaynatachus kamachiy Job ruwan jinataqa. 
JOB.42.8	Kunanqa qanchis torosta, qanchis carnerostawan qhatirikuspa kamachiy Jobman riychej; chaypitaj q'olachispa jaywamuychej chay jinata parlasqaykichejmanta. Kamachiy Jobqa chaypi qankunapaj Señormanta mañapusonqachej, noqataj chay mañapusqasuykichejta uyarisaj, jinamanta mana jasut'isqaykichejchu; chaywampis qankunaqa jasut'isqapuni kanaykichej karqa, imaynatachus noqamanta mana cheqantachu parlasqaykichejrayku, imaynatachus kamachiy Job ruwarqa jinataqa.
JOB.42.9	Elifazwan, Bildadwan, Zofarwanqa Señorpa nisqanman jina kikinta ruwarqanku, Señortaj Jobpa mañakusqanta uyarerqa.
JOB.42.10	Job ajinata Señormanta kausaqesnimpaj mañapusqanmanta, Diosqa Jobman kutichiporqa ñaupaj kapusqanmanta iskay jinatawan. 
JOB.42.11	Chaymantataj jamorqanku watukoj tukuy wauqesnin, panasnin kausaqesnin, ñaupajta tukuy kausaqesnin kajkunapiwan. Chay watukoj jamuspataj mayta kusikorqanku, jatuchaj mikhuykunata wayk'uspataj wasimpi mikhorqanku. Chaypi paykunaqa mayta llakiporqanku, sonqocharqankutaj, tukuy imasta Señorqa ñak'arichisqanmanta; jinaytawantaj paykuna sapa ujninku qolqesta qorqanku, uj qori sortijatawan.
JOB.42.12	Diosqa may sumajta Jobta bendicerqa chay wataspi, ñaupaj watasmanta nisqaqa. Chaypacha Jobpataqa tiyaporqa chunka tawayoj waranqa ovejas, sojta waranqa camellos, waranqa yunta bueyes, waranqa china burros ima. 
JOB.42.13	Chaymantaqa tiyapullarqataj qanchis qhari wawasnin, kinsa warmi wawasnin ima. 
JOB.42.14+JOB.42.15	Kuraj kaj warmi wawampata sutin karqa Jemima, chaupi kajpata Cesia, kinsa kajpatataj Keren-hapuc. Tukuy mundontimpi manapuni Jobpa ususisnin jina k'achitas karqankuchu. Jobqa chay warmi wawasninwan, qhari wawasninwan kuska tukuy kapuyninta chayaqesninkupaj qoporqa.
JOB.42.16	Chaymanta qhepaman pachaj tawa chunkayoj watastaraj kausarqa, jinamanta payqa rejserqaraj wawasninta, allchhisninta, allchhisnimpa wawasninta, allchhisnimpa allchhisnintawanraj.
JOB.42.17	Jinamanta Jobqa allin machuña, ashkha watasniyojtaj wañuporqa.
PSA.1.1	Kusikuyniyojmin runaqa sajra runaspa
PSA.1.1	yuyaychasqankuta mana jap'ejqa,
PSA.1.1	juchasapaspa ñanninkutapis mana qhatejqa,
PSA.1.1	Diosmanta asikojkunawampis mana khuskachakojqa.
PSA.1.2	Manachayqa, pay Diospa kamachisqampi sonqonta
PSA.1.2	churan, chay kamachisqampitaj tuta p'unchay yuyan.
PSA.1.3	Chay runaqa mayu cantopi kaj sach'a jina,
PSA.1.3	tiempompi poqoj, laqhesnenqa q'omerllapuni,
PSA.1.3	manataj q'elluyanchu.
PSA.1.3	Tukuy ima ruwasqanqa allinman rin.
PSA.1.4	Sajra runasrí mana jinachu kanku,
PSA.1.4	paykunaqa wayrawan apachikoj ichhu jina kanku.
PSA.1.5	Chayrayku sajra runasqa juiciopi mana librakonqankuchu,
PSA.1.5	manataj juchasapaspis cheqan runaswan tantakonqankuchu.
PSA.1.6	Señorqa cheqan runaspa ñanninta rejsin,
PSA.1.6	sajra runaspa ñanninrí chinkayman pusan.
PSA.2.1	Imatataj naciones ch'ajwankuri?
PSA.2.1	Llajtaspis qhasillapaj mana kajta yuyankuri?
PSA.2.2	Kay pachapi reyeswan kamachejkunawan ima,
PSA.2.2	Señorpa contranta oqharikunku,
PSA.2.2	kachamusqan contrampi ima kay jinata:
PSA.2.3	Watanasninta p'itirana,
PSA.2.3	watawasqanchejmanta kacharichikuna, nispa.
PSA.2.4	Cielopi kamachej Señorqa,
PSA.2.4	paykunamanta asiykukun.
PSA.2.5	Chanta phiñakuspa paykunaman parlan,
PSA.2.5	sinch'i phiñakuyninwantaj sustullichin:
PSA.2.6	Sión santo orqoypi,
PSA.2.6	ajllasqayta rey kanampaj jawiniña.
PSA.2.7	Tukuymantaj willasaj Señorpaj kamachisqanta.
PSA.2.7	Payqa niwan: Qanqa waway kanki,
PSA.2.7	kunan noqa kausayta qoyki.
PSA.2.8	Mañaway chayaqeykipaj nacionesta,
PSA.2.8	tukuy kay pachatataj k'uchunkama
PSA.2.8	qampata kanampaj qosqayki.
PSA.2.9	Fierro varawan kay pachapi reyesta tukuchinki.
PSA.2.9	T'uru mankata jina paykunata p'akiranki.
PSA.2.10	Kay pachapi reykuna, juezkuna ima,
PSA.2.10	uyariwaychej, kayta yachakuychej, cheqanchakuychejtaj.
PSA.2.11	Kusiywan Señorta yupaychaychej,
PSA.2.11	payta manchachikuywantaj k'umuykukuychej.
PSA.2.12	Churita jatunchaychej ama phiñakunampaj,
PSA.2.12	amataj ñampi chinkanaykichejpaj,
PSA.2.12	pajtataj ñampi chinkachisqas kawajchej.
PSA.2.12	Payqa kaymanta jinalla phiñakun.
PSA.2.12	Payqa munakuyninta mask'ajkunaqa kusikuyniyojmin.
PSA.3.1	Señor, enemigosneyqa ashkha kanku,
PSA.3.1	ashkhallataj contraypi churakojkunapis.
PSA.3.2	Ashkha noqamanta nejkuna kanku:
PSA.3.2	Diosqa payta mana salvanmanchu, nispa.
PSA.3.3	Qan Señorníy, muyuyniypi jark'akuwajniy kanki.
PSA.3.3	Qan kusichiwaspa kallpachawanki.
PSA.3.4	Noqaqa qhaparispa Señormanta mañakuni,
PSA.3.4	Paytaj Santo orqonmanta uyarimuwan.
PSA.3.5	Siriykuspa puñusqamanta rijch'arini,
PSA.3.5	imaraykuchus Señorman jap'ikuwan.
PSA.3.6	Mana manchachikunichu chay chhika runasta,
PSA.3.6	contraypi tukuynejmanta muyuykamuwajkunata.
PSA.3.7	Sayarikuy, Señor!
PSA.3.7	Diosníy, salvaway!
PSA.3.7	Qan contrariosniyta jinch'anki,
PSA.3.7	sajra runaspa kirusnintataj muchhanki.
PSA.3.8	Qanlla salvayta atinki, Señor.
PSA.3.8	Bendiciy ari aylluykitaqa.
PSA.4.1	Wajyasojtiy uyarillaway, cheqan kaj Diosníy.
PSA.4.1	Qanllapuni orqhowanki tukuy ima llakiymanta.
PSA.4.1	Khuyakuway, mañakusqaytataj uyariway.
PSA.4.2	Runas, jayk'ajkamataj rumi sonqo kankichejri?
PSA.4.2	Mayk'ajkamataj mana kajta, llulla kajtataj qhatinkichejri?
PSA.4.3	Yachaychej, Diosqa payta munakusqanta yanapasqanta.
PSA.4.3	Wajyakojtiy Payqa uyarillawampuni.
PSA.4.4	Manchachikuychej, amataj juchallikuychejñachu.
PSA.4.4	Puñoj rishajtiykichej sonqoykichejpi ch'inmanta unanchakuychej.
PSA.4.5	Jaywanaykichej kajtaqa maychus kajta Diosman qoychej,
PSA.4.5	Señorpitaj suyaychej.
PSA.4.6	Ashkhas kay jinata ninku:
PSA.4.6	Pitaj kusikuyta rikuchiwasunri?
PSA.4.6	Rikuchiwayku Señor uyaykej k'anchayninta.
PSA.4.7	Runas kusinkunku trigota pirwaman churajtinku,
PSA.4.7	vinotapis jallch'ajtinku.
PSA.4.7	Señor, paykunaj kusikuyninkumanta,
PSA.4.7	qan astawan sonqoyta kusichinki.
PSA.4.8	Sirikuytawan puñuykapuni,
PSA.4.8	imaraykuchus qanlla, Señor,
PSA.4.8	sajramanta jark'awaspa kausachiwanki.
PSA.5.1	Diosníy, uyariway mañakususqayta,
PSA.5.1	reparay waqakusqayta.
PSA.5.2	Qanmanta qhaparikamusqayta uyariway reyníy, Diosníy,
PSA.5.2	imaraykuchus qanmanta mañakuyki.
PSA.5.3	Señorníy, sut'iyaymanta mañakusqayta uyariwanki;
PSA.5.3	chhapu chhaputa qanman willakuyki;
PSA.5.3	chantá suyani imatachus ninawaykita.
PSA.5.4	Qanqa mana sajra kajwan kusikoj Dioschu kanki;
PSA.5.4	sajra runasqa qanwan mana tiyakunkumanchu.
PSA.5.5	Jatunchakojkunaqa mana ñaupaqeykipi sayayta atinkumanchu;
PSA.5.5	qanqa chejnikunki sajrata ruwajkunata.
PSA.5.6	Qan llullasta chinkachinki;
PSA.5.6	puraj uya runa wañuchita qanqa qhesachanki.
PSA.5.7	Noqaqa mayta munakuwasqaykirayku wasiykiman yaykuyta atini.
PSA.5.7	Chay santo wasiykita qhawaspa,
PSA.5.7	qanman tukuy sonqo qonqorikuni.
PSA.5.8	Enemigosniyrayku, Señor, cheqan ruwayniykiman jina
PSA.5.8	purichiway, cheqan ñanniykitataj pusaway.
PSA.5.9	Paykuna llullakullankupuni.
PSA.5.9	Sonqonkupeqa sajrallata yuyanku.
PSA.5.9	Mallq'ankoqa kicharisqa sepultura jina,
PSA.5.9	misk'ita parlaspapis mana cheqantachu ninku.
PSA.5.10	Diosníy, paykunata wanachiy ari:
PSA.5.10	imatachus yuyasqankuta pantachiy:
PSA.5.10	anchata juchallikusqankurayku,
PSA.5.10	ñaupaqeykimanta qharqoy;
PSA.5.10	imaraykuchus contraykipi oqharikorqanku.
PSA.5.11	Kusikuchunku qanman k'askaykojkuna;
PSA.5.11	kusisqaspuni kachunku qan paykunata waqaychasqaykirayku.
PSA.5.11	Munakusojkunaqa qanrayku kusikunku.
PSA.5.12	Señor, qan bendicinki cheqan ruwajta.
PSA.5.12	Munakuyniykeqa jark'akuna jina payta waqaychan.
PSA.6.1	Señor, phiñasqa kaspa ama k'amiwaychu,
PSA.6.1	sinch'i phiñasqa kaspa ama jasut'iwaychu.
PSA.6.2	Señor, khuyakuway noqamanta, kallpay mana kanchu.
PSA.6.2	Thañichiway, Señor, imaraykuchus tukuy ukhusniy t'unakushawan.
PSA.6.3	Manchariywan kharkatitishani, Señor.
PSA.6.3	Mayk'ajtaj uyariwankiri?
PSA.6.4	Jamuy ari Señor, kutirichillawayña,
PSA.6.4	khuyakuyniykirayku salvaway.
PSA.6.5	Wañuspaqa ni pipis qanmanta yuyarikunñachu.
PSA.6.5	Pitaj jallp'a ukhumanta yupaychasonqari?
PSA.6.6	Sayk'uniña jik'unta waqaspa.
PSA.6.6	Tukuy tutas waqakuni puñunayta ch'aranchaspa.
PSA.6.7	Waqasqaypi ñawisneyqa chharpullaña,
PSA.6.7	ñawisneyqa sayk'usqaña llakichiwajkunanejta.
PSA.6.8	Karunchakuychej noqamanta, sajrata ruwajkuna,
PSA.6.8	imaraykuchus waqasqaytaqa Señor uyarin.
PSA.6.9	Qhawarikusqaytapis Señor uyariwan,
PSA.6.9	mañakusqaytaj Señorman chayan.
PSA.6.10	Enemigosniyrí tukuyninku mancharisqas rikhurenqanku,
PSA.6.10	p'enqachisqas rikhurenqanku.
PSA.6.10	Uj ñawi ch'irmiypi p'enqaywan ayqenqanku.
PSA.7.1	Señor Diosníy, qanllapi atienekuni,
PSA.7.1	tukuy qhatiyakachawajkunamanta jark'away, libraywaytaj.
PSA.7.2	Pajtataj león jina ithawankuman;
PSA.7.2	manataj pipis salvayta atiwanmanchu.
PSA.7.3	Señor Diosníy, juchallikorqanichu?
PSA.7.3	Runa masiywanchus sajra karqani?
PSA.7.4	Allinta ruwawaj kausaqeyta
PSA.7.4	sajra kajwan kutichinichu?
PSA.7.5	Sajra runatatajchus pakarqani chayqa,
PSA.7.5	enemigoy mask'awachun, pampatataj qhatatawachun,
PSA.7.5	sutiytataj tukuynejpi ch'ichichachun.
PSA.7.6	Sayariy, Señor, phiñakuyniykipi;
PSA.7.6	oqharikuy llakichiwajkunaj phiñakuyninkoj contrampi.
PSA.7.6	Tukuy enemigosniypa ñaupaqempi oqharikuy.
PSA.7.6	Qan justiciata churarqanki; chayrayku kutikuway.
PSA.7.7	Munakuyniykipi tukuy naciones tantakuchunku,
PSA.7.7	qanrí patamanta kamachinki.
PSA.7.8	Señor, qan runasman cheqan kajta ruwanki.
PSA.7.8	Señor cheqanta ruwaway sumaj kausayniyman jina,
PSA.7.8	llimphu kasqayman jina.
PSA.7.9	Cheqan Dios, qan yachanki runaj sonqonta,
PSA.7.9	yachallankitaj runaj yuyayninta.
PSA.7.9	Chinkachiy sajra runaspa mana allin kayninkuta,
PSA.7.9	astawanqa sinch'ita sayachiy cheqan sonqoyoj runata.
PSA.7.10	Diosqa pakakunay,
PSA.7.10	salvantaj llimphu sonqoyojkunata.
PSA.7.11	Diosqa cheqanta justiciata ruwajmin,
PSA.7.11	sapa runaspajtaj sapa día phiñakun.
PSA.7.12	Runachus Diosman mana kutirinman chayqa,
PSA.7.12	Dios espadanta filoyachenqa.
PSA.7.12	Arco flechampis apuntasqaña kashan.
PSA.7.13	Nina flechasninta kicharishanña,
PSA.7.13	wañuchej armasnimpis wakichisqaña.
PSA.7.14	Sajra runata rikuychej;
PSA.7.14	mana allin kajwan chichuyan,
PSA.7.14	llullatataj wachanqa.
PSA.7.15	Uj jusk'uta ukhuta allarqa,
PSA.7.15	chay kikin allasqan jusk'ullamantaj urmaykonqa.
PSA.7.16	Chay sajra ruwasqanwan,
PSA.7.16	Diosta mana kasusqampiwan,
PSA.7.16	umallanmantaj urmaykonqa.
PSA.7.17	Noqataj Diosta yupaychasaj,
PSA.7.17	cheqan kasqanmanta,
PSA.7.17	patapi Señorpa sutinmantaj takirikusaj.
PSA.8.1	Señor Diosniyku,
PSA.8.1	sutiykeqa may jatun tukuy kay pachapi.
PSA.8.1	K'anchayniykitataj janaj pacha patapi churarqanki.
PSA.8.2	Juch'uy wawas ñuñojkunapis atiyniykita qhaparinku.
PSA.8.2	Chay qhaparisqaykutawanqa,
PSA.8.2	qan enemigosniykoj ñaupaqempi jark'anata sayachinki,
PSA.8.2	chejnisojkunata, contraykipi oqharikojkunatawan ch'inyachinaykipaj.
PSA.8.3	Qampa ruwasqayki cielota qhawaspa,
PSA.8.3	killata ch'askastawan, chayri churasqaykita, noqa nini:
PSA.8.4	Imataj runari paymanta yuyarikunaykipajri?
PSA.8.4	Imataj runa payta qhawanaykipajri?
PSA.8.5	Yaqhapuni angelesta jina ruwarqanki.
PSA.8.5	Paytataj atiyniyojta, allimpaj qhawanata churarqanki.
PSA.8.6	Makiykej ruwasqasninta kamachinampaj churarqanki,
PSA.8.6	tukuy imastataj makisninman jaywarqanki:
PSA.8.7	Ovejasta, bueyesta, k'ita animalesta,
PSA.8.8	phawajkunata, mar qochapi challwasta,
PSA.8.8	mar qochapi tukuy kausashajkunatawan.
PSA.8.9	Señor Diosniyku, sutiykeqa may jatun tukuy kay pachapi.
PSA.8.9	K'anchayniykitataj janaj pacha patapi churarqanki.
PSA.9.1	Señorníy, tukuy sonqoywan yupaychasqayki,
PSA.9.1	chhika k'acha ruwasqasniykimantataj willamusaj.
PSA.9.2	Jatun Diosníy, qampi kusikusaj,
PSA.9.2	sonqo junt'asqataj sutiykiman takisaj.
PSA.9.3	Ñaupaqeykimanta enemigosniy ayqenku,
PSA.9.3	urmanku, wañunkutaj.
PSA.9.4	Qanqa cheqan Juezmin kanki,
PSA.9.4	tiyanaykipitaj tiyaykorqanki justiciata ruwapunawaykipaj.
PSA.9.5	Diospi mana creejkunata k'amerqanki,
PSA.9.5	sajrakunata chinkacherqanki,
PSA.9.5	qonqaymantaj paykunata wiñaypaj wiñaynimpaj churarqanki.
PSA.9.6	Enemigoqa wañupun;
PSA.9.6	chay llajtasnintapis urmacherqanki,
PSA.9.6	chinkacherqankitaj manaña jayk'ajpis yuyarikunapaj jina.
PSA.9.7	Señorqa wiñaypa wiñaynimpajmin.
PSA.9.7	Payqa tiyanata sinch'ita sayacherqa juzganampaj.
PSA.9.8	Cheqan sonqo mundontinta juzganqa.
PSA.9.8	Pay runasta cheqanta juzganqa.
PSA.9.9	Señorqa runaspa llakichisqasninmanta jark'akun;
PSA.9.9	phutiywan atipachikushajtinkupis yanapan.
PSA.9.10	Rejsisojkunaqa, Señor qampi atienekusunku
PSA.9.10	imaraykuchus mask'asojkunataqa ni jayk'aj qonqankichu.
PSA.9.11	Siompi tiyakoj Señorman takiychej.
PSA.9.11	Tukuy runasman ruwasqasninta willamuychej.
PSA.9.12	Diosqa llakichisqakunamanta yuyarikun;
PSA.9.12	waqayninkuta mana qonqanchu.
PSA.9.12	Paykunata llakichejkunatataj jasut'in.
PSA.9.13	Señor, noqamanta khuyakuway.
PSA.9.13	Qhaway imaynatachus chejnikuwajkuna llakichiwasqankuta.
PSA.9.13	Wañuy patamanta orqhoway.
PSA.9.14	Jinata, Jerusalén punkupi mundontinman nisaj,
PSA.9.14	qan yupaychanapaj jina kasqaykita,
PSA.9.14	salvawasqaykimanta kusisqa kasqaymantataj willasaj.
PSA.9.15	Diospi mana creejkunaqa jusk'u allasqallankupitaj urmanku.
PSA.9.15	Ch'ipasta pakasqallankupitaj chakisninkupis jap'ichikunku.
PSA.9.16	Señorqa runaswan rejsichikun,
PSA.9.16	cheqanta ruwaspa.
PSA.9.16	Sajra runataj kikin ch'ipa ruwasqallanwantaj ch'ipaykuchikun.
PSA.9.17	Sajra runaswan Diospi mana creejkunawan,
PSA.9.17	wañusqaspaman riponqanku,
PSA.9.17	Diosmanta qonqapusqankurayku.
PSA.9.18	Wajchasrí manapuni qonqasqaschu kanqanku.
PSA.9.18	Suyasqankupis manapuni chinkanmanchu.
PSA.9.19	Sayarikuy, Señor,
PSA.9.19	ama munaychu runa wapu wapu sayaykunanta.
PSA.9.19	Mana qampi creejkunata ñaupaqeykipi juzgay.
PSA.9.20	Manchachikuyta qoy paykunaman Señor,
PSA.9.20	yachachiy runaslla kasqankuta.
PSA.10.1	Señor, imaraykutaj karullapi qhepakunki?
PSA.10.1	Imaraykutaj llakiy chayamojtin pakaykukunkiri?
PSA.10.2	Sajra runaqa, phiñakuspa wapu wapu kayninwan,
PSA.10.2	wajcha runata llakichin.
PSA.10.2	Pay kikin tojlla churasqampi ch'ipaykuchikonqa.
PSA.10.3	Sajra runaqa imaynatachus munasqanmanta alabakun.
PSA.10.3	Munapayajqa maldicin, Señortaj qhesachan.
PSA.10.4	Payqa wapu wapulla senqanta q'entin:
PSA.10.4	Diosqa mana kanchu. Mana kanchu noqata tapuwajqa, nispa.
PSA.10.4	Chayllata payqa yuyan.
PSA.10.5	Imallatapis ruwajtin walejllapuni llojsin,
PSA.10.5	paypajqa justiciayki manapis kanmanchu jina.
PSA.10.5	Ñawisninmanta ancha karupi.
PSA.10.5	Payqa tukuy enemigosninmanta alqochakun.
PSA.10.6	Payqa yuyan ni pipis urmachinanta,
PSA.10.6	ni jayk'aj ima misk'anapis paypaj kananta.
PSA.10.7	Simimpeqa maldiciones junt'a kashan,
PSA.10.7	llullakusqasninwan, ch'aukiyasqasninwan.
PSA.10.7	Palabrasintaj sajra kajkunawan tumpaykunawan ima junt'a kashan.
PSA.10.8	Ranchosta puriykachan wateqaspa,
PSA.10.8	pakaymantataj mana juchayojta wañuchin.
PSA.10.8	Mana atejtaqa wateqallampuni.
PSA.10.9	Pakasqamanta wajchata jina,
PSA.10.9	leompis jusk'unmanta wateqanman jina,
PSA.10.9	rikhurimojtin patanman urmaykunampaj.
PSA.10.9	Jap'ispataj ch'ipampi qhatamun.
PSA.10.10	K'umuykuspa lip'iykun.
PSA.10.10	sillusninmantaj mana jark'akuyta atejkuna urmanku.
PSA.10.11	Sajra runaqa yuyan Dios qonqapusqanta,
PSA.10.11	uyanta pakaykukusqanta, ni jayk'aj imatapis rikusqanta.
PSA.10.12	Sayarikuy Señor. Makiykita oqhariy.
PSA.10.12	Ama wajchasmanta qonqapuychu.
PSA.10.13	Imaraykutaj, Señor Diosníy, sajra runas alqochakonqankuri?;
PSA.10.13	mana cuentata mañanaykita yuyaspari?
PSA.10.14	Qan kikiyki rikunki may jatun sajra kayninkuta.
PSA.10.14	Sajra kayninkutaqa rikunki.
PSA.10.14	Chayrayku ruwasqankuman jina pagota qopunki.
PSA.10.14	Qanmanqa mana piniyojkuna chayamusunku,
PSA.10.14	qan wajcha runasta yanapanki.
PSA.10.15	Sajra runaj makisninta p'akiray,
PSA.10.15	juchankumantataj cuentata mañay,
PSA.10.15	tukuy ima jucha chinkanankama.
PSA.10.16	Señorqa wiñaypaj rey.
PSA.10.16	Diospi mana creejkunaqa llajtankumanta wijch'usqas kanqanku.
PSA.10.17	Señor, qan jap'inki llamp'u sonqo runaspa mañakusqankuta. Qan paykunata kallpachanki uyarinkitaj.
PSA.10.18	Cheqan kayta ruway ari wajcha wawapaj, sarusqa runapajpis.
PSA.10.18	Jallp'amanta ruwasqa runaqa,
PSA.10.18	amaña watejmanta manchachichunchu!
PSA.11.1	Pakakuyta munaspaqa Señorman rini.
PSA.11.1	Imaraykutaj niwankuri: Orqosman p'isqo jina ayqey, nispa?
PSA.11.2	Sajra runasqa flechata arcoman churanku;
PSA.11.2	arcota aysarinku, pakayllamantataj cheqan
PSA.11.2	sonqoyojkunaman flechasta wijch'unku.
PSA.11.3	Rumi cimientos urmajtinri,
PSA.11.3	imatataj cheqan sonqoyoj runa ruwayta atinmanri?
PSA.11.4	Santo wasimpi Señorqa kashan,
PSA.11.4	Paypa tiyananqa cielopi,
PSA.11.4	allinta ñawisninta kicharispa, sumajta runasta qhawan.
PSA.11.5	Señorqa k'acha runasta, sajra runastapis rikushan,
PSA.11.5	chejnikuntaj tukuy sonqo, sajra kajta munajkunata.
PSA.11.6	Payqa sajra runaspa patanman parachimonqa,
PSA.11.6	azufreyoj nina k'ajayta;
PSA.11.6	wayrachenqataj tukuyninta ruphanampaj.
PSA.11.6	Señorqa sajra kayninkuman jina paykunata jasut'enqa.
PSA.11.7	Señorqa cheqan sonqo,
PSA.11.7	cheqan kajtataj munakun.
PSA.11.7	Chayrayku, cheqan sonqoyojkunaqa paypa uyanta rikonqanku.
PSA.12.1	Salvawayku Señor,
PSA.12.1	imaraykuchus kaypeqa manaña kanchu cheqanta ruwajqa,
PSA.12.1	nillataj kanñachu cheqan sonqoyoj runas.
PSA.12.2	Paykuna pura llullanakunku,
PSA.12.2	mana kajta ch'aukiyanakunku,
PSA.12.2	puraj uyastaj kanku.
PSA.12.3	Saphimanta paykunata t'iray Señor,
PSA.12.3	chay puraj uyasta, chay jatunchakojkunata.
PSA.12.4	Chay nejkunata:
PSA.12.4	Simillanchejwanqa tukuy imata tarisunman,
PSA.12.4	allintachus parlasunman chayqa.
PSA.12.4	Pitaj ch'inyachiwasunmanri?
PSA.12.5	Señorqa kay jinata nin:
PSA.12.5	Pisi kallpayojkunaqa saruchikunku,
PSA.12.5	wajchasrí nanaywan waqakunku,
PSA.12.5	noqataj jatarikuspa yanapasaj,
PSA.12.5	imaraykuchus chayta chhikata suyashanku.
PSA.12.6	Señorpa qosqayki nisqan,
PSA.12.6	palabrasqa ch'uwa llimphuchasqa qolqe jina,
PSA.12.6	mayqenchus qanchis kutita ninapi ch'uwachasqa.
PSA.12.7	Qanqa Señor qhawawasqaykupuni,
PSA.12.7	waqaychawasqaykutaj chay runasmanta.
PSA.12.8	Sajra runasqa tukuynejta muyuykachanku,
PSA.12.8	mundontintaj sajra runastaqa jatunchanku.
PSA.13.1	Señor, jayk'ajkamataj qonqawankiri?
PSA.13.1	Wiñaypajchu qonqawanki?
PSA.13.1	Jayk'ajkamataj noqamanta pakakunkiri?
PSA.13.2	Jayk'ajkamataj almay, sonqoytaj,
PSA.13.2	llakisqas muchuypitaj diantin kanqanku?
PSA.13.2	Jayk'ajkamataj enemigosniy watasqata jina jap'iwanqankuri?
PSA.13.3	Señor Diosníy, qhawaway,
PSA.13.3	ñawisniyta qhawariway, uyariwaytaj.
PSA.13.3	Ñawisniyman k'anchaywan junt'achiy,
PSA.13.3	ama wañuypi puñukapunaypaj.
PSA.13.4	Enemigosniytaj ama niyta atinankupaj, “atipani” nispa!
PSA.13.4	Ama kusikuchunkuchu mana allin riwajtenqa!
PSA.13.5	Noqari munakuyniykipi suyani,
PSA.13.5	sonqoytaj kusikun imaraykuchus salvawanki.
PSA.13.6	Señorman takisaj allinta ruwawasqanmanta!
PSA.14.1	Wampoqa sonqompi nin: Mana Dios kanchu, nispa.
PSA.14.1	Tukuy sajra kausayman qokunku,
PSA.14.1	may millaykunata ruwanku,
PSA.14.1	manaña kanchu allinta ruwajkunaqa!
PSA.14.2	Cielomantapacha Señorqa runasta qhawamun,
PSA.14.2	ujllatapis sumaj yuyayniyoj Diosta mask'aj runata rikunampaj.
PSA.14.3	Tukuytaj sajra ñanta jap'inku,
PSA.14.3	tukuy runas sajra kausayman qokunku,
PSA.14.3	mana pipis allinta ruwaj kanchu,
PSA.14.3	mana ujsitullapis kanchu.
PSA.14.4	Sajra runasqa mana yuyayniyojchu kanku.
PSA.14.4	Paykunaqa aylluyta t'antaqa jina mikhukapunku.
PSA.14.4	Mana Señorpa sutintaqa oqharillankupischu.
PSA.14.5	Paykuna manchachikuspa kharkatenqanku,
PSA.14.5	imaraykuchus Diosqa payta kasojkunawan kashan.
PSA.14.6	Sajra runasqa wajchu runaspa
PSA.14.6	yuyasqankumanta asikunku.
PSA.14.6	Señortaj wajcha runasman kutikun.
PSA.14.7	Sión llajtamantapis,
PSA.14.7	Israelpaj salvacionqa chayamunman,
PSA.14.7	Señor apasqa runasninta kutichimojtin,
PSA.14.7	Jacobpa mirayninmanta kajkuna,
PSA.14.7	israelitas tukuyninku kusikonqanku.
PSA.15.1	Señor, pitaj wasiykipi tiyakonqa?
PSA.15.1	Pitaj Santo orqoykipi tiyakonqa?
PSA.15.2	Llimphu kausayniyoj kajlla,
PSA.15.2	cheqan kajta ruwajtaj,
PSA.15.2	mana llullakuspa cheqanta parlaj kaj.
PSA.15.3	Mana pimantapis sajrata parlaj,
PSA.15.3	kausaqenta mana wasanchaj,
PSA.15.3	runa masinta qhasimanta mana ch'ataykoj.
PSA.15.4	Pichus sajrata ruwaj runata chejnin,
PSA.15.4	pichus Señorta manchachikoj runatataj jatunchan.
PSA.15.4	Mana allin rejtimpis imatachus nisqanta junt'an.
PSA.15.5	Pichus qolqenta manun mana interesniyojta.
PSA.15.5	Pichus mana rantichikunchu pillawampis,
PSA.15.5	llimphu sonqoyoj contrampi.
PSA.15.5	Jinata ruwaj runaqa ni jayk'aj urmanqachu.
PSA.16.1	Waqaychaway Diosníy,
PSA.16.1	imaraykuchus qampi atienekuyki.
PSA.16.2	Nerqayki, qan Señorniy kanki.
PSA.16.2	Qan allin kayniy kanki.
PSA.16.2	Mana imapis qanman rijch'akoj kanku.
PSA.16.3	Kay jallp'a lantisqa atiyniyoj kanku,
PSA.16.3	pikunachus chay lantispi yuyanku chaykunapaj.
PSA.16.4	Chay runasqa chaykunata tukuy sonqo qhatikunku.
PSA.16.4	Noqaqa ni jayk'ajpis chaykunaman uywa wañuchisqasta jaywasajchu.
PSA.16.4	Sutisnillankutapis simeyqa ni jayk'aj parlanqachu.
PSA.16.5	Qan Señor, tukuy imay kanki;
PSA.16.5	kausayniy makisniykipi kashan,
PSA.16.5	bendicionesniykiwan junt'aqa kani.
PSA.16.6	Manchay k'acha cheqata sorteopi jap'erqani.
PSA.16.6	Sumaj chayaqemin noqaman chayawajqa.
PSA.16.7	Señorta yupaychasaj, pay yupaychawasqanrayku.
PSA.16.7	Sonqoy ukhupi ch'isisnin pay k'amiwan.
PSA.16.8	Señorpipuni yuyani; pay pañaypi kajtin,
PSA.16.8	mana imapis urmachiwanqachu.
PSA.16.9	Chayrayku, sonqoy ukhupi may kusisqa kani.
PSA.16.9	Tukuy ukhuy qampi suyaspa samarikonqa.
PSA.16.10	Mana wañusqastawan khuskachu saqerpariwanki.
PSA.16.10	Nitaj wañuspa ismojta saqewankichu.
PSA.16.11	Kausayman pusaj ñanta rikuchiwanki.
PSA.16.11	May jatun kusikuy tiyan ñaupaqeykipi,
PSA.16.11	qanwanqa wiñaypaj sonqo qhallallariy tiyan.
PSA.17.1	Señor cheqan kajta mañakusqayta uyariway,
PSA.17.1	qhaparikusqa aytapis uyarillaway,
PSA.17.1	mañakusqayta uyariway,
PSA.17.1	imaraykuchus mana llullakuspachu mañakushayki.
PSA.17.2	Qanlla noqamantaqa maychus kajta niy.
PSA.17.2	Qan yachanki imachus cheqan kajta.
PSA.17.3	Sonqoypi imachus kasqanta qan yacharqanki,
PSA.17.3	ch'isin watoj jamuwarqanki.
PSA.17.3	Ninaman churawarqanki yachanawaykipaj,
PSA.17.3	manataj ima sajratapis noqapi tarerqankichu.
PSA.17.3	Simiyta ama pantananta nerqani.
PSA.17.4	Qampa kamachisqasniykirayku,
PSA.17.4	runaj ruwasqasninmanta, sajra ñankunamantawan karunchakuni.
PSA.17.5	Ñankunasniykipipuni purichiway;
PSA.17.5	chakisniy ñankunasniykimanta ama llusp'inampaj.
PSA.17.6	Qanman qhaparikuyki, Diosníy,
PSA.17.6	imaraykuchus qanqa kutichiwanki;
PSA.17.6	ningriyta kichariy, parlasqayta uyarillaway.
PSA.17.7	Pañaykipi pakakojkunata,
PSA.17.7	enemigosninkumanta qan salvawajqa,
PSA.17.7	jatun khuyakuyniykita rikuchiy.
PSA.17.8	Ñawiykipis kayman jina waqaychaway.
PSA.17.8	Lijraykej urampi pakaykuwan.
PSA.17.9	Ñak'arichiwaj sajra runaspa ñawisninmanta,
PSA.17.9	enemigos mask'awaspa wañuchiwayta munajkunamantawan.
PSA.17.10	Wira kayninkuwan jatunchakunku;
PSA.17.10	wapu wapulla oqharikuspataj parlarinku.
PSA.17.11	Purinaykuta kunanqa wisq'aykunku,
PSA.17.11	pampaman wijch'unawaykupaj qhawashawayku.
PSA.17.12	Jap'iyta munaj león jina kanku,
PSA.17.12	jusk'umpi pakasqa león jina.
PSA.17.13	Jatarikuy Señor, paykunawan uyapuramuy,
PSA.17.13	paykunata qonqorichispa k'umuykachachiy.
PSA.17.13	Espadaykiwan chay sajra runamanta salvaway.
PSA.17.14	Atiyniykiwan paykunamanta libraway, Señor.
PSA.17.14	Libraway paykunamanta, kay mundomantawan.
PSA.17.14	Paykunaj chayaqenkoqa kay kausaypi.
PSA.17.14	Saqey paykunaj qhapajyanankuta,
PSA.17.14	wawasninkutaj mikhuchunku phatanakukama,
PSA.17.14	puchuchuntaj allchhisninkupajwan.
PSA.17.15	Noqaqa cheqamanta kusisqa qhepakusaj,
PSA.17.15	uyaykita qhawarispa,
PSA.17.15	rijch'ayniykipi rijch'arisqa rikukuspa.
PSA.18.1	Qan Señor kallpay kanki;
PSA.18.1	noqa munakuyki.
PSA.18.2	Qan pakakunay chhanka kanki, jark'akuwajniytaj,
PSA.18.2	librawajniy Diosniytaj kanki.
PSA.18.2	Qan kanki pakakunay chhanka, pakakunay escudo,
PSA.18.2	salvawajniy, kallpay, altopi sumaj pakakunaytaj.
PSA.18.3	Qanqa, Señor, yupaychanapaj jina kanki.
PSA.18.3	Wajyasojtiy enemigosniymanta salvawanki.
PSA.18.4	Wañuypa watanasnin ch'ipaykuwarqa.
PSA.18.4	Sajra kajtaj llojlla para yaku jina mancharichiwarqa.
PSA.18.5	Wañoyqa ukhu pachaj watanasninwan mayt'uykuwan.
PSA.18.5	Wañuypa tojllampi rikukuni.
PSA.18.6	Jina llakiypi kashaspataj Señorta wajyakuni.
PSA.18.6	Mañakorqanitaj Diosniy yanapanawanta.
PSA.18.6	Paytaj wasinmantapacha uyarimuwan,
PSA.18.6	qhaparisqaytaj ningrisninkama chayan.
PSA.18.7	Chaypacha sinch'ita jallp'aqa kharkaterqa.
PSA.18.7	Orqospis uranmantapacha thalarikorqanku.
PSA.18.7	Señorpa phiñakuyninwan ikhasqas karqanku.
PSA.18.8	Senqanmantaqa q'osñi llojsirimorqa.
PSA.18.8	Siminmantataj tukuy imata q'olaj nina llojsimun.
PSA.18.8	K'ajarishaj nina brasas ima siminmanta t'akarikamun.
PSA.18.9	Janaj pachata kayllaykuchimorka, paytaj uraykamorqa,
PSA.18.9	chakisnin urapitaj yana phuyus karqa.
PSA.18.10	Uj lijrayojpi montaykuspataj,
PSA.18.10	wayraj lijrasnimpi phawarqa.
PSA.18.11	Pakakunampajtaj sinch'i laqhayayta muyuynimpi churarqa,
PSA.18.11	yanayarishaj yakuta, yanayarishaj phuyutawan.
PSA.18.12	Uj lliphipej k'anchay ñaupaqenmanta llojsin.
PSA.18.12	Phuyumantataj k'ajarishaj nina brasas granizo jina t'akakamun.
PSA.18.13	Patapi kaj Señorqa,
PSA.18.13	janaj pachamanta uyarichikun qhon qhon jina,
PSA.18.13	granizowan, nina brasaswantaj.
PSA.18.14	Flechasninta lliuj lliujkunasnintawan kachaykun,
PSA.18.14	enemigosnintataj ch'eqerachispa ayqerachin.
PSA.18.15	Mar qochaj ukhun rikhurimun,
PSA.18.15	kay pachaj sayanampis rikhurirparin,
PSA.18.15	qampa k'amiyniykiwan Señor,
PSA.18.15	senqaykej samayninwantaj.
PSA.18.16	Patamantapacha Dios makinta jaywamuwan;
PSA.18.16	chay jina jatun mar qochamanta orqhowan.
PSA.18.17	Chay jina atiyniyoj enemigoymanta orqhowan,
PSA.18.17	chejnikuwarqanku chaykunamantawan;
PSA.18.17	paykunaqa noqamanta aswan kallpayoj karqanku.
PSA.18.18	Llakiypi kashajtiy ujllata maqaykuwarqanku,
PSA.18.18	Señortaj yanapawarqa.
PSA.18.19	Libre kanaypaj orqhowarqa,
PSA.18.19	munakuwasqanraykutaj salvawarqa.
PSA.18.20	Señorqa cheqan ruwasqasninman jina t'inkachipuwan,
PSA.18.20	llimphu kausayninman jinataj qopuwan.
PSA.18.21	Noqaqa Señorpa ñanninta qhaterqani.
PSA.18.21	Ni jayk'aj Diosniymantaqa karuncharqanichu.
PSA.18.22	Sonqollaypi kashan tukuy nisqasnenqa.
PSA.18.22	Ni jayk'ajpis kamachisqasninmantaqa karunchakunichu.
PSA.18.23	Paypa ñaupaqempi mana pantaspa purerqani,
PSA.18.23	sajra kajmanta karunchakuspa.
PSA.18.24	Chayrayku Señorqa t'inkachipuwan cheqanta ruwasqayrayku,
PSA.18.24	paypa ñaupaqempi llimphu sonqoyoj kasqayman jina.
PSA.18.25	Qanqa, Señor, khuyakojtaqa khuyakullankitaj,
PSA.18.25	cheqan runawampis cheqallantaj kanki.
PSA.18.26	Ch'uwa sonqoyojwanqa ch'uwa sonqollataj kanki.
PSA.18.26	Puraj uya runamantaj phiñakuyniykita rikuchinki.
PSA.18.27	Llamp'u sonqoyojkunata qan salvanki,
PSA.18.27	wapu wapustataj k'umuykachachinki.
PSA.18.28	Qan, Señor, k'anchayta qowanki.
PSA.18.28	Qan, Diosníy, laqha kayniyta k'anchaykunki.
PSA.18.29	Yanapayniykiwan enemigoyta atipasaj,
PSA.18.29	jark'achisqa perqantataj purisaj.
PSA.18.30	Señorpa ñannenqa cheqanmin.
PSA.18.30	Señorpa qosqayki nisqanqa cheqampuni.
PSA.18.30	Diosqa waqaychan tukuy paypi suyakojkunata.
PSA.18.31	Pitaj Dios kanman Señorman astawanri?
PSA.18.31	Waj Dios kanmanchu waqaychanawanchejpaj?
PSA.18.32	Dioslla noqataqa kallpachawan.
PSA.18.32	Paylla may k'achata kausachiwan.
PSA.18.33	Kallpata qowan chakisniy taruka jina phinkirinampaj.
PSA.18.33	Paylla sinch'ita patapi sayachiwan.
PSA.18.34	Paytaj sumajta maqanakupaj amañachiwan.
PSA.18.34	Kallpachawantaj bronce arcosta mat'inaypaj.
PSA.18.35	Qan waqaychawanki, salvawankitaj,
PSA.18.35	paña makiykiwantaj sayachiwarqanki;
PSA.18.35	khuyakuyniyki jatunyachiwan.
PSA.18.36	Usqhayta thaskichiwanki,
PSA.18.36	chakisniytaj mana llust'anqachu.
PSA.18.37	Enemigosniyta qhatiykachaspa tariparqani,
PSA.18.37	tukuchispataj kutirimorqani.
PSA.18.38	Phirita ruwarqani. Manaña sayarinkuñachu.
PSA.18.38	Chakisniy uramantaj urmarqanku.
PSA.18.39	Qan maqanakupi kallpachawanki.
PSA.18.39	Enemigosniytaqa ñaupaqeypi k'umuykachacherqanki.
PSA.18.40	Enemigosniyta ñaupaqeykimanta ayqechinki,
PSA.18.40	ajinataj chejnikuwajkunata tukucherqanki.
PSA.18.41	Yanapata mañakorqanku, nitaj pipis yanaparqachu.
PSA.18.41	Señorta wajyakunku, paytaj mana uyarerqachu.
PSA.18.42	Wayraj apanan ñut'u jallp'ata jina phirerqani.
PSA.18.42	Callespi t'uruta jina sarorqani.
PSA.18.43	Qan librawarqanki oqharikoj llajtamanta.
PSA.18.43	Nacionesta kamachinaypaj churawarqanki.
PSA.18.43	Mana rejsisqay runastaj sirviwanku.
PSA.18.44	Uyariwaytawankama kasuwanku.
PSA.18.44	Waj llajtayojkuna kamachisqayta ruwanku.
PSA.18.45	Waj llajtayoj runas llauch'iyanku,
PSA.18.45	pakakusqankumantataj kharkatitispa llojsimunku.
PSA.18.46	Kausachun Señorqa; waqaychawaj bendicisqa kachun.
PSA.18.46	Salvawajniy Diosneyqa jatunchasqa kachun.
PSA.18.47	Diosqa noqamanta kutikuwan.
PSA.18.47	Pay ruwan tukuy llajtas kasunawankuta.
PSA.18.48	Pay enemigosniypa phiñakuyninmanta salvawan,
PSA.18.48	chay mana kasukuyniyoj contraypi sayaykojkunamanta.
PSA.18.48	Qan, Señor, salvawanki maqanakuyta munajkunamanta.
PSA.18.49	Chayrayku, Señor, noqa tukuy nacionespi yupaychayki,
PSA.18.49	sutiykipitaj takisaj.
PSA.18.50	Qanqa ajllasqayki reyman atipayta qonki;
PSA.18.50	munakuywampuni Davidta, miraynintawan wiñaypaj qhawanki.
PSA.19.1	Janaj pachaqa Diospa atiyninmanta parlawanchej.
PSA.19.1	Cieloqa tukuy paypa ruwasqasninmanta parlawanchej.
PSA.19.2	Uj p'unchayqa q'ayantin p'unchayman willan,
PSA.19.2	ch'isispis chay yachayllatataj yachachinku.
PSA.19.3	Ni ima parlay, nitaj ima parlasqapis uyarikunchu.
PSA.19.4	Chayqa tukuynejpi yachakun,
PSA.19.4	mundoj tukukuyninkama chayan,
PSA.19.4	intej yaykuyninkama.
PSA.19.5	Intitaj ñanninta kusisqa puriyta qallarin,
PSA.19.5	correj wayna jina,
PSA.19.5	novio casamientopi llojsin jina.
PSA.19.6	Inteqa cieloj ujnin cantonmanta llojsimun,
PSA.19.6	muyuykuntaj ujnin cantonman chayanankama.
PSA.19.6	Mana imapis ruphayninmanta ayqenmanchu.
PSA.19.7	Cheqampuni Señorpa yachachisqanqa,
PSA.19.7	imaraykuchus mosoj kausayta qon.
PSA.19.7	Cheqampuni Señorpa kamachisqanqa.
PSA.19.7	Yachayniyojman tukuchin mana yachajta.
PSA.19.8	Señorpa kamachisqasnenqa cheqampuni,
PSA.19.8	sonqotataj kusichin.
PSA.19.8	Señorpa kamachisqanqa ch'uwa,
PSA.19.8	ñawimantaj k'anchaykun.
PSA.19.9	Señorta manchachikoyqa ch'uwa,
PSA.19.9	wiñaypajtaj qhepakun.
PSA.19.9	Paypa nisqasnin cheqa, cheqantaj.
PSA.19.10	Sumaj qorimantapis aswan munana.
PSA.19.10	Abeja misk'imantapis aswan misk'i.
PSA.19.11	Chaykunaqa kanku kay kamachiykipaj k'amiykuna,
PSA.19.11	allintaj junt'anaqa.
PSA.19.12	Pitaj juchasninmanta reparakuyta atinmanri?
PSA.19.12	Perdonaway, Señor, pakaypi kaj juchasniymanta.
PSA.19.13	Sajra sonqo wapu wapu kaymanta kamachiykita waqaychay.
PSA.19.13	Ama munaychu wapu wapu kay atipanawanta.
PSA.19.13	Jinaqa sumaj runa kasaj, k'acha kausayniyojtaj,
PSA.19.13	jatun juchamantataj llimphuchasqa kasaj.
PSA.19.14	Qhawasqaykiman jina parlasqasniy, yuyasqasniypis allin kachun.
PSA.19.14	Señor qanqa pakakunay chhanka, salvawajniytaj kanki.
PSA.20.1	Señor uyarisuchun phutiypi kajtiyki.
PSA.20.1	Kikin Jacobpa Diosnin jark'akusuchun.
PSA.20.2	Yanapata kachamusuchun tiyakuna wasinmantapacha.
PSA.20.2	Sionmantapachataj kallpachasuchun.
PSA.20.3	Yuyarikuchun tukuy jaywasqasniykimanta.
PSA.20.3	Tukuy sonqotaj jap'ichun altarpi uywasta q'olachisqasniykimanta.
PSA.20.4	Sonqoykej tukuy munasqanta junt'achun,
PSA.20.4	tukuy yuyasqasniykitapis ruwachun.
PSA.20.5	Atipasqaykimanta kusikusunchej,
PSA.20.5	wiphaylata oqharisunchej,
PSA.20.5	Diosniykejpa sutimpi.
PSA.20.5	Señortaj junt'achun tukuy mañakusqaykita.
PSA.20.6	Noqa yachani Señor atipachinanta ajllasqan chay reyta.
PSA.20.6	Janaj pacha tiyakunamanta payta uyarenqa,
PSA.20.6	jatun atiyninwan atipachispa.
PSA.20.7	Ujkunaqa guerra carretasninkuman atienekunku,
PSA.20.7	wajkunataj caballosninkuman.
PSA.20.7	Noqanchejri Señor Diosninchejman atienekusunchej.
PSA.20.8	Paykuna llauchhiyanku urmankutataj.
PSA.20.8	Noqanchejtaj sinch'illatapuni sayanchej.
PSA.20.9	Señor, reyniykuta atipachiy,
PSA.20.9	wajyakusojtiykupis uyariwayku.
PSA.21.1	Señorníy, reyqa kusisqa kashan kallpachasqaykirayku.
PSA.21.1	Ancha kusisqa, imaraykuchus qan atipachinki.
PSA.21.2	Sonqompi munasqanta junt'anki, munasqantataj qonkipuni.
PSA.21.3	Jatun bendicioneswan qan taripaj llojserqanki.
PSA.21.3	Qorimanta pillutataj umanman churarqanki.
PSA.21.4	Kausayta mañakusorqa,
PSA.21.4	qorqankitaj ashkha watasta, wiñay kausaytataj.
PSA.21.5	Yanapasqaykirayku atiynenqa jatun.
PSA.21.5	May allin jatumpaj qhawasqa kanantataj ruwarqanki.
PSA.21.6	Wiñaypaj bendicerqanki.
PSA.21.6	Ñaupaqeykipi kusiywan sonqonta junt'acherqanki.
PSA.21.7	Qan, rey, mana jayk'ajpis urmankichu,
PSA.21.7	Señorpi atienekusqaykirayku,
PSA.21.7	jatun Diospa munakuynimpi suyanaykirayku.
PSA.21.8	Atiyniyoj makiyki tukuy enemigosniykiman chayanqa,
PSA.21.8	paña makiykitaj chejnisojkunaman chayanqa.
PSA.21.9	K'ajashaj hornoman jina churaykunki,
PSA.21.9	justiciata ruwanaykipaj rikhurimunki chaypacha.
PSA.21.9	Chaypacha Señorta sinch'i phiñakuynimpi,
PSA.21.9	q'olaykuchenqa, ninawantaj chinkachenqa.
PSA.21.10	Kay pacha runas ukhumanta chinkachinki.
PSA.21.11	Sajrata ruwasuyta munajtinku,
PSA.21.11	contraykipi wakichikojtinkupis,
PSA.21.11	mana imatapis ruwasuyta atinkuchu.
PSA.21.12	Qan tukuyninta ayqechinki, paykunaj contrankupitaj flechaykita kachaykunki.
PSA.21.13	Jatarikuy atiyniykiwan, Señor,
PSA.21.13	takisqayku qampa atipasqaykita.
PSA.22.1	Diosníy, Diosníy,
PSA.22.1	imaraykutaj saqerpariwankiri?;
PSA.22.1	imaraykutaj mana salvawankichuri?;
PSA.22.1	imaraykutaj mana waqaspa mañakusqayta uyariwankichuri?
PSA.22.2	Diosníy, tuta p'unchay wajyakuyki,
PSA.22.2	qantaj mana uyariwankichu.
PSA.22.2	Mana noqapaj samariy kanchu.
PSA.22.3	Qantajrí Santo kanki.
PSA.22.3	Tukuy Israelpa yupaychanan rey.
PSA.22.4	Tatasniykoqa qampi suyakorqanku, qampi suyakorqanku, qantaj librarqanki.
PSA.22.5	Yanapanaykita mañakorqanku, qantaj librarqanki.
PSA.22.5	Qampi suyakorqanku, qantaj mana p'enqaypichu rikhurerqanki.
PSA.22.6	Noqaqa mana runachu kani, manachayqa khuru jinalla.
PSA.22.6	Runaj asikunantaj kani.
PSA.22.7	Rikuwajkunaqa gestopayawanku,
PSA.22.7	umankutataj khiwinku.
PSA.22.8	Niwankutaj: Kayqa Señorpi suyarqa, pay librachun.
PSA.22.8	Chhikatapuni munakojqa salvachun ari.
PSA.22.9	Jinataj ari: Qan mamaypa wijsanmanta nacechiwarqanki.
PSA.22.9	Mamaypa ojllaynimpi ñuñushasqaymantapacha.
PSA.22.10	Manaraj nacekusqaymantapacha noqaqa waqaychayniykipi karqani,
PSA.22.10	mamaypa wijsanmantapacha qanqa Diosniy kanki.
PSA.22.11	Ama noqamanta karunchakuychu.
PSA.22.11	Llakiy patapi kashani;
PSA.22.11	nitaj pi yanapawajniy kanchu.
PSA.22.12	Contrariosniy ashkha phiña toros jina muyuykuwanku,
PSA.22.12	Basán nisqamanta phiña toros jina.
PSA.22.13	Phiña leones jina qhaparinku,
PSA.22.13	siminkuta kicharinku, phinkimuwankutaj oqoykunawankupaj.
PSA.22.14	Jich'akoj yaku jina kani.
PSA.22.14	Tukuy tullusniy kutasqas kanku.
PSA.22.14	Sonqoytaj mach'a jina kashan, ukhuypi unuyashan.
PSA.22.15	Simeyqa k'analla jina ch'aki pacha kashan,
PSA.22.15	qalluytaj pata simiyman k'askaykun,
PSA.22.15	wañuy ñut'u jallp'aman churaykuwanki.
PSA.22.16	Alqos jina, uj sajra runas tropa muyuykuwanku,
PSA.22.16	chakisniyta makisniytataj jusk'urawanku.
PSA.22.17	Tullusniyta yupakuyta atini,
PSA.22.17	chaykamataj paykunaqa qhawamuspallapuni kanku.
PSA.22.18	Paykunapura p'achayta rak'inakunku,
PSA.22.18	ukhu p'achay patapitaj suerteta choqanku.
PSA.22.19	Qantaj, Señor, kallpay kanki.
PSA.22.19	Ama karunchakuychu, usqhayta jamuy yanapanawaykipaj.
PSA.22.20	Espadawan wañuchisqa kanaymanta libraway,
PSA.22.20	ama saqeychu chay alqos wañuchinawankuta.
PSA.22.21	Chay leompa siminmanta salvaway,
PSA.22.21	Chay torospa wajrasninmanta jark'away.
PSA.22.22	Qanmanta noqa parlasaj wauqesniyman.
PSA.22.22	Tantakojkunawantaj yupaychasqayki.
PSA.22.23	Qankuna, Señorta manchachikojkuna, alabaychej.
PSA.22.23	Jacobpa mirayninmanta kajkunaqa tukuy payta jatunchaychej.
PSA.22.23	Tukuyniykichej Israelmanta kajkunaqa yupaychaychej.
PSA.22.24	Payqa wajchakunaj muchuyninta mana qhesachanchu,
PSA.22.24	nitaj qonqarparinchu,
PSA.22.24	manataj paykunamanta pakakunchu.
PSA.22.25	Llajtaykej jatun tantakuynimpi yupaychasqayki,
PSA.22.25	qanmanta manchachikojkunaj ñaupaqempi,
PSA.22.25	nisqaytataj junt'asajpuni.
PSA.22.26	Wajcha runas mikhonqanku sajsakunankukama,
PSA.22.26	Señorta mask'ajkuna payta yupaychanqanku.
PSA.22.26	Wiñaypajtaj kausaychej.
PSA.22.27	Tukuy laya runas, tukuy llajtas,
PSA.22.27	tukuy kay pachamanta runas,
PSA.22.27	Señormanta yuyarikuychej, payman jamuychej,
PSA.22.27	qonqorikuychejtaj ñaupaqempi.
PSA.22.28	Señorqa rey kasqanrayku nacionesta kamachin.
PSA.22.29	K'umuykuspa yupaychaychej pay sapallanta,
PSA.22.29	tukuy ima patapi kajkuna.
PSA.22.29	Jallp'aman kutiykojkunaqa Señorta yupaychaychej,
PSA.22.29	imaraykuchus qankunallamantaqa mana kausayniyojchu kankichej.
PSA.22.30	Mirayniymanta kajkunaqa Señorta yupaychanqanku,
PSA.22.30	paymantataj parlanqanku tukuy kausayninkupi.
PSA.22.31	Qhepa nacekojkunamampis willanqanku Señorpa cheqan
PSA.22.31	kayninmanta, ruwasqasninmantawan.
PSA.23.1	Señorqa michejniy;
PSA.23.1	ni imata pisichiwanchu.
PSA.23.2	Q'omer pampaspi michiwan,
PSA.23.2	sumaj yakusmantaj pusawan.
PSA.23.3	Almayta kallpachawan.
PSA.23.3	Cheqan ñankunasnejta pusawan, sutinrayku.
PSA.23.4	Laqha wayq'ota puriyman chaypis,
PSA.23.4	mana ni ima sajramanta manchachikusajchu,
PSA.23.4	qan noqawan kasqaykirayku.
PSA.23.4	Varayki, tojnuykiwan qampi suyachiwan.
PSA.23.5	Qan mikhuyta wakichipuwanki enemigosniypa ñaupaqempi,
PSA.23.5	sumaj q'apaywan umayta jawiwanki.
PSA.23.5	Vasoytataj phullchirichinki.
PSA.23.6	Tukuy kausayniypi khuyakuyniyki, munakuyniykiwan
PSA.23.6	noqawan kanqa. Señor, wasiykipitaj wiñaypaj tiyakusaj.
PSA.24.1	Tukuy jallp'a Señorpata,
PSA.24.1	tukuy ima chaypi kajpis;
PSA.24.1	tukuy kay pachaqa paypata, tukuy ima chaypi kajkunapis.
PSA.24.2	Señorqa kay jallp'ata sayacherqa,
PSA.24.2	mar qocha patapi, mayus patapi ima.
PSA.24.3	Pitaj Señorpa orqonman wichariyta atinmanri?
PSA.24.3	Pitaj Señorpa wasimpi tiyayta atinmanri?
PSA.24.4	Llimphu makisniyoj kaj,
PSA.24.4	llimphu sonqoyoj kaj,
PSA.24.4	pichus qhasi dioskunata mana yupaychaj kaj,
PSA.24.4	nitaj qhasi manakajta parlaj kaj.
PSA.24.5	Chay runata Señor Diosnin, salvajnintaj, bendicenqa,
PSA.24.5	cheqan kajtataj paypaj ruwanqa.
PSA.24.6	Ajina kanku Señorta mask'ajkunaqa,
PSA.24.6	Jacobpa Diosnin ñaupaqempi kayta munajkunaqa.
PSA.24.7	Kicharikuychej wiñay punkus!
PSA.24.7	Sumaj kichasqas kaychej,
PSA.24.7	atiyniyoj reytaj yaykumonqa!
PSA.24.8	Pitaj kay atiyniyoj reyri?
PSA.24.8	Sinch'i sumaj kallpayoj kaj Señor,
PSA.24.8	maqanakupi atipaj Señor.
PSA.24.9	Kicharikuychej wiñay punkus!
PSA.24.9	Sumaj kichasqas kaychej,
PSA.24.9	atiyniyoj reytaj yaykumonqa!
PSA.24.10	Pitaj kay atiyniyoj reyri?
PSA.24.10	Tukuy atipaj Señor!
PSA.24.10	Pay atiyniyoj reyqa!
PSA.25.1	Qanman almayta oqharini, Señor Diosníy.
PSA.25.2	Qampi atienekuni, Diosníy, ama p'enqaypi rikhurinaypaj,
PSA.25.2	ama noqamanta contrariosniy asikunankupaj.
PSA.25.3	Qampi suyajqa mana ujpis p'enqaypi rikhurenqachu.
PSA.25.3	P'enqaypi rikhurichunku contraykipi qhasimanta oqharikojkuna.
PSA.25.4	Ñankunasniykita rikuchiway, Señor,
PSA.25.4	purinasniykinejta pusaway.
PSA.25.5	Cheqan kayniykinejta pusaway, yachachiwaytaj.
PSA.25.5	Qan kanki ari salvaj Diosniy.
PSA.25.5	Tukuy p'unchaynintin qampi suyakuni.
PSA.25.6	Yuyarikuy, Señor, k'acha kayniykimanta,
PSA.25.6	khuyakuyniykimantawan, imaraykuchus wiñaypaj kanku.
PSA.25.7	Wayna kashaspa juchallikusqasniymanta ama yuyarikuychu,
PSA.25.7	nitaj contraykipi oqharikusqasniymantapis.
PSA.25.7	Señor, uj jatun munakuyniykiman jina,
PSA.25.7	k'acha kayniykiman jinataj noqamanta yuyarikuy.
PSA.25.8	K'acha sonqo cheqampunitaj Señorqa,
PSA.25.8	chayrayku juchasapaspa kausayninta cheqanchan.
PSA.25.9	Llimphu sonqoyojkunata cheqan kayman jina pusan.
PSA.25.9	Wajcha runasmantaj ñankunasninta rikuchin.
PSA.25.10	Khuyakuy, cheqantaj junt'a, Señorpa ñankunasnenqa,
PSA.25.10	paywan trato ruwasqankuta kamachisqasnintawan, waqaychanku.
PSA.25.11	Jatun sutiykirayku Señor, jatun juchayta pampachapuway.
PSA.25.12	Diosta manchachikoj runaman,
PSA.25.12	pay yachachenqa ñanta ajllakunanta.
PSA.25.13	Chay runaqa allin kaypi kusikonqa,
PSA.25.13	wawasninkutaj jallp'ata chayaqenkupaj jap'enqanku.
PSA.25.14	Señorqa payta manchachikojkunawan khuska kausakun,
PSA.25.14	tratontataj rejsichenqa.
PSA.25.15	Noqaqa Señorqa qhawaspallapuni kashani,
PSA.25.15	imaraykuchus pay mana allin kajkunamanta librawan.
PSA.25.16	Qhawariway, Señor, khuyakuwaytaj,
PSA.25.16	imaraykuchus sapallay kashani, llakisqataj.
PSA.25.17	Sonqoyman llakiykuna yapakamuwan,
PSA.25.17	phutiykunas ukhumanta orqhoway.
PSA.25.18	Llakiykunas mayta ruwawasqankumantawan qhawariway,
PSA.25.18	juchasniytataj pampachapuway.
PSA.25.19	Enemigosneyqa ashkhaman tukunku,
PSA.25.19	manchay sinch'itapunitaj chejniwanku.
PSA.25.20	Kausayniyta waqaychay.
PSA.25.20	Salwawaytaj ama p'enqachisqa kanaypaj,
PSA.25.20	imaraykuchus qampi atienekuyki.
PSA.25.21	Allin kajniywan, cheqan kajniywan,
PSA.25.21	waqaychawachunku, imaraykuchus qampi suyani Señor.
PSA.25.22	Señorníy, tukuy llakiykunamanta
PSA.25.22	Israelta libray.
PSA.26.1	Señor, cheqanta ruwaway ari,
PSA.26.1	allin kausaypi purisqayrayku.
PSA.26.1	Qampi mana iskayrayaspa Señor atienekuni.
PSA.26.2	Allinta qhawaway yachanawaykipaj,
PSA.26.2	maychus kasqayta yachaway, sonqoy ukhupi yuyasqasniyta,
PSA.26.2	munasqasniyta ima.
PSA.26.3	Noqaqa munakuyniykipi yuyallanipuni,
PSA.26.3	cheqan ñanwiykipitaj purillanipuni.
PSA.26.4	Llulla runaswan ni jayk'aj kausakorqanichu,
PSA.26.4	nitaj puraj uyaswanqa tantakorqanichu.
PSA.26.5	Sajrakunaj tantakusqankutaqa chejnikuni.
PSA.26.5	Ni jayk'aj kausakorqanichu Diosta mana manchachikojkunawanqa.
PSA.26.6	Señor, altarniykiman qayllaykuyta munani,
PSA.26.6	makisniypis tukuy juchamanta mayllasqa.
PSA.26.7	Yupaychasuspataj takiyta munani,
PSA.26.7	tukuy sumaj ruwasqasniykita willaspa ima.
PSA.26.8	Señor, wasiykita noqa munakuni,
PSA.26.8	maypichus atiyniykiwan tiyakunki chaytawan.
PSA.26.9	Juchasapastawan khuskaqa ama wañuchiwaychu,
PSA.26.9	runa wañuchistawan khuskapis ama jasut'iwaychu.
PSA.26.10	Paykunaj makisninkoqa junt'a kashan,
PSA.26.10	sajra kaywan, lluk'iykunawan.
PSA.26.11	Chaywampis, kausayneyqa mana ch'ichiyoj kashan;
PSA.26.11	libraway, khuyakuytaj noqamanta.
PSA.26.12	Mana kuyurispa sinch'ita sayashani,
PSA.26.12	Señorta yupaychasaj ayllumpa ñaupaqempi.
PSA.27.1	Señorqa k'anchawajniy, salvawajniytaj.
PSA.27.1	Pimantataj manchachikuymanri?
PSA.27.1	Señorqa kausayniyta jark'awan.
PSA.27.2	Mayk'ajchus ñak'arichiwajkuna,
PSA.27.2	sajra runas enemigosniy ima,
PSA.27.2	contraypi tantakuspa jamunku chaypacha.
PSA.27.2	Paykunallataj misk'aspa urmanku.
PSA.27.3	Uj tropa soldadospis muyuykuwachunku,
PSA.27.3	sonqoyqa mana manchachikonqachu.
PSA.27.3	Contraypipis sayarichunku, noqaqa
PSA.27.3	tiyasqa sonqollapuni kasaj.
PSA.27.4	Ujllata Señormanta mañakuni,
PSA.27.4	chaytataj mask'asaj;
PSA.27.4	Señorpa wasimpi kakuyta tukuy kausayniypi,
PSA.27.4	may k'acha kasqanta t'ukuspa qhawanaypaj.
PSA.27.5	Llakiykuna jamojtin,
PSA.27.5	Señorqa pakawanqa.
PSA.27.5	Tiyakunan wasin ukhupi pakawanqa;
PSA.27.5	chhanka patamantaj salvasqata churawanqa.
PSA.27.6	Ajinamanta umayta oqharisaj,
PSA.27.6	muyuynimpi enemigosninku kashanku chay, enemigosniypa patampi.
PSA.27.6	Ajinata uywa ñak'asqasta Señorman jaywasaj;
PSA.27.6	yupaychaykunasta qhaparispa takisaj.
PSA.27.7	Qanta qhaparikamuyki, Señor, uyarillaway.
PSA.27.7	Noqamanta khuyakuwan, kutirichiwaytaj.
PSA.27.8	Sonqoyqa qanmanta niwan:
PSA.27.8	Señorta mask'ayki.
PSA.27.9	Ama noqamanta pakakuychu.
PSA.27.9	Phiñakuspa ama qhesachawaychu.
PSA.27.9	Qanlla yanapawajniy kanki.
PSA.27.9	Ama sapayta saqerpariwaychu, amataj kachariwaychu,
PSA.27.9	qanmin salvawajniy Diosqa kanki.
PSA.27.10	Tata mamay saqerpariwajtinkupis,
PSA.27.10	Señorqa mana saqerpariwanqachu.
PSA.27.11	Señor, ñanniykita rikuchiway.
PSA.27.11	Cheqan ñantataj pusaway,
PSA.27.11	enemigosniyrayku.
PSA.27.12	Ama paykunaj munayninmanqa saqerpariwaychu,
PSA.27.12	imaraykuchus contraypi sayaykunku,
PSA.27.12	llulla testigoswan, sajra runaswan.
PSA.27.13	Noqaqa Señorpa k'acha kayninta rikusajpuni kay kausaypi.
PSA.27.14	Señorpi atienekuy, kallpachakuy, ama llauchhuyaychu ari,
PSA.27.14	Señorpipuni atienekuy.
PSA.28.1	Jark'awajníy, Señor, qanta wajyakuyki.
PSA.28.1	Amapuni mana uyarejqa tukuychu.
PSA.28.1	Mana uyariwaj tukuwaj chayqa,
PSA.28.1	wañusqaswanchá yupakuyman.
PSA.28.2	Yanapayniykita qhaparikuspa mañakusqayta uyariway,
PSA.28.2	makisniyta wasiykiman oqharejtiy.
PSA.28.3	Ama sajrastawan khuskataqa qhatatiwaychu,
PSA.28.3	amataj millaykunata ruwajkunatawampis purichiwaychu.
PSA.28.3	Uyapuraqa misk'i simis kanku,
PSA.28.3	sonqonkupitaj sajras kanku.
PSA.28.4	Sajrata ruwasqankuman jina jasut'iy,
PSA.28.4	imatachus ruwasqankuman jinataj kutichipuy.
PSA.28.5	Señorpa ruwasqasninta mana reparayta munarqankuchu.
PSA.28.5	Chayrayku paykunata Señorllataj tukuchichun,
PSA.28.5	amataj oqharichunñachu.
PSA.28.6	Yupaychasqa Señorqa kachun,
PSA.28.6	mañakusqasniyta uyariwasqanrayku.
PSA.28.7	Señormin sinch'i jark'awajneyqa.
PSA.28.7	Paypi atienekorqani, paytaj yanapawarqa.
PSA.28.7	Sonqoy kusisqa kashan.
PSA.28.7	Chayrayku Señorman takisaj, agradecekusajtaj.
PSA.28.8	Señorqa ayllunman kallpata qon.
PSA.28.8	Payqa ajllasqan reyninta kallpachan,
PSA.28.8	jark'antaj.
PSA.28.9	Señor, aylluykita salvay,
PSA.28.9	qampata kajkunatataj yanapay.
PSA.28.9	Pusaykachay, waqaychay, ovejata michej jina waqaychay,
PSA.28.9	wiñaypajtaj ichurikuspa pusaykachay.
PSA.29.1	Señorta yupaychaychej Diospa wawasnin, janaj pachapi kajkuna.
PSA.29.1	Señorpa atiyninta, jatun kaynintawan alabaychej.
PSA.29.2	Señorpa jatun sutinta yupaychaychej,
PSA.29.2	k'acha wasimpitaj Señorman qonqorikuychej.
PSA.29.3	Señorpa parlasqan mar qochapi uyarikun.
PSA.29.3	Atiyniyoj Diosqa qhon qhon jina uyarichikun.
PSA.29.3	Señorqa jatun mar qocha patapi kashan!
PSA.29.4	Señorpa parlaynenqa sinch'i,
PSA.29.4	Señorpa parlaynenqa atiyniyoj.
PSA.29.5	Señorpa parlasqanqa cedrosta k'ajllan.
PSA.29.5	Señorqa Líbano cedrosta k'ajllan.
PSA.29.6	Sirión, Líbano orqostawan kharkatichin,
PSA.29.6	torosta jina, uña torosta jinataj phinkiykachachin.
PSA.29.7	Señorpa parlasqanqa nina laurayta wijch'umun.
PSA.29.8	Señorpa parlasqan ch'in pampata kharkatichin.
PSA.29.8	Señorqa Cades ch'in pampata kharkatichin.
PSA.29.9	Señorpa parlasqanqa encinas sach'asta chaqoykun,
PSA.29.9	montestataj mana sach'ayojta saqerparin,
PSA.29.9	yupaychana wasimpitaj tukuy jatunchanku.
PSA.29.10	Señorqa parasta parachin.
PSA.29.10	Señorqa wiñaypaj rey jina kamachin.
PSA.29.11	Señorqa ayllunta kallpachan.
PSA.29.11	Señorqa sonqo tiyasqa kaywan ayllunta bendicin.
PSA.30.1	Señor, noqa yupaychayki,
PSA.30.1	qan librawasqaykirayku,
PSA.30.1	manataj enemigosniy asipayanawankuta saqewasqaykirayku.
PSA.30.2	Señor, Diosníy,
PSA.30.2	yanapayniykita mañakorqayki,
PSA.30.2	qantaj thañichiwarqanki.
PSA.30.3	Qan Señor wañuymanta salvawarqanki,
PSA.30.3	kausayta qowarqanki, wañuymantataj librawarqanki.
PSA.30.4	Qankuna Señorta qhatejkuna,
PSA.30.4	takiykunata takiychej!
PSA.30.4	Santo sutintataj alabaychej.
PSA.30.5	Phiñakuynenqa uj ratollapaj,
PSA.30.5	k'acha kaynintaj tukuy kausaypaj.
PSA.30.5	Ch'isin waqasun chayqa,
PSA.30.5	tutamanta kusikusun.
PSA.30.6	Sinch'ita sayaykorqani, yupaycharqanitaj:
PSA.30.6	Ni jayk'aj imapis urmachinawanta.
PSA.30.7	Qan, Señor, k'acha khuyakuyniykiwan sinch'ita sayachiwarqanki.
PSA.30.7	Manaña yanapawajtiykitaj,
PSA.30.7	yuyayniy chinkampacha.
PSA.30.8	Señor, qanman qhaparikamusaj,
PSA.30.8	qanmantataj mañakusaj Señor.
PSA.30.9	Noqa wañuyman chaypis p'ampawajtinkupis,
PSA.30.9	imatataj tariymanri?
PSA.30.9	Ñut'u jallp'aqa mana yupaychasunkimanchu.
PSA.30.9	nitaj cheqa kajniykimanta parlanmanchu.
PSA.30.10	Señor, uyariway, noqamanta khuyakuwaytaj.
PSA.30.10	Señor, yanaparillaway!
PSA.30.11	Llakiyniyta kusiyman tukuchinki.
PSA.30.11	Qhasqa p'achata orqhowaspa,
PSA.30.11	kusiywan p'achallichiwanki.
PSA.30.12	Chayrayku, Señor Diosníy, mana
PSA.30.12	ch'in kayta atiymanchu.
PSA.30.12	Yupaychasuspa takisajpuni wiñaypaj wiñaynintinkama.
PSA.31.1	Señorníy, qampi atienekuyki,
PSA.31.1	ama ni jayk'aj p'enqachisqa kasajchu,
PSA.31.1	cheqan kayniykipi libraway.
PSA.31.2	K'umuykamuspa uyarillaway.
PSA.31.2	Usqhayta librallaway ari.
PSA.31.2	Qan jark'awaj chhanka kay ari.
PSA.31.2	Salvakunay wasitaj kay.
PSA.31.3	Qan kanki chhankay, pakakunaytaj.
PSA.31.3	Sutiykirayku pusaway, jark'akuwaytaj.
PSA.31.4	Pakaypi tojllata churawasqankumanta orqhoway.
PSA.31.4	Qanmin jark'akuwajneyqa kanki.
PSA.31.5	Makisniykipi almayta churani.
PSA.31.5	Orqhokapuwaytaj cheqa Señor Diosníy.
PSA.31.6	Qhasi mana kaj lantita yupaychajkunata chejnikuni.
PSA.31.6	Noqataj Señorpi atienekuni.
PSA.31.7	Khuyakuyniykipi maytapuni kusikusaj,
PSA.31.7	qan rikunki llakiyniyta.
PSA.31.7	Yachankitaj ñak'ariyniyta.
PSA.31.8	Mana enemigosniypa makisninman jaywaykuwarqankichu,
PSA.31.8	qan sinch'ita chakisniyta sayacherqanki.
PSA.31.9	Señor, noqamanta khuyakuwan. Llakiypi kashani.
PSA.31.9	Llakiywan ñawisneyqa chharpuyanña, tukuy ukhuypis, tukuy kayniypis.
PSA.31.9	Jinallataj almaypis ukhuypis.
PSA.31.10	Llakikusqay waqasqaywan, tukuy ukhuy llauchhuyapun.
PSA.31.10	Llakiytaj kallpayta tukuchin.
PSA.31.10	Tukuy ukhuy llauchhuyarparin.
PSA.31.11	Tukuy enemigosniypa kusipayanan kani.
PSA.31.11	Runa masiypa asikunan kani.
PSA.31.11	Rejsiwajkunataj noqamanta ayqekuwanku.
PSA.31.11	Callepi rikuwajkunapis ayqenku.
PSA.31.12	Noqamanta qonqasqatapuni qonqapuwanku,
PSA.31.12	wañusqañapis kayman jina,
PSA.31.12	yuru p'akisqa jina kani.
PSA.31.13	Runas chhipinakusqankuta uyariyta atini.
PSA.31.13	Tukuynejpi mana allinchu noqapajqa.
PSA.31.13	Uj runa jinalla contraypi sayarinku,
PSA.31.13	wañuchinawankupajtaj wakichikunku.
PSA.31.14	Chaywampis, noqaqa Señor, qampi atienekuyki:
PSA.31.14	qanqa Diosniy kanki, nispa.
PSA.31.15	Kausayniyta makiykiman churani.
PSA.31.15	Qhatiykachawaj enemigosniymanta libraway.
PSA.31.16	Khuyakuyniykiwan qhawaway kay kamachiykita.
PSA.31.16	Munakuyniykirayku salvaway.
PSA.31.17	Qanta qhaparikuyki, Señor.
PSA.31.17	Ama p'enqaypeqa churawaychu.
PSA.31.17	Sajrakunata p'enqaypi rikhurichiy.
PSA.31.17	Sepulturamantaj paykunata chayachiy.
PSA.31.18	Ch'inyachunku llulla simi runas.
PSA.31.18	Paykunaqa asipayaspa parlanku,
PSA.31.18	cheqan runaj contranta.
PSA.31.19	Jatunchasojkunapaj may jatunmin munakuyniykeqa,
PSA.31.19	sumaj waqaychasqata qolqeta jina jallch'anki
PSA.31.19	runaj rikunanta, qampi atienekojkunaman qonki.
PSA.31.20	Qan paykunata jark'akunki,
PSA.31.20	sajra runas millay ruwayta munajkunamantataj libranki,
PSA.31.20	wasiyki ukhupitaj pakaykunki,
PSA.31.20	enemigosnimpa churanakuyninkumanta.
PSA.31.21	Jatunchasqa kachun Señorqa,
PSA.31.21	munakuyninwan jatuchaj imasta ruwapuwarqa,
PSA.31.21	noqa llakisqa phutisqa kashajtiy.
PSA.31.22	Mana imanakuyta atispa,
PSA.31.22	Señorqa qonqapuwanchá nerqani.
PSA.31.22	Yanapanawaykita mañakusojtiytaj,
PSA.31.22	qhaparikusqayta qan uyariwarqanki.
PSA.31.23	Señorta munakuychej payta qhatejkuna.
PSA.31.23	Cheqan sonqoyojkunata waqaychan.
PSA.31.23	Astawantaj wapu wapuman kutichin,
PSA.31.23	sajra kayninkuman jina.
PSA.31.24	Kallpachakuychej, sonqoykichejpitaj kusikuychej,
PSA.31.24	qankuna Señorpi suyajkuna.
PSA.32.1	Kusiyniyojmin runaqa, sajra ruwasqasnin pampachasqa kajtin,
PSA.32.1	tukuy juchasnintaj pakaykusqa kajtin.
PSA.32.2	Kusisqamin runaqa juchanmanta Señor mana juchachajtin,
PSA.32.2	pitachus Señorqa ni ima juchanmanta uyanchajtin.
PSA.32.3	Juchayta manaraj willakushajteyqa,
PSA.32.3	tukuy ukhuy llauchhuyawarqa diantinta waqasqaypi.
PSA.32.4	Tuta p'unchay, makiykeqa astawan astawan ñak'arichiwarqa.
PSA.32.4	Q'oñi tiempopi qawisqa t'ika jina,
PSA.32.4	kallpay pisiyawarqa.
PSA.32.5	Mana imata pakaspa, tukuy juchayta,
PSA.32.5	sajra ruwasqasniytawan willakorqayki.
PSA.32.5	Nerqani juchasniyta willakusunayta,
PSA.32.5	qantaj Señor perdonawarqanki.
PSA.32.6	Chayrayku, llakisqa kajtinku
PSA.32.6	qhatisojkuna qanmanta mañakonqanku.
PSA.32.6	Sinch'i mayu yaku wasarejtimpis,
PSA.32.6	mana paykunakama chayanqachu.
PSA.32.7	Qan pakakunay kanki.
PSA.32.7	Mana allin kajmanta jark'awanki,
PSA.32.7	atipay takinasta qhaparispataj muyuykuwanki.
PSA.32.8	Señorqa nin:
PSA.32.8	Ñawisneyqa qanta qhawashasunku,
PSA.32.8	yachachisqayki, yuyaychasqayki,
PSA.32.8	mayqen ñantachus allinta rinaykita yachachisqayki ima.
PSA.32.9	Ama caballo jinaqa, chayri mula jinaqa kaychu,
PSA.32.9	mana entiendey atej.
PSA.32.9	Chaykunataqa sayachina tiyan, frenowan reatawantaj.
PSA.32.9	Mana jina kajtenqa, mana qanman chimpamonqankuchu.
PSA.32.10	Sajra runasqa ashkha nanaykunasniyoj kanqanku.
PSA.32.11	K'acha runas, Señorpi kusikuychej,
PSA.32.11	kusikuywantaj qhapariychej allin yuyayniyojkuna.
PSA.33.1	Señorta yupaychaychej sumaj runas,
PSA.33.1	sumaj runaspa jatunchasqan may k'achapuni.
PSA.33.2	Arpaj waqaynimpi Señorman graciasta qoychej,
PSA.33.2	guitarraj waqayninwantaj takiychej.
PSA.33.3	Mosoj takiyta payman takiychej.
PSA.33.3	K'achituta waqachispa tocariychej.
PSA.33.4	Cheqampuni Señorpa palabranqa.
PSA.33.4	Ruwasqasnin rikuchiwanchej cheqan ruwasqasninta.
PSA.33.5	Señorqa cheqan kajta allin kajtawan munakun.
PSA.33.5	Khuyakuynintaj tukuy kay pachata junt'aykun.
PSA.33.6	Cielota, tukuy chaypi kajtapis,
PSA.33.6	Señorqa palabranwan ruwarqa,
PSA.33.6	simimpa samayninwan imalla.
PSA.33.7	Payqa mar yakusta ujllaman tantaykun,
PSA.33.7	qocha yakustataj ujllaman churan.
PSA.33.8	Tukuy kay jallp'api kajkuna Señorta yupaychaychej,
PSA.33.8	tukuy kay pachapi kausajkuna payta manchachikuychej.
PSA.33.9	Pay parlarqa tukuy imataj ruwasqa karqa.
PSA.33.9	Pay kamacherqa, tukuy imataj sinch'ita sayarqa.
PSA.33.10	Señor Diosqa, llajtaspa ruwayta munasqankuta mana kajman tukuchin.
PSA.33.11	Señorpa ruway munasqantaj,
PSA.33.11	wiñaypaj sayan,
PSA.33.11	sonqompa yuyasqantaj wiñay wiñaypaj.
PSA.33.12	Kusikuyniyojmin uj nacionta, imaraykuchus Señorqa Diosmin.
PSA.33.12	Chay aylluta pay ajllakun paypata kanampaj.
PSA.33.13	Janaj pachamanta qhawamuspa Señorqa tukuy runasta rikun.
PSA.33.14	Pay kausakun chay cheqamantapacha,
PSA.33.14	qawamun kay jallp'api tukuy kausajkunata.
PSA.33.15	Pay sonqonkuta ruwarqa.
PSA.33.15	Payllataj allinta qhawan tukuy ruwasqasninta.
PSA.33.16	Ni mayqen reypis soldadosninwanqa salvakunmanchu,
PSA.33.16	nitaj wapu runaspis kallpallanwanqa.
PSA.33.17	Caballosllaqa mana pitapis salvanmanchu;
PSA.33.17	may jina kallpayoj kashaspipis, manapuni atinkumanchu.
PSA.33.18	Señorqa waqaychampuni payta yupaychajkunata,
PSA.33.18	munakuynimpi atienekojkunata.
PSA.33.19	Wañuymanta salvanampaj,
PSA.33.19	yarqhay tiempopitaj mikhuchinampaj.
PSA.33.20	Noqanchejqa Señorpi atienekunchej,
PSA.33.20	pay yanapawanchej, jark'awanchejtaj.
PSA.33.21	Sonqonchejqa Señorpi kusikun,
PSA.33.21	Santo sutimpitaj atienekunchej.
PSA.33.22	Munakuyniyki Señor noqaykuwan kashan,
PSA.33.22	qampi suyakusqaykuman jina.
PSA.34.1	Tukuy tiempo Señorta bendicisaj,
PSA.34.1	simiytaj payta yupaychallanqapuni.
PSA.34.2	Noqaqa Señormanta jatunta kusikuni,
PSA.34.2	uyariychej, kusikuychejtaj, llamp'u sonqoyoj runas.
PSA.34.3	Khuska, uj simillataj,
PSA.34.3	Señorpa jatun sutinta yupaychaychej.
PSA.34.4	Señorta qhaparikorqani, paytaj uyariwarqa.
PSA.34.4	Tukuy manchachikuykunasniymanta pay librawarqa.
PSA.34.5	Señorta qhawajkunaqa, manchay kusisqas kanku.
PSA.34.5	Ni jayk'ajpis k'akeqa qhepakunmanchu.
PSA.34.6	Kay pacha runaqa qhaparikorqa, Señortaj uyarerqa,
PSA.34.6	tukuy llakiykunasninmantataj librarqa.
PSA.34.7	Señorpa angelnin jark'an, salvantaj
PSA.34.7	tukuy payta yupaychajkunata.
PSA.34.8	Qhawaychej yachaychejtaj,
PSA.34.8	Señorqa k'acha kasqanta.
PSA.34.8	Kusikuyniyojmin paypi suyaj runaqa.
PSA.34.9	Señorta yupaychaychej, paypa ajllakusqasnin kajkuna.
PSA.34.9	Ni imapis pisipanchu Señorta yupaychajkunajtaqa.
PSA.34.10	Qhapajkunaqa wajchayanku, yarqhaypitaj qhepanku.
PSA.34.10	Señorta mask'ajpatari mana imapis pisenqachu.
PSA.34.11	Jamuychej wawasníy, uyariwaychej.
PSA.34.11	Yachachisqaykichej Señorta yupaychayta.
PSA.34.12	Unaytachu kausayta munanki?
PSA.34.12	Kusisqachu kausayta munanki?
PSA.34.13	Ama sajrata parlaychu.
PSA.34.13	Simiykipis ama llullata parlachunchu.
PSA.34.14	Karunchakuy tukuy ima sajramanta,
PSA.34.14	allin kajtataj ruway.
PSA.34.14	Sonqo tiyasqa kayta mask'ay, chaytataj qhatiy.
PSA.34.15	Señorqa k'acha sonqoyoj runasta qhawan,
PSA.34.15	qhaparikusqankutataj uyarin.
PSA.34.16	Señorqa sajra ruwajkunaj contrampi urmachin,
PSA.34.16	kay jallp'amanta sutinkuta chinkachinampaj.
PSA.34.17	Cheqan sonqoyoj runaspa qhaparikusqankuta Señorta uyarin,
PSA.34.17	tukuy llakiykunasninmantataj orqhon.
PSA.34.18	Señorqa qayllallapi salvanampaj kashan,
PSA.34.18	llakisqa sonqoyojkunata,
PSA.34.18	umphuyasqa sonqoyojkunatawan.
PSA.34.19	Cheqan sonqoyoj runapaj tukuy llakiykuna jatarin,
PSA.34.19	chaywampis Señorqa tukuy chay llakiykunamanta orqhon.
PSA.34.20	Señorqa tukuy tullusninta waqaychan,
PSA.34.20	ni uj tullullampis p'akikonqachu.
PSA.34.21	Sajrakunataqa sajra kaynillankutaj wañuchin.
PSA.34.21	Cheqan kaj runata chejnikojkunaqa jasut'isqas kanqanku.
PSA.34.22	Señorqa paypa kamachisninta salvan.
PSA.34.22	Paypi atienekojkunaqa mana jasut'isqaschu kanqanku.
PSA.35.1	Señor, noqawan churanakojkunaj contranta sayariy;
PSA.35.1	maqay noqata maqawajkunata.
PSA.35.2	Maqanakuna p'achasta churakuspa, jark'akunatawan
PSA.35.2	oqharikuspa yanapanawaykipaj jamuy.
PSA.35.3	Choqanaykita oqharikuspa qhatiykachawajkunaj ñaupaqenman llojsiy.
PSA.35.3	Niwaytaj qan salvawajniy kasqaykita.
PSA.35.4	Wañuchiyta munawajkunaqa p'enqachisqas ayqechunku.
PSA.35.4	Sajrata ruwayta munajkunapis p'enqachisqas ayqechunku.
PSA.35.5	Paykunata Señorpa angelnin wijch'uchun,
PSA.35.5	wayraj apasqan ichhu jina.
PSA.35.6	Ñanninkutaj laqha, llust'ataj kachun.
PSA.35.6	Señorpa angelnin paykunata mask'aspa qhatiykachachun.
PSA.35.7	Mana imallamanta tojllata churawarqanku.
PSA.35.7	Mana imallamanta uj jusk'uta allarqanku chaypi urmanaypaj.
PSA.35.8	Jinallapi llakiy jap'ichun,
PSA.35.8	tojllankupitaj urmachunku.
PSA.35.8	Llakiyman urmachunku.
PSA.35.9	Chaypacha Señorpi kusikusaj,
PSA.35.9	pay salvawasqanrayku.
PSA.35.10	Tukuy ukhuy nenqa:
PSA.35.10	Pitaj qan jinaqa, Señor?
PSA.35.10	Wajchasta, usojkunata, paykunamanta aswan atiyniyojkunamanta libranki.
PSA.35.11	Sajra testigos sayaykunku,
PSA.35.11	mana yachasqaymantataj tapuwanku.
PSA.35.12	Allin ruwasqaymanta sajra kajwan kutichiwanku,
PSA.35.12	chaytaj noqapajqa llakiy.
PSA.35.13	Chaywampis paykuna onqosqa kashajtinku,
PSA.35.13	noqa llakiy qhashqa p'achawan p'achallikorqani.
PSA.35.13	Mana mikhuspa llakisqa kasqayta rikucherqani,
PSA.35.13	sonqoy ukhupitaj Señormanta mañakullarqanipuni.
PSA.35.14	Purerqani llakisqa, llauchhullataj,
PSA.35.14	mamaymantapis llakisqa p'achayoj kayman jina;
PSA.35.14	chayri uj kausaqeymanta, kikin wauqeymantapis
PSA.35.14	llakisqa kayman jina.
PSA.35.15	Urmajtiyrí tukuy noqamanta asikunku.
PSA.35.15	Mana rejsisqay waj runas jina,
PSA.35.15	maqawarqankutaj mana samarispa.
PSA.35.16	Ñak'arichiwarqanku noqamanta asikuspa.
PSA.35.16	Ñawisninkuwan leqhowaspa kirusninkuta k'aruchinku.
PSA.35.17	Señor, mayk'ajkamataj kay jinata qhawankiri?
PSA.35.17	Salvaway ari kay kausayniyta, chay qhaparispa purishaj leonesmanta.
PSA.35.18	Graciasta qosqayki llajtaykej tantakuyniy ukhupi.
PSA.35.18	Ashkha runaspa ñaupaqempi yupaychasqayki.
PSA.35.19	Amapuni contraypi kajkunaqa kusikuchunkuchu.
PSA.35.19	Ama ñawisninwanqa chejnikuwajkuna leqhopayawachunkuchu.
PSA.35.20	Paykunaqa ana sonqo tiyasqa kayta mask'ankuchu,
PSA.35.20	kay pachapi sonqo tiyasqa kaj runaspaj contrampi
PSA.35.20	sajra imasta wasanchanankupajqa wakichikunku.
PSA.35.21	Contraypi siminkuta jatunta kicharispa ninku:
PSA.35.21	Qhawaychej ñawisninchej rikun, nispa.
PSA.35.22	Qan rikunki, Señorníy,
PSA.35.22	ama ch'inlla kaychu.
PSA.35.22	Ama noqamanta karunchakuychu, Señor.
PSA.35.23	Sayarikuy, rijch'ariytaj, Señor Diosníy.
PSA.35.23	Justiciata ruwaway, noqamantaj kutikuway.
PSA.35.24	Cheqanchaway, Señor Diosníy,
PSA.35.24	cheqan sonqoykiman jina.
PSA.35.24	Amataj noqamanta asikuchunkuchu.
PSA.35.25	Ama sonqonkupi nichunkuchu, nitaj suyachunkuchu.
PSA.35.25	Kayta munarqanchej; tukuytaña tukuchinchej.
PSA.35.26	P'enqachisqas, musphasqastaj rikhurichunku.
PSA.35.26	Llakiymanta kusikojkunaqa,
PSA.35.26	p'enqaypipuni kachunku,
PSA.35.26	noqamanta aswan jatun kayta munajkunaqa.
PSA.35.27	Kusikuchunku, kusiywantaj takichunku.
PSA.35.27	Atipasqayta rikuyta munajkunaqa,
PSA.35.27	Sapa kutitaj nichunku: Señorqa jatunchasqa kachun,
PSA.35.27	kamachimpa allin kaynintataj munachun, nispa.
PSA.35.28	Simiywan parlasaj cheqan kayniykimanta,
PSA.35.28	tukuy p'unchay yupaychasqayki.
PSA.36.1	Sajraqa juchasapaj sonqon ukhuman parlan:
PSA.36.1	Payqa ni jayk'ajpis yuyarinchu,
PSA.36.1	Diosta manchachikuna kasqanta.
PSA.36.2	Payqa yuyakun sumaj runa kasqanta.
PSA.36.2	Pay yuyan juchasnin mana chejnina kasqanta.
PSA.36.3	Payqa khuchi simi, llullataj.
PSA.36.3	Sumaj yuyayta qhesachaspa,
PSA.36.3	manaña sumaj kajta ruwanchu.
PSA.36.4	Camampi winkuspa sajrata ruwananta yuyaynimpi wakichikun.
PSA.36.4	Sajra ñannimpi kayta munampuni,
PSA.36.4	manataj sajra kajta saqeyta munanchu.
PSA.36.5	Señor, munakuyniykeqa cieloman chayan.
PSA.36.5	Phuyustapis wasarin cheqa kayniykeqa.
PSA.36.6	Cheqan kayniykeqa jatun orqos jina.
PSA.36.6	Nisqaykitaj, jatun mar qocha jina, ukhutaj.
PSA.36.6	Qan Señor, waqaychanki tukuy runasta, uywastawan.
PSA.36.7	May sumajpuni munakuyniykeqa, Señor.
PSA.36.7	Runasta lijrasniyki urapi pakakuyta mask'anku.
PSA.36.8	Wasiykipi ashkha mikhuna kajwan paykunaqa sajsakunku,
PSA.36.8	misk'i yaku mayumantataj ujyachinki.
PSA.36.9	Qampi kausay yaku pujyoqa kashan.
PSA.36.9	K'anchayniykipitaj k'anchayta rikuyta atiyku.
PSA.36.10	Rejsisojkunaman munakuyniykita rikuchiy,
PSA.36.10	cheqan kayniykitataj cheqan sonqoyojkunaman rikuchiy.
PSA.36.11	Ama saqeychu machu machus sarunawankuta,
PSA.36.11	ni juchasapaspis apaykachanawankuta.
PSA.36.12	Qhawaychej imaynatachus sajrata ruwajkunaj urmasqankuta.
PSA.36.12	Manaña ujtawan sayarinankupaj urmanku.
PSA.37.1	Ama phiñakuychu sajrata ruwajkunarayku,
PSA.37.1	amataj envidiakuychu sajrata ruwajkunamanta.
PSA.37.2	Usqhayllata pasto jina ch'akinku,
PSA.37.2	qhora jinataj qhawinku.
PSA.37.3	Señorpa atienekuy, allin kajtataj ruway.
PSA.37.3	Kay jallp'api kausakuy, sonqo junt'asqataj tiyakuy.
PSA.37.4	Señorta tukuy sonqoykiwan munakuy.
PSA.37.4	Paytaj sonqoykej munasqanta qosonqa.
PSA.37.5	Señorpa makisnimpi kausayniykita churay.
PSA.37.5	Paypi atienekuy, paytaj yanapasonqa.
PSA.37.6	Cheqan kayniykita k'anchayta jina k'anchachenqa.
PSA.37.6	Allinniykipaj kajtapis chaupi diata jina k'ancharichenqa.
PSA.37.7	Ch'in kakuy Señorpa ñaupaqempi.
PSA.37.7	Suyakuy pacienciawan pay yanapanasunta.
PSA.37.7	Ama phiñakuychu kausaypi allin risqanmanta,
PSA.37.7	nitaj sajrata wakichikojkunamantapis.
PSA.37.8	K'ajaj phiñakuyta saqey, qhesachaytaj;
PSA.37.8	amapuni phiñakuychu, imaraykuchus chayqa astawan millayman tukuchin.
PSA.37.9	Cheqamanta sajra runasqa jawaman wijch'usqas kanqanku.
PSA.37.9	Señorpi suyajkunarí, kay jallp'ata chayaqepaj jap'enqanku.
PSA.37.10	Manaña sajra runas kanqankuchu uj chhikamantawan,
PSA.37.10	mask'aspapis manañapuni tarinkiñachu.
PSA.37.11	Llamp'u sonqoyojkunaqa,
PSA.37.11	jallp'asta chayaqepaj jap'enqanku,
PSA.37.11	sonqo tiyasqastaj kakonqanku.
PSA.37.12	Juchasapaqa cheqan runaj contranta,
PSA.37.12	sajra imasta wakichin,
PSA.37.12	chejnikuywantaj kiru k'arukuyta leqhopayan.
PSA.37.13	Señortaj paymanta asikun, imaraykuchus yachan
PSA.37.13	sajrapajqa horan chayamusqantaña.
PSA.37.14	Sajrakunaqa espadankuta orqhokunku,
PSA.37.14	flechankutataj wakichikunku urmachinankupaj,
PSA.37.14	wañuchinankupajtaj wajchasta, llamp'u sonqoyojkunata,
PSA.37.14	sumaj kausayniyoj runastawan.
PSA.37.15	Chay espadaqa kikin sonqollankutataj t'ojsiykonqa,
PSA.37.15	flechasninkutaj p'akirakonqanku.
PSA.37.16	Cheqan runaj pisi kapuynenqa, aswan allin,
PSA.37.16	qhapaj sajra runaj ashkha kapuyninmanta nisqaqa.
PSA.37.17	Señorqa sajra kajkunata tukuchenqa,
PSA.37.17	allin runastataj sumajta sayachenqa.
PSA.37.18	Mana juchayoj kausajkunata Señorqa waqaychan.
PSA.37.18	Paykunaj chayaqenkoqa wiñaypaj kanqa.
PSA.37.19	Sajra p'unchaypi mana p'enqachisqachu kanqanku,
PSA.37.19	yarqhay kajtintaj sajsachisqas kanqanku.
PSA.37.20	Sajra runasqa ch'aki qhora jina lauranqanku.
PSA.37.20	Señorpa enemigosnimpis q'osñi jina chinkanqanku.
PSA.37.21	Sajra runasqa manukuspapis mana qopunchu,
PSA.37.21	allin runarí khuyakuspa tukuy sonqo qon.
PSA.37.22	Mayqenkunatachus Señor bendicin,
PSA.37.22	chaykunaqa jallp'ata chayaqepaj jap'enqanku.
PSA.37.22	Pikunachus maldicin chaykunaqa wijch'usqas kanqanku.
PSA.37.23	Runaj puriyninta Señorqa yachachin,
PSA.37.23	paypa munasqan ñanmantaj churan.
PSA.37.24	Runa urmajtimpis, mana urmasqachu qhepakonqa,
PSA.37.24	imaraykuchus Señorqa makinmanta jap'in.
PSA.37.25	Noqa wayna karqani; kunantaj machuña,
PSA.37.25	ni jayk'apis k'acha runataqa wijch'usqata rikorqanichu,
PSA.37.25	nitaj wawasnintapis khuyayta mañakojtaqa.
PSA.37.26	Khuyakullampuni payqa, manutataj qollampuni,
PSA.37.26	wawasnintaj bendición kanku.
PSA.37.27	Sajra kajmanta karunchakuy,
PSA.37.27	allin kajtataj ruway,
PSA.37.27	wiñaypajtaj uj cheqapi tiyakunki.
PSA.37.28	Señorqa cheqan kajta munakun,
PSA.37.28	manataj qonqapunchu paypi yuyaj runamanta,
PSA.37.28	sajra runatataj tukuchin,
PSA.37.28	manataj saqenchu wawasniyoj kanankuta.
PSA.37.29	Cheqan runastaj jallp'ata chayaqenkupaj jap'enqanku,
PSA.37.29	chaypitaj wiñaypaj kausanqanku.
PSA.37.30	Allin runaqa yachaywan parlan.
PSA.37.30	Allin runaqa cheqanta parlan.
PSA.37.31	Sonqompi Diospa yachachisqanta apan,
PSA.37.31	ni jayk'ajpis chakisnin llust'anqanku.
PSA.37.32	Sajra runaqa, sumaj runata wateqan,
PSA.37.32	wañuchiyta munaspa.
PSA.37.33	Señorqa mana munanqachu paykunaj makisnimpi urmanankuta,
PSA.37.33	nitaj saqenqachu juchachakunankuta.
PSA.37.34	Señorta kasukuy, paypi suyay;
PSA.37.34	pay jatunyachisonqa,
PSA.37.34	jallp'atataj chayaqeykipaj qosonqa.
PSA.37.34	Ñawisniykiwan qhawanki sajra runasta wijch'usqankuta.
PSA.37.35	Phiña sajra runata rikuni,
PSA.37.35	tukuynejman uj sach'aj ramasnin wiñan ajinata.
PSA.37.36	Chantá riporqa. Chinkaporqataj.
PSA.37.36	Mask'arqani, manataj tariyta aterqanichu.
PSA.37.37	Cheqan runata, llimphu kausayniyoj runatawan qhawariy;
PSA.37.37	paypajqa sonqo tiyakuy kanqa.
PSA.37.38	Mana kasukoj runasrí pampachasqas kanqanku.
PSA.37.38	Sajra runastaj tukuchisqas kanqanku.
PSA.37.39	Allin runaspaj Señormanta yanapay jamun.
PSA.37.39	Llakiy tiempopi paymin jark'akojninkoqa.
PSA.37.40	Señortaj ayqenankupaj yanapan.
PSA.37.40	Sajra runasmanta ayqechin,
PSA.37.40	Chay sajra runasmanta salvan,
PSA.37.40	imaraykuchus paypi pakakuyta mask'arqanku.
PSA.38.1	Señor ama phiñasqa kaspa k'amiwaychu,
PSA.38.1	nitaj jasut'iwaychu phiñakuyniykipi.
PSA.38.2	Flechasniyki noqata t'ojsiykuwanku,
PSA.38.2	makiykitaj maqawan.
PSA.38.3	Juchasniymanta phiñakojtiyki,
PSA.38.3	tukuy ukhuy onqosqa kashan.
PSA.38.3	Mana uj tullullaypis allin kanchu.
PSA.38.4	Tukuy sajra kayniy jeq'eqachishawan.
PSA.38.4	Uj llasa q'epita jina mana apayta atinichu.
PSA.38.5	Wampuyasqayrayku nanasqasniy q'eyacharan, asnankutaj.
PSA.38.6	K'umuykachaspalla umphupacha purini,
PSA.38.6	tukuy p'unchaypis llakisqalla kani.
PSA.38.7	Q'oñi onqoywan wasayqa k'ajarishan.
PSA.38.7	Tukuy ukhuy onqosqa.
PSA.38.8	Mana kallpayoj t'una t'una kashani.
PSA.38.8	Sonqoy wawayasqanmanta waqani.
PSA.38.9	Señor, qan yachanki tukuy munasqayta.
PSA.38.9	Khaykakusqaypis qampajqa mana pakasqachu.
PSA.38.10	Sonqoyqa phataj jinaña kashan,
PSA.38.10	kallpaytaj pisiyarparin, ñawisniypis chharpuyapun.
PSA.38.11	Sumaj kausaqesniy, ayllusniy kajkunapis,
PSA.38.11	mana chayamuwankuchu; karullapi kanku nanasqasniymanta.
PSA.38.12	Wañuchiwayta munajkunaqa tojllata churawanku.
PSA.38.12	Mana allin kayniyta munajkunaqa contrayta parlanku,
PSA.38.12	aleqamantataj wasanchayta munawanku.
PSA.38.13	Noqarí mana uyarejman tukuni, joq'arapis kayman jina.
PSA.38.13	Manapis uyarej kayman jina, mana simiyta kicharinichu.
PSA.38.14	Joq'ara jina kani ni imata kutichikuspa.
PSA.38.15	Noqaqa qampi suyani, Señor Diosníy.
PSA.38.15	Paykunaman qampuni kutichiy.
PSA.38.16	Noqaqa nini ama asikunawankuta,
PSA.38.16	noqa urmajtiy, ama takinankuta nini.
PSA.38.17	Cheqamanta urmanayashaniña.
PSA.38.17	Nanaykunayqa mana kakojta saqewanchu.
PSA.38.18	Chayrayku, juchasniyta willakusaj;
PSA.38.18	chay juchasniy llakichiwan.
PSA.38.19	Enemigosniy yapakunku.
PSA.38.19	Ashkhas mana imallamanta chejnikuwanku.
PSA.38.20	Allin ruwasqaymanta sajrata kutichiwanku,
PSA.38.20	allin kajta mask'asqaymanta contraypi churakunku.
PSA.38.21	Señor, ama sapitayta saqerpariwaychu.
PSA.38.21	Diosníy, noqamanta ama karunchakuychu.
PSA.38.22	Diosníy, salvawajníy,
PSA.38.22	usqhayllata jamuy yanapawaj.
PSA.39.1	Noqa nerqani: Allinta kausasaj,
PSA.39.1	qalluywan ama juchachakunaypaj,
PSA.39.1	simiyta wisq'asaj ñukuwan jina,
PSA.39.1	sajra runas ñaupaqeypi kanankukama.
PSA.39.2	Opalla karqani.
PSA.39.2	Sumaj kasqaymantapis mana parlarerqanichu,
PSA.39.2	llakiyniytaj yapakullarqapuni.
PSA.39.3	Ukhuypi sonqoyqa k'ajarerqa.
PSA.39.3	Chayta yuyajtiy, nina jina laurarin.
PSA.39.3	Jinamanta sinch'ita parlayta qallarerqani:
PSA.39.4	Señor, imaynatachus tukukunayta willaway,
PSA.39.4	mashkha unaytachus kausanayta.
PSA.39.4	Yachaytapuni munani mashkha unayllatachus kausanayta.
PSA.39.5	Ancha pisi kausayllata qan qowanki.
PSA.39.5	Kausayneyqa ñaupaqeykipi mana imachu.
PSA.39.5	Tukuy runaspa kausaynin uj samay jinalla.
PSA.39.6	Tukuy runasqa uj llanthu jina pasapunku.
PSA.39.6	Cheqallamanta llakikuywan qhapajyanankupaj tantasqankupis
PSA.39.6	qhasillapaj, nitaj yachankuchu pipajchus kananta.
PSA.39.7	Jina kajtenqa, Señor, imatañataj suyaymanri?
PSA.39.7	Qanllapi suyakuni.
PSA.39.8	Juchasniymanta libraway.
PSA.39.8	Ama wampu runas asipayawachunkuchu.
PSA.39.9	Ch'inlla karqani, mana parlarerqanichu,
PSA.39.9	qan chay ruwaj kasqaykirayku.
PSA.39.10	Amaña wisq'awaychu.
PSA.39.10	Makiykej wajtawasqanwan tukukushaniña.
PSA.39.11	Qan runataqa jasut'ispa cheqanchanki,
PSA.39.11	pampachankitaj, paypa aswan munasqantataj thuta jina tukuchinki.
PSA.39.11	Tukuy runasqa samay jinalla kanku.
PSA.39.12	Señor, mañakusqasuyta uyariway.
PSA.39.12	Waqaspa mañakusqasuyta uyariway.
PSA.39.12	Waqasqayta rikuspa ama ch'inlla kaychu.
PSA.39.12	Qampajqa waj llajtayoj jina kani,
PSA.39.12	ripoj p'isqo jina, ñaupa tatasniy jinataj.
PSA.39.13	Ama qhawawayñachu, uj chhikallantapis samarichiway,
PSA.39.13	manaraj ripushajtiy, manaraj chinkapushajtiy.
PSA.40.1	Señorpi tukuy sonqo suyakorqani.
PSA.40.1	Paytaj k'umuykamuspa qhaparikusqayta uyariwarqa.
PSA.40.2	Wañuy jusk'umanta orqhowarqa.
PSA.40.2	T'urupi chinkaykunaymanta jark'awarqa.
PSA.40.2	Sinch'ita sayachiwan uj chhanka patapi.
PSA.40.2	Chakisniytataj kallpachan thuruta sarunaypaj.
PSA.40.3	Simiyman churarqa uj mosoj takiyta,
PSA.40.3	Diosninchejta yupaychana takiyta.
PSA.40.3	Ashkha runas chayta rikuspa sonqonkuta wawayachenqanku,
PSA.40.3	Señorpitaj suyanqanku.
PSA.40.4	Kusikuyniyojmin Señorpi suyaj runaqa,
PSA.40.4	manataj wapu wapustaqa mask'anchu,
PSA.40.4	nitaj llullapi purejkunatapis mask'anchu.
PSA.40.5	Señor Diosníy.
PSA.40.5	Ashkha t'ukuna imasta noqaykupaj ruwarqanki.
PSA.40.5	Maytataj noqaykumanta yuyarikuwayku.
PSA.40.5	Ni imapis qanwanqa ninakunchu.
PSA.40.5	Sichus chaykunamanta willayman, parlaymantaj chayqa,
PSA.40.5	mana tukuchiyta atiymanchu.
PSA.40.6	Qanqa mana munankichu uywa ñak'asqasta,
PSA.40.6	nitaj trigo jaywanastapis.
PSA.40.6	Mana mañankichu uywa q'olachisqasta,
PSA.40.6	nitaj juchas pampachakunampaj jaywasqastapis.
PSA.40.6	Astawanqa ningrisniyta kicharerqanki.
PSA.40.7	Chayrayku nerqani: Kaypi kani, nispa,
PSA.40.7	imaynatachus libropi nisqanman jina.
PSA.40.8	Diosníy, tukuy sonqo munayniykita ruwayta munani.
PSA.40.8	Yachachiwasqasniykita sonqoypi jap'ini.
PSA.40.9	Jatun tantakuypi cheqan salvacionmanta willarqani.
PSA.40.9	Qan, Señor, sumajta yachanki, Señor, mana ch'in kakusqayta.
PSA.40.10	Cheqan kasqaykimantaqa manapuni sonqoypi pakanichu,
PSA.40.10	cheqan sonqo kasqaykita,
PSA.40.10	salvacionniykimantawan parlarqani,
PSA.40.10	cheqan kayniykita, munakuyniykita jatun tantakuypi.
PSA.40.11	Qantaj, Señor, khuyakuyniykita ama jark'awaychu,
PSA.40.11	munakuyniykiwan cheqa kayniykiwan,
PSA.40.11	wiñaypaj waqaychaway.
PSA.40.12	Chay chhika llakiykuna qhatiriwan.
PSA.40.12	Willakunaypaj ni yupaytapis atinichu,
PSA.40.12	sajra ruwasqasniy ch'ipaykuspa urmachiwanku.
PSA.40.12	Niña qhawaytapis atiniñachu.
PSA.40.12	Juchasneyqa chujchasniymantapis aswan jatun.
PSA.40.12	Chaytaj kallpayta wañuchin.
PSA.40.13	Señor, jamullay ari librawaj,
PSA.40.13	Señor usqhayta jamuy yanapanawaykipaj.
PSA.40.14	Wañuchiyta munawajkunaqa p'enqaypi rikhurichunku.
PSA.40.14	Sajrata ruwayta munawajkunapis p'enqayta ayqechunku.
PSA.40.15	Noqamanta alqochakuwajkunaqa p'enqayta ayqechunku.
PSA.40.16	Qanta mask'ajkunari kusikuywan junt'asqa kachunku.
PSA.40.16	Salvacionniykita munakojkunataj nichunku:
PSA.40.16	Señorqa jatunchasqa kachun, nispa.
PSA.40.17	Noqa wajcha llakisqa kashajtiy,
PSA.40.17	ama qonqawaychu, Señor.
PSA.40.17	Qan yanapawanki, qan librawanki.
PSA.40.17	Ama suyachikuychu, Diosníy!
PSA.41.1	Kusikuyniyojmin mana kallpayoj wajchapi yuyajqa.
PSA.41.1	Señor payta sajra tiempopi libranqa.
PSA.41.2	Señorman paytaqa jark'anqa,
PSA.41.2	kay pachapi kusiyta kausaytataj qospa,
PSA.41.2	manataj enemigosnimpa munayninmanqa saqenqachu.
PSA.41.3	Señorqa payta onqoynimpi kallpachanqa.
PSA.41.3	Onqoyninta allinman tukuchenqa.
PSA.41.4	Noqa nerqani:
PSA.41.4	Señor khuyakuway,
PSA.41.4	thañichiway, contraykipi juchallejtiypis.
PSA.41.5	Enemigosneyqa noqapaj mana allin kajta munanku.
PSA.41.5	Mayk'ajtaj sutin wañonqa, chinkasqataj kanqa?, nispa.
PSA.41.6	Watukuwaj jamuwanku chaypis mana tukuy sonqochu jamuwanku.
PSA.41.6	Tukuy ima sajra kajta sonqonkupi waqaychanku.
PSA.41.6	Jawaman llojsispataj willakamunku.
PSA.41.7	Chejnikuwajkunaqa tukuyninku tantakuspa noqamanta parlakuwanku.
PSA.41.7	Yuyanku juchayrayku ñak'arisqayta.
PSA.41.8	Yuyankutaj: Supaypa onqochisqan chayqa,
PSA.41.8	kunanqa manaña camanmanta sayarenqañachu, nispa.
PSA.41.9	Sumaj kaj kausaqeypis, atienekusqay kaj,
PSA.41.9	noqawan mikhoj ima, chay wasanchawan.
PSA.41.10	Qantaj, Señor, khuyakuway,
PSA.41.10	sayarichillaway ari ruwasqankuman jina kutichinaypaj.
PSA.41.11	Chaypi yachasaj qanta kusichisusqayta,
PSA.41.11	enemigoy, atipawasqanta ama takinampaj.
PSA.41.12	Noqatarí makisniykipi jap'iwanki,
PSA.41.12	allin kausayniyoj kasqaykirayku.
PSA.41.12	Ñaupaqeykipipuni wiñaypaj waqaychakuway.
PSA.41.13	Yupaychasqa kachun Israelmanta Diosnin,
PSA.41.13	wiñaypa wiñaynimpaj. Ajina kachun.
PSA.42.1	Imaynatachus tarukaqa,
PSA.42.1	yakumanta ch'akichikuytawan ansaqeyaspa mayuta mask'an,
PSA.42.1	ajinata, Diosníy, qanta mask'ayki.
PSA.42.2	Kausaj Diosmanta ch'akichikuni.
PSA.42.2	Mayk'ajtaj Diospa ñaupaqenman chayasajri?
PSA.42.3	Maytaj Diosniykiri?, nispa, sapa rato tapushawajtinku,
PSA.42.3	tuta p'unchay waqaynillay mikhunayqa karqa.
PSA.42.4	Kaykunapi yuyani chayqa,
PSA.42.4	llakiywan atipachikuni.
PSA.42.4	Diospa wasinman pusasqayta,
PSA.42.4	qhaparispa, kusiywantaj yupaychaspa,
PSA.42.4	chaypachamá jatun fiesta karqaqa.
PSA.42.5	Imaraykutaj q'enaqakuymanri?
PSA.42.5	Imaraykutaj t'ukuspalla kaymanri?
PSA.42.5	Suyayniyta churani Diospi.
PSA.42.5	Diosta yupaychasajraj.
PSA.42.5	Paymin Salvawajniy Diosneyqa.
PSA.42.6	Diosníy, kallpa wañuypacha kani.
PSA.42.6	Chayrayku qanmanta yuyarikusaj,
PSA.42.6	Jordán mayumantapacha,
PSA.42.6	Hermón, Mizar orqomantapachataj.
PSA.42.7	Ukhu wayq'ospi yakoj phajchasqan sinch'ita uyarikun,
PSA.42.7	kay chimpaman, jaqay chimpaman.
PSA.42.7	Yaku apachimusqaykita patayta phullchimun.
PSA.42.8	Chaywampis, Señorqa khuyakuyninta p'unchaypi chayachimuwan.
PSA.42.8	Tutantaj noqa takillasajpuni,
PSA.42.8	mañakuspallapunitaj kasaj kausachiwaj Diosniymanta.
PSA.42.9	Jark'akuwaj Diosniyta nini:
PSA.42.9	Imaraykutaj qonqawankiri?
PSA.42.9	Imaraykutaj llakisqa purinay tiyan
PSA.42.9	enemigosniypa sarusqanri?
PSA.42.10	Tullusniypis nanawanña,
PSA.42.10	enemigosniy toreawasqankumanta.
PSA.42.10	Tapullawankupuni:
PSA.42.10	Maytaj Diosniykiri?, nispa.
PSA.42.11	Imaraykutaj q'enaqakuymanri?
PSA.42.11	Imaraykutaj t'uruspalla kaymanri?
PSA.42.11	Suyayniyta Diospi churani.
PSA.42.11	Diosta yupaychasajraj.
PSA.42.11	Paymin Salvawajniy Diosneyqa.
PSA.43.1	Justiciata ruwaway, Diosníy.
PSA.43.1	Noqamanta sayakuwanku chay mana creej runasmanta.
PSA.43.1	Sajra runamanta, llulla runamantawan libraway.
PSA.43.2	Diosníy qanmin jark'akuwajniy kanki.
PSA.43.2	Imaraykutaj saqerpariwankiri?
PSA.43.2	Imaraykutaj llakisqa purinay tiyan,
PSA.43.2	enemigosniypa sarusqanri?
PSA.43.3	Apachimuway k'anchayniykita,
PSA.43.3	cheqa kayniykitawan,
PSA.43.3	ñanta yachachinawankupaj,
PSA.43.3	mayqen ñanchus santo orqoykiman chayan,
PSA.43.3	qan tiyakunki chayman.
PSA.43.4	Ajinamanta, Diosníy, altarniykiman chayasaj.
PSA.43.4	Chaypitaj arpawan yupaychasqayki,
PSA.43.4	imaraykuchus, qan Diosníy, sonqoyta kusiywan junt'achiwanki.
PSA.43.5	Imaraykutaj q'enaqakuymanri?
PSA.43.5	Imaraykutaj t'ukuspalla kaymanri?
PSA.43.5	Diosniypi suyayniyta churani.
PSA.43.5	Diosta yupaychasajraj.
PSA.43.5	Paymin Salvawajniy Diosneyqa.
PSA.44.1	Diosníy, ningrisniykuwan uyariyku,
PSA.44.1	tatasniyoj siminkumanta,
PSA.44.1	unay watas paykuna kausashajtinku ruwasqasniykimanta.
PSA.44.2	Makillaykiwantaj wijch'orqanki,
PSA.44.2	mana qampi yuyaj runasta.
PSA.44.2	Nacionesta ñak'aricherqanki,
PSA.44.2	tatasniykutataj chayman tiyacherqanki.
PSA.44.3	Manamin makinkuchu nitaj espadankuchu
PSA.44.3	paykunata atipacherqa jallp'ata jap'inankupaj.
PSA.44.3	Manachayqa qampa atiyniyki, kallpayki,
PSA.44.3	qhawaykachayniyki ima, atipacherqa tatasniykuta munakusqaykirayku.
PSA.44.4	Qan Diosníy, reyníy,
PSA.44.4	aylluykita atipacherqanki.
PSA.44.5	Qanrayku enemigosniykuta atiparqayku.
PSA.44.5	Chejnikuwajkunata sutiykipi ñat'orqayku.
PSA.44.6	Noqa mana armasniypichu atienekuyman,
PSA.44.6	espadaypis mana atipachiwanmanchu.
PSA.44.7	Qanmin enemigosniykutaqa atipachiwayku.
PSA.44.7	Chejnikuwayku chaykunataqa qanmin p'enqayman churarqanki.
PSA.44.8	Señor qanmanta sapa p'unchay jatunchakuyku.
PSA.44.8	Qan Diosniykutataj wiñaypaj yupaychasqayku.
PSA.44.9	Qantaj qhesachawayku,
PSA.44.9	p'enqaypitaj churawayku,
PSA.44.9	manañataj soldadosniykuwan llojsinkichu.
PSA.44.10	Enemigosniykuwan ayqechiwarqayku.
PSA.44.10	Chejnikuwayku chaykunaqa suwawayku,
PSA.44.10	munasqankumantaj apawayku.
PSA.44.11	Qanqa jaywawarqayku,
PSA.44.11	wañuchinapaj ovejaspis kaykuman jina,
PSA.44.11	ch'eqerachiwarqaykutaj Diospi mana creej naciones ukhuman.
PSA.44.12	Yanqhallata aylluykitaqa venderparinki,
PSA.44.12	vendespataj ni imatapis tarinkichu.
PSA.44.13	Toreanawaykupaj jina qan churawarqayku,
PSA.44.13	muyuyniykupi kajkuna asipayanawaykupaj,
PSA.44.13	p'enqaypitaj qhawachinawaykupaj.
PSA.44.14	Diospi mana creejkunaj asipayananta ruwawarqayku.
PSA.44.14	Noqaykuta rikuspataj asipayaspa umankuta khiwinku.
PSA.44.15	Sapa p'unchay k'umuykachachisqallapuni kakuni.
PSA.44.15	P'enqaywan mana maymampis umayta churayta atinichu,
PSA.44.16	enemigoypa juchanrayku, pay qhesachawasqanrayku,
PSA.44.16	jatunmanta qhapariwasqanrayku.
PSA.44.16	Phiñakuspa qhasimanta ch'ataykuwasqanraykutaj.
PSA.44.17	Kay imasqa mana qanta qonqasqaykuraykuchu jamuwayku,
PSA.44.17	nitaj tratoykita p'akisqaykuraykuchu.
PSA.44.18	Mana saqerpariytaqa yuyarqaykuchu.
PSA.44.18	Ñankunasniykitapis mana saqerqaykuchu.
PSA.44.19	Chaywampis, qan ch'in q'ara pampapi ñat'urpariwayku;
PSA.44.19	wañuy llanthuwantaj qhataykuwayku.
PSA.44.20	Qan Diosniykutachus qonqaykuman karqa,
PSA.44.20	waj dioskunatatajchus yupaychaykuman karqa chayqa,
PSA.44.21	manachu chayta yachaspa phiñakuwaj karqa?
PSA.44.21	Qanqa sonqoyku ukhupi pakasqa kajtapis yachankipuni.
PSA.44.22	Qanraykutaj sapa p'unchay wañuchisqas jina kayku,
PSA.44.22	yupasqastaj ñak'ana ovejas jina.
PSA.44.23	Rijch'ariy ari; imaraykutaj puñullanki Señor?
PSA.44.23	Rijch'ariy ari.
PSA.44.23	Ama wiñaypajqa karunchakuwaykuchu.
PSA.44.24	Imaraykutaj pakakuwayku?
PSA.44.24	Qonqapunkitaj llakiyniykumanta,
PSA.44.24	chhikatapuni ñak'arisqaykumantawanri?
PSA.44.25	Sayk'usqas k'umuykachaspalla kashayku,
PSA.44.25	ukhuykutaj pampata qharastakuspa
PSA.44.26	Jatarikuy!
PSA.44.26	Jamuy, yanapawayku!
PSA.44.26	Munakuyniykirayku salvawayku.
PSA.45.1	K'acha palabraswan sonqoyqa junt'a kashan.
PSA.45.1	Reyniypa ñaupaqempi yarawiyta takirikusaj.
PSA.45.1	Sumaj qelqajpa lapiznin jina qalloyqa kashan.
PSA.45.2	Aswan k'acha runa kanki.
PSA.45.2	Simiykimanta misk'i parlay t'ojyarimun.
PSA.45.2	Chayrayku Diosninchej wiñaypaj bendicisorqa.
PSA.45.3	Wapu runa espadaykita chumpiykiman churay.
PSA.45.3	Chay jinapi atiyniykipi k'achanchasqa kanki.
PSA.45.4	Wapu kayniykiwan ñaupajman riy,
PSA.45.4	cheqa kayrayku maqanakuspa,
PSA.45.4	llamp'u sonqo kajman cheqan kajta ruwaspa.
PSA.45.4	Paña makiykitaj jatuchaj imasta ruwanqa.
PSA.45.5	Reyníy, llajtasqa chakisniykiman urmanku,
PSA.45.5	flechasniykeqa filos kanku.
PSA.45.5	Enemigosniykej sonqompitaj sat'iykukunku.
PSA.45.6	Tiyanaykeqa, Diosníy, wiñaypaj.
PSA.45.6	Kamachisqaykeqa cheqampuni.
PSA.45.7	Cheqan kajta munakunki,
PSA.45.7	sajratataj chejnikunki.
PSA.45.7	Chayrayku Dios ajllakusorqa.
PSA.45.7	Diosniyki kusikuywan junt'achisunki,
PSA.45.7	kausaqesniykimanta astawan.
PSA.45.8	P'achaykeqa canelaman, mirraman, aloeman ima q'aparishan.
PSA.45.8	K'acha rumismanta ruwasqa palaciopi tocaykunawan kusichisunku.
PSA.45.9	Reyespa ususisninku muyuykusunku.
PSA.45.9	Tiyakunaykej pañampitaj Ofirmanta qoriwan k'achanchasqa, reina kashan.
PSA.45.10	Uyariway, wawitáy!
PSA.45.10	Qhaway imatachus nisqasuyta,
PSA.45.10	qonqapuy familiaykita, llajtaykitawan.
PSA.45.11	Reyqa munan k'achita kasqaykita,
PSA.45.11	pay Señorniyki, Payta kasunayki tiyan.
PSA.45.12	Tiromanta sipaskuna t'inkawan jamusonqanku.
PSA.45.12	Llajtamanta aswan qhapajkunataj,
PSA.45.12	khuyarinaykita mañanqanku.
PSA.45.13	May k'achitapuni reypa ususin yaykumushan.
PSA.45.13	P'achanqa qoriwan t'iparasqa, k'achanchasqataj.
PSA.45.14	May sumaj p'achallisqata reyman pusaykonqanku.
PSA.45.14	kausaqesninwan khuska.
PSA.45.15	Sumaj kusiywan pusanqanku.
PSA.45.15	Reypa palacionmantaj may kusisqas yaykonqanku.
PSA.45.16	Qhari wawasniykitaj, reyníy,
PSA.45.16	ñaupa tatasniykej tiyananman tiyaykonqanku.
PSA.45.16	Paykunata qan churanki,
PSA.45.16	tukuy jallp'asniykipi kamachinankupaj.
PSA.45.17	Noqa sutiykita yuyarichillasajpuni,
PSA.45.17	tukuy runa mitapi,
PSA.45.17	tukuy llajtaspitaj wiñaypaj yupaychasonqanku.
PSA.46.1	Diosninchejqa jark'akuwajninchej, kallpanchejtaj.
PSA.46.1	Llakiykunapi mana allin kashajtinchej,
PSA.46.1	usqhayta yanapawanchej.
PSA.46.2	Chayrayku, mana manchachikusunchejchu,
PSA.46.2	kay jallp'a ikhakojtimpis,
PSA.46.2	mar ukhuman orqos chinkaykojtimpis;
PSA.46.3	mar yakupis phiñakuspa wajtaykachakuchumpis,
PSA.46.3	phiñakuyninwan orqos kharkatejtinkupis.
PSA.46.4	Uj mayu yaku Diospa llajtanta kusichin,
PSA.46.4	patapi kaj Diosninchejpa llimphu llajtanta.
PSA.46.5	Diosninchej chay llajta chaupipi kashan,
PSA.46.5	paytaj sayachenqa, sut'iyajtintaj yanapanqa.
PSA.46.6	Tukuy llajtas qhaparinku, kamachejkunapis kharkatinku,
PSA.46.6	jallp'apis unuyan pay parlarejtin.
PSA.46.7	Atiyniyoj Señor Diosninchejqa noqanchejwan kashan.
PSA.46.7	Jacobpa Diosnenqa pakakuyninchej.
PSA.46.8	Jamuychej, Señorpa t'ukuna ruwasqasninta qhawarej,
PSA.46.8	kay pachata Señorninchej ch'in pachata saqesqanta.
PSA.46.9	Ch'ajwastaqa mundontimpi sayachin.
PSA.46.9	Maqanakuna flechasta, lanzastapis p'akiran,
PSA.46.9	carretastataj rupharachin.
PSA.46.10	K'umuykuycyhej, rejsiwaychejtaj noqa Diosniykichej kani.
PSA.46.10	Tukuy nacionespi noqa yupaychasqa kasaj.
PSA.46.10	Tukuy kay pachapi jatunchasqa kasaj.
PSA.46.11	Atiyniyoj Señorqa noqanchejwan kashan.
PSA.46.11	Jacobpa Diosnenqa pakakuyninchej.
PSA.47.1	Tukuy ayllus t'ajllakuychej.
PSA.47.1	Kusisqas Diosman qhapariychej.
PSA.47.2	Patapi kaj Diosqa manchachikuna,
PSA.47.2	payqa jatun rey tukuy kay pachapi.
PSA.47.3	Payqa llajtasta nacionestapis phirerqa,
PSA.47.3	kamachiyninchejmantaj churarqa.
PSA.47.4	Chayaqenchejta ajllapuwanchej,
PSA.47.4	munakusqan Jacobpa k'acha kayninta.
PSA.47.5	Señor Diosninchej tiyananman,
PSA.47.5	kusiywan qhapariykuna cornetaj waqaynimpi ima.
PSA.47.6	Takiychej, takiychej Diosninchejman.
PSA.47.6	Takiychej, takiychej reyninchejman.
PSA.47.7	K'acha takiyta Diosman takiychej,
PSA.47.7	imaraykuchus payqa tukuy kay pachaj reynin.
PSA.47.8	Dios tukuy nacionesta kamachin.
PSA.47.8	Diosqa santo tiyanampi tiyasqa kashan.
PSA.47.9	Llajtaspa aswan kurajkunasninku
PSA.47.9	Abrahampa Diosnimpa llajtanwan tantakunku.
PSA.47.10	Tukuy nacionespa kurajkunasnenqa
PSA.47.10	Diospatamin, payqa tukuy ima patapi kashan.
PSA.48.1	Señorqa jatun.
PSA.48.1	Diosninchejqa yupaychanapaj jinapuni,
PSA.48.1	llajtampi Santo orqompiwan.
PSA.48.2	Diospa Sión orqonqa jatun, k'achitutaj.
PSA.48.2	Jaqay pata ladopi kusikuy kashan.
PSA.48.2	Sión orqoqa kusikuy tukuy kay pachapaj,
PSA.48.2	chayqa jatun reypa llajtan.
PSA.48.3	Diosqa Jerusalén palaciompi kashan,
PSA.48.3	Diosninchejqa rejsichikun,
PSA.48.3	paypi sumaj pakakuna kasqanta.
PSA.48.4	Reyesta tantakorqanku,
PSA.48.4	contrampi tukuyninku rinankupaj.
PSA.48.5	Llajtata rikuspataj t'ukorqanku,
PSA.48.5	manchachikuspataj ayqerqanku.
PSA.48.6	Chay kikimpi manchachikuywan jap'ichikorqanku,
PSA.48.6	onqokunan horapi warmi nanaywan q'ewichikun jinata.
PSA.48.7	Imaynatachus wayra inti llojsimuynejmanta wayramuspa,
PSA.48.7	Tarsis barcosta p'akin, ajinata.
PSA.48.8	Tukuy Atiyniyoj Señor Diosninchejpa llajtampi,
PSA.48.8	ñawisninchejwan rikorqanchej imatachus willawarqanchej chayta.
PSA.48.8	Jerusalentaqa Diosninchej sinch'ita wiñaypaj sayachenqa.
PSA.48.9	Diosniyku, wasiyki ukhupi
PSA.48.9	khuyakuwasqaykupi yuyayku.
PSA.48.10	Diosníy, tukuynejpi yupaychasqa kanki,
PSA.48.10	jatun sutiykiman jina.
PSA.48.10	Qan justiciata ruwanki atiyniykiwan.
PSA.48.11	Sión orqoqa kusikuchun.
PSA.48.11	Tukuy Judá llajtaspis kusikuywan phinkiykachachunku,
PSA.48.11	cheqanta ruwasqaykimanta.
PSA.48.12	Sionta muyumuychej, torresninta yupaspa.
PSA.48.13	Qhawaychej perqasninta.
PSA.48.13	Rikuychej jatun wasisninta,
PSA.48.13	qhepata jamojkunaman willayta atinaykichejpaj,
PSA.48.14	Diosqa wiñaypa wiñaynimpaj
PSA.48.14	Diosninchej kasqanta.
PSA.48.14	Pay wiñaypaj pusawasunchej.
PSA.49.1	Kayta allinta uyariychej,
PSA.49.1	tukuy llajtas, mundontimpi kaj runas,
PSA.49.2	pisi yachayniyojkuna, yachayniyojkuna,
PSA.49.2	qhapajkuna, wajchas ima.
PSA.49.3	Noqa yachaywan parlasaj.
PSA.49.3	Sonqoy ukhupi yuyasqayta yachaywan willasaj.
PSA.49.4	Sumajta uyarisaj imasmarista,
PSA.49.4	sonqoypi pakasqa kajta arpaj waqayninwan sut'inchasaj.
PSA.49.5	Imaraykutaj manchachikuyman,
PSA.49.5	sajra p'unchaykuna jamojtin?
PSA.49.6	Paykuna qhapaj kayninkupi atienekunku,
PSA.49.6	ashkha kapuyninkumantataj alabakunku.
PSA.49.7	Chaywampis, mana pipis payllamanta wauqenta salvayta
PSA.49.7	atinmanchu, nitaj Diosman pagayta atinmanchu,
PSA.49.7	kausayninta salvanampajqa.
PSA.49.8	Mana jayk'ajpis qolqe kanmanchu,
PSA.49.8	runaj kausayninta rantinapajqa,
PSA.49.9	wiñaypaj Kausanallampajpuni, wañuytataj mana rikunampaj.
PSA.49.10	Rikukun ari, tukuypis ujrejllata wañunku,
PSA.49.10	yachayniyojkunapis, wampuspis.
PSA.49.10	Kapuyninkutaj wajkunapaj qhepakapun.
PSA.49.11	Jallp'asninkumampis sutisninkuta churachunku.
PSA.49.11	Sepulturankoqa wiñaypaj wasinku kanqa;
PSA.49.11	chaypitaj wiñaypaj qhapakonqanku.
PSA.49.12	Runaqa may jina qhapajpis tukukuyniyojpuni.
PSA.49.12	Uywas jinallataj wañupun.
PSA.49.13	Ajinata tukukunku paykunallapi atienekojkunaqa.
PSA.49.13	Ajinapi tukukunku paykunallamanta alabakojkunaqa.
PSA.49.14	Chay runasta wañoyqa michej jina sepulturaman pusan,
PSA.49.14	ovejaspis kankuman jina.
PSA.49.14	Sut'iyamojtintaj, cheqan runasqa paykunata kamachenqanku.
PSA.49.14	Sajra runaspa kallpankoqa tukukaponqa,
PSA.49.14	sepulturataj wasinku kanqa.
PSA.49.15	Dios noqataqa wañuymanta atiyninmantawan librawanqa,
PSA.49.15	paytaj pusakapuwanqa.
PSA.49.16	Ama pipis qhapajyajtenqa llakikuychu,
PSA.49.16	aswan k'achituman wasinta tukuchejtimpis.
PSA.49.17	Wañuspaqa, mana imatapis apanqachu,
PSA.49.17	nitaj k'acha kapuynimpis sepulturamanqa qhepanta renqachu.
PSA.49.18	Kusisqapis kausaynimpi kachun,
PSA.49.18	runas qhapaj kasqanrayku alabajtinkupis.
PSA.49.19	Uj día paypaj wañunan chayamonqa,
PSA.49.19	manañataj p'unchayta ujtawan rikonqachu.
PSA.49.20	Runaqa allimpaj qhawasqapis mana wiñaypaj kausayniyojchu,
PSA.49.20	ancha qhapajpis kachun;
PSA.49.20	uywas jinallataj wañun.
PSA.50.1	Dioskunaj Diosnin Señorqa parlan.
PSA.50.1	Inti llojsimuy cheqamanta inti yaykuy cheqankama,
PSA.50.1	tukuy kay pachapi tiyakojkunata wajyan.
PSA.50.2	May sumaj k'achitu Sión llajtamantapacha
PSA.50.2	Diosqa lliphipishan.
PSA.50.3	Diosninchejqa mana ch'inllamantachu jamushan.
PSA.50.3	Ñaupaqenta sinch'i q'olaj nina jamushan.
PSA.50.3	Muyuynintataj sinch'i para jamushan.
PSA.50.4	Janaj pachamanta Diosqa cielota, jallp'atapis wajyan,
PSA.50.4	ayllun cheqanchasqa kasqanta rikunankupaj.
PSA.50.5	Noqata qhatiwajkunata tantaychej,
PSA.50.5	uywa wañuchisqata jaywawaspa tratota ruwawajkunata.
PSA.50.6	Janaj cielorí willan Diosqa k'acha, cheqantaj kasqanta,
PSA.50.6	imaraykuchus Diosqa juezmin.
PSA.50.7	Israel ayllúy, uyariway.
PSA.50.7	Tukuy imata qanwan contraykita sut'ita parlasaj.
PSA.50.7	Noqa Dios kani, Diosniykitaj.
PSA.50.8	Mana uywa wañuchisqata jaywawasqaykimantachu k'amiyki.
PSA.50.8	Uywastaqa jaywashallawankipuni, altar patapi q'olachispa.
PSA.50.9	Mana uña torostachu mañakuyki,
PSA.50.9	nitaj chivostachu.
PSA.50.10	Tukuy k'ita animalesqa noqaypata,
PSA.50.10	jinallataj orqospi animalespis.
PSA.50.11	Orqospi kaj montepi kaj p'isqospis noqaypata,
PSA.50.11	tukuy pampa khuruspis noqajta.
PSA.50.12	Yarqhawanman chayqa, mana willaykimanchu,
PSA.50.12	imaraykuchus tukuy mundo noqajta, tukuy imantin.
PSA.50.13	Toro aychatachu mikhuni,
PSA.50.13	chayri chivo yawartachu ujyani?
PSA.50.14	Diosman uywa wañuchisqata jaywasqaykeqa
PSA.50.14	agradecekusqayki kachun, patapi kaj Diosman junt'ay.
PSA.50.15	Llakiy p'unchaypi wajyakuway,
PSA.50.15	noqa librasqayki, qantaj jatunchawanki.
PSA.50.16	Sajra kajtaqa Dios nin:
PSA.50.16	Imaraykutaj qan kamachisqasniymanta parlanayki tiyanri?
PSA.50.16	Imaraykutaj trato ruwasqaytapis ninayki tiyanri?
PSA.50.17	K'amisqayta qanqa mana jap'ikunkichu,
PSA.50.17	nitaj parlasqaymantapis dakunkichu.
PSA.50.18	Suwataqa ojllaykunaykipaj suyanki,
PSA.50.18	khuchi runawantaj kausakunki.
PSA.50.19	Sajrata parlanaykipaj llullakunaykipajwan
PSA.50.19	qalluykita kacharinki.
PSA.50.20	Mana kajmanta wauqeykita ch'atanki,
PSA.50.20	kikin ñuñoj masi wauqeykiwan churanakunki.
PSA.50.21	Tukuy kayta qan ruwanki, noqataj ch'inlla karqani.
PSA.50.21	Yuyarqanki noqaqa qan jina kasqayta.
PSA.50.21	Kunanqa noqa uyanchasqayki. Cuentatataj mañasqayki.
PSA.50.22	Kunanqa, reparakuychej,
PSA.50.22	Diosta qonqapojkuna.
PSA.50.22	Pajtataj noqa qankunata t'isayta qallariykichejman,
PSA.50.22	chantaqa nitaj pipis librayta atishasunkichejmanchu.
PSA.50.23	Pichus agradecekuwajqa noqata jatunchawan chayqa
PSA.50.23	munakuwan, ñanniymanta mana t'aqakojtataj noqa salvani.
PSA.51.1	Munakuwasqaykirayku, Diosníy, khuyakuway.
PSA.51.1	Khuyaj sonqo kasqaykiwantaj,
PSA.51.1	tukuy juchasniyta pampachay.
PSA.51.2	Sajra kayniyta mayllaway.
PSA.51.2	Juchasniymanta llimphuchaway.
PSA.51.3	Noqa sajra kasqayta reparakuni,
PSA.51.3	juchasniymanta yuyarikunipuni.
PSA.51.4	Contraykipi juchallikorqani,
PSA.51.4	ñaupaqeykita mana allin kajta ruwaspa.
PSA.51.4	Chayrayku nisqaykeqa cheqan.
PSA.51.4	Cheqanchaspaqa mana pantankichu.
PSA.51.5	Paqarikusqaymantapacha sajra kani.
PSA.51.5	Mamaypa wijsanmantapacha sajra kani.
PSA.51.6	Qanqa cheqan sonqoyoj runata munakunki.
PSA.51.6	Sonqoypitaj yachachiwarqanki.
PSA.51.7	Hisopowan mayllaway, llimphu sonqoyojtaj kasaj.
PSA.51.7	Mayllaway Señor, rit'imanta aswan yurajtaj kasaj.
PSA.51.8	Señor, jatun kusikuywan junt'achiway.
PSA.51.8	Llakiywan lastachiwarqanki chaypis,
PSA.51.8	watejmanta kusichiway.
PSA.51.9	Juchasniymanta uyaykita pakakuy.
PSA.51.9	Tukuy sajra ruwasqasniytataj pampachay.
PSA.51.10	Diosníy, llimphu sonqota qoway.
PSA.51.10	Ukhuypi cheqan espirituta mosojyachiy.
PSA.51.11	Ama qanmanta karunchawaychu,
PSA.51.11	amataj Santo Espirituykita qhechuwaychu.
PSA.51.12	Watejmanta rikuchiway salvacionniykimanta kusikuyta.
PSA.51.12	K'acha espirituyojta sayachiway,
PSA.51.13	sajra runasman yachachinaypaj,
PSA.51.13	sajra kayniykumanta kutirikusunaykupaj.
PSA.51.14	Librayway runata wañuchiymanta.
PSA.51.14	Diosníy, salvaway Diosníy.
PSA.51.14	Noqataj takispa willasaj,
PSA.51.14	cheqan sonqoyoj kasqaykita.
PSA.51.15	Señor, simiyta kichariy,
PSA.51.15	chay simiywantaj qanta yupaychasqayki.
PSA.51.16	Mana qanqa uywa ñak'asqasta jaywanata munankichu,
PSA.51.16	nitaj uywata q'olachipusunaytapis.
PSA.51.17	Diosmanqa pesachikoj sonqota jaywana.
PSA.51.17	Qanqa Diosníy,
PSA.51.17	llakiymanta t'unasqa sonqota,
PSA.51.17	mana qhesachankichu.
PSA.51.18	Allinta Sionman ruway,
PSA.51.18	k'acha munakuyniykirayku.
PSA.51.18	Watejmanta oqharillaytaj Jerusalempa perqasninta.
PSA.51.19	Chaymantaraj jap'ikunki cheqan kaj jaywasqasta,
PSA.51.19	uywasta, waj jaywanas tukuynin q'olasqasta.
PSA.51.19	Chaypacha altarniyki patapi novillosta jaywasonqanku.
PSA.52.1	Imaraykutaj sajra kayniykimanta jatunchakunki, atiyniyoj runa?
PSA.52.1	Diospa khuyakuynenqa kallampuni.
PSA.52.2	Sajra ruwayllapipuni qanqa yuyanki.
PSA.52.2	Qalluykeqa sumaj khuchoj cuchillo jina ch'aukiyan.
PSA.52.3	Astawan munanki sajrata ruwayta,
PSA.52.3	allin ruwaymantaqa llullakuyta munanki,
PSA.52.3	cheqanta parlaymantaqa.
PSA.52.4	Llulla simi, qan munakunki tukuy laya ch'ichi palabrasta.
PSA.52.5	Chayrayku Diosqa wiñaypaj pampachasonqa,
PSA.52.5	wasiykimanta jap'isuspa wijch'usonqa,
PSA.52.5	kay pachamanta chinkachisonqa.
PSA.52.6	Diosta kasukojkuna kayta rikuspa manchachikonqanku,
PSA.52.6	kusipayanqankutaj chay runata, nispa:
PSA.52.7	Qhawaychej ari Diospi pakakuyta mana mask'aj runata,
PSA.52.7	payqa kapuynillampi atienekorqa,
PSA.52.7	sajra kaynillampitaj sayarqa.
PSA.52.8	Noqaqa q'omer olivo jina,
PSA.52.8	Diospa wasimpi kani.
PSA.52.8	Diospa munakuynimpi noqaqa wiñaypaj suyasajpuni.
PSA.52.9	Ruwasqasniykimanta, Diosníy, agradecekusqaykipuni.
PSA.52.9	Noqaqa munakusojkunaj chaupimpi qampi suyakusqayki,
PSA.52.9	k'acha kasqaykirayku.
PSA.53.1	Sonqonkupi wampusqa ninku Dios mana kasqanta.
PSA.53.1	Tukuy sajrayapunku,
PSA.53.1	tukuy ima millaykunata ruwanku.
PSA.53.1	Manaña pipis allinta ruwajqa kanchu.
PSA.53.2	Janaj pachamantapacha Señorqa runasta qhawamun,
PSA.53.2	ichas kanman pillapis.
PSA.53.2	yuyayniyoj runa Diosta mask'aj, nispa.
PSA.53.3	Tukuytaj sajra ñanta jap'irinku.
PSA.53.3	Kikillantataj tukuy sajrayanku.
PSA.53.3	Manaña pipis allin kajta ruwajqa kanchu.
PSA.53.3	Mana ujllapis kanchu.
PSA.53.4	Sajra runasqa mana yuyayniyojchu kanku.
PSA.53.4	Paykunaqa aylluyta t'antata jina mikhukapunku.
PSA.53.4	Señorpa sutintaqa mana oqharillankupischu.
PSA.53.5	Mana imapis manchachikunapaj kashajtimpis,
PSA.53.5	paykunaqa manchachikuywan kharkatenqanku.
PSA.53.5	Diosqa ayllumpa enemigosnimpa
PSA.53.5	tullusninta t'akaranqa.
PSA.53.5	Paykunaqa p'enqaypi rikhurenqanku
PSA.53.5	Dios qhesachasqanrayku.
PSA.53.6	Ichapis Sión orqomanta,
PSA.53.6	Israelpaj salvacionnin chayamunman,
PSA.53.6	Señor ayllunta kacharichispa pusakampojtin.
PSA.53.6	Jacobpa mirayninmanta kajkuna,
PSA.53.6	Israel ayllumanta kajkunapis kusikonqanku.
PSA.54.1	Sutiykirayku salvaway, Diosníy.
PSA.54.1	Atiyniykiwantaj jark'away.
PSA.54.2	Uyariway, Diosníy, mañakususqayta.
PSA.54.2	Parlasusqayta uyarillaway.
PSA.54.3	Wapu wapu jatunchakojkuna runas,
PSA.54.3	contraypi jatarispa wañuchiyta munawanku.
PSA.54.3	Paykunaqa mana jayk'ajpis Diosmanta yuyarikunkuchu.
PSA.54.4	Noqatataj Diosniy yanapawan.
PSA.54.4	Kausayta Señorqa qollawampuni.
PSA.54.5	Pay enemigosniypa sajra kayninta,
PSA.54.5	paykunallamantaj kutichenqa.
PSA.54.5	Paykunata chinkachiy, cheqan sonqoyoj Señor.
PSA.54.6	Noqataj sonqoypa nisqanman jina, uywa wañuchisqasta
PSA.54.6	jaywasqayki, sutiykitataj k'acha kasqaykirayku yupaychasaj.
PSA.54.7	Tukuy llakiyniymanta librawarqanki.
PSA.54.7	Enemigosniytataj atipasqata rikuni.
PSA.55.1	Diosníy, mañakusqasuyta uyariway.
PSA.55.1	Amapuni mana uyarejqa tukuychu.
PSA.55.2	Uyarillaway, kutichillaway.
PSA.55.2	Llakiyniypi wajyakuyki.
PSA.55.3	Enemigosniypa parlasqanku,
PSA.55.3	sajra runaspa qhaparisqanku kharkatichiwanku.
PSA.55.3	Anchatapuni llakichiwanku.
PSA.55.3	Chejnikuywan qhatiykachawanku.
PSA.55.4	Sonqoyqa ukhuypi phawarin,
PSA.55.4	wañuymanta manchachikusqayrayku.
PSA.55.5	Anchatapuni manchachikuni, kharkatishanitaj.
PSA.55.6	Kay jinatataj nini:
PSA.55.6	Munayman palomajta jina lijrasniy kapunawanta!
PSA.55.6	Chaypachaqa phawayman, samariytataj atiyman!
PSA.55.7	Karumantaj phawaspa ripuyman,
PSA.55.7	ch'in pampaspitaj tiyakapuyman.
PSA.55.8	Usqhayllata pakakoj riyman,
PSA.55.8	sinch'i paramanta muyoj wayramantapis.
PSA.55.9	Paykunata chinkachiy, Señor,
PSA.55.9	parlayninkuta pejtuy.
PSA.55.9	Maqanakuta, chejninakuyllata paykunapeqa rikuni.
PSA.55.10	Tuta p'unchay llajtata muyuykachanku.
PSA.55.10	Chaypi tiyan sajra kay, wañuchinaku,
PSA.55.10	millay kausay ima.
PSA.55.11	Callesnimpis ch'aukiyaywan, ch'atanakuywan ima junt'a.
PSA.55.12	Mana enemigoychu toreawan;
PSA.55.12	chaytaqa aguantayta atiyman.
PSA.55.12	Nitaj chejnikuwajpis contraypi oqharikunchu,
PSA.55.12	paymantaqa atiyman pakakuyta.
PSA.55.13	Qan llajta masiy karqanki,
PSA.55.13	aswan sumaj amigoy,
PSA.55.14	piwanchus Diospa wasimpi tantakoj kani k'achata parlarikunaypaj.
PSA.55.14	Runa ukhupitaj paywan puriykachakoj kani.
PSA.55.15	Wañuy ujllata enemigosniyta jap'ichun.
PSA.55.15	Kausashaj jallp'a uraman yaykuchunku,
PSA.55.15	imaraykuchus sajra kaj sonqonkupi kashan.
PSA.55.16	Noqarí Diosta wajyakusaj.
PSA.55.16	Señor salvawanqa.
PSA.55.17	Willakusaj waqasajtaj,
PSA.55.17	sut'iyayta, chaupi p'unchayta, ch'isiyayta ima.
PSA.55.17	Payrí parlasqayta uyarenqa.
PSA.55.18	Maqanakojtiy pay librawanqa.
PSA.55.18	Kausayniyta salvawanqa,
PSA.55.18	ashkhapis contrariosniy kajtinku.
PSA.55.19	Kamachej wiñaypaj Dios,
PSA.55.19	uyariwanqa, paykunatataj k'umuykachachenqa,
PSA.55.19	paykuna juchasninkumanta mana kutirikusqankurayku,
PSA.55.19	nitaj Diosta manchachikusqankurayku.
PSA.55.20	Makinkuta amigosninkoj contranta oqharinku.
PSA.55.20	Trato ruwasqankutataj p'akinku.
PSA.55.21	Parlasqankoqa mantequilla jina llamp'u.
PSA.55.21	Sonqonkupi maqanakuyllata yuyanku.
PSA.55.21	Parlayninkoqa aceitemanta aswan llamp'u.
PSA.55.21	Chaywampis, chay parlasqasninkoqa sumaj khuchoj espada jina.
PSA.55.22	Llakiykunasniykita Señorman saqey.
PSA.55.22	Payqa sinch'ita sayachisonqa.
PSA.55.22	Payqa kasukoj runataqa,
PSA.55.22	mana urmajta saqenmanchu.
PSA.55.23	Chaywampis, qan Diosníy,
PSA.55.23	paykunata jallp'aj sonqonman chinkaykuchinki.
PSA.55.23	Runa wañuchiswan, llullaswanqa,
PSA.55.23	mana khuskan kausayllatapis kausanqankuchu.
PSA.55.23	Noqari qanllapi atienekuyki.
PSA.56.1	Khuyakuway noqamanta, Diosníy,
PSA.56.1	mikhuykunawankupaj jina,
PSA.56.1	qhatiyachawaj runas tiyan.
PSA.56.1	Sapa p'unchay maqaspa ñak'arichiwanku.
PSA.56.2	Enemigosniy qhatiykachawanku.
PSA.56.2	Ashkha kanku wapuykachaspa maqawajkunaqa.
PSA.56.3	Manchachikuspa qanllapi atienekuyki.
PSA.56.4	Diospi atienekuni, parlasqantataj yupaychani.
PSA.56.4	Diospi atienekuni, manataj manchachikunichu.
PSA.56.4	Imatataj runaqa ruwawanman kasqari?
PSA.56.5	Tuta p'unchay parlasqankuwan nanachiwanku.
PSA.56.5	Sajrata ruwayllapi yuyanku.
PSA.56.6	Tantakuspa kaypi jaqaypi pakaykachakunku,
PSA.56.6	purisqayta allinta wateqawanku,
PSA.56.6	mayk'ajchus wañuchinawankuta suyaspa.
PSA.56.7	Atinkumanchu sajra kaynillankumantataj ayqeyta?
PSA.56.7	Diosníy, phiñakusqaykiwan llajtasta k'umuykachachiy.
PSA.56.8	Qan yupashanki mashkha kutistachus ayqekusqaykita,
PSA.56.8	sapa waqayniyta qan jap'inki.
PSA.56.8	Manachu libroykipi qelqasqa kashan?
PSA.56.9	Enemigosneyqa ayqeyta qallarerqanku,
PSA.56.9	noqa yanapata mask'akusojtiy.
PSA.56.9	Noqa sumajta yachani,
PSA.56.9	Dios noqaman kutikuwasqanta.
PSA.56.10	Diospi atienekuni, parlasqantataj yupaychani.
PSA.56.10	Señorpi atienekuni parlasqantataj yupaychani.
PSA.56.11	Diospi atienekuni, mana manchachikunichu.
PSA.56.11	Imatataj runaqa ruwawanman kasqari?
PSA.56.12	Ruwasaj nisqasuyta junt'asqayki, Diosníy;
PSA.56.12	yupaychasuspa junt'asqayki,
PSA.56.13	wañuymanta salvawasqaykirayku.
PSA.56.13	Urmanaymanta librawarqanki,
PSA.56.13	chaywan kausay k'anchaypi purinaypaj,
PSA.56.13	Diospa ñaupaqempi.
PSA.57.1	Khuyakuway noqamanta, Diosníy. Khuyakullaway.
PSA.57.1	Qampi pakakuyta mask'ani.
PSA.57.1	Lijrasniyki urapi pakakuyta munani,
PSA.57.1	chay jina llakiy pasanankama.
PSA.57.2	Patapi kaj Diosmanta mañakusaj,
PSA.57.2	tukuy imapi yanapawaj Diosmanta.
PSA.57.3	Pay janaj pachamanta munakuyninta apachimuwanqa,
PSA.57.3	cheqa kaynintawan.
PSA.57.3	Phiñakuspa qhatiykachawajkunamantataj salvawanqa.
PSA.57.4	Kausaynenqa leones chaupipi kashan.
PSA.57.4	Ninata wijch'oj runaspa chaupimpi wijch'usqa kashani.
PSA.57.4	Kirusninkoqa lanzas jina, flechas jinataj.
PSA.57.4	Qallunkutaj filochasqa espada jina.
PSA.57.5	Diosníy, qan janaj pachamanta aswan pataman oqharisqa kanki.
PSA.57.5	K'anchayniykitaj tukuy kay pachaman junt'an.
PSA.57.6	Uj ch'ipata enemigosniy purinayman churanku,
PSA.57.6	chaywan kallpay pisiyanampaj.
PSA.57.6	Ñan purinaypi uj t'oqota ruwarqanku,
PSA.57.6	paykunallataj chaypi urmarqanku.
PSA.57.7	Sonqoyqa wakichisqa kashan, Diosníy,
PSA.57.7	takiykunata takipusunaypaj.
PSA.57.8	Rijch'ariy ari, almáy,
PSA.57.8	rijch'ariy arpa, guitarra.
PSA.57.8	Sut'iyamuyta rijch'arisaj.
PSA.57.9	Takiykunawan yupaychasqayki Señor,
PSA.57.9	tukuy ayllus ukhupi, naciones ukhupi ima.
PSA.57.10	Munakuyniykeqa janaj pachakama chayan,
PSA.57.10	cheqan kayniykitaj phuyuskama chayan.
PSA.57.11	Diosníy, janaj pachamanta aswan patapi kanki.
PSA.57.11	K'anchayniykitaj kay pachata junt'an.
PSA.58.1	Qankunaqa atiyniyojkuna,
PSA.58.1	cheqachu cheqanta kamachinkichej?
PSA.58.1	Cheqa kajman jinachu ruwankichej?
PSA.58.2	Mana jinachu, astawanqa sajra yuyaywan ruwankichej,
PSA.58.2	sonqoykichejpi sajra imasta wakichispa,
PSA.58.2	llajtata ch'ajwachinkichej.
PSA.58.3	Sajra runasqa mamankoj wijsanmantapacha
PSA.58.3	sajrapuni kanku.
PSA.58.3	Nacekusqankumantapacha runasqa llullata parlaspa,
PSA.58.3	cheqan ñanmanta pantankuña.
PSA.58.4	Kataris jina venenoyoj kanku.
PSA.58.4	Joq'araman tukoj sierpe kataris jina kanku.
PSA.58.5	Layqaj tonadasnintapis mana uyarinampaj,
PSA.58.5	may sumaj yachaj kashajtimpis.
PSA.58.6	Diosníy, kirusninta p'akiray,
PSA.58.6	chay león uñaspa colmillosninta p'akiray.
PSA.58.7	Suroj yaku jina chinkachunku.
PSA.58.7	Ñampi qhora jina ch'akichunku.
PSA.58.8	Ch'uru khuru jina llausampi chinkachunku.
PSA.58.8	Wañusqa sullu wawa jina ama k'anchayta rikuchunkuchu.
PSA.58.9	Manaraj reparakushajtinku khishkas jina ruphaykuchunku.
PSA.58.9	Q'omer qhora jinataj t'irasqas kachunku.
PSA.58.10	Diosta yuyajkuna kusikonqanku sajra runata jasut'isqata rikuspa.
PSA.58.10	Chakisnintataj yawarninkupi ch'aranchakonqa.
PSA.58.11	Chaypachataj nenqanku:
PSA.58.11	Walejpuni Diosta qhatikoyqa.
PSA.58.11	Uj Dios tiyan, kay pachata cheqanchaj.
PSA.59.1	Diosníy, enemigosniymanta libraway.
PSA.59.1	Contraypi oqharikojkunamanta salvaway.
PSA.59.2	Sajra runaspa makisninkumanta libraway.
PSA.59.2	Runa wañuchismanta salvaway.
PSA.59.3	Atiyniyoj runasqa tantaykukunku,
PSA.59.3	wateqallawankupunitaj wañuchiwayta munaspa.
PSA.59.4	Señor, mana noqa contraykipi oqharikorqanichu,
PSA.59.4	nitaj juchallikorqanichu.
PSA.59.4	Mana ima sajratapis ruwanichu.
PSA.59.4	Chaywampis maqanawankupaj wakichikunku.
PSA.59.4	Rijch'ariy ari, jamuytaj yanapariwaj, qhawaytaj.
PSA.59.5	Señor, Tukuy Atiyniyoj Dios, Israelpa Diosnin,
PSA.59.5	rijch'ariy, jamuy, jasut'iy, Diosta mana yuyajkunata.
PSA.59.5	Ama khuyakuychu chay wasanchajkuna sajrasmanta.
PSA.59.6	Alqos jina ch'isin ayñaspa kutiykamunku,
PSA.59.6	llajtataj muyunku;
PSA.59.7	siminku phosoqeyarishan,
PSA.59.7	jayata parlaspa ninku:
PSA.59.7	Mana pipis uyariwanchejchu, nispa.
PSA.59.8	Qantaj, Señor, paykunamantaqa asikunki.
PSA.59.8	Diosta mana yupaychajkunata kusipayanki.
PSA.59.9	Diosníy, qanllapi waqaychasqa kasaj,
PSA.59.9	qan sinch'i kallpay, pakakunaytaj kanki.
PSA.59.10	Munakuwaj Diosniy taripawaj jamonqa.
PSA.59.10	Enemigoy atipasqa kasqanta rikuchiwanqa.
PSA.59.11	Ama wañurachiychu, aylluy ama qonqakunampaj.
PSA.59.11	Atiyniykiwan ch'eqerachiy, k'umuykachachiytaj.
PSA.59.11	Señorqa pakawajninchej.
PSA.59.12	Tukuy ima nisqankupi juchallikunku.
PSA.59.12	Jatunchakuyninkuwan ch'ipasqas kachunku.
PSA.59.12	Mana cheqanta jurasqasninku ima urmachichun.
PSA.59.13	Phiñakusqaykiwan paykunata chinkachiy, pampachay.
PSA.59.13	Amaña kausachunkuchu.
PSA.59.13	Yachachunku Dios rey kasqanta,
PSA.59.13	Jacob ayllupi kay pachaj k'uchusninkama.
PSA.59.14	Alqos jinataj ch'isin ayñaspa kutiykamuchunku,
PSA.59.14	llajtatataj muyuchunku.
PSA.59.15	Paykunaqa chinkasqas purichunku,
PSA.59.15	mana sajsakuspataj tutantin aullaspa purichunku.
PSA.59.16	Noqamantaqa, tutamanta takipusqayki,
PSA.59.16	kunka llik'ikuyta qhaparispa,
PSA.59.16	munakuyniykimanta atiyniykimantawan.
PSA.59.16	Qanqa jark'akuwajniy.
PSA.59.16	Qampi pakakuni, llakiyniy p'unchaypitaj pakakunay karqanki.
PSA.59.17	Diosníy, qanman takisqayki.
PSA.59.17	Qan sinch'i sayanay, jark'akunaytaj kanki.
PSA.59.17	Munakuwaj Diosniy kanki.
PSA.60.1	Qan, Diosniyku, phiñakuyniykipi saqerpariwayku, t'unarpariwaykutaj.
PSA.60.1	Kunanqa kallpaykuta kutichipuwayku.
PSA.60.2	Qan jallp'ata kharkatichispa lajracherqanki.
PSA.60.2	Kunanqa, chay lajrasqasta wisq'aray,
PSA.60.2	imaraykuchus urmaykoj jina kashan.
PSA.60.3	Aylluykita sinch'ita llakichinki,
PSA.60.3	umata machachej vinota qorqanki.
PSA.60.4	Qanta yupaychasojkunamanri señalta qorqanki
PSA.60.4	flechasmanta ayqenankupaj.
PSA.60.5	Kutichiwayku, atiyniykiwan salvawayku.
PSA.60.5	Munakusqasniykita libray.
PSA.60.6	Diosninchej Santo wasimpi nin:
PSA.60.6	Siquemta kusikuywan t'aqasaj,
PSA.60.6	Sucot valletataj rak'irasaj.
PSA.60.7	Galaadwan Manaseswan noqajta.
PSA.60.7	Efraintaj umayta jark'aj monteray.
PSA.60.7	Judataj kamachinay vara.
PSA.60.8	Moabqa mayllakunay ch'illami.
PSA.60.8	Edompi juk'utayta wijch'usaj.
PSA.60.8	Filisteosta atipasqaymanta qhaparisaj.
PSA.60.9	Pitaj sumaj perqasqa llajtaman pusawanqa?
PSA.60.9	Pitaj Edomkama pusawanqari?
PSA.60.10	Qanqa, Diosníy, qhesachawayku,
PSA.60.10	manañataj soldadosniykuwan llojsinkichu.
PSA.60.11	Enemigosniykoj contranta yanapawayku,
PSA.60.11	imaraykuchus runaspa yanapaynenqa qhasi mana kajlla.
PSA.60.12	Diospa yanapayninwan jatuchaj imasta ruwasun.
PSA.60.12	Payqa enemigosninchejta ñat'uranqa.
PSA.61.1	Diosníy, uyariway nanaywan qhaparikususqayta.
PSA.61.1	Uyariway mañakusqasuyta.
PSA.61.2	Kay pachapi uj k'uchumantapacha,
PSA.61.2	qanta qhaparikamuyki,
PSA.61.2	sonqoy wañuyta munajtin.
PSA.61.2	Noqamanta aswan alto orqo puntaman pusaway.
PSA.61.3	Qan pakakunay kanki.
PSA.61.3	Enemigoymanta librakunaypaj,
PSA.61.3	sinch'i torre jina kanki.
PSA.61.4	Wasiykipi wiñaypaj tiyakuyta munani,
PSA.61.4	lijrasniyki urapi pakasqa.
PSA.61.5	Qan, Diosníy, ruwasaj nisqasuyta uyariwanki,
PSA.61.5	chayaqetataj qan qowanki,
PSA.61.5	sutiykita yupaychajkunaj chayaqenta.
PSA.61.6	Reyman unay kausayta qoy.
PSA.61.6	Unay unay watasta kausachun.
PSA.61.7	Reyqa Diospa ñaupaqempi wiñaypaj kakuchun.
PSA.61.7	Munakuywan cheqan kaywan payta waqaychachun.
PSA.61.8	Jinata sutiykitaqa wiñaypaj yupaychasaj,
PSA.61.8	sapa diataj ruwasaj nisqayta junt'asaj.
PSA.62.1	Diosllapi sonqo tiyasqa kayta tarini.
PSA.62.1	Salvacionneyqa paymanta jamun.
PSA.62.2	Payllapuni salvakunay, pakakunay chhankataj.
PSA.62.2	Mana urmasajchu, imaraykuchus paypi pakakuni.
PSA.62.3	Jayk'ajkamataj qankuna maqanakuwaj jamunkichejri,
PSA.62.3	saruytataj munawankichejri,
PSA.62.3	urmaj perqapis kayman jinari,
PSA.62.3	chayri pampaman urmasqa kanchapis kayman jinari?
PSA.62.4	Urmachiwayllapi yuyankichej,
PSA.62.4	llullakuyllata munakunkichej.
PSA.62.4	Siminkuwan allinta parlapayawanku,
PSA.62.4	sonqonkupitaj maldiciwanku.
PSA.62.5	Diosllapi sonqo tiyasqa kayta tarini.
PSA.62.5	Suyayneyqa paymanta jamuwan.
PSA.62.6	Payllapuni pakakunay chhanka, salvawajniytaj.
PSA.62.6	Mana urmasajchu, imaraykuchus paymin jark'akuwajneyqa.
PSA.62.7	Diosllamanta salvakunay, sumaj kanaypis jamun.
PSA.62.7	Payllapuni jark'akuwajniy, pakawajniypis.
PSA.62.8	Ayllúy, paypipuni suyakuy.
PSA.62.8	Parlaychej tukuy sonqo mañakuspa.
PSA.62.8	Diosmin jark'awajninchejqa.
PSA.62.9	Runaqa qhasi mana kajlla,
PSA.62.9	wajcha runapis, qhapaj runapis.
PSA.62.9	Pesaspi iskayninkuta pesasunman chayqa,
PSA.62.9	mana kajmantapis aswan qhasilla.
PSA.62.10	Ama maqanakupeqa atienekuychejchu.
PSA.62.10	Amataj suwakuypipis jatunchakuychejchu.
PSA.62.10	Qhapaj kaspapis ama qolqellaykichejpi
PSA.62.10	sonqoykichejta churaychejchu.
PSA.62.11	Diospa parlasqanta,
PSA.62.11	iskay kutita uyarini,
PSA.62.11	Diospata atiytaj munakuytaj kasqanta.
PSA.62.12	Señorníy, qampata ari khuyakoyqa,
PSA.62.12	imaraykuchus tukuy ima ruwasqankuman jina,
PSA.62.12	t'inkata qopunki.
PSA.63.1	Diosníy, qan Diosniy kanki.
PSA.63.1	Tukuy sonqo mask'ayki.
PSA.63.1	Qanmanta ch'akisqa kani.
PSA.63.1	Tukuy kayniywan munakuyki,
PSA.63.1	mana yakuyoj qhasi ch'aki jallp'a jina.
PSA.63.2	Yupaychana wasiykipi rikusuyta munani,
PSA.63.2	qhawaytataj munani atiyniykita k'anchayniykitawan.
PSA.63.3	Munakuyniykeqa kausaymanta aswan sumaj.
PSA.63.3	Simiywan yupaychasqayki.
PSA.63.4	Tukuy kausayniypi qanmanta allinta parlasaj.
PSA.63.4	Makisniyta oqharispa qanmanta mañakusaj.
PSA.63.5	May kusisqa, sajsasqataj qhepakusaj,
PSA.63.5	jatun mikhuypi sajsakoj runa jina.
PSA.63.5	Kusisqataj simeyqa yupaychasonqa.
PSA.63.6	Ch'isisnin puñuykuspaña,
PSA.63.6	qanmanta yuyarikuni, qampitaj yuyani.
PSA.63.7	Qan kanki ari yanapawajqa.
PSA.63.7	Lijrasniyki urapi kusisqa kakuni.
PSA.63.8	Tukuy kausayniy qanwan khuska kashan.
PSA.63.8	Paña makiykeqa mana kachariwanchu.
PSA.63.9	Wañuchiyta munawajkuna,
PSA.63.9	sepulturaman chinkaykonqanku.
PSA.63.10	Espadawan wañuchisqas kanqanku,
PSA.63.10	atojkunataj oqoykonqanku.
PSA.63.11	Reyqa Diospi kusikonqa.
PSA.63.11	Paypa sutimpi jurajkunaqa,
PSA.63.11	takispa yupaychanqanku.
PSA.63.11	Llullakojkunaj siminkoqa wisq'asqa kanqa.
PSA.64.1	Diosníy, willakusqasuyta uyariway.
PSA.64.1	Manchachej enemigosmanta kausayniyta jark'ay.
PSA.64.2	Pakaykuway sajrakunamanta,
PSA.64.2	pakayllapi wakichikusqasninkumanta.
PSA.64.2	Libraway contraypi oqharikojkunamanta.
PSA.64.3	Espadata jina qallunkuta filoyachinku.
PSA.64.3	Parlayninkoqa venenoyoj flechas jina.
PSA.64.4	Pakayllamanta flechankuta mana juchayojkunaman kachaykunku.
PSA.64.4	Ujllata kacharinku nitaj mancharikunkuchu.
PSA.64.5	Paykuna pura sajrata ruwanankupaj yanapanakunku.
PSA.64.5	Trampasta churanankupaj wakichikunku.
PSA.64.5	Yuyankutaj mana pipis rikunanta.
PSA.64.6	Yuyanku mana pipis mask'ananta.
PSA.64.6	Runaj sonqonta rejsejqa,
PSA.64.6	aswan ukhu yuyayninchejtapis rikojqa,
PSA.64.6	sumajta mask'anqa, maychus kajta yachanampaj.
PSA.64.7	Dios paykunata flechasninwan nanaykuchenqa.
PSA.64.7	Kaymanta jinalla nanaykuchisqas rikhurenqanku.
PSA.64.8	Kikin parlasqallankupitaj urmanqanku.
PSA.64.8	Paykunata rikojkunataj kusipayanqanku.
PSA.64.9	Chaypacha tukuy runas Diosta jatunchanqanku;
PSA.64.9	ruwasqasninmanta parlanqanku,
PSA.64.9	yachanqankutaj Diospa ruwasqasninta.
PSA.64.10	Cheqan runaqa Diospi kusikonqa,
PSA.64.10	paypitaj atienekonqa.
PSA.64.10	Tukuy cheqan yuyayniyoj kajkunarí,
PSA.64.10	kusisqas kakonqanku.
PSA.65.1	Siompa Diosnin,
PSA.65.1	Qanqa yupaychanapaj jinapuni kanki.
PSA.65.1	Runasqa junt'ananku tiyan imatachus ruwasaj nisusqankuta.
PSA.65.2	Qan uyarinki mañakususqankuta.
PSA.65.2	Tukuy runas qanman jamunku.
PSA.65.3	Sajra ruwasqasniyku atipawayku.
PSA.65.3	Contraykipi juchallisqaykuta pampachawayku.
PSA.65.4	Kusikuyniyojmin ajllakusqaykeqa,
PSA.65.4	wasiykipi tiyakunampaj pusasqayki runaqa.
PSA.65.4	Wasiykipi allin kaywan sajsachisqas kasqayku,
PSA.65.4	santo wasiykipi kajwan.
PSA.65.5	Salvawajniyku Dios, qan uyariwayku,
PSA.65.5	may sumaj cheqanta ruwaspa.
PSA.65.5	Mundontimpi kaj runasqa qampi suyanku.
PSA.65.5	Karupi kaj mar qochapis qampi suyakun.
PSA.65.6	Qan orqosta sinch'ita sayachinki,
PSA.65.6	atiyniykiwan, kallpaykiwantaj.
PSA.65.7	Qan mar qochaj phiñakuyninta thañichinki.
PSA.65.7	Aylluspi ch'ajwaykunatapis ch'inyachinki.
PSA.65.8	Karupi tiyakojkunapis kharkatinku,
PSA.65.8	sumaj ruwasqasniykita rikuspa.
PSA.65.8	Qanrayku kusikuywan qhaparinku,
PSA.65.8	inti llojsimuynejmanta, inti yaykuykama.
PSA.65.9	Qanqa jallp'ata watukunki, parachinkitaj.
PSA.65.9	Mayta qhapaj kayniykiwan qhapajyachinki.
PSA.65.9	Qanqa mayuspi yakusniykiwan trigostapis wiñachipunki,
PSA.65.9	munayniykiman jina.
PSA.65.10	Qan surk'asta yakuwan sajsachinki,
PSA.65.10	larq'aspitaj yakuta junt'achinki.
PSA.65.10	Ashkhata parachimuspa jallp'ata jasayachinki,
PSA.65.10	poqoyninmantaj bendicionta churaykunki.
PSA.65.11	Qan watantinta bendicionwan junt'achinki,
PSA.65.11	phuyusniykitaj ashkha poqoyta urmachimunku.
PSA.65.12	Ch'in pampaspi pastoqa q'omerlla,
PSA.65.12	orqostaj may k'achata p'achallikunku.
PSA.65.13	Pampasman uywas junt'aykunku.
PSA.65.13	Vallestaj trigo chajraswan p'achallikunku.
PSA.65.13	Tukuytaj takinku, kusikuspataj qhaparikunku.
PSA.66.1	Diosman kusisqas takiychej,
PSA.66.1	tukuy kay pachapi tiyakojkuna.
PSA.66.2	Paypa jatun sutinman takiychej.
PSA.66.2	Yupaychaspa k'achata takiychej.
PSA.66.3	Diosman takiychej:
PSA.66.3	Ruwasqasniykeqa may sumajpuni.
PSA.66.3	Jatun atiyniykirayku,
PSA.66.3	enemigosniykeqa ñaupaqeykipi mancharisqas urmanku.
PSA.66.4	Tukuy kay pachapi qanta yupaychasonqanku,
PSA.66.4	sutiykimantaj takenqanku.
PSA.66.5	Jamuychej, Diospa ruwasqasninta qhawanaykichejpaj,
PSA.66.5	runasrayku chay jina sumaj ruwasqasninta.
PSA.66.6	Mar qochata ch'aki jallp'aman tukucherqa.
PSA.66.6	Ñaupa tatasninchej mayuta chakipi chimparqanku.
PSA.66.6	Chayrayku Diospi kusikunachej!
PSA.66.7	Atiyninwan Diosqa wiñaypaj kamachin.
PSA.66.7	Ñawisnenqa llajtasta qhawaykun,
PSA.66.7	Diosta mana kasojkuna ama contrampi oqharikunankupaj.
PSA.66.8	Jatun ayllus Diosninchejta yupaychaychej.
PSA.66.8	Uyarichiychej yupaychana takiykunata,
PSA.66.9	kausachiwasqanchejrayku,
PSA.66.9	manataj urmajta saqewasqanchejrayku.
PSA.66.10	Diosniyku pruebaman churawarqayku.
PSA.66.10	Qolqeta jina llimphuchawarqayku.
PSA.66.11	Ch'ipapitaj urmachiwayku,
PSA.66.11	uj jatun llakiytataj q'epirichiwayku.
PSA.66.12	Saqenkitaj ima rijch'aj runapis saruykachanawaykuta.
PSA.66.12	Yaku patata, nina patata ima puriyku,
PSA.66.12	chaymantaraj samarichiwayku.
PSA.66.13	Wasiykiman yaykuspa,
PSA.66.13	uywa ñak'asqasta ñaupaqeykipi q'olachisaj.
PSA.66.13	Ajinata nisqasuyta ruwasaj, junt'asajtaj.
PSA.66.14	Jatun llakiypi kashaspa junt'asaj,
PSA.66.14	parlarqani chayta.
PSA.66.15	Altarniykipi wira uywasta ñak'aspa q'olachisaj.
PSA.66.15	Jaywasqayki torosta, chivosta,
PSA.66.15	corderosta misk'i q'apaynintawan.
PSA.66.16	Tukuy qankuna Diosta manchachikojkuna jamuychej.
PSA.66.16	Uyariychej willasqaykichej,
PSA.66.16	noqarayku pay ruwasqanta.
PSA.66.17	Simiywan, qalluywan ima,
PSA.66.17	wajyakorqani, yupaycharqanitaj.
PSA.66.18	Sajrata yuyayman karqa chayqa,
PSA.66.18	Señor manachá uyariwanmanchu karqa.
PSA.66.19	Paytaj uyariwan tukuy mañakusqasniyta qonawampaj.
PSA.66.20	Diosqa yupaychasqa kachun.
PSA.66.20	Mañakusqayta ama qhesachawanchu,
PSA.66.20	nitaj munakuynintapis.
PSA.67.1	Diosníy, khuyakuy noqaykumanta, bendiciwaykutaj.
PSA.67.1	Allin ñawiwan qhawawayku.
PSA.67.2	Kay pachapi tukuy jatun llajtas,
PSA.67.2	munayniykita, salvacionniykimantawan yachanankupaj.
PSA.67.3	Diosníy, ayllusqa yupaychasuchunku.
PSA.67.3	Tukuy ayllus yupaychasuchunku.
PSA.67.4	Tukuy jatun ayllus kusisqas qhaparichunku,
PSA.67.4	imaraykuchus qan cheqanta ayllusta kamachinki.
PSA.67.4	Qanlla kay pachapi runasta ñaupajman pusanki.
PSA.67.5	Diosníy, ayllusqa yupaychasuchunku.
PSA.67.5	Tukuy ayllus yupaychasuchunku.
PSA.67.6	Jallp'aqa poqoyninta qorqa.
PSA.67.6	Diosninchejtaj bendiciwarqanchej.
PSA.67.7	Dios bendiciwasun.
PSA.67.7	Diosninchejta tukuy kay pachapi kajkuna yupaychachunku.
PSA.68.1	Diosninchej sayarejtinkama, ruwayta qallarin chayqa,
PSA.68.1	enemigosnenqa tukuynejman ch'eqeranqanku.
PSA.68.1	Payta chejnikojkuna ñaupaqenmanta ayqechunku.
PSA.68.2	Imaynatachus q'osñi chinkapun,
PSA.68.2	maphapis ninapi unuyapun,
PSA.68.2	ajinata Diospa ñaupaqempi sajrakunaqa
PSA.68.2	pampachasqas kanqanku.
PSA.68.3	K'acha runasrí kusikunku.
PSA.68.3	Diospa ñaupaqempi fiestata ruwanku,
PSA.68.3	kusikuywantaj phinkiykachanku.
PSA.68.4	Qankuna Diosman takiychej,
PSA.68.4	sutinman takiykunata takiychej.
PSA.68.4	Phuyus patapi sayasqa kajta yupaychej.
PSA.68.4	Señorpi kusikuychej.
PSA.68.4	Kusikuychej paypa ñaupaqempi.
PSA.68.5	Diosninchej santo wasimpi tiyakun,
PSA.68.5	payqa wajchaspa tatan.
PSA.68.5	Viudastataj waqaychan.
PSA.68.6	Diosqa wajcha runasman,
PSA.68.6	wasita qon tiyakunampaj.
PSA.68.6	Presos kajkunata orqhospa qhapajyachin.
PSA.68.6	K'ullukojkunari mana poqoj qhasi pampapi tiyakonqanku.
PSA.68.7	Diosníy, ch'in pampasta wasaykuspa,
PSA.68.7	aylluykej ñaupaqenman llojsejtiyki,
PSA.68.8	jallp'aqa kharkaterqa,
PSA.68.8	cielomantataj paramorqa.
PSA.68.8	Sinaí orqo Diospa ñaupaqempi kharkaterqa,
PSA.68.8	Israelpa Diosnimpa ñaupaqempi.
PSA.68.9	Diosníy qan sumaj sinch'ita parachimorqanki,
PSA.68.9	ch'aki jallp'aykita sumaj jallp'aman tukuchinaykipaj.
PSA.68.10	Aylluykeqa chaypi wasichakorqa.
PSA.68.10	Qanrí Diosníy, k'acha kasqaykirayku,
PSA.68.10	tukuy imata wajchasman qorqanki.
PSA.68.11	Señorqa uj palabrata qorqa,
PSA.68.11	ashkha warmistaj mosoj willaykunata willajkuna karqanku.
PSA.68.12	Soldadospa reyesninku ayqerqanku.
PSA.68.12	Wasispi warmisqa partinakunku,
PSA.68.12	enemigosninkumanta qhechusqankuta.
PSA.68.13	Qankunarí, pakasqa qhepakorqankichej,
PSA.68.13	qolqewan lluch'asqa palomaj lijrasnin jina,
PSA.68.13	qoriwan mayllasqa phurusnin jinataj.
PSA.68.14	Tukuy Atiyniyoj Dios reyesta ayqechishajtin,
PSA.68.14	Salmón orqo pataman rit'iykamorqa.
PSA.68.15	Basán orqoqa Diospa orqonmin.
PSA.68.15	Puntasnenqa ancha altos.
PSA.68.16	Qankuna, alto orqos,
PSA.68.16	imaraykutaj q'omerispa qhawankichej
PSA.68.16	Diospa tiyakunan orqotarí?
PSA.68.16	Cheqamanta Señorqa chaypi wiñaypaj kausakonqa.
PSA.68.17	Diospa maqanakuna carrtasnenqa,
PSA.68.17	waranqasmanta waranqa,
PSA.68.17	chay carrestaspi Señorqa Sinaí orqonmanta,
PSA.68.17	yupaychana wasinman jamorqa.
PSA.68.18	Diosníy, puntanman wicharerqanki presochasqasta apaspa.
PSA.68.18	Runas jaywasorqanku chaytataj jap'ikorqanki.
PSA.68.18	Contraykipi sayaykojkunapis ñaupaqeykipi k'umuykukunku.
PSA.68.19	Señorqa bendicisqa kachun;
PSA.68.19	sapa día allin imasta qowanchej,
PSA.68.19	chay salvaj Diosninchejqa.
PSA.68.20	Diosninchejqa salvaj Dios,
PSA.68.20	Señormin wañuymanta librajqa.
PSA.68.21	Cheqamanta Diosninchejqa enemigosninchejpa umanta p'akenqa,
PSA.68.21	juchallikullankupuni chaykunaj umanta.
PSA.68.22	Señorninchej nin:
PSA.68.22	Basanman kutichimusqayki,
PSA.68.22	Ukhu mar qochamanta kutichimusqayki.
PSA.68.23	Chakisniykita enemigosniykej
PSA.68.23	yawarnimpi mayllakunaykipaj,
PSA.68.23	alqosniykipis chayta laqhonankupaj.
PSA.68.24	Diosníy, Diostaj, reytaj kanki.
PSA.68.24	Santo wasiykiman yaykojta rikusorqanku,
PSA.68.24	qanta yupaychaspa chayta ruwanku.
PSA.68.25	Takejkunaqa ñaupajta rinku,
PSA.68.25	tocajkunarí qhepata rinku,
PSA.68.25	chaupita sipaskuna rinku,
PSA.68.25	tamboresta tocaspa rinku.
PSA.68.26	Tukuyniykichej, Señor Diosta yupaychaychej,
PSA.68.26	tukuy Israelmanta tantakojkuna yupaychaychej.
PSA.68.27	Paykunaj ñaupaqenkuta sullk'a kaj Benjamín rin,
PSA.68.27	Judapi ashkha kamachejkunawan khuska,
PSA.68.27	Zabulonmanta, Neftalimanta kurajkunawan ima.
PSA.68.28	Diosníy, atiyniykita rikuchiy.
PSA.68.28	Noqaykuwan ruwasqaykita,
PSA.68.28	watejmanta sinch'ita sayachispa sut'iman churay.
PSA.68.29	Jerusalempi kaj santo wasiykimantapacha,
PSA.68.29	tukuy reyes t'inkata apamusunku.
PSA.68.30	Armasqa tantakoj runasta k'amiy,
PSA.68.30	jinallataj llajtaspa novillosninwan tantasqa torosta ima.
PSA.68.30	Tukuyninku qolqesninkuwan k'umuykunankukama.
PSA.68.30	Maqanakuyllatapuni munaj runasta ch'eqerachiy.
PSA.68.31	Egiptomanta kurajkuna kachasqa jamonqanku,
PSA.68.31	Etiopía runas usqhayllata makisninkuta Diosman oqharenqanku.
PSA.68.32	Diosman takiychej, kay pacha reykuna
PSA.68.32	Señorman takiychej,
PSA.68.33	mayqenchus wiñay janaj pachapi sayasqa,
PSA.68.33	cielo junt'a kashan chayman.
PSA.68.33	Uyariychej imaynatachus,
PSA.68.33	chay sinch'i atiyniyoj parlaynin uyarikojta.
PSA.68.34	Rejsiychej Diospa atiyninta.
PSA.68.34	Paypa jatun kaynin Israelman chayan.
PSA.68.34	Atiynintaj janaj pachapi kashan.
PSA.68.35	Llimphu wasinmantapacha manchachikuna Diosqa,
PSA.68.35	Israelpa Diosnin, kallpachan, atiytataj ayllunman qon.
PSA.68.35	Diosninchejqa yupaychasqa kachun.
PSA.69.1	Diosníy, salvaway.
PSA.69.1	Yaku ukhupi jeq'eqashaniña.
PSA.69.2	Chinkaykushani t'uru ukhuman.
PSA.69.2	Mana mayman chakisniyta thurikuyta atinichu.
PSA.69.2	Yaku ukhupi ancha ukhuman chayaykuni,
PSA.69.2	yakutaj apashawan.
PSA.69.3	Chhikata qhaparisqaypi ch'akaña kani.
PSA.69.3	Kunkay nanashawan, chhikata Diosniyta suyasqaymanta.
PSA.69.4	Ashkha kanku qhasillamanta chejnikuwajkunaqa,
PSA.69.4	umaypi chujchasniymantapis astawan.
PSA.69.4	Yanqhallamanta chejnikuwaj runasqa,
PSA.69.4	aswan atiyniyojman tukunku.
PSA.69.4	Mañawankutaj mana suwasqayta qopunayta.
PSA.69.5	Diosníy, qan yachanki wampu kasqayta.
PSA.69.5	Mana qanmanta juchasniyta pakaykuyta atiymanchu.
PSA.69.6	Diosníy, Tukuy Atiyniyoj Dios.
PSA.69.6	Qampi suyajkunaqa, ama noqaraykoqa p'enqaypi rikhurichunkuchu.
PSA.69.6	Israelpa Diosnin, amapuni noqaraykoqa iskayrayachunkuchu,
PSA.69.6	tukuy sonqo qanta mask'ajkunaqa.
PSA.69.7	Chejnikuwasqankutaqa qanrayku ch'inmanta aguantani.
PSA.69.7	P'enqaywan mana yachanichu maymanchus uyayta churanayta.
PSA.69.8	Waj llajtayoj runa jina mana rejsisqa kani.
PSA.69.8	Kikin wauqesniypaj mana rejsisqa kani.
PSA.69.9	Wasiykita sinch'i munakuy tukuchiwan.
PSA.69.9	noqaman chayamuwanku tukuy laya toreajkuna,
PSA.69.9	qanta qhesachajkunamanta.
PSA.69.10	Waqajtiy, ayunajtiypis asipayawanku.
PSA.69.11	Llakiy p'achata churakuspapis tukuypaj asipayanan kani.
PSA.69.12	Punkupi tiyajkunaj rimakunanku kani,
PSA.69.12	machasqaspaj takipayanantaj.
PSA.69.13	Noqarí qanmanta, Señor, mañakorqayki.
PSA.69.13	Diosníy uyariway kunanqa,
PSA.69.13	mayta munakuwasqaykirayku kutichiway.
PSA.69.13	Cheqamanta yanapawasqaykiraykutaj salvaway.
PSA.69.14	Ama t'urupi chinkayojta saqewaychu.
PSA.69.14	Chejnikojkunamanta karunchaway,
PSA.69.14	ukhu yakusmantapis salvaway.
PSA.69.15	Ama munaychu sinch'ita correj yaku apanawanta.
PSA.69.15	Ama munaychu muyoj yaku apaykunawanta,
PSA.69.15	chay ukhuman chinkaykuchispataj wisq'aykunawanta.
PSA.69.16	Señor kutichillaway.
PSA.69.16	Qanqa may k'acha munakoj kanki.
PSA.69.16	May k'acha sonqoyoj kasqaykirayku,
PSA.69.16	qhawarillaway ari.
PSA.69.17	Ama kamachiykunamanta uyaykita pakakuychu ari;
PSA.69.17	kay jina llakiypi ch'ayñashani usqhayallata uyariway.
PSA.69.18	Qayllaykamuy noqaman, salvawaytaj.
PSA.69.18	Enemigosniymanta libraway.
PSA.69.19	Qan yachanki imaynatachus toreawasqankuta,
PSA.69.19	p'enqaypi rikhurisqayta, uyayta ni mayman churayta atisqaytawan.
PSA.69.19	Qan yachanki pikunachus enemigosniy kasqankuta.
PSA.69.20	Qhesachawasqankumanta sonqoy llakisqa kashan.
PSA.69.20	Mana kallpayoj, uj jinayasqa kashani.
PSA.69.20	Qhasillata mask'arqani sonqochawajta,
PSA.69.20	noqamanta khuyakojta, manataj tarerqanichu.
PSA.69.21	Mikhunayman jayaq'eta churaykunku,
PSA.69.21	ch'akiwajtintaj vinagreta ujyachiwanku.
PSA.69.22	Kausaqesninkuwan, sumajta mikhunankoqa tojllaman tukuchun.
PSA.69.22	Allin kajpaj mikhunankutaj misk'anankuman tukuchun.
PSA.69.23	Ñawisninkuta chharpuyachiy ama rikunankupaj.
PSA.69.23	K'uru wasa k'uru wasalla kharkatichunku.
PSA.69.24	Phiñakuyniykita patankuman urmachiy,
PSA.69.24	k'ajaj phiñakuyniykitaj paykunata jap'ichun.
PSA.69.25	Tiyananku ch'inyachisqa kachun.
PSA.69.25	Toldosninkupis ch'impacha kachun.
PSA.69.26	Pitachus llakichisqaykita astawan qhatiykachanku.
PSA.69.26	Pitachus nanachisqaykimantapis astawan alqochakunku.
PSA.69.27	Qan kutichiy sajrata sajrallawantaj.
PSA.69.27	Ama cheqanchayniykita taripachunkuchu.
PSA.69.28	Kausay libromanta chinkachiy.
PSA.69.28	Ama cheqan sonqo kajkunatawanqa qelqaykuychu.
PSA.69.29	Noqaqa onqosqa, llakisqataj kani.
PSA.69.29	Oqhariway, Diosníy, salvawaytaj.
PSA.69.30	Diospa sutinta takispa yupaychasaj.
PSA.69.30	Munakuywan tukuy sonqo yupaychasaj.
PSA.69.31	Chaywan Señorqa aswan sonqo junt'asqa kanqa,
PSA.69.31	uj toro ñak'asqata, chayri astasniyojta, phapatusniyoj
PSA.69.31	novillota altarpi ruphachinamanta nisqaqa.
PSA.69.32	Kayta rikuspa llakisqa kajkuna kusikonqanku.
PSA.69.32	Diosta mask'ajkunaj sonqontaj kusiywan qhallallarenqa.
PSA.69.33	Señorqa wajchakunata uyarin.
PSA.69.33	Manataj qhesachanchu presochasqa runasninta.
PSA.69.34	Señorta yupaychachunku, janaj pacha, kay pacha,
PSA.69.34	yaku ima; tukuy chaykunapi kausajkunapis.
PSA.69.35	Diosqa Sionta salvanqa.
PSA.69.35	Watejmantataj Judá llajtata sayachenqa.
PSA.69.36	Chaypitaj tiyakonqanku, jap'ikonqankutaj.
PSA.69.36	Kamachisninkoj wawasnintaj chayaqenkupaj
PSA.69.36	llajtata jap'enqanku.
PSA.69.36	Señorpa sutinta munakojkunapis chaypi tiyakonqanku.
PSA.70.1	Diosníy, jamullay ari librawaj.
PSA.70.1	Señor, usqhayta jamuy yanapanawaykipaj.
PSA.70.2	P'enqaypi rikhurichunku, wañuchiyta munawajkuna.
PSA.70.2	P'enqayta ayqechunku sajrata ruwayta munawajkuna.
PSA.70.3	P'enqayta ayqechunku,
PSA.70.3	noqata asipayawajkunaqa.
PSA.70.4	Qanta mask'asojkunarí,
PSA.70.4	kusikuywan junt'asqa kachunku.
PSA.70.4	Salvacionniykita munakojkunaqa nichunku,
PSA.70.4	Señorqa jatun, nispa.
PSA.70.5	Noqarí, llakisqa kashani, wajchataj.
PSA.70.5	Señorníy usqhayta jamuy yanapawaj.
PSA.70.5	Qan yanapawajniy, librawajniytaj kanki.
PSA.70.5	Ama suyachikuychu, Diosníy.
PSA.71.1	Señor qampi pakakuyta mask'ani.
PSA.71.1	Amapuni p'enqachisqa kasajchu.
PSA.71.2	Jark'away, libraway.
PSA.71.2	Qan cheqan kasqaykirayku,
PSA.71.2	uyarillaway, salvawaytaj.
PSA.71.3	Qan kanki pakakunay chhanka,
PSA.71.3	chayman sapa kuti pakakoj rinaypaj.
PSA.71.3	Qampuni kamacherqanki salvakunayta.
PSA.71.3	Qan kanki pakakunay wasi, chhankataj.
PSA.71.4	Diosníy, sajra runaj makinmanta salvaway,
PSA.71.4	runa wañuchej makinmanta,
PSA.71.4	wapu wapu runamantapis salvaway.
PSA.71.5	Wayna kasqaymantapacha Señor,
PSA.71.5	qan suyakunay, atienekunaytaj kanki.
PSA.71.6	Mamaypa wijsallampiraj kashajtiy,
PSA.71.6	qampeqa atienekojña kani.
PSA.71.6	Mamaypa wijsanmanta qanmin paqarichiwarqanki,
PSA.71.6	chayrayku noqa wiñaypaj yupaychasqayki.
PSA.71.7	Ashkha runaj t'ukunan karqani,
PSA.71.7	qan pakakunay kanki.
PSA.71.8	Diantinta simiypi junt'a,
PSA.71.8	jatun kayniykimanta takiykuna.
PSA.71.9	Ama qhesachawaychu achachiña kajtiy.
PSA.71.9	Ama saqerpariwaychu manaña kallpayoj kajtiy.
PSA.71.10	Enemigosniy wañuchiyta munawanku,
PSA.71.10	paykuna pura parlanakunku, contraypitaj wakichikunku.
PSA.71.11	Ninku: Qhatiykachaychej, jap'iychejtaj,
PSA.71.11	imaraykuchus Dios payta saqerparin,
PSA.71.11	manataj pipis payta salvajqa kanchu.
PSA.71.12	Ama noqamanta karunchakuychu, Diosníy,
PSA.71.12	usqhayta jamuy yanapariwaj.
PSA.71.13	P'enqaypi rikhurichunku,
PSA.71.13	kausayniypa enemigosnin.
PSA.71.13	P'enqaypipuni rikhurichunku,
PSA.71.13	mana allin kayniyta munajkunaqa.
PSA.71.14	Noqarí, wiñaypaj suyallasqaykipuni,
PSA.71.14	astawan astawan yupaychasqayki.
PSA.71.15	Diantinta parlaspa willasaj
PSA.71.15	salvawasqaykumanta, cheqantataj ruwawasqaykumanta
PSA.71.15	mana sut'inta yachashaspapis.
PSA.71.16	Willarasaj qan jatuchaj imasta ruwasqaykimanta, Señor.
PSA.71.16	Willamusaj qanlla cheqan kasqaykita.
PSA.71.17	Diosníy, qan yachachiwarqanki wayna kasqaymantapacha.
PSA.71.17	Kunankamapis willashallanipuni jatuchaj imasta ruwasqaykimanta.
PSA.71.18	Achachiña yuraj umaña kashajtiypis,
PSA.71.18	amapuni Señor saqerpariwaychu;
PSA.71.18	jatun atiyniykimanta kunan runa mitasman,
PSA.71.18	qhepa runa mitasmampis willanaykama.
PSA.71.19	Cheqan kayniykeqa, Diosníy, cielokama chayan,
PSA.71.19	jatun imasta ruwasqaykirayku.
PSA.71.19	Qan jinaqa mana pipis kanchu.
PSA.71.20	Ashkha llakiykunasta, mana allin kajtawan
PSA.71.20	rikuchiwanki chaypis,
PSA.71.20	watejmanta kausachillawankitaj.
PSA.71.20	Jallp'a ukhumantataj aysarqowanki.
PSA.71.21	Sonqochawaspataj aswan jatunta ruwanki.
PSA.71.22	Noqataj qanta yupaychaspa takisaj
PSA.71.22	cheqan kasqaykimanta,
PSA.71.22	arpaj waqayninwan, salterioj waqaynimpiwan:
PSA.71.22	Diosníy, Israelpa Santon.
PSA.71.23	Takipususpa simiy kusikonqa,
PSA.71.23	jinallataj salvasqayki almaypis.
PSA.71.24	Diantinta simiypis willanqapuni,
PSA.71.24	qan cheqan kasqaykita,
PSA.71.24	p'enqaypi rikhurispa qhepakunku,
PSA.71.24	noqapaj sajrata munajkunaqa.
PSA.72.1	Diosníy, reyman qoy qampa cheqan kayniykita,
PSA.72.1	justiciaykitawan.
PSA.72.2	Pay cheqan kayniykiwan kamachenqa,
PSA.72.2	wajchastataj cheqan nisqaykiwan.
PSA.72.3	Orqosqa llajtaman sonqo tiyasqa kayta apanqa,
PSA.72.3	chhanka puntastaj cheqan kayta.
PSA.72.4	Llajtamanta kaj wajchasta reyqa justiciata ruwachun,
PSA.72.4	salvachuntaj chay wajcha wawasninta,
PSA.72.4	ñak'arichej runatataj ñat'uchun.
PSA.72.5	Wiñaypaj qanmanta reyqa manchachikuchun,
PSA.72.5	intiwan killawan kanankama.
PSA.72.6	Reyqa qhorasta qarpaj jina kachun,
PSA.72.6	chhulla jina jallp'ata qarpajtaj.
PSA.72.7	Kamachinan p'unchaykunapi sonqo tiyasqa kay,
PSA.72.7	cheqan kaypis allin kachun,
PSA.72.7	manaña killa kanankama.
PSA.72.8	Kamachichun uj marmanta uj markama,
PSA.72.8	Eufrates mayumanta kay jallp'aj k'uchunkamataj.
PSA.72.9	Ch'inkunapi tiyakojkuna qonqorikuchunku ñaupaqempi.
PSA.72.10	Enemigosnimpis ñut'u jallp'ata llajwachunku.
PSA.72.10	Tarsismanta reyes mar qocha cantopi reyespiwan,
PSA.72.10	Sabá reyes, Seba reyespis tasasta qochunku.
PSA.72.11	Tukuy reyes ñaupaqempi qonqorikuchunku.
PSA.72.11	Tukuy nacionestaj kamachisqanta ruwanku.
PSA.72.12	Payqa wajchata salvanqa paymanta mañakojtin,
PSA.72.12	mana piniyoj ususqa runatapis, mana pi yanapajtin.
PSA.72.13	Llamp'u sonqoyojkunata khuyakonqa,
PSA.72.13	wajchakunatataj wañuymanta salvanqa.
PSA.72.14	Ch'aukiyaspa sarojkunamanta,
PSA.72.14	wapu wapu runaj makinmantawan salvanqa,
PSA.72.14	imaraykuchus kausayninkoqa may sumaj.
PSA.72.15	Kausachun reyqa,
PSA.72.15	Sabamanta qoritataj qochun.
PSA.72.15	Diosmantataj paypaj mañapunallapuni.
PSA.72.15	Wiñaypaj bendicisqapuni kachun.
PSA.72.16	Naciompeqa ashkha trigo kachun,
PSA.72.16	orqo puntaspipis ashkha kachun.
PSA.72.16	Grano p'utumuchun Libanopi sach'as jina,
PSA.72.16	trigoj poqoynintaj campo qhora jina kachun.
PSA.72.17	Reypa sutintaj wiñaypajpuni kachun,
PSA.72.17	allin kaynintaj inti jina unaypaj kachun.
PSA.72.17	Tukuy ayllus mundontimpi kajkuna,
PSA.72.17	paynejta bendicisqas kachunku.
PSA.72.17	Kusikuyniyojmin nispa tukuy ayllus kutichachunku.
PSA.72.18	Diosninchej, Israelpa Señor Diosnin bendicisqa kachun.
PSA.72.18	Pay sapallan jatuchaj imasta ruwan.
PSA.72.19	Wiñaypaj jatun sutenqa yupaychasqa kachun.
PSA.72.19	Mundontimpi jatun kaynin junt'a kachun.
PSA.72.19	Ajina kachun, ajina kachun.
PSA.72.20	Kaypi tukukun Isaej wawan Davidpa mañakuynin.
PSA.73.1	Cheqamanta Diosqa may k'achapuni,
PSA.73.1	llimphu sonqo kajkunawan.
PSA.73.2	Uj chhikamantawan noqaqa urmayman karqa.
PSA.73.2	Chakisneyqa yaqhalla llust'arqa.
PSA.73.3	Imaynatachus sajra runasqa oqharikunku, qhapajyanku,
PSA.73.3	juchasapaspis wapu wapusman tukusqankuta rikuspa munapayarqani.
PSA.73.4	Paykunaqa wañuymanta mana llakikunkuchu,
PSA.73.4	kallpanku junt'asqanrayku.
PSA.73.5	Runaspa llakiyninta mana jap'ikunkuchu,
PSA.73.5	nitaj wajkuna jina llakiyniyojchu karqanku.
PSA.73.6	Chayrayku jatunchakuyninkoqa paykunapaj walqas jina;
PSA.73.6	atiyninkuwan sajrata ruwasqankupis p'achanku jina.
PSA.73.7	Chhika wiras kasqankuwan ñawisninku phawamushanña,
PSA.73.7	sajrata ruwayta munasqankutaj sonqonkumanta phullchimushan.
PSA.73.8	Kusipayaspa, wapu wapus mana p'enqakuspa,
PSA.73.8	sajrakunata sinch'i kallpankuwan ruwasaj ninku.
PSA.73.9	Siminkuwanqa janaj pachaj contranta parlanku,
PSA.73.9	qallunkuwan tukuy kay pachapaj rimanku.
PSA.73.10	Chayrayku runasqa paykunamanta allin kajllata ninku,
PSA.73.10	manataj ima sajratapis paykunapi tarinkuchu.
PSA.73.11	Paykuna tapunku: Diosqa yachanmanchu?
PSA.73.11	Patapi kajqa reparanmanchu?
PSA.73.12	Qhawaychej ari kay juchasapasqa ni pej ima nisqan qhapajyanku.
PSA.73.13	Llimphu sonqo kayqa yanqhalla.
PSA.73.13	Jinallataj makisniyta tukuy sajramanta mayllakusqaypis.
PSA.73.14	Sapa día jasut'isqa kani,
PSA.73.14	sapa paqarintaj jasut'ichisqa kani.
PSA.73.15	Paykuna jinachus parlasaj niyman karqa chayqa,
PSA.73.15	wawasniykita wasanchayman karqa.
PSA.73.16	Kayta umachayta munarqani.
PSA.73.16	Manataj aterqanichu, noqapaj mana atina jina kajtin.
PSA.73.17	Maypachachus Diospa wasinman yaykorqani,
PSA.73.17	chaypacharaj sut'ita yacharqani,
PSA.73.17	maymanchus paykuna chayanankuta.
PSA.73.18	Cheqamanta paykunataqa llust'anaman churanki,
PSA.73.18	mana allin kajmantaj tanqaykunki.
PSA.73.19	Uj ñawi ch'irmiypi pampachasqas rikhurinku.
PSA.73.19	Manchachikuy tukuchin, wañuchintaj.
PSA.73.20	Imaynatachus mosqoymanta uj runa rijch'arin,
PSA.73.20	ajinata qan rijch'arejtiyki, Señor,
PSA.73.20	qhasi rijch'ayniykuta qhesachanki.
PSA.73.21	Noqa ancha llakisqa karqani,
PSA.73.21	sonqoytaj t'ojsisqa jina nanasqa.
PSA.73.22	Mana yachaj wampu runa karqani.
PSA.73.22	Ñaupaqeykipeqa uywa jina karqani.
PSA.73.23	Chaywampis, qanwampuni karqani.
PSA.73.23	Paña makiymanta jap'iwarqanki.
PSA.73.24	K'amiwasqaykiwan ñanta pusawanki.
PSA.73.24	Chaymanta qhepatataj sumajta jap'ikapuwanki.
PSA.73.25	Piniytaj janaj pachapi kapuwanri? Qanlla.
PSA.73.25	Qanwan kaspaqa kay pachapi mana imatapis munaniñachu.
PSA.73.26	Tukuy kayniy pisi kallpaman tukushan.
PSA.73.26	Diosneyqa chayaqey wiñaypaj, kallpaytaj.
PSA.73.27	Pikunachus qanmanta karunchakojkuna, wañonqanku.
PSA.73.27	Qanta mana qhatisojkunatataj pampachanki.
PSA.73.28	Noqarí Diosman qayllakusaj.
PSA.73.28	Noqapajqa chaymin aswan sumajqa.
PSA.73.28	Qan, Señor, Diosníy, pakakunay kanki,
PSA.73.28	tukuy ruwasqasniykitataj willamusaj.
PSA.74.1	Diosníy, imaraykutaj wiñaypaj qhesachawaykuri?
PSA.74.1	Imaraykutaj chhikatapuni phiñakunki,
PSA.74.1	kanchaykimanta ovejasniykipajri?
PSA.74.2	Yuyarikuy aylluykimanta,
PSA.74.2	mayqentachus ñaupajmantapacha rantikorqanki,
PSA.74.2	mayqentachus qan orqhorqanki
PSA.74.2	chayaqeyki aylluykiman tukuchinaykipaj.
PSA.74.2	Yuyarikuy Sión orqomanta maypichus tiyakorqanki chaymanta.
PSA.74.3	Jamuy, qhawanki wiñaypaj thuñisqa raqaykunata,
PSA.74.3	Santo wasipi enemigoj tukuy mana allinta ruwasqanta.
PSA.74.4	Enemigosniykeqa santo wasiykipi atipasqankuta takinku.
PSA.74.4	Waj banderastataj señalta churaykunku,
PSA.74.5	yaykuna punkupi.
PSA.74.5	K'iski sach'as chaupipi,
PSA.74.5	llant'a ch'ejtajman rijch'akunku.
PSA.74.6	Hachawan wajtaspa, martillowampis p'akerqanku
PSA.74.6	k'ullumanta ruwasqas k'achanchanasta.
PSA.74.7	Santo wasiykimantaj ninawan jap'iykucherqanku.
PSA.74.7	Kikin wasiykita qhesachanku,
PSA.74.7	pampaman tukuchinankukama t'unarqanku.
PSA.74.8	Tukuchinawanchejkama pampachayta munawanchej,
PSA.74.8	llajtantinmantataj ruphachinku,
PSA.74.8	tantakunanchej wasista.
PSA.74.9	Manaña señalesta rikuykuchu,
PSA.74.9	profetaspis manaña kankuchu.
PSA.74.9	Manaña yachaykuchu mashkha unaytawanchus,
PSA.74.9	kay jinallapuni kananta.
PSA.74.10	Diosníy, mayk'ajkamataj enemigos toreawasqaykuri?
PSA.74.10	Mayk'ajkamataj sajrata qanmanta parlanqankuri?
PSA.74.11	Imaraykutaj atiyniyoj makiykita pakaykunkiri?
PSA.74.11	Imaraykutaj makisniykita simp'aykuspa qhepakunkiri?
PSA.74.12	Unaymantapachaña qan reyniy kanki.
PSA.74.12	Salvacionta kay pachapi wakichinki.
PSA.74.13	Qan atiyniykiwan mar qochata t'aqanki.
PSA.74.13	Marpi jatuchachaj challwaspa umanta p'akinki.
PSA.74.14	Leviatampa umasninta ñat'orqanki,
PSA.74.14	qaraykorqankitaj ch'in pampapi animalesman.
PSA.74.15	Qan yakusta p'utuchinki,
PSA.74.15	juturispa, mayupi ima.
PSA.74.15	Mana tukukoj yakusniyoj mayusta ch'akichinki.
PSA.74.16	Qampata p'unchaypis, tutapis.
PSA.74.16	Qan churanki killata, intitapis.
PSA.74.17	Qan kay pachaman mojonesta churanki.
PSA.74.17	Qan chiri tiempota churarqanki, q'oñi tiempotapis.
PSA.74.18	Yuyarikuy, Señor, enemigoqa qhasimanta ch'atasusqanta.
PSA.74.18	Wampu runastaj qanmanta sajrata parlanku.
PSA.74.19	Ama ari chay jinatapuni llakisqa wawasniykita qonqawaykuchu.
PSA.74.19	Juruk'utas jina kayku, mana kallpayoj.
PSA.74.19	Ama k'ita animalkunaman qaraykuwaykuchu.
PSA.74.20	Yuyarikuy tratoykimanta,
PSA.74.20	imaraykuchus kay jallp'a junt'a kashan,
PSA.74.20	maqanakuyta munaj runas.
PSA.74.21	Ama munaychu ñak'arichisqa runa k'umuykachananta.
PSA.74.21	Yupaychanqanku wajchas, llamp'u sonqoyojkunapis sutiykita.
PSA.74.22	Sayarikuy Dios. Qampata kajmanta jark'akuy.
PSA.74.22	Yuyarikuy imaynatachus wampu runa contraykita
PSA.74.22	sapa p'unchay rimasqanta.
PSA.74.23	Ama qonqaychu enemigosniykej qhaparisqankuta,
PSA.74.23	contraykita qhaparisqankoqa wiñashallampuni.
PSA.75.1	Graciasta qoyku, Diosníy.
PSA.75.1	Graciasta qoyku.
PSA.75.1	Sutiykimanta qhaparikojkunaqa
PSA.75.1	k'acha ruwasqasniykita willasqayku.
PSA.75.2	Señorqa nin:
PSA.75.2	Ajllasqaymantapacha cheqan justiciata ruwasaj.
PSA.75.3	Jallp'a kharkatejtin
PSA.75.3	tukuy chaypi tiyakojkunawan,
PSA.75.3	chaypachaqa noqa sinch'ita sayachini.
PSA.75.4	Qhasillamanta umankuta oqharejkunata,
PSA.75.4	sajra runastapis nini:
PSA.75.4	Ama umaykichejtaqa oqhariychejchu,
PSA.75.4	nitaj wapu wapu kaychejchu.
PSA.75.5	Ama qhasillataqa atiyniykichejta rikuchiychejchu.
PSA.75.5	Amataj wapu wapu parlaspaqa kaychejchu.
PSA.75.6	Allimpi qhawasqa kanaykichejqa,
PSA.75.6	inti llojsimuymanta, nitaj inti yaykuymantachu jamun,
PSA.75.6	nitaj ch'in pampamantachu.
PSA.75.7	Diosninchej cheqanta khuskachaj,
PSA.75.7	ujkunataqa k'umuykachachin,
PSA.75.7	ujkunatataj oqharin.
PSA.75.8	Señorqa makisnimpi jap'ishan,
PSA.75.8	poqosqa vinoyoj copata,
PSA.75.8	misturawan chajrusqata.
PSA.75.8	Chay vinota jich'ajtintaj,
PSA.75.8	tukuy kay pachapi sajra runasqa,
PSA.75.8	ujyanqanku tukunankukama ni uj ch'aqayta puchuchispa.
PSA.75.9	Noqaqa Jacobpa Diosninta rejsichisajpuni,
PSA.75.9	yupaychaspataj takisaj.
PSA.75.10	Sajra runaspa wapu wapu kayninkutaqa pampachasaj, k'acha runaj atiynintataj yapasaj.
PSA.76.1	Diosninchejqa Judapi rejsisqa,
PSA.76.1	sutintaj Israelpi may mentasqa.
PSA.76.2	Santo wasenqa Sión orqopi kashan,
PSA.76.2	chaytaj Jerusalempi.
PSA.76.3	Jaqaypi maqanakuna armasta p'akerqa:
PSA.76.3	Escudosta, espadasta, arcosta, flechasta ima.
PSA.76.4	Qan jatun kanki, Señorníy,
PSA.76.4	orqosmantapis aswan jatun kanki.
PSA.76.5	Kallpayojkunapis atipasqas karqanku.
PSA.76.5	Aswan wapu runaspis,
PSA.76.5	mana imata ruwayta aterqankuchu.
PSA.76.5	Wañuy puñuytataj puñukaporqanku.
PSA.76.6	Qan Señor, Jacobpa Diosnin,
PSA.76.6	k'amejtiyki carretaspis, caballospis,
PSA.76.6	kuyukuytapis mana atinkuchu.
PSA.76.7	Qanqa manchachikunamin kanki.
PSA.76.7	Pitaj ñaupaqeykipi sayayta atinmanri?
PSA.76.7	K'araj phiñasqa kashajtiykiri?
PSA.76.8	Janaj pachamantapacha justiciaykita rejsichinki,
PSA.76.8	jallp'aqa manchachikun,
PSA.76.8	kikimpitaj sayan.
PSA.76.9	Diosníy, khuskachanaykipaj sayaykojtiyki,
PSA.76.9	tukuy kay pachapi llamp'u sonqoyojkunata salvanaykipaj.
PSA.76.10	Runaj phiñakuynenqa qanta yupaychanaman tukun,
PSA.76.10	qantataj yupaychasunki chay phiñakuynenqa,
PSA.76.10	uj chhikan phiñakuyninkupis pilluykiman tukun.
PSA.76.11	Qankunataj, allinta ruwasaj, niychej
PSA.76.11	Señor Diosniykichejman,
PSA.76.11	junt'aychejtaj ruwasaj nisqaykichejta.
PSA.76.11	Qankuna, muyuynimpi kajkuna, manchachikuna
PSA.76.11	Diosman jaywana kajta jaywaychej.
PSA.76.12	Payqa kurajkunaj kausayninta qhechun,
PSA.76.12	manchachintaj kay pacha reykunataqa.
PSA.77.1	Diosta sinch'ita qhaparikuni pay uyarinawampaj.
PSA.77.2	Llakikuyniy p'unchaypi Señorta mask'ani,
PSA.77.2	mana sayk'usqataj makisniyta payman oqharini.
PSA.77.2	Sapa ch'isi paymanta mañakuni,
PSA.77.2	mana sonqochakuyta atinichu.
PSA.77.3	Diosmanta yuyarikuspa waqani.
PSA.77.3	Yuyayniyman churakusaj nini, kallpaytaj pisiyan.
PSA.77.4	Qan Señor, ch'irmiykojllatapis mana saqewankichu.
PSA.77.4	Noqataj titipacha kani, mana parlaytapis atinichu.
PSA.77.5	Ñaupa p'unchaykunamanta, watasmanta yuyarikuni.
PSA.77.6	Ch'isisnin takisqaymanta yuyarikuni.
PSA.77.6	Sonqoypitaj unanchakuni, tapukunitaj:
PSA.77.7	Phiñasqallapunichu Señorqa kanman?
PSA.77.7	Manañachu qhawarimuwasunman?
PSA.77.8	Munakuynenqa wiñaypajpunichu tukukapun?
PSA.77.8	Ruwasaj niwasqanchejpis wiñaypajpunichu tukukapun?
PSA.77.9	Diosqa k'acha kayninta qonqapunmanchu?
PSA.77.9	Chhika phiñasqapunichu kanman,
PSA.77.9	manaña khuyakuyniyoj kanampaj?, nispa.
PSA.77.10	Astawan yuyajtiy sonqoy nanan.
PSA.77.10	Patapi kaj Diosqa manaña imaynachus kaj kikinñachu noqanchejwanqa.
PSA.77.11	Yuyarikusaj tukuy sumaj ruwasqasninmanta,
PSA.77.11	waj tiempospi Señorpa ruwasqasninmanta.
PSA.77.12	Tukuy chay ruwasqasniykipi yuyasaj.
PSA.77.12	Chay ruwasqasniykimanta willasaj.
PSA.77.13	Diosníy, ñanniykeqa llimphupuni.
PSA.77.13	Ima Diostaj qan Diosniyku jina jatunri?
PSA.77.14	Qan ari sumajkunata ruwaj Dios kanki.
PSA.77.14	Atiyniykita runasman rejsichinki.
PSA.77.15	Atiyniykiwan watejmanta jap'ikapunki aylluykitaqa,
PSA.77.15	Jacobpa wawasninta, Josej wawasnintawan.
PSA.77.16	Diosníy, mar qochaqa rikukuspa manchachikusorqa.
PSA.77.16	Ukhu yakusnimpis kharkaterqanku.
PSA.77.17	Phuyustaj ashkha yakusta jich'amorqanku,
PSA.77.17	cielopitaj qhon qhon karqa,
PSA.77.17	lliuj lliujtaj tukuynejpi.
PSA.77.18	Qhon qhonkunasniyki sinch'i sonaj wayrapi uyarikun.
PSA.77.18	Lliuj lliujkunastaj kay pachantinta lliphipirin,
PSA.77.18	jallp'ataj ikhakuywan kharkatin.
PSA.77.19	Mar qochapi ñanta kicharerqanki,
PSA.77.19	ashkha yakustataj pasarqanki,
PSA.77.19	nitaj pipis lastroykita tarerqachu.
PSA.77.20	Ovejasta jina llajtaykita pusarqanki,
PSA.77.20	Moisesnejta, Aaronnejtataj.
PSA.78.1	Ayllúy, yachachisqasuyta uyariy.
PSA.78.1	K'umuykuspa nisqasuyta uyariy.
PSA.78.2	Imasmari palabraswan sut'inchasaj,
PSA.78.2	unay ñaupa tiempomantapacha,
PSA.78.2	kunankama pakasqa kajkunata:
PSA.78.3	Imatachus uyarisqanchejta,
PSA.78.3	tatanchejpa willawasqanchejtapis.
PSA.78.4	Mana pakaspa wawasninchejman willasunchej.
PSA.78.4	Qhepa runa mitaswan Señorta yupaychasunchej.
PSA.78.4	Parlasuntaj atiyninmanta, sumaj ruwasqasninmantawan.
PSA.78.5	Diosninchej leyta Jacobpaj churarqa,
PSA.78.5	chayman jina Israelpi purinankupaj,
PSA.78.5	kamacherqataj ñaupa tatasninchejman,
PSA.78.5	mirayninkuman yachachinankuta;
PSA.78.6	qhepa mita runas yachanankupaj,
PSA.78.6	nacekunanku karqa chay wawas,
PSA.78.6	chayman jinataj paykunapis wawasninkuman yachachinankupaj;
PSA.78.7	Diospi atienekunankupaj,
PSA.78.7	paypa ruwasqanta ama qonqanankupaj,
PSA.78.7	kamachisqasninta junt'anankupaj;
PSA.78.8	amataj ñaupa tatasninku jina kanankupaj:
PSA.78.8	Wampus, Diospa contranta oqharikojkuna,
PSA.78.8	sonqonkupitaj iskayta yuyajkuna,
PSA.78.8	Diosta mana kasukoj runa mitas.
PSA.78.9	Efraín ayllumanta kajkuna,
PSA.78.9	mayqenkunachus sumaj wakichisqas karqanku,
PSA.78.9	arcoswan flechaswan ima,
PSA.78.9	wasancharqanku maqanakuna p'unchaypi.
PSA.78.10	Dioswan trato ruwasqankuta mana waqaycharqankuchu,
PSA.78.10	nitaj yachachisqasnintapis junt'ayta munarqankuchu.
PSA.78.11	Astawanqa Diospa ruwasqasninmanta qonqaporqanku,
PSA.78.11	chay sumajkunata rikuchisqasninmantawan.
PSA.78.12	Diosqa tatasninkoj ñaupaqempi sumajkunata ruwarqa,
PSA.78.12	Egiptopi jallp'api kaj Zoán cheqapi.
PSA.78.13	Mar qochata iskayman khallarqa,
PSA.78.13	chaynintataj chimpaman chimpacherqa,
PSA.78.13	uj perqata jina yakuta sayachispa.
PSA.78.14	P'unchaypeqa phuyuwan pusarqa,
PSA.78.14	tutantaj nina k'anchaywan.
PSA.78.15	Ch'in pampapitaj rumi orqota iskayman ch'ejtarqa,
PSA.78.15	chaymanta ashkha yakuta ujyanankupaj qorqa.
PSA.78.16	Rumi orqomanta yakuta llojsichimorqa,
PSA.78.16	sinch'i mayu jina kanankamapuni.
PSA.78.17	Chaywampis, paykunaqa juchallikullarqankupuni,
PSA.78.17	patapi kaj Diospa contrampi oqharikorqanku
PSA.78.17	chay ch'in pampapi.
PSA.78.18	Diosta sonqonkupi tentarqanku,
PSA.78.18	munayninkuman jina mikhunata mañaspa.
PSA.78.19	Paypaj parlarqanku, nispa:
PSA.78.19	Atinmanchu Diosqa ch'in pampapi mikhunata qoyta?
PSA.78.20	Cheqapuni Diosqa rumi orqota ch'ejtarqa,
PSA.78.20	chaymantataj yaku llojserqa mayu jinapuni,
PSA.78.20	jallp'ataj llump'iykorqa.
PSA.78.20	Ayllunman atinmanchu qoyta t'antata, aychata?
PSA.78.21	Chayta uyarispa Señorqa phiñakorqa,
PSA.78.21	chay phiñakuynintaj nina jinapuni,
PSA.78.21	Jacobpa contrampi jap'iykukorqa.
PSA.78.22	Diospa mana atienekorqankuchoqa,
PSA.78.22	nitaj yanapaynimpipis creerqankuchoqa.
PSA.78.23	Chaywampis, Dios phuyusta kamacherqa,
PSA.78.23	cielo punkustataj kicharerqa.
PSA.78.24	Ayllun pataman paracherqa Maná nisqata,
PSA.78.24	cielomanta trigota mikhunankupaj.
PSA.78.25	Runaqa angelespa t'antankuta mikhorqa.
PSA.78.25	Diosninchej ashkha mikhunata qorqa.
PSA.78.26	Inti llojsimuynejmanta, uraynejmantawan wayrachimorqa,
PSA.78.26	Diosninchej atiyninwan chayachimorqa.
PSA.78.27	Aychata ayllumpaj parachimorqa.
PSA.78.27	p'isaqastapis mar t'iyuta jinapuni.
PSA.78.28	Diosninchej urmacherqa maypichus karqanku chayman,
PSA.78.28	toldosninkoj muyuyninman.
PSA.78.29	Mikhorqankutaj sajsakunankukama.
PSA.78.29	Ajinata Diosninchej munasqankuta junt'arqa.
PSA.78.30	Manaraj yarqhayninkumanta sajsakushajtinku,
PSA.78.30	mikhuypis simillankupiraj kashajtin,
PSA.78.31	Diospa phiñakuynin paykunaman chayarqa;
PSA.78.31	wañucherqataj aswan kallpayoj runasta,
PSA.78.31	Israelmanta aswan sumaj runasta.
PSA.78.32	Chaywampis, watejmanta juchallikullarqankutaj,
PSA.78.32	Diospa sumaj ruwasqasnimpi mana creerqankuchu.
PSA.78.33	Chayrayku, Dios paykunata mana kajman tukucherqa,
PSA.78.33	jatun llakiy chaupipi.
PSA.78.34	Dios wañuchejtin chaypacharaj mask'aj kanku,
PSA.78.34	payman kutirispa mana samarispa mask'aj kanku.
PSA.78.35	Chaypachataj patapi kaj Diosmanta yuyarikorqanku,
PSA.78.35	Pay pakakunanku, salvajninkutaj kasqanta.
PSA.78.36	Qallunkuwan, siminkuwantaj,
PSA.78.36	k'acha llullakuykunasta nej kanku.
PSA.78.37	Ni jayk'ajpis cheqan sonqoschu karqanku,
PSA.78.37	nitaj junt'arqankuchu trato ruwasqankutapis.
PSA.78.38	Diostaj paykunamanta khuyakoj,
PSA.78.38	sajra kayninkuta pampachaj paykunata mana tukuchispa;
PSA.78.38	ashkha kuti ithiricherqa phiñakuyninta,
PSA.78.38	manataj phiñakuywan atipachikorqachu.
PSA.78.39	Diosqa yuyarikorqa runalla kasqankuta,
PSA.78.39	wayra jina ripoj mana kutimoj.
PSA.78.40	Mashkha kutista Diospa contrampi sayaykorqanku.
PSA.78.40	Ch'in pampapitaj payta phiñacherqanku.
PSA.78.41	Watejmanta Diosta pruebaman churallarqankutaj.
PSA.78.41	Israelpa santonta llakicherqanku.
PSA.78.42	Mana uyarikorqankuchu jaqay p'unchaymanta,
PSA.78.42	Dios atiyninwan enemigosninmanta salvasqanta,
PSA.78.43	maypachachus jatuchaj señalesta t'ukunapaj jina ruwarqa
PSA.78.43	Egiptopi, Zoannejpi.
PSA.78.44	Chaypacha Egipto mayuta, yawarman tukucherqa.
PSA.78.44	Egipciostaj chay mayusmanta mana ujyayta aterqankuchu.
PSA.78.45	Chanta tukuy chay cheqaman ch'uspista,
PSA.78.45	k'aylankulasta ima junt'aykucherqa,
PSA.78.45	tukuy imatataj tukuchinankukama mikhorqanku.
PSA.78.46	Poqochisqankuta khuruswan mikhucherqa,
PSA.78.46	llank'asqankutataj langostaswan.
PSA.78.47	Uvas chajrasninkuta granizowan chinkachin,
PSA.78.47	higos sach'asninkutataj escarchawan.
PSA.78.48	Wakasninkuta, ovejasninkuta ima
PSA.78.48	granizowan, lliuj lliujkunawantaj wañuracherqa.
PSA.78.49	Paykunaj patankuman Diosqa k'arajta phiñakuspa,
PSA.78.49	apachimorqa phiñakuyta, sinch'i llakiyta,
PSA.78.49	rabiakuyta ima tukuchej sajra angelesta jina.
PSA.78.50	Phiñakuyninta kacharerqa.
PSA.78.50	Kausayninkuta mana perdonarqachu,
PSA.78.50	wañuymantaj paykunata jaywarqa.
PSA.78.51	Kikin Egiptopi kuraj wawasninkuta,
PSA.78.51	jinallataj uywasninkutapis wañuracherqa,
PSA.78.51	Campa miraynimpi kuraj kaj wawasninkuta.
PSA.78.52	Israel ayllunta uj tropa ovejasta jina orqhorqa,
PSA.78.52	ch'in pampanejta pusarqa.
PSA.78.53	Paykunata sumajta pusarqa mana manchachikunankupaj,
PSA.78.53	enemigosninkutataj mar qocha p'ampaykorqa.
PSA.78.54	Diosninchej ayllunta pusarqa santo llajtanman,
PSA.78.54	mayqentachus pay jap'ikorqa chay orqoman.
PSA.78.55	Diosta mana rejsej runasta, nacionesta ñaupaqenmanta
PSA.78.55	qharqorqa, jallp'asnintaj Israelpa ayllusninman
PSA.78.55	rak'irarqa; chaykunapitaj ch'ujllasninkupi paykunata kausacherqa.
PSA.78.56	Paykunataj patapi kaj Diosta pruebaman
PSA.78.56	churaspa phiñacherqanku,
PSA.78.56	kamachisqasnintapis mana kasorqankuchu.
PSA.78.57	Tatasninku kikillantaj Diosmanta karunchakunku,
PSA.78.57	manataj payta qhaterqankuchu,
PSA.78.57	wijch'uykakapunku uj mana allin arco jina.
PSA.78.58	Manakaj altaresninkuwan phiñacherqanku,
PSA.78.58	mana kaj dioskunata yupaychaspa tumpachikorqanku.
PSA.78.59	Diosninchej phiñakorqa kayta rikuspa,
PSA.78.59	Israeltataj manchayta chejnikorqa.
PSA.78.60	Chayrayku Silopi kaj santo wasinta saqerparerqa.
PSA.78.60	Chay wasintaj runas ukhupi karqa.
PSA.78.61	Atiyninta enemigosninwan jap'ichicherqa,
PSA.78.61	jinallataj jatun kaynintapis.
PSA.78.62	Espadawan ayllunta wañuracherqa,
PSA.78.62	chayaqempa contrampi phiñasqa kaspa.
PSA.78.63	Waynasqa ninawan ruphasqas wañorqanku.
PSA.78.63	Noviaspajpis mana casamiento takiy karqachu.
PSA.78.64	Sacerdotesqa espadaswan wañuchisqas karqanku,
PSA.78.64	viudastaj mana waqarikorqankuchu.
PSA.78.65	Mosqoymanta jinataj Señorqa rijch'arerqa,
PSA.78.65	sumajta maqanakoj runa vinowan machaykusqanmanta,
PSA.78.65	yuyayninman kutirispa qhawarin jinata.
PSA.78.66	Qhepamanta enemigosninta ayqecherqa,
PSA.78.66	p'enqaypitaj wiñaypaj rikhuricherqa.
PSA.78.67	Karuncharqa, Joséj ayllunta qhesacharqa,
PSA.78.67	Manataj Efraín ayllumanta ajllarqachu.
PSA.78.68	Ajllarqataj Judá aylluta,
PSA.78.68	munakusqan Sión orqotawan.
PSA.78.69	Diosta yupaychana wasita sayacherqa cielota jina,
PSA.78.69	jallp'ata jinataj wiñaypaj sayachin.
PSA.78.70	Kamachin Davidta ajllakorqa,
PSA.78.70	paytaj oveja michej karqa.
PSA.78.71	Oveja michejmanta orqhorqa,
PSA.78.71	ayllunta qhawanampaj, chayaqen Israel runasta.
PSA.78.72	Davidtaj Diospa ayllunta tukuy sonqo qhawarqa,
PSA.78.72	cheqantataj ñaupajman pusarqa.
PSA.79.1	Diosníy, waj naciones jallp'asniykiman yaykuykamunku.
PSA.79.1	Llimphu wasiykita ch'ichichanku.
PSA.79.1	Jerusalentataj raqayman tukuchinku.
PSA.79.2	Llimphu kamachisniykej ayasninta suweq'arasman,
PSA.79.2	phiña animalesman ima qaraykorqanku.
PSA.79.3	Yakuta jina yawarninkuta jich'anku tukuy Jerusalempi,
PSA.79.3	manataj pi p'ampaykoj karqachu.
PSA.79.4	Qayllaykupi kajkunaj asipayanan kayku,
PSA.79.4	muyuyniykupi kajkunaj asikunantaj.
PSA.79.5	Señorníy, mayk'ajkamataj phiñasqa kankiri?
PSA.79.5	Phiñakuyniykeqa nina jinallapunichu lauranqa?
PSA.79.6	Mana rejsisojkunaj nacionespa patanman phiñakuyniykita
PSA.79.6	chayachiy. Sutiykita mana oqharej nacionespa patanman ima.
PSA.79.7	Paykuna Jacobta tukucherqanku,
PSA.79.7	tukuy llajtataj ch'inman tukucherqanku.
PSA.79.8	Ama noqaykutaqa pagachiwaykuchu,
PSA.79.8	ñaupa tatasniykoj sajra ruwasqasninkumantaqa;
PSA.79.8	khuyakuyniyki usqhayllata noqaykupaj jamuchun,
PSA.79.8	imaraykuchus ancha llakisqas kashayku.
PSA.79.9	Salvawajniyku Dios, yanapawayku, librawayku,
PSA.79.9	juchasniykutataj pampachawayku sutiyki jatun kasqanrayku.
PSA.79.10	Qanta mana qhatisojkuna nenqanku:
PSA.79.10	Maypitaj Diosninku kashan?, nispa.
PSA.79.10	Kamachisniykej wañuyninmanta ayni kutichisqata rikuchiwayku,
PSA.79.10	Qanta mana qhatisojkunapis yachanankupaj.
PSA.79.11	Uyariy presochasqa runas waqaspa wañurasqankuta.
PSA.79.11	poqoynintaj Eufrates mayukama.
PSA.79.12	Señorníy, qayllaykupi kajkunaman,
PSA.79.12	qanchis kutita aynita kutichiy,
PSA.79.12	contraykipi millayta juchallikusqankumanta.
PSA.79.13	Noqaykurí aylluyki kayku,
PSA.79.13	q'omer pampasniykimanta ovejasniyki.
PSA.79.13	Graciasta qollasqaykupuni.
PSA.79.13	Takisqaykutaj qanta yupaychaspa,
PSA.79.13	wiñaypa wiñaynimpaj.
PSA.80.1	Israelta michej, uyariy,
PSA.80.1	José aylluta tropaykita jina pusanki,
PSA.80.1	querubinespa patampi tiyakoj k'anchaykamuy.
PSA.80.2	Rijch'ariy Efraimpa, Benjamimpa, Manasespa ñaupaqempi ima;
PSA.80.2	jamuspataj atiyniykiwan salvawayku.
PSA.80.3	Diosníy, munay ari ñaupaj kasqaykuman kutinaykuta,
PSA.80.3	k'acha ñawiwantaj qhawariwayku, salvasqastaj kasqayku.
PSA.80.4	Señor, Tukuy Atiyniyoj Dios,
PSA.80.4	mayk'ajkamataj phiñasqa kanki,
PSA.80.4	aylluykej mañakusqanmantari?
PSA.80.5	Waqayniykuta mikhuchiwayku,
PSA.80.5	jik'un jik'unta waqasqaykutataj ashkhata ujyachiwayku.
PSA.80.6	Qayllaykupi kajkunaj kusipayananta ruwawayku,
PSA.80.6	enemigosniykutaj noqaykumanta asikunku.
PSA.80.7	Tukuy Atiyniyoj Diosníy,
PSA.80.7	munay ari ñaupaj kasqaykuman kutirinaykuta.
PSA.80.7	Allin ñawiwan qhawawayku, salvasqataj kasqayku.
PSA.80.8	Egiptomanta uj uvas sach'ata orqhorqanki.
PSA.80.8	Qanta mana rejsisoj nacionesta wijch'orqanki,
PSA.80.8	chaymantaj plantaykorqanki.
PSA.80.9	Jallp'ata picharqanki,
PSA.80.9	chay uvas sach'ataj saphichakorqa,
PSA.80.9	tukuy suyuntinmantaj junt'aykorqa.
PSA.80.10	Orqosta llanthuwan qhataykorqa.
PSA.80.10	Aswan jatun cedro sach'astapis atiparqa.
PSA.80.11	Mar qochakama ramasnin chayarqa,
PSA.80.11	poqoynintaj Eufrates mayukama.
PSA.80.12	Imaraykutaj cerconta urmacherqanki,
PSA.80.12	ñan purejkuna poqoyninta p'itinankupajri?
PSA.80.13	K'ita khuchis, phiña animales oqoykapunku uvas chajraykita.
PSA.80.14	Atiyniyoj Dios, kutirimullay ari,
PSA.80.14	cielomantapacha qhawarimullayña.
PSA.80.14	Sonqoykita nanachikuspa watukapullayña kay uvas chajraykita.
PSA.80.15	Qan kikiyki plantasqaykita,
PSA.80.15	q'erqemojkunata sumajta wiñachisqaykita.
PSA.80.16	Sinch'i phiñakuyniykiwan qan tukuchiy,
PSA.80.16	chay k'utojkunata, ruphachejkunatawan.
PSA.80.17	Yanapaytaj ajllasqayki runata,
PSA.80.17	qampaj ajllakusqayki runaj churinta.
PSA.80.18	Manaña jayk'ajpis qanmanta karunchakusqaykuchu.
PSA.80.18	Kausayta qowayku, qanllatapunitaj wajyakusqayku.
PSA.80.19	Atiyniyoj Señor Diosniyku,
PSA.80.19	imaynachus kasqaykuman kutirichiwayku.
PSA.80.19	Khuyakuyniykiwan qhawamuwayku, salvasqastaj kasqayku.
PSA.81.1	Kusikuywan Diosman takiychej,
PSA.81.1	payqa kallpanchej;
PSA.81.1	Kusikuywan qhaparispa
PSA.81.1	Jacobpa Diosninta jatunchaychej.
PSA.81.2	Takiychej tamborwan, arpawan,
PSA.81.2	charangoj misk'i waqayninwan ima.
PSA.81.3	Putututa waqachiychej mosoj killa chayamojtin,
PSA.81.3	jinallatajpura kajtimpis,
PSA.81.3	chay diaqa jatun p'unchayninchej.
PSA.81.4	Kay kamachiytaqa
PSA.81.4	Jacobpa Diosnin Israelman qorqa.
PSA.81.5	Chaytataj Diosninchej Joseman qosqa
PSA.81.5	Egiptomanta orqhomushaspa.
PSA.81.5	Uj mana rejsisqa parlayta uyarerqani.
PSA.81.6	Wasaykimanta q'epita qhechorqayki,
PSA.81.6	sinch'i llank'aymanta orqhorqayki.
PSA.81.7	Llakiyniykipi wajyawarqanki, noqataj librarqayki,
PSA.81.7	qhon qhon phuyu ukhumanta kutichimorqayki.
PSA.81.7	Meriba yaku chimpapi probarqayki.
PSA.81.8	Uyariy, ayllúy, kay k'amisusqayta,
PSA.81.8	Israel, allin kanman kasunawaykeqa.
PSA.81.9	Ama waj dioskunayojqa kaychejchu.
PSA.81.9	Ama waj dioskunataqa yupaychaychejchu.
PSA.81.10	Noqa Señor Diosniykichej kani.
PSA.81.10	Noqa orqhorqaykichej Egipto jallp'amanta.
PSA.81.10	Simiykita kichariy, noqataj,
PSA.81.10	munayniykita junt'asaj.
PSA.81.11	Aylluy mana uyariwarqachu;
PSA.81.11	Israelqa mana kasukuwarqachu.
PSA.81.12	Chayrayku munasqampi saqerqani;
PSA.81.12	yuyasqankuman jinataj kausarqanku.
PSA.81.13	Aylluychus uyarinman karqa chayqa,
PSA.81.13	Israeltajchus ñankunasniyta qhatinman karqa chayqa.
PSA.81.14	Uj ratollapi noqaqa,
PSA.81.14	enemigosninta urmachiyman karqa,
PSA.81.14	jasut'iymantaj karqa llakichejkunata.
PSA.81.15	Señorta chejnikojkunaqa ñaupaqenman mancharisqas urmankuman.
PSA.81.15	Juchachasqa kasqankutaj mana tukukuyniyoj kanman.
PSA.81.16	Diostaj aswan sumaj trigota ayllunman mikhuchinman.
PSA.81.16	Rumimanta orqhosqa misk'itaj sajsachinman.
PSA.82.1	Diosninchej dioskunaj tantakuyninkupi kashan,
PSA.82.1	paykunata juchachanampaj.
PSA.82.2	Jayk'ajkamataj qankunaqa, cheqan kajman
PSA.82.2	jina mana cheqanchankichejchu,
PSA.82.2	sajra kajkunamantaj kutikunkichejri?
PSA.82.3	Justiciata ruwaychej pisi kallpayojkunaman,
PSA.82.3	wajchasman ima.
PSA.82.3	Justiciata ruwaychej llakisqasman, mana kallpayojkunamampis.
PSA.82.4	Libraychej pisi kallpayojkunata.
PSA.82.4	Mana kapuyniyojtapis libraychej,
PSA.82.4	sajra runasmantataj jark'aychej.
PSA.82.5	Qankunaqa mana yachankichejchu,
PSA.82.5	nitaj manchankichejchu; laqhapi purishankichej.
PSA.82.5	Kay jallp'aj cimientosnintaj kharkatinku.
PSA.82.6	Noqa nerqani qankunaqa dioskuna kasqaykichejta;
PSA.82.6	tukuytaj jatun Diospa wawasnin kasqaykichejta.
PSA.82.7	Chaywampis, tukuy runa jinalla wañunkichej;
PSA.82.7	tukuy sajra kamachej jinallataj wañunkichej.
PSA.82.8	Sayarikuy, Diosníy, kay jallp'ata cheqanchay.
PSA.82.8	Tukuy nacionesta jap'ikapunayki tiyan.
PSA.83.1	Diosníy, ama ch'inllaqa qhepakuychu,
PSA.83.1	amapuni ch'inlla pachampi kaychu.
PSA.83.2	Qhaway ari enemigosniykita, chejnikususpa
PSA.83.2	qhollpikunku, contraykipitaj sayaykunku.
PSA.83.3	Ch'ajwasta paykuna sapallanku pakaypi wakichikunku.
PSA.83.3	Aylluykej contrampi, jark'akusqasniykej contrampi.
PSA.83.4	Jamuspa tukuchiyta munawanchej,
PSA.83.4	amaña llajta jina kananchejpaj,
PSA.83.4	amaña Israel suti uyarisqa kanampaj.
PSA.83.5	Uj tratota contraykipi ruwanku,
PSA.83.5	uj runa jinalla oqharikunku:
PSA.83.6	Edommanta, Ismaelmanta kajkuna, Agarmanta,
PSA.83.6	Agarpa miraynimpis,
PSA.83.7	Gebalmanta, Amonmanta, Amalecmanta,
PSA.83.7	filisteosmanta, Tiropi tiyakojkuna ima.
PSA.83.8	Asiriospis paykunawan tantakunku;
PSA.83.8	paykunaqa Lotpa mirayninmanta paña makisnin jina kanku.
PSA.83.9	Paykunatawan ruway imaynatachus,
PSA.83.9	Madianta ruwarqanki jinata.
PSA.83.9	imaynatachus Sisarata ruwarqanki ajinata;
PSA.83.9	imaynatachus Cisón wayq'opi Jabintapis
PSA.83.9	ruwarqanki ajinata.
PSA.83.10	Paykunaqa Endorpi t'unasqas karqanku,
PSA.83.10	wanu jallp'amantaj tukuchisqas karqanku.
PSA.83.11	Ruway ari imaynatachus kuraj runasnin Oredta,
PSA.83.11	Zeedta ruwarqanki ajinata.
PSA.83.11	Ruway ari kamachejkunasninkuta, imaynatachus
PSA.83.11	Zalmunata ruwarqanki ajinata.
PSA.83.12	Paykuna Diospa tiyakunasninta
PSA.83.12	jap'ikapuyta munarqanku.
PSA.83.13	Diosníy, muyoj wayrata jina paykunataqa ruway,
PSA.83.13	wayrawan apachikoj ch'aki laqhesta jina.
PSA.83.14	Imaynatachus orqos sach'asta nina ruphaykun,
PSA.83.14	orqotataj lauray q'olaykun ajinata.
PSA.83.15	Ajinata qhatiykachay llojlla paraykiwan.
PSA.83.15	Sinch'i muyoj wayraykiwan kharkatichiy.
PSA.83.16	Sinch'ita p'enqaykuchiy, Señor, qanta mask'asunankupaj.
PSA.83.17	Paykunaqa p'enqaypipuni kachunku;
PSA.83.17	p'enqaypi kachunku, wañuchunkutaj.
PSA.83.18	Yachachunku qanlla Señor kasqaykita,
PSA.83.18	qanllapuni patapi kaj Dios tukuy kay pachapi kasqaykita.
PSA.84.1	Manchay k'achitu tiyakuna wasiykeqa,
PSA.84.1	Tukuy Atiyniyoj Señorníy.
PSA.84.2	May jinatapuni munani usqhayllata
PSA.84.2	wasiykej patiosnimpi kayta;
PSA.84.2	tukuy sonqoywan, tukuy aychaywan,
PSA.84.2	kausayta qoj Diosman takini.
PSA.84.3	Phichitankaspis, para p'isqospis,
PSA.84.3	altaresniykipi tiyakunankupaj wasita tarinku,
PSA.84.3	chaypi irpitasninkupaj thapachakunankupaj.
PSA.84.3	Tukuy Atiyniyoj Señor, Reyníy, Diosniytaj.
PSA.84.4	Kusisqas kanku wasiykipi kausakojkunaqa.
PSA.84.4	Paykunaqa mana samarispa yupaychasonqanku.
PSA.84.5	Kusisqas kanku qampi yanapata tarejkunaqa,
PSA.84.5	pikunachus orqoykikama chayayta munanku chaykuna.
PSA.84.6	Waqay llakiy valleta pasashaspa,
PSA.84.6	yaku juturiman tukuchenqanku,
PSA.84.6	parataj tukuy allinkunawan junt'achenqa.
PSA.84.7	Paykunaj kallpankoqa yapakonqa,
PSA.84.7	Siompitaj jatun Diosta rikonqanku.
PSA.84.8	Janaj pacha Tukuy Atiyniyoj Señor,
PSA.84.8	Jacobpa Diosnin, uyariy mañakususqayta.
PSA.84.9	Diosníy, jark'awajniyku,
PSA.84.9	allin ñawiwan qhaway qampaj ajllakusqaykita rey kanampaj.
PSA.84.10	Aswan sumaj uj p'unchay patiosniykipi kayqa,
PSA.84.10	waranqa p'unchaykunata karupi kajmantaqa.
PSA.84.10	Astawanqa munayman Diospa wasinta qhawaspa tiyakuyta
PSA.84.10	sajra cheqaspi tiyakunaymantaqa.
PSA.84.11	Señor Diosqa k'anchawanchej,
PSA.84.11	waqaychawanchejtaj. Señorqa munakun qhawantaj
PSA.84.11	llimphu sonqo kausakojkunata
PSA.84.11	tukuy ima allintataj paykunaman qollampuni.
PSA.84.12	Tukuy Atiyniyoj Señor,
PSA.84.12	may kusisqas kanku qampi atienekojkunaqa.
PSA.85.1	Señor, qanqa may k'acha kanki kay aylluykiwan,
PSA.85.1	Israelman kusikuyta kutichinki.
PSA.85.2	Aylluykej sajra kayninta perdonanki,
PSA.85.2	tukuy juchasnintapis pampachanki.
PSA.85.3	Tukuy sinch'i phiñakuyniykipis chinkapun,
PSA.85.3	k'araj phiñakuyniykitaj tiyaykun.
PSA.85.4	Salvawajniyku Dios,
PSA.85.4	salvawayku kunampis ari,
PSA.85.4	amañataj noqaykupaj phiñasqa kaychu.
PSA.85.5	Wiñaypajchu noqaykupaj phiñasqa kanki?
PSA.85.6	Manachu watejmanta kausayta qowasqayku,
PSA.85.6	aylluyki qanrayku kusikunampaj?
PSA.85.7	Señor, munakuyniykita
PSA.85.7	rikuchiwayku, salvawaykutaj.
PSA.85.8	Uyarisaj imatachus Señor parlanqa chayta.
PSA.85.8	Payqa sonqo tiyakuymanta ayllunman parlanqa,
PSA.85.8	Payqa qhatejkunaman ama watejmanta
PSA.85.8	musphaykachanankupaj.
PSA.85.9	Cheqamanta Diosqa payllapipuni kashan,
PSA.85.9	payta munakojkunata salvanampaj;
PSA.85.9	paypa k'acha kaynintaj jallp'anchejpi kanqa.
PSA.85.10	Munakuywan cheqa kajwan tinkonqanku,
PSA.85.10	cheqan kaywan, sonqo tiyasqa kaywan ujchakonqanku.
PSA.85.11	Cheqa kajqa jallp'amanta p'utumonqa,
PSA.85.11	cheqan kajtaj cielomanta qhawamonqa.
PSA.85.12	Señorpuni parachimonqa,
PSA.85.12	jallp'anchejtaj poqoyniyoj kanqa.
PSA.85.13	Cheqan kajqa Señorpa ñaupaqenta renqa,
PSA.85.13	ñantataj wakichenqa.
PSA.86.1	Señorníy, uyarillaway,
PSA.86.1	imaraykuchus ancha llakisqa, wajchataj kani.
PSA.86.2	Jark'away, imaraykuchus qanllata qhatikuyki.
PSA.86.2	Qan Diosniy kanki;
PSA.86.2	Qampi atienekoj kamachiykita salvaway ari.
PSA.86.3	Señor, khuyakuy noqamanta,
PSA.86.3	qanta tukuy p'unchay wajyakuyki.
PSA.86.4	Señor, kusichiy kay kamachiykej sonqonta,
PSA.86.4	imaraykuchus qanman sonqoyta oqharini.
PSA.86.5	Qanqa k'acha kanki, perdonankitaj,
PSA.86.5	qanta wajyakojkunapaj jatun munakuyniyoj kanki.
PSA.86.6	Señor, uyariy mañakusqasuyta;
PSA.86.6	mañakusqaytaqa uyarillaway.
PSA.86.7	Llakiyniypeqa qanta qhaparikuyki,
PSA.86.7	qantaj uyariwanki.
PSA.86.8	Señor, qan jina Diosqa mana kanchu,
PSA.86.8	ruwasqasniyki jinaqa mana kanchu.
PSA.86.9	Señor, tukuy nacionesta qan sayachinki,
PSA.86.9	tukuyninkutaj qanta yupaychasonqanku,
PSA.86.9	sutiykitataj jatunchanqanku.
PSA.86.10	Qanlla Dios kanki.
PSA.86.10	Jatun kanki, may t'ukuna imastataj ruwanki.
PSA.86.11	Señor ñanniykita yachachiway.
PSA.86.11	Noqa chaynillantapuni purinaypaj,
PSA.86.11	sonqoytaj sutiykita waqaychan.
PSA.86.12	Señor Diosníy, tukuy sonqoywan yupaychasqayki,
PSA.86.12	jatun sutiykitataj oqharisajpuni.
PSA.86.13	Munakuyniykeqa noqapaj jatun,
PSA.86.13	salvawanki sepulturaman urmanaymanta.
PSA.86.14	Diosníy, may kasqankuta yuyakojkunaqa contraypi oqharikuspa
PSA.86.14	wañuchiyta munawanku; mana qanmanta yuyarikunkuchu.
PSA.86.15	Qanrí, Señor, llamp'u sonqoyoj Dios kanki,
PSA.86.15	pacienciayoj, jatun munakuyniyoj, cheqantaj.
PSA.86.16	Qhawariway, noqamanta khuyakuway,
PSA.86.16	kallpachaway, salvawaytaj kay kamachiykita.
PSA.86.17	Noqawan k'acha kasqaykita sut'inchaway.
PSA.86.17	Chayta rikuspataj, p'enqachikuchunku
PSA.86.17	chejnikuwajkunaqa.
PSA.86.17	Qan, Señor, sonqochawanki, yanapawankitaj.
PSA.87.1	Diospa llajtampa cimientosnenqa,
PSA.87.1	santo orqokunapi sayachisqas kanku.
PSA.87.2	Señorqa Siompa punkusninta munakun,
PSA.87.2	Jacobpa tukuy wasinmanta astawan.
PSA.87.3	Diospa llajtan, may k'acha imasta qanmanta nisunku.
PSA.87.4	Rejsiwaj llajtamanta sutisninta oqhariyman:
PSA.87.4	Egiptota, Babiloniata, Filisteata, Tirota,
PSA.87.4	Etiopiatawan, tukuy chaykuna qanmanta llojserqanku.
PSA.87.5	Sión llajtamantaqa nenqanku:
PSA.87.5	kaypis jaqaypis chaymanta llojserqanku.
PSA.87.5	Kikin patapi kaj Diospuni sayacherqa.
PSA.87.6	Señorqa libropi qelqan.
PSA.87.6	Chaypi churasqa kashan llajtaspa sutisnin.
PSA.87.6	Kay chaymanta llojsin, nispa.
PSA.87.7	Takejkuna tusojkunapis ninku:
PSA.87.7	Tukuy juturisneyqa qampi kashan.
PSA.88.1	Salvawajníy, Señor Diosníy,
PSA.88.1	tuta p'unchay ñaupaqeykipi mañakuyki.
PSA.88.2	Uyarillaway mañakusqayta,
PSA.88.2	qhaparikusqaytapis uyarillaway.
PSA.88.3	Chay jinatapuni mana allin kajkuna chayamuwanku,
PSA.88.3	wañuy patapiña kashani.
PSA.88.4	Wañusqaswan yupasqaña kani,
PSA.88.4	mana kallpayoj runa jina rikhurini.
PSA.88.5	Ayaswan khuska wijch'usqa kani.
PSA.88.5	Maqanakupi wañusqa jina p'ampasqa kani.
PSA.88.5	Chaykunamantaqa qan manaña yuyarikunkichu,
PSA.88.5	makiykimanta qhechusqa kasqayrayku.
PSA.88.6	Uj ukhu t'oqoman wijch'uykuwanki,
PSA.88.6	ukhuspi laqha cheqaman.
PSA.88.7	Phiñakuyniykita noqapi thasnukunki,
PSA.88.7	ashkha llakiy uraman chinkaykuchiwanki.
PSA.88.8	Kausaqesniywantaj saqerparichiwanki.
PSA.88.8	Paykunapajqa millachikunanku kani.
PSA.88.8	Wisq'asqa kani, manataj ayqeyta atinichu.
PSA.88.9	Chhikata waqasqaypi ñawisneyqa chharpuña.
PSA.88.9	Sapa p'unchay qanta wajyakuyki, Señor,
PSA.88.9	makisniyta qanman oqharispa.
PSA.88.10	Wañusqaspajqa t'ukuna imasta ruwayta atiwajchu?
PSA.88.10	Wañusqasqa agradecekunankupaj sayarimunkumanchu?
PSA.88.11	Munakuyniykimanta, cheqa kayniykimantawan,
PSA.88.11	sepulturapi wañusqasqa ukhupi parlankumanchu?
PSA.88.12	Chay laqhapi t'ukuna ruwasqasniyki rejsisqachu kanman?
PSA.88.12	Cheqa kayniykipis qonqasqa jallp'api rejsisqachu kanman?
PSA.88.13	Noqatajrí Señor qanta qhaparikuyki,
PSA.88.13	tutamantaqa mañakusqayta qanman chayachiyki.
PSA.88.14	Imaraykutaj qhesachawanki, Señor.
PSA.88.14	Imaraykutaj noqamanta pakakunkiri?
PSA.88.15	Wayna kasqaymantapacha llakisqa, wajchataj kani.
PSA.88.15	Manchachiyniykiwan manchasqaña kani.
PSA.88.16	Sinch'i phiñakuyniykeqa patayta wasarin,
PSA.88.16	manchachiyniykitaj ñit'iwan.
PSA.88.17	Tuta p'unchay muyuykuwan,
PSA.88.17	yakupis tukuy imata wasarinman jina.
PSA.88.18	Noqamanta rejsisqasniyta, kausaqesniytawan
PSA.88.18	karunchanki; kunantaj laqhallaña kausaqeyqa.
PSA.89.1	Sapa kuti Señorpa khuyakuyninmanta takillasajpuni.
PSA.89.1	Runa mitamanta runa mitakama cheqan kasqaykimanta
PSA.89.1	simiywan willasajpuni.
PSA.89.2	Qhaparispa willasaj munakuyniykeqa wiñaypaj kasqanta;
PSA.89.2	janaj pachankunapi cheqa kayniykita,
PSA.89.2	sumajta sayachinki.
PSA.89.3	Nerqanki: Ajllasqaywan uj tratota ruwarqani.
PSA.89.3	Kamachiy Davidman jurarqani:
PSA.89.4	Qampa mirayniykita wiñaypaj sayachisaj,
PSA.89.4	tiyanaykitaj wiñaypaj kanqa, nispa.
PSA.89.5	Señorníy, cielopi tukuy kajkuna,
PSA.89.5	sumaj ruwasqasninkurayku, cheqan kasqaykimantawan
PSA.89.5	jatunchasonqanku, ajllakusqasniykej tantakuynimpi.
PSA.89.6	Ni ima diospis, ni pipis cielopi kajkunamanta,
PSA.89.6	qan jinata kanchu, Señor.
PSA.89.7	Qanqa Diosmin kanki, manchachikunataj,
PSA.89.7	cielopi kausajkunawan muyurisqa.
PSA.89.8	Señor Tukuy Atiyniyoj Dios.
PSA.89.8	Pitaj qan jina atiyniyojri?
PSA.89.8	Cheqa kaywan muyuykusqa kanki.
PSA.89.8	Manataj qan jinaqa pipis kanchu.
PSA.89.9	Phiña mar qochata qan kamachinki,
PSA.89.9	wayrawan qhollchoqeyajtimpis qan tiyaykuchinki.
PSA.89.10	Mar qochapi jatun sierpeta ñat'orqanki uj ayata jina.
PSA.89.10	Enemigosniykitataj makiykej kallpanwan ch'eqeracherqanki.
PSA.89.11	Cielopis jallp'apis qampata kanku.
PSA.89.11	Qan kay pachata ruwarqanki,
PSA.89.11	tukuy ima chaypi kajtapis.
PSA.89.12	Qan ruwarqanki uray ladota, pata ladotapis.
PSA.89.12	Tabor orqowan, Hermón orqowampis,
PSA.89.12	kusisqas sutiykiman takinku.
PSA.89.13	Makisniyki sinch'i atiyniyoj,
PSA.89.13	Paña makiykeqa kallpayoj, atipantaj.
PSA.89.14	Tiyanaykeqa justiciawan cheqan kajpi sayachisqa;
PSA.89.14	munakuywan cheqa kaywantaj ñaupaqeykitapuni rinku.
PSA.89.15	Sutiykita yupaychaj aylloqa kusikuyniyojmin.
PSA.89.15	Señor, uyaykej k'anchasqampitaj purinku.
PSA.89.16	Sutiykipitaj tukuy p'unchay kusikonqa,
PSA.89.16	cheqan kasqaykiwantaj kusikun.
PSA.89.17	Cheqamanta qan kanki chay aylloj kallpan,
PSA.89.17	k'acha kaynintaj; qampa munayniykirayku
PSA.89.17	atiyniyku yapakun.
PSA.89.18	Señorqa jark'awajninchej,
PSA.89.18	Israelpi ajllasqa reyninchej.
PSA.89.19	Unayña ajllasqaykiman parlarqanki uj rikuypi jina,
PSA.89.19	qanta qhatisojkunatataj nerqanki:
PSA.89.19	Uj wapu runata aylluymanta ajllakuni,
PSA.89.19	payta pataman oqharerqani, yanaparqanitaj.
PSA.89.20	David kamachiyta tarerqani.
PSA.89.20	Payta ajllaspa sumaj aceitewan jawerqani.
PSA.89.21	Paytaqa yanapasajpuni,
PSA.89.21	atiyniywantaj kallpachasaj.
PSA.89.22	Enemigosnenqa mana yaykuykonqankuchu;
PSA.89.22	sajrakunataj mana payta atipanqankuchu.
PSA.89.23	Manachayqa enemigosninta rikunankuta t'ojsisaj,
PSA.89.23	payta chejnikojkunatapis t'unaykusaj.
PSA.89.24	Cheqa kayninwan munakuyninwantaj paywan kanqa.
PSA.89.24	Noqaraykutaj atiynin yapakonqa.
PSA.89.25	Mediterraneomantapacha Eufrates mayukama
PSA.89.25	sayachisaj atiyninta.
PSA.89.26	Pay niwanqa: Qan tatay kanki;
PSA.89.26	Diosniy kanki, salvawajniy, jark'akuwajniytaj, nispa.
PSA.89.27	Noqataj ruwasaj pay kuraj wawa kananta,
PSA.89.27	tukuy reyespa patampa kanqa.
PSA.89.28	Paypaj munakuynenqa kallanqapuni.
PSA.89.28	Paywan trato ruwasqaypis kikillampuni kanqa.
PSA.89.29	Paypa mirayninmanta kajqa kamachenqapuni
PSA.89.29	janaj pacha kanankama.
PSA.89.30	Yachachisqasniytachus paykuna mana junt'ankuman chayqa,
PSA.89.30	kamachisqasniyman jinachus mana kausanqanku chayqa,
PSA.89.31	kamachisqasniytachus p'akinkuman chayqa,
PSA.89.31	manataj kamachisqasniyta junt'ankumanchu chayqa,
PSA.89.32	sajra kasqankuta mana uyariyta munasqankutawan, jasut'isaj,
PSA.89.32	k'aspiwan jasut'isaj.
PSA.89.33	Chaywampis Davidta munakullasajpuni,
PSA.89.33	paywan trato ruwasqaymantapis yuyarikullasajpuni.
PSA.89.34	Trato ruwasqaytaqa manapuni p'akisajchu,
PSA.89.34	palabrayta junt'asajpuni.
PSA.89.35	Uj pacha cheqan kayniywan jurarqani,
PSA.89.35	manataj Davidman llullakusajchu.
PSA.89.36	Paypa miraynintaj wiñaypaj sayachisqa kanqa,
PSA.89.36	tiyanantaj kallanqapuni inti jina ñaupaqeypi.
PSA.89.37	Killa jina wiñaypaj sayanqa,
PSA.89.37	janaj pachapi killaqa allin testigo sayan ajina.
PSA.89.38	Chaywampis, qanqa ajllakusqaykita qhesachanki,
PSA.89.38	pisipitaj qhawarqanki,
PSA.89.38	paywantaj phiñakorqanki.
PSA.89.39	Kamachiykiwan trato ruwasqaykita p'akinki,
PSA.89.39	pilluntataj pampaman choqanki.
PSA.89.40	Tukuy perqasninkuta jusk'uranki,
PSA.89.40	llajtasninkutapis raqaykunaman tukuchinki.
PSA.89.41	Tukuy chaynejta purejkuna suwanku,
PSA.89.41	qayllasnimpi kajkunataj asipayanku.
PSA.89.42	Qan enemigosninwan atipacherqanki,
PSA.89.42	contrariosnintataj mayta kusicherqanki.
PSA.89.43	Espadanta muthuman tukucherqanki,
PSA.89.43	manataj maqanakupi yanaparqankichu.
PSA.89.44	Atiyninta qhechorqanki,
PSA.89.44	tiyananmanta pampaman wijch'orqanki.
PSA.89.45	Ashkha watas kausananta qhechorqanki,
PSA.89.45	p'enqaywantaj junt'achinki.
PSA.89.46	Señorníy,
PSA.89.46	Mayk'ajkamataj pakakunkiri?
PSA.89.46	Mayk'ajkamataj phiñakuyniyki nina jina k'ajanqari?
PSA.89.47	Señor, yuyariy pisillata kausanay kasqanta.
PSA.89.47	Pisi kausayniyojta runataqa ruwarqanki.
PSA.89.48	Ni pipis kausallanmanchu mana wañuspaqa,
PSA.89.48	ni pipis ayqenmanchu sepulturamantaqa.
PSA.89.49	Señor, maypitaj kashan ñaupa munakuyniykiri?
PSA.89.49	Cheqa kayniykirayku Davidman nisqaykiri?
PSA.89.50	Señor, yuyarikuy kamachisniykita enemigos toreasqankuta,
PSA.89.50	noqataj sonqoypi apani tukuy asipayawasqankuta.
PSA.89.51	Señor, chay jinata enemigosniykeqa qhesachawanku,
PSA.89.51	mayllapipis chay jinata ajllasqaykitapis qhesachanku.
PSA.89.52	Wiñaypaj Señorqa yupaychasqa kachun.
PSA.89.52	Ajina kachun.
PSA.90.1	Señor, qanmin pakakunayku kanki
PSA.90.1	tukuy mitakunapi.
PSA.90.2	Manaraj orqos ruwakushajtin,
PSA.90.2	nitaj jallp'apis, mundopis kashajtin,
PSA.90.2	ñaupajmantapachaña, wiñaykamapis, qan Dios kanki.
PSA.90.3	Qanqa ruwanki runa jallp'aman tukunanta;
PSA.90.3	runas, jallp'aman tukuychej, nispa.
PSA.90.4	Cheqamanta waranqa watas qampajqa,
PSA.90.4	qayna jinalla, uj día jinalla,
PSA.90.4	qayna p'unchaypis kanman jinalla,
PSA.90.4	ch'isi horas jinalla.
PSA.90.5	Mosqoypi jinalla runasta apakapunki.
PSA.90.5	Paykuna sut'iyayta wiñaj qhora jinalla kanku.
PSA.90.6	Tutamanta p'utuspa t'ikaj qhora jinalla kanku;
PSA.90.6	ch'isiyaytataj ñawin ch'akipun jina.
PSA.90.7	Cheqamanta phiñakuyniykeqa wañunayachiwayku,
PSA.90.7	t'ukushajtataj saqewayku.
PSA.90.8	Sajra kayniykoqa qampa ñaupaqeykipi kashan.
PSA.90.8	Pakaypi juchallisqaykupis ñawisniykipi kashan.
PSA.90.9	Cheqamanta tukuy kausayniykoqa,
PSA.90.9	phiñakuyniykirayku tukukapun,
PSA.90.9	watasniykoqa samay jinalla chinkapun.
PSA.90.10	Qanchis chunka watata kausayku;
PSA.90.10	aswan kallpayojkunarí pusaj chunkata.
PSA.90.10	Chay jina kausayniyoj kayqa llakiyllata,
PSA.90.10	ñak'ariyllata apamun.
PSA.90.10	Watasqa usqhayllata chinkanku
PSA.90.10	noqayku jinallataj.
PSA.90.11	Pitaj yachan phiñakuyniykej atiyninta?
PSA.90.11	Pitaj yachan phiñakuyniyki mayk'ajkamachus kasqantari?
PSA.90.12	Yachachiwayku p'unchaykunasniykuta allinta yupayta,
PSA.90.12	yuyayniyoj sonqota jap'inaykupaj.
PSA.90.13	Señor, noqaykuman kutirimpuy.
PSA.90.13	Mashkha unaytataj suyankiri?
PSA.90.13	Kay kamachiykitaqa khuyakuy.
PSA.90.14	Tutamanta munakuyniykiwan samachiwayku,
PSA.90.14	kusisqastaj takisqayku tukuy kausayniykupi.
PSA.90.15	Chhika kusikuy watasta qowayku,
PSA.90.15	chhika llakiy watasta kasqaykuman jina.
PSA.90.16	Kamachisniykiman ruwasqaykita rikuchiy,
PSA.90.16	atiyniykitataj wawasniykuman rikuchiy.
PSA.90.17	Señor Diosniykojpa k'acha kaynin,
PSA.90.17	noqaykuwampuni kachun.
PSA.90.17	Señor, makisniykoj ruwasqasninta sayachipuwayku;
PSA.90.17	makisniykoj ruwasqasninta sayachipuwaykupuni.
PSA.91.1	Patapi kaj Diospa jark'asqan kausakojqa,
PSA.91.1	Tukuy Atiyniyoj Diospa llanthumpi pakakojqa.
PSA.91.2	Señorman nin: Qan kanki pakakunay,
PSA.91.2	jatun wasiy, Diosniytaj,
PSA.91.2	qampi suyakusaj.
PSA.91.3	Paylla librasuyta atisunki,
PSA.91.3	tukuy pakasqa tojllasmanta,
PSA.91.3	wañuchej onqoykunamantawan.
PSA.91.4	Lijrasninwan qhataykusonqa;
PSA.91.4	chay urapi sumaj pakasqa kanki,
PSA.91.4	cheqa kaynintaj jark'asonqa.
PSA.91.5	Ama tutapi manchachikunasmanta manchachikuychu,
PSA.91.5	nitaj p'unchaypi kacharimusqa flechastapis.
PSA.91.6	Nitaj laqhawan chayamoj onqoymantapis,
PSA.91.6	nitaj chaupi p'unchaypi tukuchej onqoymantapis.
PSA.91.7	Waranqa wañusqas urmanqanku lloq'e ladoykiman,
PSA.91.7	chunka waranqataj paña ladoykiman.
PSA.91.7	Chaywampis, qantaqa mana imanasonqachu.
PSA.91.8	Cheqamanta chaykunataqa qhawallanki.
PSA.91.8	Rikunkichej sajra runas ruwasqankuman jina, payta jap'ejta.
PSA.91.9	Señorpi atienekusqaykirayku,
PSA.91.9	jatun Diosta jark'akunaykipaj churakusqaykirayku,
PSA.91.10	mana ima sajra kajpis wasiykiman chayamusonqachu,
PSA.91.10	nitaj onqoypis wasiykiman yaykumusonqachu.
PSA.91.11	Pay angelesninta kamachenqa,
PSA.91.11	maymampis rejtiyki qhawasunankupaj.
PSA.91.12	Makisninkupi apasonqanku,
PSA.91.12	ama ima rumipipis misk'akunaykipaj.
PSA.91.13	Katarej patantapis purinki.
PSA.91.13	León uñata, dragontapis sarunki.
PSA.91.14	Pay munakuwan;
PSA.91.14	noqa payta salvasaj,
PSA.91.14	patamantaj oqharisaj sutiyta rejsichisqanrayku.
PSA.91.15	Pay wajyawajtin, noqa uyarisaj,
PSA.91.15	noqapuni paywan kasaj;
PSA.91.15	llakiypipis noqa paywan kasaj.
PSA.91.15	Libraspataj allinman payta churasaj.
PSA.91.16	Ashkha watasta payta kamachisaj,
PSA.91.16	salvacionniytataj payman qosaj.
PSA.92.1	Patapi kaj Señorníy, ancha sumajpuni qanman graciasta qonaykoqa,
PSA.92.1	takipusunaykutaj, qanta yupaychaspa.
PSA.92.2	Tutamanta khuyakuyniykimanta willaraspa,
PSA.92.2	ch'isisnintaj cheqa kayniykimanta.
PSA.92.3	Charangospa, guitarraspa waqaynimpi,
PSA.92.3	arpaj k'acha waqayninwan ima.
PSA.92.4	Señor, ruwasqasniykiwan kusichiwanki,
PSA.92.4	makisniykej ruwasqasnenqa kusichiwanku.
PSA.92.5	Señorníy, may jatunmin ruwasqasniykeqa,
PSA.92.5	yuyasqasniykita mana unanchay atina jina.
PSA.92.6	Wampu runaqa mana yachanchu,
PSA.92.6	mana yuyayniyoj runataj mana unanchanchu.
PSA.92.7	Sajra runasqa qhora jina wiñanku.
PSA.92.7	Tukuy sajrata ruwajkunataj t'ika jina phancharinku,
PSA.92.7	ruthuspa, wiñaypaj chinkarisqas kanallankupaj.
PSA.92.8	Qantaj Señor wiñaypaj may jatun kanki.
PSA.92.9	Cheqapuni kayqa:
PSA.92.9	Enemigosniyki t'unasqas kanqanku, Señor;
PSA.92.9	tukuy sajra ruwajkunapis ch'eqerasqas kanqanku.
PSA.92.10	Qan kallpata yapawanki,
PSA.92.10	toroj kallpanman jina,
PSA.92.10	umaymantaj k'acha q'apayniyoj aceitewan jawiwanki.
PSA.92.11	Enemigosniyta urmashajta rikusaj,
PSA.92.11	contraypi jatarejkunaj qhaparisqankutataj uyarisaj.
PSA.92.12	Cheqan runasqa palma jina t'ikanqanku,
PSA.92.12	Líbano cedro sach'as jinataj wiñanqanku.
PSA.92.13	Señorpa wasimpi plantasqas kashanku;
PSA.92.13	Diosninchejpa patiosnimpi t'ikanqanku.
PSA.92.14	Machu kayninkupipis poqollanqankupuni;
PSA.92.14	sinch'itaj, q'omerllapunitaj kanqanku.
PSA.92.15	Chaytaj sut'inchawanqa: Jark'awajniy
PSA.92.15	Señorqa cheqan kasqanta.
PSA.93.1	Señorqa reymin,
PSA.93.1	payqa jatun kayninwan p'achallikun,
PSA.93.1	atiyninwantaj chumpiykukun.
PSA.93.1	Señorqa kay pachata sinch'ita sayacherqa
PSA.93.1	mana kuyunampaj jina.
PSA.93.2	Chaymantapachataj, Señor, tiyanaykeqa sinch'ita sayan.
PSA.93.2	Qanqa wiñaymantapacha karqanki.
PSA.93.3	Señorníy, mayusqa sonarispa oqharikunku,
PSA.93.3	sinch'ita qhollchoqeyaspa.
PSA.93.4	Qantaj janaj pachapi kaj Señorníy,
PSA.93.4	yaku oqharikojmantapis aswan atiyniyoj kanki,
PSA.93.4	phiña mar qocha qhollchoqeyajmantapis aswan atiyniyoj kanki.
PSA.93.5	Señorníy, tukuy qampa kamachisqasniyki sumaj sayasqas kanku.
PSA.93.5	Llimphu kayqa wasiykipi wiñaypajpaj.
PSA.94.1	Señor Dios,
PSA.94.1	vengakoj Dios kasqaykita rejsichikuy.
PSA.94.2	Wapuchakojkunaj contrampi oqharikuy,
PSA.94.2	ruwasqankuman jinataj kutichiy.
PSA.94.2	Qanmin kay pachata cheqanchajqa kanki.
PSA.94.3	Jayk'ajkamataj Señor,
PSA.94.3	jayk'ajkamataj sajra kayniyoj runas kusikonqankuri?
PSA.94.4	Chay sajrata ruwajkuna,
PSA.94.4	wapu wapus mana kasukoj kanku,
PSA.94.4	mana kaj ch'ajollislla kanku.
PSA.94.5	Señorníy, aylluykita sarunku,
PSA.94.5	runasniykita llakichinku.
PSA.94.6	Viudasta, waj llajtayojkunatawan wañuchinku,
PSA.94.6	mana tatayoj, mana mamayojkunantinta wañuchinku.
PSA.94.7	Paykunaqa ninku: Señor mana rikunchu,
PSA.94.7	Jacobpa Diosnin mana reparanchu, nispa.
PSA.94.8	Unanchaychej wampu runas,
PSA.94.8	jayk'ajkamataj yuyayniykichejman mana kutirinkichejchuri?
PSA.94.9	Manachu uyarinman ningrista ruwajqa?
PSA.94.9	Manachu ñawista ruwajqa rikunman?
PSA.94.10	Tukuy runasta jasut'ejqa manachu k'aminman?
PSA.94.10	Runaman tukuy imata yachachejqa?
PSA.94.11	Señorqa yachan runaj yuyaynenqa,
PSA.94.11	qhasi manakajlla kasqanta.
PSA.94.12	Señorníy, kusikuyniyojmin cheqanchasqayki runaqa,
PSA.94.12	pimanchus kamachiyniykita yachachinki chayqa.
PSA.94.13	Sajra p'unchaykuna chayamojtin,
PSA.94.13	tiyasqa sonqo kanampaj.
PSA.94.13	Chaykamataj sajra runapajqa
PSA.94.13	uj jusk'u allakushan.
PSA.94.14	Señorqa mana ayllunta saqenqachu,
PSA.94.14	nitaj wawasnintapis qonqanqachu.
PSA.94.15	Justiciaqa watejmanta cheqan kanqa,
PSA.94.15	cheqan sonqoyoj runataj qhatenqa.
PSA.94.16	Pitaj sayarimuspa jark'akuwanqari,
PSA.94.16	chay sajra millay runasmantari?
PSA.94.17	Manachus Señor yanapawanman chayqa,
PSA.94.17	wañusqakunaj ch'in tiyanankupiwan kayman karqa.
PSA.94.18	Señorníy, noqa nerqani: Chakisniy llusp'ichin nishajtiy,
PSA.94.18	qampa munakuyniyki yanapawan.
PSA.94.19	Sonqoy ukhupi ashkha llakiyniyoj kashajtiy,
PSA.94.19	sonqochawanki, kusichiwankitaj.
PSA.94.20	Qanqa mana sajra juezkunaj masinchu kanki,
PSA.94.20	mayqenkunachus leypa contranta sajrata ruwanku.
PSA.94.21	Mana juchayoj runaj contrampi wakichikunku,
PSA.94.21	wañuchinankupajtaj juchachanku.
PSA.94.22	Señortaj noqaj pakakunay,
PSA.94.22	Diosniymin pakawajniy chhankaqa.
PSA.94.23	Señorqa sajra ruwajkunata kikin
PSA.94.23	ruwasqallankuwantaj chinkachenqa.
PSA.94.23	Señor Diosninchej paykunata chinkachenqa.
PSA.95.1	Jamuychej Señorman; kusiywan takisunchej;
PSA.95.1	takisunchej jark'aj salvawajninchejman.
PSA.95.2	Ñaupaqenman agradecekuspa yaykunachej,
PSA.95.2	takinataj payta yupaychaspa,
PSA.95.3	imaraykuchus Señorqa jatun Diosmin,
PSA.95.3	tukuy dioskunaj jatun reyninkutaj.
PSA.95.4	Paypa makimpi kanku;
PSA.95.4	jallp'aj ukhumpis, aswan alto orqospis
PSA.95.4	paypata kanku.
PSA.95.5	Paypata mar qochapis, pay ruwasqanrayku.
PSA.95.5	Ch'aki jallp'apis paypallatataj, makisninwan ruwasqanrayku.
PSA.95.6	Jamuychej; qonqorisqas yupaychanachej.
PSA.95.6	Qonqorikunachej Señorpa ñaupaqempi,
PSA.95.6	imaraykuchus pay ruwawarqanchej.
PSA.95.7	Pay Diosninchej, noqanchejrí ayllun kanchej,
PSA.95.7	q'omer pampakunapi kaj ovejasnin.
PSA.95.7	Uyariychej kunan paypa nisqanta:
PSA.95.8	Ama Meribapi jinaqa sonqoykichejta rumiyachiychejchu,
PSA.95.8	chay p'unchaypi jina, Masahpi, chay ch'in pampapi.
PSA.95.9	Chaypachachus ñaupa tatasniykichej,
PSA.95.9	pruebaman churawarqanku ruwasqasniyta rikushaspapis.
PSA.95.10	Tawa chunka watasta chay runa mitawan phiñasqa karqani.
PSA.95.10	Nerqanitaj: Kay runasqa mana allintachu purinku,
PSA.95.10	manataj kamachisqasniytapis kasuwankuchu.
PSA.95.11	Chayrayku sinch'i phiñakuyniypi jurarqani,
PSA.95.11	samarinayman mana yaykonqankuchu, nispa.
PSA.96.1	Uj mosoj takiyta Señorman takiychej,
PSA.96.1	Señorman kay pachapi tukuy tiyakojkuna takiychej:
PSA.96.2	Señorman takiychej, sutintataj yupaychaychej,
PSA.96.2	sapa día willaychej salvakusqanchejmanta.
PSA.96.3	Jatun kayninmanta tukuy runasman willaychej.
PSA.96.3	Chay sumaj ruwasqasninmantataj,
PSA.96.3	tukuy ayllusman parlaychej.
PSA.96.4	Diosqa may jatunmin,
PSA.96.4	yupaychanapaj jinapuni,
PSA.96.4	tukuy dioskunamanta nisqaqa, aswan manchachikuna.
PSA.96.5	Waj aylluspa diosninkunaqa mana kaj lantislla kanku.
PSA.96.5	Señortaj janaj pachata ruwarqa.
PSA.96.6	Ñaupaqempeqa jatun kaynin lliphipishan.
PSA.96.6	Yupaychana wasimpitaj atiywan k'acha kaywan tiyan.
PSA.96.7	Tukuy ayllusmanta llajtas Señorta yupaychaychej,
PSA.96.7	jatunchaychejtaj.
PSA.96.8	Señorpa sutinta yupaychaychej,
PSA.96.8	pationmantaj jaywanasta aparisqa yaykuychej.
PSA.96.9	Señorta yupaychaychej k'acha patiompi,
PSA.96.9	ñaupaqempitaj tukuy runas kharkatichunku.
PSA.96.10	Diosta mana yupaychaj runasman niychej:
PSA.96.10	Señorqa rey; pay kay pachata sinch'ita sayacherqa,
PSA.96.10	mana kuyunampaj jina.
PSA.96.10	Payqa tukuy runasta kamachin uj rejllatapuni, nispa.
PSA.96.11	Kusikuchunku janaj pacha, kay pachapis,
PSA.96.11	mar qochapis sonarichun, tukuy chaypi kajkunapis.
PSA.96.12	Kusikuchunku tukuy jallp'as,
PSA.96.12	tukuy ima chaypi kajpis,
PSA.96.12	monte sach'aspis kusikuywan qhaparichunku.
PSA.96.13	Kusikuchunku Señorpa ñaupaqempi,
PSA.96.13	imaraykuchus pay jamushan.
PSA.96.13	Pay jamushan ari kay jallp'ata kamachej.
PSA.96.13	Kay pachapi tukuy runasta kamachenqa
PSA.96.13	cheqan kajwan, cheqa kajwantaj.
PSA.97.1	Tukuy jallp'a kusikuchun,
PSA.97.1	mar qocha chaupipipis khurus kusikuchunku. Señorqa reymin!
PSA.97.2	Sinch'i yanayarishaj phuyus chaupipi kashan;
PSA.97.2	cheqa kajwan, maychus kajwantaj tiyananta sayachin.
PSA.97.3	Ninaqa ñaupaqenta renqa,
PSA.97.3	muyuynimpi kaj enemigosnintataj q'olaykonqa.
PSA.97.4	Lliuj lliujkunasnintaj kay pachata k'anchaykun,
PSA.97.4	jallp'ataj chayta rikuspa kharkatin.
PSA.97.5	Orqosqa wila wira jina unayanku
PSA.97.5	Señorpa ñaupaqempeqa.
PSA.97.5	Paymin dueño tukuy jallp'amanta.
PSA.97.6	Janaj pachapeqa cheqan kayninta willashan;
PSA.97.6	tukuy runastaj atiyninta rikunku.
PSA.97.7	K'umuykachachunku dios nispa rumisllata yupaychajkunaqa.
PSA.97.7	Chay ruwasqankumanta wapu wapu sayaykojkuna;
PSA.97.7	tukuy dioskunataj ñaupaqenman qonqorikuchunku.
PSA.97.8	Señorníy, Sionqa, Judapis, llajtaspis,
PSA.97.8	kamachisqasniykimanta anchatapuni kusikunku.
PSA.97.9	Qanlla Señor,
PSA.97.9	kay pachapeqa tukuy imamanta aswan patapi kanki,
PSA.97.9	tukuy dioskunamanta aswan patapi.
PSA.97.10	Señorqa sajrata chejnikojkunata munakun.
PSA.97.10	Payman t'aqasqakunaj kausayninkuta waqaychan,
PSA.97.10	sajrakunaj makisninman urmanankumantapis libran.
PSA.97.11	Cheqan k'acha runapaj k'anchay lliphipin.
PSA.97.11	Kusikuytaj cheqan sonqoyoj runapaj.
PSA.97.12	Cheqan k'acha runas, Señorwan kusikuychej,
PSA.97.12	santo sutintataj yupaychaychej.
PSA.98.1	Uj mosoj takiyta Señorman takiychej,
PSA.98.1	may t'ukunasta pay ruwasqanrayku.
PSA.98.1	Payqa atiyninwan tukuyta atipan; santo makinwan.
PSA.98.2	Señorqa atipananta willarqa,
PSA.98.2	cheqan kaynintataj rikucherqa,
PSA.98.2	tukuy runas rikushajtin.
PSA.98.3	Payqa Israel ayllunrayku munakuyninta,
PSA.98.3	cheqa kaynintawan mana qonqanchu.
PSA.98.3	Kay pachapi kaj chhika runakuna,
PSA.98.3	Diosninchejpa atipasqanta rikunku.
PSA.98.4	Diosninchejman kusisqas takiychej,
PSA.98.4	kay pachapi kaj chhika runas.
PSA.98.4	Tukuy sonqo kusikuywan Señorman takiychej,
PSA.98.4	takiykunatataj takiychej.
PSA.98.5	Takiykunata Señorman takiychej arpaj waqaynimpi,
PSA.98.5	charangoj waqaynimpi, guitarraj waqaynimpi ima.
PSA.98.6	Señor reypa ñaupaqempi kusisqas takiychej,
PSA.98.6	qenaj waqaynimpi, pututuspa waqaynimpi ima.
PSA.98.7	Mar qocha qhaparichun, tukuy ima chaypi kajpis.
PSA.98.7	Kay pachapis qhaparichun, tukuy chaypi tiyakojkunapis.
PSA.98.8	Mayus t'ajllakuchunku,
PSA.98.8	orqokunapis uj similla kusikuywan qhaparichunku,
PSA.98.9	Señorpa ñaupaqempi. Payqa jamushan kay pachata kamachej.
PSA.98.9	Pay kamachenqa kay pachapi llajtasta,
PSA.98.9	cheqan kaywan mana pantaspa.
PSA.99.1	Señorqa kamachishan;
PSA.99.1	tukuy runas kharkatenqanku,
PSA.99.1	paypa tiyananqa querubinespa patampi kashan,
PSA.99.1	jallp'apis kharkatenqa.
PSA.99.2	Señorqa Sión orqopi jatunmin.
PSA.99.2	Señorqa tukuy llajtasmanta aswan patapi kashan.
PSA.99.3	Jatun manchana sutiykeqa yupaychasqa kachun.
PSA.99.3	Diosninchejqa santomin.
PSA.99.4	Qan atiyniyoj rey kanki,
PSA.99.4	cheqan kaj ruwayta munanki,
PSA.99.4	qan kikiyki cheqan kajta sayacherqanki.
PSA.99.4	Cheqa kajta, cheqan kajtataj,
PSA.99.4	Jacobpa miraynimpi ruwarqanki.
PSA.99.5	Jatunchaychej Señor Diosninchejta.
PSA.99.5	Tiyanampi tiyashajtin ñaupaqenman k'umuykukuychej.
PSA.99.5	Diosninchejqa santomin.
PSA.99.6	Moiseswan, Aaronwampis sacerdotesninmanta kanku;
PSA.99.6	Samuelpis Diospa sutinta wajyakojkunamanta kashan.
PSA.99.6	Paykuna Señorta wajyakoj kanku, paytaj uyarej.
PSA.99.7	Paykunawan Dios parlarqa
PSA.99.7	sayt'u sayaj phuyu ukhumanta;
PSA.99.7	nisqanta paykunaqa junt'arqanku,
PSA.99.7	tukuy chay kamachisqasnintawan.
PSA.99.8	Señor Diosniyku, qan paykunaman kuticherqanki,
PSA.99.8	qan paykunaj juchasninkuta pampacharqanki.
PSA.99.8	Juchallikojtinkutaj jasut'erqanki.
PSA.99.9	Señor Diosninchejta jatunchaychej,
PSA.99.9	ajllakusqan orqompi k'umuykukuychej.
PSA.99.9	Señor Diosninchejqa llimphumin!
PSA.100.1	Kusikuywan Señorman takiychej,
PSA.100.1	tukuy kay pachapi tiyakojkuna.
PSA.100.2	Kusiywan Señorpa nisqanta junt'aychej.
PSA.100.2	Kusiy takiykunawan payman qayllaykuychej.
PSA.100.3	Yachaychej Señorqa Dios kasqanta.
PSA.100.3	Pay ruwawarqanchej, manataj noqanchej kikinchejchu ruwakorqanchej,
PSA.100.3	Paypa ayllun kanchej, q'omer pastosninmanta ovejasnintaj.
PSA.100.4	Punkunta yaykuychej agradecespa,
PSA.100.4	patiosninmantaj takispa.
PSA.100.4	Payta yupaychaychej, sutintataj jatunchaychej.
PSA.100.5	Señorqa may k'achamin,
PSA.100.5	khuyakuynenqa wiñaypaj.
PSA.100.5	Cheqa kaynintaj mana tukukuyniyoj tukuy runa mitapaj.
PSA.101.1	Munakuyniykimanta cheqan kayniykimantawan takisaj;
PSA.101.1	arí, Señorníy qanman takisaj.
PSA.101.2	Cheqanta kausayta munani.
PSA.101.2	Mayk'ajtaj noqaman jamunkiri?
PSA.101.2	Kausayniy mana ima nina kanqa,
PSA.101.2	jatun palaciopi kajtiypis.
PSA.101.3	Ni jayk'ajpis qhawasajchu sajra runastaqa.
PSA.101.3	Diosta mana kasojkunaj ruwasqanta chejnikuni,
PSA.101.3	mana jayk'ajpis chaykunataqa qayllaykuchikamusajchu.
PSA.101.4	Sajra yuyaykunaqa noqamanta karunchakuchunku.
PSA.101.4	Mana ima sajratapis ruwayta munanichu.
PSA.101.5	Noqaqa chinkachisaj,
PSA.101.5	pakayllamanta runa masinkupaj rimajkunata;
PSA.101.5	runaykachajkunata, wapu wapu kajkunatawan mana rikuyta atinichu.
PSA.101.6	Cheqan kajta junt'ajkunata allimpaj qhawasaj,
PSA.101.6	noqawan kausanankupaj;
PSA.101.6	cheqan ñanta purejqa noqaj kamachiy.
PSA.101.7	Ch'aukiyaj runaqa palacioypi mana tiyakonqachu;
PSA.101.7	llullata parlaj runaspis,
PSA.101.7	mana ñaupaqeypi kanqachu.
PSA.101.8	Sapa paqarin kay jallp'api juchasapasta chinkachisaj.
PSA.101.8	Señorpa llajtanmanta tukuy chay sajra ruwajkunata wijch'usaj.
PSA.102.1	Señor mañakusqasuyta uyariway.
PSA.102.1	Señor, saqellay qanman qhaparikusqay chayamunanta.
PSA.102.2	Ama uyaykitaqa pakakuwaychu;
PSA.102.2	llakisqa kashajteyqa uyarillaway ari;
PSA.102.2	usqhayllata kutichiway wajyakusojteyqa.
PSA.102.3	Kausayniy q'osñi jina tukukushan.
PSA.102.3	Tullusniypis nina jina sayarishan.
PSA.102.4	Sonqoyqa nanasqa,
PSA.102.4	ch'akisqa qhora jina;
PSA.102.4	mikhuypis mana jap'iwanchu.
PSA.102.5	Aycha qarayqa tullusniyman k'askaykun,
PSA.102.5	chhikata waqasqaypi.
PSA.102.6	Ch'in pampapi p'isqo jina kani,
PSA.102.6	raqaykunapi ch'useqa jina.
PSA.102.7	Mana puñunichu, wasi patata phawaykachashaj p'isqo jina kani.
PSA.102.8	Enemigosneyqa sapa p'unchay alqochakuwanku;
PSA.102.8	sutiytataj oqharispa sajrata contraypi parlanku.
PSA.102.9	Chayrayku ushphata mikhuni t'antata jina,
PSA.102.9	waqayniyta ujyani.
PSA.102.10	Phiñakusqaykirayku,
PSA.102.10	sinch'i k'ajajta phiñakusqaykiraykutaj,
PSA.102.10	qan oqhariwarqanki, wijch'uwarqankitaj.
PSA.102.11	Kausayneyqa llanthu jinalla chinkapushan,
PSA.102.11	qhora jinataj ch'akipushani.
PSA.102.12	Qantaj, Señor, wiñaypaj sayanki,
PSA.102.12	sutiykeqa yuyarisqallapuni kanqa.
PSA.102.13	Sayarikuspa Sionmanta khuyakunki.
PSA.102.13	Tiempoña khuyakuyniykeqa,
PSA.102.13	junt'akunña perdonanaykipaj horaqa.
PSA.102.14	Kamachisniykeqa thuñisqa rumisninkutapis munakunku.
PSA.102.14	Raqaykunasta rikuspa, sonqonku nanan.
PSA.102.15	Chanta tukuy naciones Señorpa sutinta manchachikonqanku,
PSA.102.15	kay pachamanta tukuy reyes Señorpa sumaj sutinta yupaychajtinku;
PSA.102.16	Sionta watejmanta Pay sayachejtin,
PSA.102.16	may atiyniyoj rikhurimojtin.
PSA.102.17	Mana piniyojpa mañakusqanta uyarejtin;
PSA.102.17	mañakusqanmantapis dakojtintaj.
PSA.102.18	Kayqa qelqasqa qhepakuchun,
PSA.102.18	qhepa runas yachanankupaj,
PSA.102.18	qhepata nacekojkunapis Señorta yupaychanankupaj.
PSA.102.19	Señorqa janaj pacha tiyananmanta qhawamorqa.
PSA.102.19	Janaj pachamanta pacha kay pachata qhawamorqa.
PSA.102.20	Presochasqas kanku, chaykunaj waqayninta uyarinampaj,
PSA.102.20	wañunankupaj juchachasqastataj kacharichinampaj.
PSA.102.21	Sión Jerusalén llajtapi,
PSA.102.21	Señorpa sutin rejsichisqa, yupaychasqataj kanampaj.
PSA.102.22	Tukuy runas naciones tantakuspa,
PSA.102.22	Señorta yupaychajtinku.
PSA.102.23	Wayna kashajtillayraj pay kallpayta qhechuwan,
PSA.102.23	pisi kausayniyojtataj ruwawan.
PSA.102.24	Noqa nini: Diosníy,
PSA.102.24	ama khuskan kausaynillaypi apakapuwaychu.
PSA.102.24	Qampa kausayniykeqa mana tukukunchu.
PSA.102.25	Qallariymantapacha kay pachata qan sinch'ita sayachinki,
PSA.102.25	cielotapis qanllataj ruwarqanki.
PSA.102.26	Tukuy kay imasqa chinkaponqanku,
PSA.102.26	qantaj wiñaypaj sayanki,
PSA.102.26	tukuy chay imastaj p'acha jina thantakunku,
PSA.102.26	qantaj p'achata jina mudanki, mudasqataj kanqanku.
PSA.102.27	Qantaj kikillampuni kanki,
PSA.102.27	watasniykeqa ni jayk'aj tukukunchu.
PSA.102.28	Qan kamachiykej mirayninta yanapanki,
PSA.102.28	ñaupaqeykipitaj paykunata allinta purichinki.
PSA.103.1	Tukuy sonqoywan Señorta yupaychasaj;
PSA.103.1	tukuy kayniywan santo sutinta yupaychasaj.
PSA.103.2	Tukuy sonqoywan Señorta yupaychasaj;
PSA.103.2	mana qonqasajchu tukuy sumaj ruwasqasninta.
PSA.103.3	Paypuni tukuy sajra ruwasqasninmanta perdonawan,
PSA.103.3	onqoypipis pay thañichiwan.
PSA.103.4	Pay librawan sepulturaman yaykunaymanta,
PSA.103.4	payllapuni munakuwan q'ayacharej sonqowan.
PSA.103.5	Tukuy ima allinkunaswan junt'achiwan,
PSA.103.5	ankata jina mosojyachiwan.
PSA.103.6	Señorqa cleqan justiciata ruwan,
PSA.103.6	ñak'arejkunapaj cheqanta ruwan.
PSA.103.7	Moisesman ñankunasninta rejsichin,
PSA.103.7	Israel ayllumantaani,
PSA.103.7	qan pakakunay kanki.
PSA.103.8	Diantinta simiypi junt'a,
PSA.103.8	jatun kayniykimanta takiykuna.
PSA.103.9	Ama qhesachawaychu achachiña kajtiy.
PSA.103.9	Ama saqerpariwaychu manaña kallpayoj kajtiy.
PSA.103.10	Enemigosniy wañuchiyta munawanku,
PSA.103.10	paykuna pura parlanakunku, contraypitaj wakichikunku.
PSA.103.11	Ninku: Qhatiykachaychej, jap'iychejtaj,
PSA.103.11	imaraykuchus Dios payta saqerparin,
PSA.103.11	manataj pipis payta salvajqa kanchu.
PSA.103.12	Ama noqamanta karunchakuychu, Diosníy,
PSA.103.12	usqhayta jamuy yanapariwaj.
PSA.103.13	P'enqaypi rikhurichunku,
PSA.103.13	kausayniypa enemigosnin.
PSA.103.13	P'enqaypipuni rikhurichunku,
PSA.103.13	mana allin kayniyta munajkunaqa.
PSA.103.14	Noqarí, wiñaypaj suyallasqaykipuni,
PSA.103.14	astawan astawan yupaychasqayki.
PSA.103.15	Diantinta parlaspa willasaj
PSA.103.15	salvawasqaykumanta, cheqantataj ruwawasqaykumanta
PSA.103.15	mana sut'inta yachashaspapis.
PSA.103.16	Willarasaj qan jatuchaj imasta ruwasqaykimanta, Señor.
PSA.103.16	Willamusaj qanlla cheqan kasqaykita.
PSA.103.17	Diosníy, qan yachaq payta kasukojkunapaj,
PSA.103.17	cheqanchaynintaj tukuy runa mitaspaj.
PSA.103.18	Dioswan trato ruwasqankuta junt'ajkunapaj,
PSA.103.18	kamachisqasninta waqaychaspa ruwajkunapajwan.
PSA.103.19	Señorqa janaj pachapi tiyananta churan,
PSA.103.19	rey kasqanraykutaj tukuyninta kamachin.
PSA.103.20	Ángeles, Señorniykichejta yupaychaychej,
PSA.103.20	qankuna kallpayojkuna, kamachisqasninta junt'ajkuna,
PSA.103.20	nisqasninta kasukunaykichejpaj qhajlla kajkuna.
PSA.103.21	Señorta yupaychaychej,
PSA.103.21	tukuyniykichej paypa soldadosnin,
PSA.103.21	munayninta ruwaspa payta sirvejkuna.
PSA.103.22	Señorta yupaychaychej paypa tukuy ruwasqasnin,
PSA.103.22	reinonmanta tukuy cheqakunapi.
PSA.103.22	Tukuy kayniywan Señorta yupaychasaj.
PSA.104.1	Noqaqa sonqoywan Señorta yupaychasaj.
PSA.104.1	Señor Diosníy, may jatunmin kanki.
PSA.104.1	Atiywan, k'anchaywantaj p'achallisqa kanki.
PSA.104.2	K'anchaywan qhatasqa jina kanki.
PSA.104.2	Janaj pachata uj toldota jina sayachinki.
PSA.104.3	Yaku patapi, alto tiyakunaykikunata wasichanki.
PSA.104.3	Phuyusqa carrosniyki jina kanku:
PSA.104.3	wayraj lijrampi purinki.
PSA.104.4	Wayras kachasniyki kanku.
PSA.104.4	Ninaj qallusnin qanta kasusunku.
PSA.104.5	Mundota sinch'ita sayachinki,
PSA.104.5	mana jayk'aj pachanmanta kuyunampaj.
PSA.104.6	Kay pachata yakuwan p'achallichinki,
PSA.104.6	yakusrí orqo kinraykunaman chayanku.
PSA.104.7	K'amisqaykitawan yakus ayqerqanku.
PSA.104.7	Qhon qhonniykitawan uyariytawan,
PSA.104.7	usqhayllata yakus riporqanku.
PSA.104.8	Orqosman wicharerqanku. Pampasmantaj uraykorqanku.
PSA.104.8	Maymanchus señalarqanki, chay cheqanman rerqanku.
PSA.104.9	Yakusman mojonesta churarqanki,
PSA.104.9	mana chayta pasanankupaj,
PSA.104.9	manaña jallp'ata p'ampaykunampaj.
PSA.104.10	Pampaspi juturista rikhurichinki wayq'osta rinankupaj.
PSA.104.11	Chay mayusmanta tukuy k'ita animalkuna ujyanku.
PSA.104.11	Chaypi k'ita burrospis ch'akiyninkuta thasnunku.
PSA.104.12	Chay cantospi p'isqospis thapachakunku,
PSA.104.12	sach'asnimpitaj takinku.
PSA.104.13	Pata tiyanaykimantapacha orqosta qarpanki.
PSA.104.13	Ruwasqasniykej poqoyninwan jallp'a sajsakun.
PSA.104.14	Qhorasta p'utuchinki animalkunapaj.
PSA.104.14	Runapajtaj plantasta p'utuchinki, chaymanta mikhunata tarinampaj,
PSA.104.15	vinota sonqonta kusichinampaj,
PSA.104.15	aceiteta uyanta lliphipichinampaj,
PSA.104.15	t'antatarí kallpachakunampaj.
PSA.104.16	Señorpa sach'asnin yakuwan sajsakunku.
PSA.104.16	Libanopi paypa kikin cedro sach'as plantasqasnin.
PSA.104.17	Chay sach'aspi p'isqos thapachakunku,
PSA.104.17	chay pino sach'as puntaspitaj cigüeñas nisqa thapachakunku.
PSA.104.18	Orqo puntaspi k'ita cabras kausakunku.
PSA.104.18	Qaqaspitaj wisk'achas pakakunku.
PSA.104.19	Qan killata ruwarqanki wataj tiemposninta yupananchejpaj.
PSA.104.19	Intipis yachan ima horachus yaykunanta.
PSA.104.20	Qan tutata apachimunki laqha kanampaj.
PSA.104.20	Chaypachataj k'ita animalkuna puriykachanku.
PSA.104.21	León uñas yarqhaymanta waqanku.
PSA.104.21	Diosmanta mikhunata mañakunku.
PSA.104.22	Inti laqhayamojtintaj riripunku,
PSA.104.22	jusk'usninkumantaj winkoj yaykupunku.
PSA.104.23	Chanta runa llank'aj llojsin,
PSA.104.23	chajrasninkupi ch'isiyaykuykama ruwaj.
PSA.104.24	Señor, ruwasqasniykeqa may chhika.
PSA.104.24	Tukuy imata yachayniykiwan ruwarqanki.
PSA.104.24	Jallp'aqa ruwasqasniykiwan junt'a kashan.
PSA.104.25	Jaqaypi may jatun mar qocha kashan,
PSA.104.25	tukuynin mana rikukunchu,
PSA.104.25	chaypi mana yupay atina tukuy laya challwas
PSA.104.25	t'impurishanku jatuchaj, juch'uychaj ima.
PSA.104.26	Chaypi barcosqa kayman jaqayman rinku.
PSA.104.26	Jatun challwa Leviatampis, mayqentachus chaypi
PSA.104.26	phujllanampaj ruwarqanki.
PSA.104.27	Tukuyninku suyanku qan mikhunata horampi qonaykita.
PSA.104.28	Qan mikhunata qonki, paykunataj pallakunku.
PSA.104.28	Makiykita kicharinki, paykunataj allin kajwan sajsakunku.
PSA.104.29	Uyaykita pakanki chayqa, mancharikunku.
PSA.104.29	Samayninkuta qhechupojtiykitaj wañupunku,
PSA.104.29	jallp'allamantaj tukupunku.
PSA.104.30	Espirituykita kachamunki chayqa,
PSA.104.30	chaykuna ruwanku, kay pachatataj mosojman tukuchinki.
PSA.104.31	Diospa atiynenqa mana tukukunchu,
PSA.104.31	ruwasqampitaj Señorqa kusikun.
PSA.104.32	Señor qhawarejtin jallp'aqa kharkatin,
PSA.104.32	llankharejtintaj orqosqa q'osñirinku.
PSA.104.33	Noqataj kausayniyoj kanaykamaqa,
PSA.104.33	Señor Diosniyman takiykunata takisaj.
PSA.104.34	Yuyasqasniy paypaj sumaj kachun;
PSA.104.34	payllapi tarini kusikuyta.
PSA.104.35	Sajra runasqa kay pachamanta chinkachunku;
PSA.104.35	juchasapasqa amañapuni kachunkuchu.
PSA.104.35	Noqaqa tukuy sonqoywan Señorta yupaychasaj.
PSA.104.35	Yupaychasqa kachun Señorqa.
PSA.105.1	Señorman graciasta qoychej,
PSA.105.1	sutintataj oqhariychej.
PSA.105.1	Tukuy runasmantaj ruwasqasninta willaychej.
PSA.105.2	Payta yupaychaspa takiychej,
PSA.105.2	tukuy ruwasqasninmantataj parlaychej.
PSA.105.3	Santo sutinrayku jatunchaychej.
PSA.105.3	Señorta mask'ajkunaj sonqonku kusikuchun.
PSA.105.4	Señorman riychej, atiyninman atienekuychej,
PSA.105.4	paytataj tukuy tiempo mask'aychej.
PSA.105.5	Tukuy ruwasqasninmanta yuyarikuychej,
PSA.105.5	tukuy kamachisqasninta rimarisqanmantapis.
PSA.105.6	Qankuna, Abrahampa miraynin.
PSA.105.6	Qankuna, ajllasqas Jacobpa miraynin kajkuna.
PSA.105.7	Paymin Señor Diosninchejqa,
PSA.105.7	pay kamachin tukuy kay pachata.
PSA.105.8	Waranqa waranqa runa mitapis pasachun,
PSA.105.8	ruwasqantaqa mana jayk'aj qonqanqachu:
PSA.105.9	Abrahamwan trato ruwasqanta,
PSA.105.9	Isaacman jurasqanta.
PSA.105.10	Kamachiyta jina Jacobman qorqa,
PSA.105.10	Israelman wiñaypaj trato kanampaj.
PSA.105.11	Chaypacha Señorqa nerqa:
PSA.105.11	Canaán jallp'ata qosqayki,
PSA.105.11	chayaqeyki jina kanampaj.
PSA.105.12	Paykunaqa pisilla karqankupis,
PSA.105.12	ñan purejkuna jina pisilla.
PSA.105.13	Paykunaqa nacionmanta nación purej kanku,
PSA.105.13	llajtamanta llajtataj.
PSA.105.14	Diosqa nin mana pipis paykunata llakichinankuta,
PSA.105.14	paykunaraykutaj reyesta nerqa:
PSA.105.15	Ajllakusqasniytaqa amapuni llankhaychejchu,
PSA.105.15	amataj profetasniytapis imanankichejchu, nispa.
PSA.105.16	Chay jallp'amantaj yarqhayta chayachimorqa,
PSA.105.16	tukuy mikhunatataj qhechorqa.
PSA.105.17	Paykunamanta ñaupajtaña Joseta kacharqa.
PSA.105.17	Payta venderqanku kamachita jina.
PSA.105.18	Chakisninta cadenaswan wataykorqanku,
PSA.105.18	carcelmantaj wisq'aykorqanku,
PSA.105.19	Joséj nisqan junt'akunankama,
PSA.105.19	Señortaj nisqanta Josewan junt'acherqa.
PSA.105.20	Egipto rey kamacherqa Joseta kacharipunankuta;
PSA.105.20	ashkha runasta kamachejta kachariporqa.
PSA.105.21	Wasimpi mayordomomanta churarqa,
PSA.105.21	tukuy kapuyninmanta dueñota jina,
PSA.105.22	kamachejkunatawan munasqanman jina yachachinampaj;
PSA.105.22	kurajkunata yachayniyoj runasman tukuchinampaj.
PSA.105.23	Chanta Israelqa Egiptoman yaykorqa. Paymin Jacob.
PSA.105.23	Karu llajtayoj jina Jacobqa Egiptopi tiyakorqa,
PSA.105.23	Campa jallp'ampi.
PSA.105.24	Diosninchejqa ayllunta ashkhata miracherqa,
PSA.105.24	egipciosmanta aswan kallpayojta.
PSA.105.25	Diosninchejqa egipciospa sonqonta uj jinayacherqa,
PSA.105.25	ayllunta chejninankupaj, Diospa runasnimpaj
PSA.105.25	contranta sajrata yuyanankupaj.
PSA.105.26	Chaypachataj Diosninchej kamachin Moisesta kacharqa,
PSA.105.26	Aarontawan, pitachus pay ajllakorqa.
PSA.105.27	Paykunanejta Diosqa señalesninta rikucherqa,
PSA.105.27	may sumaj ruwaykunata Campa jallp'ampi.
PSA.105.28	Diosqa tukuy chay jallp'ata laqhayaykucherqa.
PSA.105.28	Egipciostaj Diospa parlasqanta mana kasorqankuchu.
PSA.105.29	Mayusninkoj yakusninta yawarman tukucherqa,
PSA.105.29	challwasninkutataj wañucherqa.
PSA.105.30	Nacionninkuman, reyesnimpa puñunasninman ima
PSA.105.30	jamp'atusta junt'aykucherqa.
PSA.105.31	Diosninchej parlarqa ch'uspistaj junt'aykorqa,
PSA.105.31	phuyu jina rikhurerqanku;
PSA.105.31	junt'aykorqankutaj egipciospa jallp'ankuman.
PSA.105.32	Parachimunantaqa granizota parachimun,
PSA.105.32	lliuj lliujkuna ima tukuy jallp'ankupi karqa.
PSA.105.33	Chaykuna uvas sach'asta, higos sach'astawan,
PSA.105.33	Egipto tukuy sach'astapis choqarqa.
PSA.105.34	Dios parlarqa, langostastaj rikhurerqanku;
PSA.105.34	chay chhika mana yupay atinapuni karqanku.
PSA.105.35	Tukuy q'omer qhorasta mikhukaporqanku,
PSA.105.35	jallp'asninkupi tukuy chajrasninkutapis.
PSA.105.36	Diosqa Egiptopi phiwi wawasninkuta,
PSA.105.36	jinallataj uywasninkumantapis wañuracherqa.
PSA.105.37	Chaymantataj Diosqa runasninta orqhorqa qoriyojta, qolqeyojta.
PSA.105.37	Nitaj mayqempis ayllusninkumanta misk'arqankuchu.
PSA.105.38	Egipciosqa kusikorqanku israelitas ripusqankuta rikuspa,
PSA.105.38	imaraykuchus mancharisqas karqanku.
PSA.105.39	Diosninchejqa paykunata llanthuykunampaj phuyuchimorqa,
PSA.105.39	ch'isintaj paykunata ninawan k'anchacherqa.
PSA.105.40	Mikhunata mañakojtinku Diosqa p'isaqasta paykunaman apachimorqa;
PSA.105.40	cielomanta t'antatawan sajsacherqa.
PSA.105.41	Chhankata phatachejtin, yaku phullchimorqa,
PSA.105.41	ch'aki pampatataj mayu jina yakoqa purirerqa.
PSA.105.42	Diosqa yuyarikorqa kamachin Abrahamman ruwasaj nisqanta.
PSA.105.43	Jinata Diosqa ajllasqa runasninta orqhorqa,
PSA.105.43	may kusikuy chaupipi.
PSA.105.44	Chay nacionespa jallp'asninkutataj paykunaman qorqa.
PSA.105.44	Chay runaspa ruwasqasninkuta jap'ikaporqanku.
PSA.105.45	Señorpa nisqasninta waqaychanankupaj,
PSA.105.45	kamachisqasnintataj junt'anankupaj.
PSA.105.45	Yupaychasqa kachun Señorqa.
PSA.106.1	Señorqa yupaychasqa kachun!
PSA.106.1	Agradecekuychej, Señorta yupaychaychej,
PSA.106.1	imaraykuchus payqa k'achamin,
PSA.106.1	khuyakuynimpis wiñaypajpuni.
PSA.106.2	Pitaj Señorpa jatuchaj ruwasqasninmanta willayta atinmanri?
PSA.106.2	Pitaj Señorpa atipasqasninta willayta atinmanri?
PSA.106.3	Kusisqas kanku cheqan kajta waqaychajkunaqa,
PSA.106.3	kusisqas kanku tukuy tiempopi cheqan kajtapuni ruwajkunaqa.
PSA.106.4	Señor, noqamanta yuyarikuway,
PSA.106.4	aylluykita munakusqaykirayku,
PSA.106.4	salvacioninykiwan watukuway.
PSA.106.5	Ajllakusqasniykej allin kayninta rikunaypaj,
PSA.106.5	noqapis aylluykiwan khuska kusikunaypaj,
PSA.106.5	runasniykiwan khuskataj allimpi kanaypaj.
PSA.106.6	Noqaykupis tatasniyku jina juchallikorqayku,
PSA.106.6	sajrasman tukorqayku, millay kajtataj ruwarqayku.
PSA.106.7	Tatasniykoqa Egiptopi,
PSA.106.7	jatuchaj ruwasqasniykimanta mana unancharqankuchu.
PSA.106.7	Ashkha munakuyniykimanta qonqaporqanku,
PSA.106.7	astawanqa puka mar qocha qayllapi
PSA.106.7	contraykipi oqharikorqanku.
PSA.106.8	Diosninchejqa llimphu sutinrayku paykunata salvarqa,
PSA.106.8	atiyninta rikuchinampaj.
PSA.106.9	Chay puka mar qochata k'amerqa, ch'akicherqataj.
PSA.106.9	Chay mar khallasqa qocha ukhuta ch'aki jallp'ata
PSA.106.9	paykunata chimpacherqa.
PSA.106.10	Ajinata enemigosninkumanta salvarqa,
PSA.106.10	chejnikorqanku chaykunamantataj librarqa.
PSA.106.11	Yakoqa enemigosninkuta chinkaykucherqa,
PSA.106.11	ni ujpis paykunamanta puchorqachu.
PSA.106.12	Chaypacha, Diospa nisqampi creerqanku,
PSA.106.12	takerqankutaj payta yupaychaspa.
PSA.106.13	Paykunaqa usqhayllata Diospa ruwasqasninmanta qonqaporqanku,
PSA.106.13	manataj Diospa yuyaychasqanta suyarqankuchu.
PSA.106.14	Chay ch'in pampapitaj sajra yuyayninkuman qokorqanku,
PSA.106.14	Diostataj tapurispa jina mañarqanku,
PSA.106.14	Diostataj sapankupi tentarqanku.
PSA.106.15	Diosninchejtaj imatachus mañasqankuta qorqa.
PSA.106.15	Paykunaman uj wañuy onqoyta apachimorqa.
PSA.106.16	Campamentopi paykunaqa Moisesmanta envidiakorqanku,
PSA.106.16	Diospa ajllasqan Aaronmantawan.
PSA.106.17	Chaymantataj jallp'a kicharikorqa,
PSA.106.17	Dantataj oqoykaporqa Abiranta, tropantawan.
PSA.106.18	Ninataj chay t'aqaj contranta laurarerqa;
PSA.106.18	chay nina tukuy sajra runasta upharqa.
PSA.106.19	Horeb orqopi uj uña torillota ruwakorqanku,
PSA.106.19	qorimanta unuyachispa lantita ruwasqankuta yupaycharqanku.
PSA.106.20	Atiyniyoj Diosqa, qhorata mikhoj
PSA.106.20	toroj lantinman tukucherqanku.
PSA.106.21	Paykunaqa salvaj Diosninkuta qonqarqanku,
PSA.106.21	mayqenchus paykunata salvan.
PSA.106.21	Egiptopi jatuchaj t'ukuna imasta ruwajta qonqarqanku.
PSA.106.22	T'unata ruwallarqataj Campa jallp'ampi,
PSA.106.22	jinallataj ruwarqa Puka mar qochapi.
PSA.106.23	Diosqa paykunata tukuchisaj nerqa.
PSA.106.23	Ajllakusqan Moisés paykunarayku mañakojtintaj,
PSA.106.23	Señorpa phiñakuynenqa tiyaykaporqa.
PSA.106.24	May sumaj jallp'asta qhesacharqanku,
PSA.106.24	Diospa nisqanta mana creespa.
PSA.106.25	Toldosninkupitaj Señorpaj rimarqanku,
PSA.106.25	manataj Señorpa kamachisqasninta yuyarerqankuchu.
PSA.106.26	Chayrayku Señorqa, makinta oqharispa jurarqa,
PSA.106.26	ch'in pampapi paykunata wañurachinampaj.
PSA.106.27	Mirayninkutapis wañurachinampaj,
PSA.106.27	waj nacionesman wijch'unampaj,
PSA.106.27	paykunata ch'eqerachinampaj.
PSA.106.28	Baal-peorman k'askaykorqanku,
PSA.106.28	wañusqa diosman jaywasqastataj mikhorqanku.
PSA.106.29	Sajra ruwasqasninkuwan Diosta phiñacherqanku.
PSA.106.29	Ajinapi paykunapi wañuy jatarerqa.
PSA.106.30	Fineestaj sayaykuspa juchayojta wañucherqa,
PSA.106.30	chay wañuy onqoytaj sayarqa.
PSA.106.31	Diostaj chay cheqan ruwasqanta allimpaj qhawarqa
PSA.106.31	wiñay wiñaynintimpaj.
PSA.106.32	Watejmanta paykunaqa Meriba yaku chimpapi
PSA.106.32	Diosta phiñachillarqankutaj,
PSA.106.32	paykunaraykutaj Moisespaj mana allinchu karqa.
PSA.106.33	Moisespa sonqonta phiñacherqanku,
PSA.106.33	paytaj mana yachaspa imatachus nisqanta parlarqa.
PSA.106.34	Llajtasta mana chinkacherqankuchu,
PSA.106.34	Señorpa kamachisqanta mana kasuspa.
PSA.106.35	Astawampis paykunaqa Diosta mana
PSA.106.35	rejsej runaswan chajrukorqankuña,
PSA.106.35	ususninkutataj ruwarqanku.
PSA.106.36	Yanqha mana kaj dioskunata yupaycharqanku,
PSA.106.36	chaytaj paykunataqa lastayman chayacherqa.
PSA.106.37	Qhari wawasninkuta, warmi wawasninkutawan uywa wañuchisqata jina
PSA.106.37	chay supaykunaman jaywarqanku.
PSA.106.38	Mana juchayojpa yawarninta jich'arqanku,
PSA.106.38	chay wawasninkoj yawarninta,
PSA.106.38	Canaán dioskunamantaj jaywarqanku.
PSA.106.38	Chay jallp'ankutaj yawarninkuwan ch'ichichakorqa.
PSA.106.39	Ajinamanta paykunapis sapa ruwasqasninkuwan
PSA.106.39	ch'ichichakorqanku, millay ruwasqankuwantaj
PSA.106.39	qhenchachakorqanku.
PSA.106.40	Chayrayku Señorqa ayllumpa contranta phiñakorqa,
PSA.106.40	paykunatataj qhesacharqa.
PSA.106.41	Saqerparerqankutaj mana Diosta rejsej runaspa makisnimpi,
PSA.106.41	enemigosninkutaj paykunata kamacherqanku.
PSA.106.42	Enemigosninkoqa lastacherqanku.
PSA.106.42	Atiyninkuwantaj paykunata ñak'aricherqanku.
PSA.106.43	Señorqa ashkha kutista paykunata salvarqa,
PSA.106.43	paykunataj mana munarqankuchu munaynin ruwakunanta,
PSA.106.43	kikin juchankupitaj chinkarqanku.
PSA.106.44	Chay tukuywampis, payqa llakiyninkuta rikuspa,
PSA.106.44	waqasqankuta uyarerqa.
PSA.106.45	Paykunawan trato ruwasqanmanta yuyarikorqa,
PSA.106.45	sonqontataj nanachikorqa, munakuynin may jatun kasqanrayku.
PSA.106.46	Enemigosninkuwampis Señorqa paykunata khuyacherqa,
PSA.106.46	paykunaj makisninkupi kashajtinku.
PSA.106.47	Salvawayku Señor Diosniyku!
PSA.106.47	Oqharikapuwayku tukuy nacionesmanta,
PSA.106.47	santo sutiykita yupaychanaykupaj,
PSA.106.47	kusisqas qanta upaychanaykupaj.
PSA.106.48	Israelpa Señor Diosnin jatunchasqa kachun,
PSA.106.48	wiñaypa wiñaynimpaj.
PSA.106.48	Tukuy nichunku: Ajina kachun, nispa.
PSA.106.48	Yupaychasqa kachun Señorqa!
PSA.107.1	Señorta agradecekuychej, imaraykuchus payqa k'achamin;
PSA.107.1	khuyakuynenqa wiñaypaj.
PSA.107.2	Ajinata nichunku Señorpa librasqasnin,
PSA.107.2	pikunachus enemigoj makinmanta librasqas kanku chaykuna,
PSA.107.3	pikunatachus Señorqa tantarqa tukuy nacionesmanta,
PSA.107.3	inti llojsimuymanta, inti yaykuynejmantapis,
PSA.107.3	ura ladomanta, pata ladomantawan.
PSA.107.4	T'iyu ch'in pampaspi chinkasqas purerqanku.
PSA.107.4	Tiyakunankupaj llajtaman rina ñanta mana tarerqankuchu.
PSA.107.5	Yarqhasqastaj, ch'akiyniyojtaj karqanku,
PSA.107.5	wañunankupajña kasharqanku.
PSA.107.6	Llakiyninkupitaj Señorta qhaparikorqanku,
PSA.107.6	paytaj chay ñak'ariyninkumanta librarqa.
PSA.107.7	Chaymantataj payqa uj cheqan ñanta paykunata pusarqa,
PSA.107.7	kausakuna llajtasman chayanankupaj.
PSA.107.8	Señorta khuyakuyninrayku agradecekuychej,
PSA.107.8	runaspaj allin imasta ruwasqanrayku.
PSA.107.9	Payqa runaj ch'akiyninta thasnun,
PSA.107.9	yarqhasqa runatataj allin imaswan sajsachin.
PSA.107.10	Wakenqa laqha wañuy patapi kausasharqanku.
PSA.107.10	Llakiywan cadenaswan watasqas presos jina kasharqanku,
PSA.107.11	Señorpa kamachisqanta mana kasukusqankurayku,
PSA.107.11	jatun Diospa munakuyninta qhesachasqankurayku.
PSA.107.12	Chayrayku Diosqa sinch'i llank'ayman churarqa,
PSA.107.12	misk'ajtinkupis mana pipis yanaparqachu.
PSA.107.13	Llakiyninkupitaj Señorta qhaparikorqanku,
PSA.107.13	paytaj chay ñak'ariyninkumanta orqhorqa.
PSA.107.14	Chay ukhu laqhamanta orqhorqa,
PSA.107.14	preso kasqankumantataj librarqa.
PSA.107.15	Señorta khuyakuyninrayku agradecekuychej,
PSA.107.15	runaspaj allin imasta ruwasqanrayku.
PSA.107.16	Payqa bronce punkusta phirerqa,
PSA.107.16	fierro tranquerastapis p'akerqa.
PSA.107.17	Onqosqas llakisqastaj karqanku
PSA.107.17	sajra ruwasqankurayku, juchasninkuraykutaj.
PSA.107.18	Manaña ima mikhunatapis munarqankuchu,
PSA.107.18	wañuy patapiñataj kasharqanku.
PSA.107.19	Llakiyninkupitaj Señorta qhaparikorqanku,
PSA.107.19	paytaj ñak'ariyninkumanta orqhorqa.
PSA.107.20	Parlasqanwan paykunata thañicherqa,
PSA.107.20	tukuchisqa kanankumantataj librarqa.
PSA.107.21	Señorta khuyakuyninrayku agradecekuychej,
PSA.107.21	runaspaj allin imasta ruwasqanrayku.
PSA.107.22	Yupaychana takiykunata jaywaychej rikuchikuta jina,
PSA.107.22	kusisqastaj parlaychej ruwasqasninmanta.
PSA.107.23	Mar qochaman buquespi yaykojkunaqa,
PSA.107.23	yakuspi purejkunaqa,
PSA.107.24	chay mar qocha ukhupi Señorpa may sumaj jatun ruwasqantapis rikorqanku.
PSA.107.25	Señor parlajtin sinch'i para wayra oqharikorqa,
PSA.107.25	mar qhochapitaj yakus oqharikorqanku.
PSA.107.26	Yakustaj patakama oqharikorqanku,
PSA.107.26	uraykamuspataj, ukhukama chinkaykorqanku.
PSA.107.26	Chayta rikuspa buquespi runasqa manchachikuywan kharkaterqanku.
PSA.107.27	Machasqa jina chankaykacharqanku;
PSA.107.27	sumajta yachasqankoqa qhasi manakaj karqa.
PSA.107.28	Llakiyninkupitaj Señorta qhaparikorqanku,
PSA.107.28	paytaj llakiyninkumanta orqhorqa.
PSA.107.29	Sinch'i para wayrata k'acha wayraman tukucherqa,
PSA.107.29	yaku oqharikojtataj tiyaykucherqa.
PSA.107.30	Yaku manaña oqharikusqanta rikuspataj kusikorqanku,
PSA.107.30	Diosninchejtaj chayananku karqa chayman pusarqa,
PSA.107.30	ch'aki jallp'a sinch'ita sayan, chayman.
PSA.107.31	Señorta khuyakuyninrayku agradecekuychej,
PSA.107.31	runaspaj allin imasta ruwasqanrayku.
PSA.107.32	Runaspa tantakuynimpi Señorta jatunchaychej.
PSA.107.32	Kuraj runaspa tantakuyninkupipis Señorta yupaychaychej.
PSA.107.33	Señorqa yaku mayusta ch'akichin,
PSA.107.33	juturistapis ch'akiman tukuchin.
PSA.107.34	Sumaj jallp'asta mana poqojman tukuchin,
PSA.107.34	chaypi tiyakojkuna sajrata ruwasqankurayku.
PSA.107.35	Ch'in pampata qochasniyojman tukuchin,
PSA.107.35	ch'aki jallp'astataj juturisniyojman.
PSA.107.36	Jaqayman yarqhasqa kajkunata churan,
PSA.107.36	paykunataj llajtasta tiyakunankupaj ruwakunku.
PSA.107.37	Jallp'api tarpunku, uvasta poqochinku,
PSA.107.37	sumaj cosechastataj oqharinku.
PSA.107.38	Paykunata bendicin, ashkhaman mirachin,
PSA.107.38	uywasninkutapis mirachipun.
PSA.107.39	Wañojtinku pisiyanku, ñak'ariypi kasqankurayku,
PSA.107.39	mana allin kaypi, llakiypitaj kasqankurayku.
PSA.107.40	Diosninchej uraj runasman chejnichikuyta apachimun,
PSA.107.40	chinkasqata purichin, mana mayman rinankuta yachajman tukuchin.
PSA.107.41	Wajcha runasta pisichikuyninmanta orqhon,
PSA.107.41	ayllusnintataj oveja tropasta jina mirachin.
PSA.107.42	Chayta cheqan runas rikunku, kusikunkutaj,
PSA.107.42	tukuy runastaj siminkuta wisq'anku.
PSA.107.43	Pichus yachayniyoj kajqa
PSA.107.43	chay imasta waqaychachun,
PSA.107.43	yachachuntaj Señorpa khuyakuyninta.
PSA.108.1	Diosníy, sonqoyqa wakichisqa kashan,
PSA.108.1	takiykunata takipunasuypaj.
PSA.108.1	Chaymin kusikuyneyqa.
PSA.108.2	Cuerdasniyoj tocana arpaspis rijch'ariychej,
PSA.108.2	noqataj sut'iyamojta rijch'arichisaj.
PSA.108.3	Señor, runas ukhupi jatunchasqayki,
PSA.108.3	tukuy runas ukhupitaj qanman takisqayki.
PSA.108.4	Khuyakuyniykeqa janaj pachamantapis aswan jatun.
PSA.108.4	Cheqa kasqaykitaj patakama chayan.
PSA.108.5	Diosníy, janaj pachamanta aswan patapi kanki.
PSA.108.5	Atiyniykiwantaj kay pachaqa junt'a kashan.
PSA.108.6	Diosníy, salvawayku atiyniykiwan
PSA.108.6	munasqasniyki librasqas kanankupaj.
PSA.108.6	Kutichipuwayku.
PSA.108.7	Diosninchej santo wasimantapacha nin:
PSA.108.7	Sucot valletataj rak'irasaj.
PSA.108.8	Noqajtamin kunan Galaadpis, Manasespis,
PSA.108.8	Efraintaj umayta jark'aj monteray.
PSA.108.8	Judataj kamachinay vara.
PSA.108.9	Moabqa mayllakunay ch'illami jina.
PSA.108.9	Edommantaj ojot'ayta wijch'usaj,
PSA.108.9	filisteosta atipasqaymantataj qhaparisaj.
PSA.108.10	Pitaj perqasqa llajtaman pusawanqa?
PSA.108.10	Pitaj Edomman chayachiwanqari?
PSA.108.11	Qan, Diosníy, cheqamanta qhesachawarqanki,
PSA.108.11	manañataj soldadosniykuwan llojsinkiñachu.
PSA.108.12	Diosníy, enemigoykoj contrampi yanapawayku.
PSA.108.12	Runaj yanapaynenqa yanqhallamin.
PSA.108.13	Diospa yanapayninwan jatuchaj imasta ruwasunchej,
PSA.108.13	Paymin enemigosninchejta saruranqa.
PSA.109.1	Diosníy,
PSA.109.1	ama ch'inlla qhepakapuychu, mañakushajtiy.
PSA.109.2	Llulla runas, sajra runaspis,
PSA.109.2	noqaj contraypi parlanku,
PSA.109.2	llullakuspataj mana kajta parlanku.
PSA.109.3	Chejnikuy palabraswan muyuykuwanku,
PSA.109.3	mana imallamanta maqanakoj sayaykuwanku.
PSA.109.4	Paykunata munakushajtiypis, mana allinwan kutichiwanku.
PSA.109.4	Chaywampis, paykunapaj Diosmanta mañapuni.
PSA.109.5	Allin ruwasqaymanta sajra kajwan kutichiwanku,
PSA.109.5	munakuyniymantaj chejnikuywan kutichiwanku.
PSA.109.6	Paypa contrampi uj sajra runata churay,
PSA.109.6	paypa paña ladompitaj uj ch'ataykojta churasaj.
PSA.109.7	Justiciapitaj juchachasqa llojsichun,
PSA.109.7	Diosmanta mañakusqampis juchallampajtaj kachun.
PSA.109.8	Pisi watasllata kausachun,
PSA.109.8	wajtaj jap'ichun kapuyninta.
PSA.109.9	Wawasnenqa wajchas qhepakunku,
PSA.109.9	warmimpis viuda qhepakuchun.
PSA.109.10	Wawasnenqa mañakuspa purejkuna kachunku,
PSA.109.10	thuñisqa wasinkumantapis wijch'uchunku.
PSA.109.11	Manoj runa tukuy kapuyninkuta qhechuchun.
PSA.109.11	Tukuy llank'asqankutapis wajkuna apakapuchun.
PSA.109.12	Ama pipis paymanta khuyakuchunchu,
PSA.109.12	nitaj wajcha wawasninmantapis.
PSA.109.13	Miraynimpis tukukapuchun,
PSA.109.13	sutintaj wiñaypaj chinkachun.
PSA.109.14	Tatampa sajra ruwasqanmanta Señorqa yuyarichumpuni,
PSA.109.14	mamampa juchantapis Señorqa amapuni pampachachunchu.
PSA.109.15	Señorqa juchasninkuta amapuni qonqachunchu,
PSA.109.15	kay pachapitaj sutinkutaj wiñaypaj qonqasqa kachun.
PSA.109.16	Payqa ni jayk'ajpis khuyakuyta yuyarqachu,
PSA.109.16	aswampis wajchasta, llamp'u sonqo kajkunatapis qhatiykacharqa,
PSA.109.16	llakiypi kajkunatapis wañuchinankupaj.
PSA.109.17	Maldicionta mask'an chayqa, maldicisqa kachun.
PSA.109.17	Bendicionta mana munarqachu chayqa, ama jap'ichunchu.
PSA.109.18	Maldicionqa p'achan jina kachun,
PSA.109.18	ukhu tullusninman yaykuchun,
PSA.109.18	yaku jina, aceite jinataj.
PSA.109.19	Chayqa p'achan jinapuni payta qhataykuchun,
PSA.109.19	chumpi jinapunitaj mat'ichun.
PSA.109.20	Ajinata Señorqa enemigosninman kutichichun,
PSA.109.20	pikunachus noqapaj sajrata parlajkunaman.
PSA.109.21	Qantaj, Señor Diosníy,
PSA.109.21	sutiykirayku allinta qhawaway;
PSA.109.21	salvaway k'acha khuyakuyniykirayku.
PSA.109.22	Wajcha kani, llakisqataj.
PSA.109.22	Sonqoyqa p'akisqa kashan.
PSA.109.23	Llanthu jina chinkapushani,
PSA.109.23	wayraj apaykachasqan jina kani.
PSA.109.24	Mana mikhusqayrayku, chaki moqosniy kharkatitiwan;
PSA.109.24	mikhunamanta jinataj tulluyashani.
PSA.109.25	Runaj asikunan kani,
PSA.109.25	rikuwaspataj umankuta khiwispa asipayawanku.
PSA.109.26	Señor Diosníy yanapaway,
PSA.109.26	khuyakuyniykiman jinataj salvaway.
PSA.109.27	Paykunaqa yachachunku qanqa Señor,
PSA.109.27	makiykiwan chayta ruwasqaykita.
PSA.109.28	Paykunaqa maldiciwachunkupis,
PSA.109.28	qanqa bendicillawankipuni.
PSA.109.28	Contraypi oqharikojtinkupis p'enqachisqas kachunku,
PSA.109.28	kausaqeykitaj kusisqallapuni kachun.
PSA.109.29	Enemigosneyqa p'enqaypi rikhurichunku,
PSA.109.29	poncho jinataj p'enqayta qhataykukuchun.
PSA.109.30	Simiywantaj Señorman graciasta qosaj,
PSA.109.30	ashkha runaspa chaupimpitaj payta yupaychasaj.
PSA.109.31	Payqa wajcharayku sayan,
PSA.109.31	juchachayta munajkunamanta salvan.
PSA.110.1	Señorqa señorniyman nerqa:
PSA.110.1	Pañaynejpi tiyakuy,
PSA.110.1	enemigosniykita chakisniyki uraman churanaykama.
PSA.110.2	Sionmantapacha Señorqa qosonqa,
PSA.110.2	uj kamachina varata rikuchinawaykipaj atiyniykita.
PSA.110.2	Atipay ari enemigosniykita!
PSA.110.3	Atipasqayki llajtapi,
PSA.110.3	aylluyki qanman jaywaykusonqa,
PSA.110.3	santo orqos patapi.
PSA.110.3	Sut'iyay chhulla jina,
PSA.110.3	wayna kayniyki mosojchakun sapa p'unchay.
PSA.110.4	Señorqa uj juramentota ruwarqa,
PSA.110.4	manataj nisqanta p'akenqachu.
PSA.110.4	Qan wiñaypaj sacerdote kanki,
PSA.110.4	Melquisedecpa t'aqanman jina.
PSA.110.5	Señorqa paña makiykipi kashan.
PSA.110.5	Phiñakuynin p'unchaypi reykunata chinkachenqa.
PSA.110.6	Nacionesta juchachanqa,
PSA.110.6	ayaswantaj junt'achenqa,
PSA.110.6	kay pachapi tukuy kurajkunatataj ñak'anqa.
PSA.110.7	Ñampi yakuta uj mayumanta ujyanqa,
PSA.110.7	chaywantaj kallpachasqa kanqa.
PSA.111.1	Yupaychasqa kachun Señorqa.
PSA.111.1	Tukuy sonqoywan Diosta yupaychasaj.
PSA.111.1	K'acha runaspa tantakuyninkupi,
PSA.111.1	tukuy ayllumpa ñaupaqempi.
PSA.111.2	Señorpa ruwasqasnenqa jatuchaj kanku.
PSA.111.2	Pikunachus yachayta munajkunaqa astawan munanku.
PSA.111.3	Manchay k'achamin sumaj ruwasqasnenqa,
PSA.111.3	justiciantaj wiñaypaj sayan.
PSA.111.4	Señorpa sumaj ruwasqasnenqa mana qonqanapaj jina.
PSA.111.4	Señorqa llamp'u sonqo khuyakuyniyojtaj.
PSA.111.5	Payta kasukojkunaman mikhunata qon,
PSA.111.5	tratota ruwasqanmantapis yuyarikumpuni.
PSA.111.6	Ruwasqasnimpi atiyninta ayllunman rikucherqa,
PSA.111.6	Diospi mana creejkunaj jallp'ankuta paykunaman qospa.
PSA.111.7	Paypa ruwasqasnenqa allinmin, cheqantaj.
PSA.111.7	Paypa kamachikusqasnenqa cheqampuni,
PSA.111.8	imaraykuchus wiñaykama sinch'i kanku,
PSA.111.8	kay kamachisqaqa sut'i, cheqan ruwasqastaj kanku.
PSA.111.9	Pay llajtanta kacharicherqa,
PSA.111.9	trato ruwasqantataj wiñaypaj sayacherqa.
PSA.111.9	Diosninchejqa santo Dios, manchachikunataj.
PSA.111.10	Yachaypa qallarikuynenqa, Señorta manchachikuymin.
PSA.111.10	Kamachisqasninta waqaychajkunaqa,
PSA.111.10	sumaj yuyayniyoj kanku.
PSA.111.10	Diosninchejtaj wiñaypaj yupaychasqapuni kanqa!
PSA.112.1	Señorqa yupaychasqa kachun!
PSA.112.1	Kusikuyniyojmin Señorta kasukoj runaqa,
PSA.112.1	kamachisqasnintataj kasukojqa.
PSA.112.2	K'acha runaj miraynenqa kay pachapi atiyniyoj kanqa.
PSA.112.2	Cheqan miraynenqa bendicisqa kanqa.
PSA.112.3	Wasimpeqa tukuy imasniyojmin,
PSA.112.3	k'acha kaynenqa mana tukukuyniyojmin.
PSA.112.4	Laqhapi k'anchay jina,
PSA.112.4	k'acha sonqoyojkunapaj lliphipin,
PSA.112.4	khuyakoj, cheqan sonqo, llamp'u sonqotaj.
PSA.112.5	Allin sonqoyoj runaqa khuyakun, mañarintaj;
PSA.112.5	tukuy imasnintapis allinmampuni apan.
PSA.112.6	Chayrayku, ni jayk'ajpis urmanqachu.
PSA.112.6	Wiñaypaj yuyarisqapuni kanqa cheqan sonqoyoj runaqa.
PSA.112.7	Mana allin kaj willaykunasmantaqa mana manchachikunchu,
PSA.112.7	tukuy sonqonwan Señorpi atienekuspa suyan.
PSA.112.8	Sonqonqa sinch'ita sayan, mana manchachikunchu,
PSA.112.8	enemigosnintataj kusipayaspa qhawan.
PSA.112.9	Wajchasman kapuyninmanta qorin,
PSA.112.9	k'acha kaynenqa kallampuni.
PSA.112.9	Mana p'enqakuspa umanta oqharin.
PSA.112.10	Juchasapaqa chayta rikuspa phiñakun;
PSA.112.10	mana imanayta atispa, kirusninta k'arurakuspa tukukonqa.
PSA.112.10	Jinapi sajra runaspa suyasqankoqa tukukonqa.
PSA.113.1	Yupaychasqa kachun Señorqa!
PSA.113.1	Señorpa kamachisnin paypa sutinta yupaychaychej.
PSA.113.2	Kunanmanta wiñaypaj Señorpa sutenqa
PSA.113.2	yupaychasqa kachun.
PSA.113.3	Inti llojsimuynejmanta, inti yaykuynejkama,
PSA.113.3	Señorpa sutenqa yupaychasqa kachun.
PSA.113.4	Señorqa tukuy naciones patapi kashan,
PSA.113.4	atiynenqa janaj pacha patapi kashan.
PSA.113.5	Señor Diosninchej jinaqa mana pipis kanchu;
PSA.113.5	payqa janaj pachapi kamachin.
PSA.113.6	Chaywampis k'umuykamun,
PSA.113.6	janaj pachata kay pachatapis qhawarimunampaj.
PSA.113.7	Señorqa wajchata pampamanta aysarin,
PSA.113.7	wajchataqa q'opaman wijch'usqamanta oqharin.
PSA.113.8	Kuraj runaswan tiyaykuchinampaj,
PSA.113.8	ayllunmanta kuraj runaswan khuskata.
PSA.113.9	Mana wawasniyoj warmiman wawasta qon.
PSA.113.9	Mamata wawasnintawan kusisqata tiyachin.
PSA.113.9	Señorqa yupaychasqa kachun!
PSA.114.1	Jayk'ajchus Israel, Jacobpa miraynin,
PSA.114.1	chay karu llajta Egiptomanta llojserqa chaypacha;
PSA.114.2	Judá jallp'aqa Señorpa santo wasinman tukorqa.
PSA.114.2	Israeltaj paypa kamachinman tukorqa.
PSA.114.3	Mar qochaqa Israelta rikuspa ayqerqa,
PSA.114.3	Jordán mayupis qhepaman kutirerqa.
PSA.114.4	Orqosqa carnero jina phinkiykacharqanku.
PSA.114.4	Lomasqa oveja uñas jina phinkiykacharqanku.
PSA.114.5	Imajtintaj qan, mar qocha, ayqerqankiri?
PSA.114.5	Imajtintaj qan, Jordán mayu, qhepaman kutirerqankiri?
PSA.114.6	Imajtintaj qankuna, orqos, carnero jina phinkiykacharqankichejri?
PSA.114.6	Imajtintaj qankuna, lomas, oveja uñas jina phinkiykacharqankichejri?
PSA.114.7	Qan, jallp'a, kharkatiy,
PSA.114.7	Jacobpa Diosnin Señorpa ñaupaqempi.
PSA.114.8	Pay chhanka orqosta qochaman tukuchin.
PSA.114.8	Pay chhanka orqosta juturisman tukuchin.
PSA.115.1	Señor, qan kikiykita jatunchakuy, ama noqaykutaqa;
PSA.115.1	jatunchakuy khuyakuyniykirayku cheqan kayniykiraykutaj.
PSA.115.2	Imaraykutaj Diosta mana qhatejkuna taponqankuri.
PSA.115.2	Maypitaj Diosninku kunan kashanri?, nispa.
PSA.115.3	Diosninchejqa janaj pachapi kashan;
PSA.115.3	Pay tukuy munasqanta ruwarqa.
PSA.115.4	Paykunaj lantisninkoqa qolqemanta, qorimantataj kanku,
PSA.115.4	chaykunaqa runaj ruwasqasnillan kanku.
PSA.115.5	Simiyoj kanku manataj parlankuchu,
PSA.115.5	ñawisniyoj kanku, manataj rikunkuchu;
PSA.115.6	ningrisniyoj kanku manataj uyarinkuchu;
PSA.115.6	senqayoj kanku, manataj muskhinkuchu.
PSA.115.7	Makisniyoj kanku, manataj llankhankuchu;
PSA.115.7	chakisniyoj kanku manataj purinkuchu,
PSA.115.7	ni uj simillatapis parlarinkuchu.
PSA.115.8	Chay qhasi dioskunata ruwajkunaqa chaykunaman rijch'akunku,
PSA.115.8	tukuy chaykunapi creejkunapis.
PSA.115.9	Israelitas, Señorpi atienekuychej,
PSA.115.9	pay yanapawanchej, jark'awanchejtaj.
PSA.115.10	Sacerdotes, Señorpi atienekuychej.
PSA.115.10	Pay yanapawanchej, jark'awanchejtaj.
PSA.115.11	Qankuna Señorta yupaychajkuna, Señorpi atienekuychej.
PSA.115.11	Pay yanapawanchej jark'awanchejtaj.
PSA.115.12	Señor noqanchejmanta yuyarikun, bendiciwasuntaj!
PSA.115.12	Israelitasta bendicenqa, sacerdotestapis bendicenqa.
PSA.115.13	Señorqa kasukojkunasninta bendicenqa,
PSA.115.13	jatuchajta, juch'uychajtapis.
PSA.115.14	Señorqa qankunata ashkhayachichun,
PSA.115.14	jinallataj wawasniykichejtapis.
PSA.115.15	Janaj pachata, kay pachatapis ruwaj Señorqa,
PSA.115.15	qankunata bendicichun.
PSA.115.16	Janaj pachaqa Diosninchejpata,
PSA.115.16	jallp'atataj runaman qorqa.
PSA.115.17	Wañusqakunaqa jallp'aman yaykuspa, manaña
PSA.115.17	Señorta yupaychayta atinkuchu.
PSA.115.18	Noqanchejtaj Señorta yupaychasunchej kunanmanta wiñaykama.
PSA.115.18	Señorqa yupaychasqa kachun.
PSA.116.1	Señorta munakuni mañukusqayta uyariwasqanrayku,
PSA.116.2	imaraykuchus mañakusqayta uyariwampuni.
PSA.116.2	Tukuy kausayniypi payllatapuni wajyakusaj!
PSA.116.3	Wañoyqa lazosninwan ch'ipaykuwan,
PSA.116.3	wañuy llakiy taripawan.
PSA.116.3	Ujllata mancharisqa llakisqataj rikhurini.
PSA.116.4	Chaypacha, Señorta wajyakorqani,
PSA.116.4	mañakorqanitaj kausayniyta salvanawanta.
PSA.116.5	Señorqa cheqampuni, khuyakojtaj;
PSA.116.5	Diosninchejqa llamp'u sonqoyoj.
PSA.116.6	Señorqa llamp'u sonqoyojkunata waqaychan;
PSA.116.6	Noqa mana kallpayoj kashajtiy salvawarqa.
PSA.116.7	Kunanqa watejmanta sonqo tiyasqa kayta atini,
PSA.116.7	imaraykuchus Señorqa noqawan k'acha karqa.
PSA.116.8	Wañuymanta qan librawanki,
PSA.116.8	ñawisniy waqananmanta, chakisniy misk'ananmantawan.
PSA.116.9	Noqaqa Señorpa ñaupaqempi purisaj,
PSA.116.9	kay pachapi kausaj runaspa chaupimpi.
PSA.116.10	May jina llakisqa kashaspapis,
PSA.116.10	Diospi creesqayta parlarqani.
PSA.116.11	Mana imanayta atispa, nillarqaniña,
PSA.116.11	tukuy runasqa llullas kanku, nispa.
PSA.116.12	Imawantaj Señorman junt'asaj,
PSA.116.12	tukuy allin imasta ruwapuwasqanmantari?
PSA.116.13	Salvación qeruta oqharisaj!
PSA.116.13	Señorpa sutintataj qhaparisaj.
PSA.116.14	Kunanqa Señorman ruwasaj nisqayta junt'apusaj,
PSA.116.14	tukuy ayllumpa ñaupaqempi.
PSA.116.15	Señorpajqa may llakiy
PSA.116.15	payta munakojkuna wañupunankoqa.
PSA.116.16	Señor noqa kamachiyki kani,
PSA.116.16	warmi kamachiyki kani,
PSA.116.16	warmi kamachiykej wawan kani,
PSA.116.16	watawasqanku lazota qan phaskarawanki.
PSA.116.17	Yupaychana jaywanata agradecekuspa jaywasqayki,
PSA.116.17	Señorpa sutinta wajyakuspa.
PSA.116.18	Señorman ruwasaj nisqayta junt'apusaj,
PSA.116.18	tukuy ayllumpa ñaupaqempi.
PSA.116.19	Señorpa wasin patiosnimpi,
PSA.116.19	qampa chaupiykipi, Jerusalén.
PSA.116.19	Señorqa yupaychasqa kachun.
PSA.117.1	Tukuy naciones Señorta yupaychaychej,
PSA.117.1	tukuy llajtas yupaychaychej.
PSA.117.2	May jatumpuni noqanchejpaj munakuynenqa.
PSA.117.2	Paypeqa manamin qonqapoyqa kanchu.
PSA.117.2	Señorqa yupaychasqa kachun.
PSA.118.1	Señorta k'acha kayninmanta agradeceychej,
PSA.118.1	khuyakuynintaj mana tukukuyniyoj.
PSA.118.2	Israelitas nichunku: Señorpa
PSA.118.2	munakuynenqa wiñaypajmin, nispa.
PSA.118.3	Sacerdotekunapis nichunku:
PSA.118.3	Señorpa khuyakuynenqa wiñaypajmin, nispa.
PSA.118.4	Señorta kasukojkunaqa nichunku:
PSA.118.4	Señorpa khuyakuynenqa wiñaypajmin, nispa.
PSA.118.5	Llakiyniypi Señorta wajyakorqani,
PSA.118.5	paytaj uyariwarqa, librawarqataj.
PSA.118.6	Señor noqawan kashan; mana manchachikunichu.
PSA.118.6	Ima niwanqataj runari?
PSA.118.7	Señorqa noqawan kashan; Pay yanapawan.
PSA.118.7	Rikusajtaj chejnikuwajkunata atipasqasta.
PSA.118.8	Aswan sumajmin Señorpi atienekunaqa,
PSA.118.8	runapi atienekunamantaqa.
PSA.118.9	Aswan sumaj Señorpi atienekunaqa,
PSA.118.9	kuraj runaspi atienekunamantaqa.
PSA.118.10	Tukuy naciones muyuykuwasqanku,
PSA.118.10	Señorpa sutimpitaj paykunata chinkachisaj.
PSA.118.11	Tukuynejmanta muyuykuwarqanku,
PSA.118.11	Señorpa sutimpitaj atiparqani.
PSA.118.12	Lachiwanas jina muyuykuwarqanku,
PSA.118.12	phiñakuynintaj thasnukapun khishka lauraj jina,
PSA.118.12	Señorpa sutimpitaj atipasaj.
PSA.118.13	Urmanaypaj jina sinch'ita tanqawarqanku,
PSA.118.13	Señortaj yanapawan jamun.
PSA.118.14	Kallpachawaj Señorman noqa takini;
PSA.118.14	paymin salvawajneyqa.
PSA.118.15	Diosta qhatej runaspa wasimpi,
PSA.118.15	atipasqamanta kusikuywan takiykuna tiyan.
PSA.118.15	Señorpa atiynin jatuchaj imasta ruwan.
PSA.118.16	Señorpa atiynin ancha sumajpuni,
PSA.118.16	Señorpa atiynin tukuy imata ruwan.
PSA.118.17	Mana wañusajchu, astawanraj kausasaj,
PSA.118.17	Señorpa ruwasqasninta willaramunaypaj.
PSA.118.18	Señorqa sinch'ita jasut'iwarqa,
PSA.118.18	manataj wañojta saqewarqachu.
PSA.118.19	Kichariychej Señorpa wasi punkusninta,
PSA.118.19	yaykuyta munani Señorman graciasta qoj.
PSA.118.20	Kaymin Señorpa punkonqa,
PSA.118.20	chaynintataj cheqan runas yaykonqanku.
PSA.118.21	Graciasta qoyki, Señor, uyariwasqaykimanta,
PSA.118.21	salvawajniy kasqaykimantapis.
PSA.118.22	Wasichajkunaj wijch'usqanku rumeqa,
PSA.118.22	esquina rumi kapun.
PSA.118.23	Chaytaqa Señor ruwarqa,
PSA.118.23	noqanchejtaj t'ukushaj qhepakunchej.
PSA.118.24	Kay p'unchaypuni Señorqa ruwarqa;
PSA.118.24	sonqo t'ikarisqas kunan p'unchay kusikunachej.
PSA.118.25	Salvawayku ari, Señor. Salvawayku.
PSA.118.25	Allintaj riwachuyku ari, Señor.
PSA.118.26	Jatunchasqa kachun Señorpa sutimpi jamojqa.
PSA.118.26	Yupaychana wasiykimantapacha bendicimuyku.
PSA.118.27	Señorqa Diospuni, pay k'anchawanchej.
PSA.118.27	Qallariychej fiestata t'ikasta apamuspa,
PSA.118.27	altarpa ñaupaqenkama.
PSA.118.28	Graciasta qoyku Dios kasqaykimanta.
PSA.118.28	Jatun kayniykimanta yupaychayki.
PSA.118.29	Señorta k'acha kayninmanta agradeceychej,
PSA.118.29	khuyakuynintaj mana tukukuyniyoj.
PSA.119.1	Kusisqas kanku cheqanta kausajkunaqa,
PSA.119.1	Señorpa kamachisqasnintataj kasojkunaqa.
PSA.119.2	Kusisqas kanku paypa kamachisqasninta uyarejkuna,
PSA.119.2	tukuy sonqowantaj payta mask'ajkuna.
PSA.119.3	Paykunaqa sajra kajta mana ruwankuchu,
PSA.119.3	Señorpa ñannintataj purinku.
PSA.119.4	Qan kamachiwarqayku,
PSA.119.4	nisqasniykita allinta junt'anaykuta.
PSA.119.5	Munayman ari allintapuni puriyta,
PSA.119.5	kamachisqasniykita junt'anaypaj.
PSA.119.6	Mana p'enqakusajchu
PSA.119.6	simiykita allinta junt'aytaqa.
PSA.119.7	Tukuy cheqan nisqasniykita yachaspa,
PSA.119.7	cheqan sonqowan yupaychasqayki.
PSA.119.8	Kamachisqasniykita junt'asaj.
PSA.119.8	Ama jayk'ajpis saqerpariwaychu!
PSA.119.9	Imawantaj waynaqa llimphu kausayniyoj kanqari?
PSA.119.9	Parlasqaykita kasuspa.
PSA.119.10	Noqa tukuy sonqoywanmin mask'akuyki.
PSA.119.10	Amataj kamachiyniykimanta karunchakunayta saqeychu.
PSA.119.11	Palabrasniykita sonqoypi waqaychani,
PSA.119.11	ama contraykipi juchallikunaypaj.
PSA.119.12	Jatunchasqa kanki, Señor!
PSA.119.12	Kamachisqasniykita yachachiway.
PSA.119.13	Kikin simiywan willani,
PSA.119.13	tukuy cheqan nisqasniykita.
PSA.119.14	Qampa kamachisqasniykipi astawan kusikuni,
PSA.119.14	qhapaj kanaymanta nisqaqa.
PSA.119.15	Nisqasniykipi allinta yuyasaj;
PSA.119.15	ñankunasniykita sumajta qhawasaj.
PSA.119.16	Kamachisqasniykipi kusikusaj,
PSA.119.16	parlasqaykita mana qonqasajchu.
PSA.119.17	Allinta ruwaspa kausachiway ari,
PSA.119.17	palabraykitataj junt'asaj.
PSA.119.18	Ñawisniyta kichariy qhawanaypaj
PSA.119.18	chay jina k'acha kamachisqasniykita.
PSA.119.19	Noqa kay pachapi purikoj runalla kani,
PSA.119.19	kamachisqasniykitaqa ama pakawaychu.
PSA.119.20	Sonqoyqa q'asa kashan,
PSA.119.20	tukuy kausayniy kamachisqasniykita yachayta munaspa.
PSA.119.21	Qan k'aminki mana kasukojkunata,
PSA.119.21	sajrata ruwaspa kamachisqasniykimanta t'aqakojkunatawan.
PSA.119.22	Karunchay noqamanta sajrata chejnikuyta,
PSA.119.22	imaraykuchus kamachisqasniykita junt'arqani.
PSA.119.23	Atiyniyoj kuraj runas sajrata ruwayta munawajtinkupis,
PSA.119.23	kay kamachiykeqa kamachisqasniykipi yuyallanqapuni.
PSA.119.24	Noqa kamachisqasniykipi kusikuni,
PSA.119.24	chay kamachisqasniyki yuyaychawanku.
PSA.119.25	Wañunayashaniña;
PSA.119.25	kausayta qoway ari, nisqaykiman jina.
PSA.119.26	Imaynatachus kausasqayta willarqayki,
PSA.119.26	qantaj kutichiwarqanki.
PSA.119.26	Yachachiway ari kamachisqasniykita.
PSA.119.27	Yuyayta qoway kamachisqasniykita qhatinaypaj;
PSA.119.27	sumaj ruwasqasnillaykipi yuyayta munani.
PSA.119.28	Llakiywan waqasqaypi jeq'eqashaniña;
PSA.119.28	sinch'ita sayachillaway, nisqaykiman jina!
PSA.119.29	Llulla ñanmanta karunchaway,
PSA.119.29	khuyakuyniykiman jina, allinta ruwaway.
PSA.119.30	Cheqan ñanta noqa ajllakuni,
PSA.119.30	kamachisqasniykita munakuni.
PSA.119.31	Señor, kamachisqasniykiman k'askakuni,
PSA.119.31	ama p'enqaypi rikhurichiwaychu.
PSA.119.32	Sonqoyman yuyaywan junt'achiwajtiyki,
PSA.119.32	kamachisqasniykipi purisaj.
PSA.119.33	Señor kamachisqasniykej ñanninta yachachiway,
PSA.119.33	chayninta riyta munani tukukuyninkama.
PSA.119.34	Kamachisqasniykita waqaychanaypaj yuyayta qoway;
PSA.119.34	tukuy sonqoywantaj junt'asaj.
PSA.119.35	Kamachisqasniykej ñanninta pusaway,
PSA.119.35	chaypi kusikuyneyqa kashan.
PSA.119.36	Sonqoyta aysaway kamachisqasniykita mask'anaypaj;
PSA.119.36	ch'ichi qhapajyaykunata amaña munapayanaypaj.
PSA.119.37	Amaña saqeychu ñawisniy mana kaj dioskunata qhawananta;
PSA.119.37	kausayta qollawaypuni ñanniykita purinaypaj.
PSA.119.38	Kasukoj kamachiykiman ruwasaj nisqaykita junt'ay.
PSA.119.39	Manchachikuni chay p'enqayta noqamanta karunchay,
PSA.119.39	imaraykuchus nisqasniykeqa allimpuni kanku.
PSA.119.40	Kamachisqasniykitaqa may jinata munani;
PSA.119.40	cheqa kayniykirayku kausachiway.
PSA.119.41	Señor, khuyakuyniykita rikuchiway,
PSA.119.41	salvacionniykitawan nisqaykiman jina.
PSA.119.42	Ajinata noqa kutichisaj contraypi parlajkunaman,
PSA.119.42	imaraykuchus palabraykipi atienekuni.
PSA.119.43	Cheqa parlaytaqa ama jayk'ajpis simiymanta qhechuwaychu,
PSA.119.43	imaraykuchus palabraykipi atienekuni.
PSA.119.44	Leyniykita waqaychasajpuni,
PSA.119.44	wiñay wiñaykama.
PSA.119.45	Kamachisqasniykita mask'asqayrayku
PSA.119.45	kacharisqa jina kausakusaj.
PSA.119.46	Kamachisqasniykimanta reyespa ñaupaqempi,
PSA.119.46	mana p'enqakuspa parlasaj.
PSA.119.47	Kamachisqasniykipi noqa kusikusaj,
PSA.119.47	chaykunata munakusqayrayku.
PSA.119.48	Munakusqay kamachisqasniykita junt'asaj,
PSA.119.48	chaykunallapitaj yuyaspa kasaj.
PSA.119.49	Yuyarikuy kay kamachiykiman nisqasniykimanta;
PSA.119.49	chay nisqasniykipi noqata suyachiwanki.
PSA.119.50	Chay nisqasniykimin llakiyniypi kusichiwan,
PSA.119.50	chay palabrayki kausachiwan.
PSA.119.51	May kasqankuta yuyakojkuna mayta asipayawanku,
PSA.119.51	noqatajrí yachachiwasqasniykimanta mana karunchakunichu.
PSA.119.52	Señorníy, unayña nisqasniykimanta yuyarikullanipuni,
PSA.119.52	chaywantaj sonqochakuni.
PSA.119.53	Juchasapas kamachisqasniykita,
PSA.119.53	mana kasusqankumanta mayta phiñakuni.
PSA.119.54	Kamachisqasniykeqa misk'i takiykunasniy kanku,
PSA.119.54	kay pachapi karu llajtayoj jina kashajtiy.
PSA.119.55	Señor, ch'isisnimpi qanmanta yuyarikuni;
PSA.119.55	kamachisqasniykita waqaychani.
PSA.119.56	Ajinatapuni ruwanay tiyan,
PSA.119.56	kamachisqasniykita junt'aspa.
PSA.119.57	Qan, Señor, tukuy kapuyniy kanki,
PSA.119.57	noqa nini qampa nisqasniykita junt'anayta.
PSA.119.58	Tukuy sonqoywan wajyakuyki,
PSA.119.58	nisqasniykiman jina khuyakuway.
PSA.119.59	Imaynatachus kausasqaymanta allinta yuyarikuni,
PSA.119.59	watejmantataj kamachisqasniykita junt'aj churakorqani.
PSA.119.60	Usqhayllata kamachisqasniykita junt'arqani,
PSA.119.60	mana qhellakuspa.
PSA.119.61	Juchasapas ch'ipasninkuwan jap'iykuwanku,
PSA.119.61	chaywampis kamachisqasniykita mana qonqapunichu.
PSA.119.62	Chaupi tutata sayarikuni qanta yupaychasunaypaj,
PSA.119.62	cheqan nisqasniykimanta.
PSA.119.63	Qanta yupaychasojkunata munakuni,
PSA.119.63	kamachisqasniykita junt'ajkunajtawan.
PSA.119.64	Señor, kay pachaqa khuyakuyniykiwan junt'a kashan.
PSA.119.64	Yachachiway kamachisqasniykita.
PSA.119.65	Señor, kay kamachiykipajqa allin imasta ruwarqanki
PSA.119.65	nisqaykiman jina.
PSA.119.66	Cheqan sonqoyoj, sumaj yuyayniyojtaj kanaypaj yachachiway;
PSA.119.66	kamachisqasniykipipuni atienekuni.
PSA.119.67	Manaraj qanman k'umuykushaspa anchata noqa pantaj kani,
PSA.119.67	kunantaj nisqaykita kasukuni.
PSA.119.68	Qanqa k'acha kanki, sumaj kajtataj ruwanki.
PSA.119.68	Kamachisqasniykita yachachiway.
PSA.119.69	May kasqankuta yuyakojkunaqa qhasimanta ch'atawanku.
PSA.119.69	Noqarí kamachisqasniykita tukuy sonqo junt'ani.
PSA.119.70	Yuyayninkoqa wisq'asqa kashan,
PSA.119.70	noqataj kamachisqasniykipi kusikuni.
PSA.119.71	Jasut'iwasqaykeqa noqapaj allin karqa,
PSA.119.71	ajinamanta kamachisqasniykita yachakorqani.
PSA.119.72	Noqapaj yachachiykunasniyki palabrasqa,
PSA.119.72	aswan allinraj kanku ashkha qorimanta, qolqemantawan nisqaqa.
PSA.119.73	Qan, Señor, makisniykiwan ruwawarqanki,
PSA.119.73	sumaj yuyayta qoway kamachisqasniykita yachanaypaj.
PSA.119.74	Qanta kasojkuna rikuwaspaqa kusikonqanku,
PSA.119.74	imaraykuchus parlasqaykipi suyakuni.
PSA.119.75	Noqa yachani, Señor, cheqan justiciata ruwaj kasqaykita.
PSA.119.75	Maychus kajta jasut'iwarqanki.
PSA.119.76	Khuyakuyniyki kunanqa sonqochawachun,
PSA.119.76	niwasqaykiman jina.
PSA.119.77	Khuyakuyniyki jamuchun kausanaypaj.
PSA.119.77	Kamachisqasniykipi kusikuni.
PSA.119.78	May kasqankuta yuyakojkunaqa p'enqaypi rikhurichunku,
PSA.119.78	imaraykuchus qhasillamanta ch'atawanku,
PSA.119.78	noqataj kamachisqasniykipi yuyasaj.
PSA.119.79	Noqawan ujchakuchunku qanta yupaychasojkuna,
PSA.119.79	kamachisqasniykita yachajkunapis.
PSA.119.80	Kamachisqasniykipaj sonqoy cheqan kachun,
PSA.119.80	ama imamantapis p'enqakunaypaj.
PSA.119.81	Salvacionniykimanta jina lastashani;
PSA.119.81	parlasqaykipi suyakuni.
PSA.119.82	Ñawi chharpuyayta palabraykita suyashani,
PSA.119.82	mayk'ajllataj sonqochawanqari, nispa.
PSA.119.83	Qonqasqa achachi jina kaspapis,
PSA.119.83	kamachisqasniykitaqa manapuni qonqapunichu.
PSA.119.84	Mayk'ajkamataj suyakusajri?
PSA.119.84	Mayk'ajtaj qhatiykachawajkunataqa juchachankiri?
PSA.119.85	May kasqankuta yuyajkuna urmachinawankupaj t'oqosta allanku;
PSA.119.85	paykunaqa mana kamachisqasniykiman jinachu ruwanku.
PSA.119.86	Yanapaway ari, qhasillamanta qhatiykachashawanku;
PSA.119.86	tukuy kamachisqasniykeqa cheqampuni kanku.
PSA.119.87	Yaqhapuni kay jallp'amanta chinkachiwanku,
PSA.119.87	chaywampis kamachisqasniykitaqa manapuni qonqanichu.
PSA.119.88	Khuyakuyniykiman jina kausayta qoway,
PSA.119.88	simiykej nisqantataj junt'asaj.
PSA.119.89	Señor, parlasqaykeqa wiñaypaj,
PSA.119.89	janaj pachapi sinch'i sayasqa kashan.
PSA.119.90	Cheqan kayniykeqa wiñaypaj kanqa,
PSA.119.90	uj runa mitamanta uj runa mitakama.
PSA.119.90	Qan kay jallp'ata sayacherqanki, kashallampunitaj.
PSA.119.91	Qampa kamachisqasniykiman jina tukuy ima kunankama
PSA.119.91	sayan, imaraykuchus tukuy ima kamachiykipaj kanku.
PSA.119.92	Manachus kamachiyniyki kusichiwanman karqa chayqa,
PSA.119.92	llakiyniy tukuchiwanmanña karqa.
PSA.119.93	Kamachisqasniykimanta mana jayk'ajpis qonqasajchu,
PSA.119.93	chaykunawanmin kausachiwarqanki.
PSA.119.94	Salvaway ari; qampata kani,
PSA.119.94	kamachiwasqasniykita qhaterqani.
PSA.119.95	Sajra runasqa tukuchinawankupaj suyashallawanku,
PSA.119.95	noqarí kamachisqasniykipi yuyashani.
PSA.119.96	Noqaqa rikuni tukuy imapis tukukapojlla kasqanta,
PSA.119.96	kamachisqasniykirí mana tukukuyniyoj.
PSA.119.97	Maytapuni kamachisqasniykita munakuni;
PSA.119.97	tukuy p'unchaynintin chayllapi yuyani.
PSA.119.98	Kamachisqasniykeqa aswan yachayniyojta ruwawan,
PSA.119.98	imaraykuchus chaykunawanmin yachayniyojqa kani.
PSA.119.99	Tukuy yachachejkunasniymanta astawan entiendeni,
PSA.119.99	imaraykuchus kamachisqasniykipi anchata unanchani.
PSA.119.100	Kurajkunamantapis astawan entiendeni,
PSA.119.100	kamachisqasniykita qhatisqayrayku.
PSA.119.101	Tukuy sajra puriymanta chakisniyta karunchani,
PSA.119.101	palabraykita waqaychanaypaj.
PSA.119.102	Kamachisqasniykimanta mana karunchakunichu,
PSA.119.102	imaraykuchus qanmin yachachiwanki.
PSA.119.103	Nisqasniykeqa may misk'imin simiypeqa;
PSA.119.103	abeja misk'imantapis aswan misk'iraj.
PSA.119.104	Kamachisqasniykimanta yachayta orqhoni;
PSA.119.104	chayrayku chejnikuni tukuy sajra puriyta.
PSA.119.105	Parlasqaykeqa purinaypi k'anchaymin;
PSA.119.105	ñanniyta k'anchaykun.
PSA.119.106	Cheqan nisqaykita junt'asaj nispa jurarqani;
PSA.119.106	kunanqa chayman jina junt'asaj.
PSA.119.107	Señor, ancha llakisqa kashani;
PSA.119.107	kausachiway ari nisqaykiman jina.
PSA.119.108	Jap'ikuy, Señor, simiywan qanta yupaychasqasuyta,
PSA.119.108	yachachiwaytaj kamachisqasniykita.
PSA.119.109	Wañoyqa qhatiykachallawampuni;
PSA.119.109	chaywampis kamachiwasqasniykimanta mana qonqanichu.
PSA.119.110	Sajra runasqa tojllata churawanku,
PSA.119.110	noqataj kamachisqasniykimanta mana karunchakunichu.
PSA.119.111	Kamachisqasniykita chayaqeta jina wiñaypaj jap'ikapuni,
PSA.119.111	kamachisqasniykeqa sonqoyta kusichinku.
PSA.119.112	Tukuy sonqoywan kunanqa
PSA.119.112	kamachisqasniykita junt'asaj nini,
PSA.119.112	wiñaypa wiñayninkama.
PSA.119.113	Puraj uya runastaqa chejnikuni,
PSA.119.113	astawanqa kamachisqasniykita munakuni.
PSA.119.114	Qan jark'awajniy waqaychawajniytaj kanki,
PSA.119.114	parlasqaykipitaj atienekuni.
PSA.119.115	Sajra runas, noqamanta karunchakuychej,
PSA.119.115	noqaqa Diosniypa kamachisqasninta junt'ayta munani.
PSA.119.116	Nisqaykiman jina kausasaj, kallpachaway;
PSA.119.116	ama qhasitaqa suyachiwaychu!
PSA.119.117	Yanapaway salvasqataj kasaj;
PSA.119.117	jinapitaj kamachisqasniykita junt'asaj.
PSA.119.118	Qanqa qhesachanki kamachisqasniykimanta pantajkunata,
PSA.119.118	imaraykuchus sajra yuyasqankoqa qhasi mana-kajlla.
PSA.119.119	Kay pachapi sajra runasta q'opata jina chinkachinki;
PSA.119.119	chayrayku noqa kamachisqasniykita munakuni.
PSA.119.120	Qanta manchachikuspa tukuy ukhuy kharkatitin,
PSA.119.120	kamachisqasniykitataj munakuywan kasuni.
PSA.119.121	Cheqan kajllatapuni ruwarqani;
PSA.119.121	ama enemigosniypa kamachisninmanqa saqewaychu.
PSA.119.122	Allinniypajqa qanlla qhawakuy;
PSA.119.122	amataj may kasqankuta yuyakojkunaqa ñak'arichiwachunkuchu.
PSA.119.123	Ñawisneyqa k'arawanña salvanawaykita suyaspa,
PSA.119.123	libranawaykita suyaspa, nisqaykiman jina.
PSA.119.124	Kay kamachisqaykitaqa khuyakusqaykiman jina ruway;
PSA.119.124	kamachisqasniykita yachachiway!
PSA.119.125	Noqa kamachiyki kani. Yuyayta qoway.
PSA.119.125	Noqa yachayta munani kamachisqasniykita.
PSA.119.126	Kunanqa ruwanayki tiempoña Señor,
PSA.119.126	imaraykuchus kamachisqasniykita mana junt'ankuchu.
PSA.119.127	Chayrayku, noqa kamachisqasniykita munakuni,
PSA.119.127	sumaj qorimanta astawanraj.
PSA.119.128	Chayrayku, kamachisqasniykita cheqampaj qhawani
PSA.119.128	waj imasmanta astawan;
PSA.119.128	tukuy llulla kausaykunata chejnini.
PSA.119.129	May t'ukunapuni kamachisqasniyqeqa;
PSA.119.129	chayrayku noqaqa junt'ani.
PSA.119.130	Qampa parlayniykeqa k'anchay jina,
PSA.119.130	llamp'u sonqoyojkunamantaj yachachin.
PSA.119.131	Anchata munaspataj simiyta kicharini,
PSA.119.131	imaraykuchus kamachisqasniykita munani.
PSA.119.132	Qhawariway, noqamanta khuyakuytaj,
PSA.119.132	munakusojkunawan imaynatachus ruwanki ajinata.
PSA.119.133	Parlasqaykiman jina purichiway;
PSA.119.133	ama saqeychu sajra kaj atipanawanta.
PSA.119.134	Sajra runaj phinakuyninmanta libraway;
PSA.119.134	kamachisqasniykita junt'ayta munani.
PSA.119.135	Kay kamachiykitaqa k'acha ñawiwan qhawaway,
PSA.119.135	kamachisqasniykita yachachiway.
PSA.119.136	Waqay mayus ñawisniymanta llojsin,
PSA.119.136	kamachisqasniyki mana junt'akusqanrayku.
PSA.119.137	Señor, qan cheqan kanki,
PSA.119.137	kamachisqasniykipis cheqan.
PSA.119.138	Tukuy kamachisqasniykeqa
PSA.119.138	cheqan sut'i kanku.
PSA.119.139	Palabraykita sinch'ita munakusqay t'ukuchiwan,
PSA.119.139	enemigosniy kamachisqasniykita qonqapusqankurayku.
PSA.119.140	Palabraykeqa allin ch'uwamin,
PSA.119.140	chayrayku kay kamachiykeqa munakun.
PSA.119.141	Wajcha, wijch'usqa jinataj kani,
PSA.119.141	astawampis kamachisqasniykitaqa mana qonqanichu.
PSA.119.142	Cheqan kayniykeqa wiñaypaj cheqampuni,
PSA.119.142	kamachisqasniykipis kikillantaj.
PSA.119.143	Llakisqa rikukuspa phutikuni chaypis,
PSA.119.143	kamachisqasniykeqa kusichiwarqanku.
PSA.119.144	Kamachisqasniykeqa cheqampuni kanku,
PSA.119.144	yachayta qoway kausayta atinaypaj!
PSA.119.145	Señor, tukuy sonqowan qhaparikuyki,
PSA.119.145	uyarillaway ari; kamachisqasniykita junt'ayta munani.
PSA.119.146	Qanta qhaparikuyki, salvaway ari,
PSA.119.146	kamachisqasniykita junt'anaypaj.
PSA.119.147	Manaraj sut'iyamushajtin sayarispa,
PSA.119.147	yanapayniykita mañakuyki.
PSA.119.148	Manaraj sut'iyamushajtin ñawisniy qhawaykachashankuña,
PSA.119.148	nisqaykipi yuyanaypaj.
PSA.119.149	Khuyakuwasqaykirayku, Señor, uyariway,
PSA.119.149	nisqasniykiman jina kausayta qoway.
PSA.119.150	Sajra runas qhatiykachawajkuna muyuykuwanku;
PSA.119.150	paykunaqa kamachisqasniykimanta karupi kashanku.
PSA.119.151	Qanmin, Señor, qayllapi kashanki;
PSA.119.151	tukuy kamachisqasniykitaj cheqan kanku.
PSA.119.152	Unaymantapachaña kamachisqasniykitaqa rejsini;
PSA.119.152	wiñaypaj chaykunata churarqanki.
PSA.119.153	Qhaway ñak'arisqayta, librawaytaj,
PSA.119.153	imaraykuchus kamachisqasniykita mana qonqanichu.
PSA.119.154	Qan noqamanta sayakuway, librawaytaj;
PSA.119.154	nisqaykiman jinataj kausayta qoway!
PSA.119.155	Sajra runasqa yanapayniykimanta karupi kashanku,
PSA.119.155	kamachisqasniykita mana junt'asqankurayku.
PSA.119.156	Señor, khuyakuyniykeqa may jatun,
PSA.119.156	cheqan kasqaykiman jina kausayta qoway.
PSA.119.157	Enemigosniy ñak'arichiwajkunaqa ashkha kanku;
PSA.119.157	noqaqa kamachisqasniykimanta mana karunchakunichu.
PSA.119.158	Wasanchakojkunataqa mana rikuyllatapis munanichu;
PSA.119.158	paykunaqa kamachisqasniykita mana junt'ankuchu.
PSA.119.159	Señor, qhaway imaynatachus kamachisqasniykita munakuni;
PSA.119.159	munakuyniykirayku kausachiway!
PSA.119.160	Parlasqaykipi tukuy ima sut'i kay,
PSA.119.160	tukuy kamachisqasniykeqa wiñaypaj cheqapuni kanku.
PSA.119.161	Atiyniyoj runas qhasillamanta qhatiykachawanku,
PSA.119.161	sonqoyrí parlasqaykita allinta waqaychan.
PSA.119.162	Noqaqa nisqaykiwan kusikuni,
PSA.119.162	pakasqa qolqetapis tarikuyman jina.
PSA.119.163	Llullakuytaqa chejnikuni, mana uyariyllatapis
PSA.119.163	munanichu, yachachisqasniykita munakuni.
PSA.119.164	Sapa p'unchay qanchis kutita yupaychayki,
PSA.119.164	cheqanta parlasqasniykimanta.
PSA.119.165	Yachachisqasniykita munakojkunaqa sonqo tiyasqallamin kanku,
PSA.119.165	nitaj imapis misk'achiyta atinmanchu.
PSA.119.166	Señor, salvanawaykita suyani,
PSA.119.166	kamachisqasniykita junt'ani.
PSA.119.167	Noqaqa kamachisqasniykita junt'ani,
PSA.119.167	tukuy sonqotaj munakuni.
PSA.119.168	Noqaqa junt'ani nisqasniykita, kamachisqasniykitapis;
PSA.119.168	qan rejsinki tukuy kausayniyta.
PSA.119.169	Qankama, Señor, qhaparikusqay chayamusuchun,
PSA.119.169	parlasqaykiman jina yachayta qoway.
PSA.119.170	Mañakusqayqa qankama chayamusuchun;
PSA.119.170	librawaytaj nisqaykiman jina.
PSA.119.171	Qanta yupaychayqa simiymanta llojsichun,
PSA.119.171	kamachisqasniykita yachachiwajtiyki.
PSA.119.172	Simeyqa nisqaykimanta parlanqa,
PSA.119.172	imaraykuchus tukuy kamachisqasniyki cheqampuni.
PSA.119.173	Makiykeqa yanapanawampaj jina kachun,
PSA.119.173	imaraykuchus kamachisqasniykita ajllakuni.
PSA.119.174	Señor salvanawaykita munani,
PSA.119.174	yachachiwasqaykiwan kusisqa kani.
PSA.119.175	Yupaychanasuypaj kausayta munani,
PSA.119.175	cheqan kayniyki yanapawachun.
PSA.119.176	Chinkasqa oveja jina purerqani;
PSA.119.176	kamachiykita mask'away,
PSA.119.176	imaraykuchus kamachisqasniykitaqa mana qonqanichu.
PSA.120.1	Llakisqa kashaspa Señorta wajyakuni,
PSA.120.1	payrí uyarillawampuni.
PSA.120.2	Señor, libraway llulla simismanta,
PSA.120.2	ch'aukiyay parlayniyojkunamanta.
PSA.120.3	Imatawan tarinki,
PSA.120.3	jap'inkitaj, llulla simi?
PSA.120.4	Maqanakojpa filo flechanta,
PSA.120.4	retamaj nina laurashaj tisintawan jap'inki.
PSA.120.5	Ay noqa wajcha, Mesecpi tiyakojmanta,
PSA.120.5	Cedarpa jallp'asnimpi qenchasta ruwakuni.
PSA.120.6	Unaytaña tiyakuni sonqo tiyasqa
PSA.120.6	kausayta chejnejkunawan.
PSA.120.7	Noqa sonqo tiyasqa kausaymanta parlajtiy,
PSA.120.7	paykunaqa maqanakuymanta parlawanku.
PSA.121.1	Orqosta qhawarispa sonqoypi nini:
PSA.121.1	Maymantataj yanapay jamuwanqari?
PSA.121.2	Yanapayqa Señormanta jamonqa,
PSA.121.2	kay pachata janaj pachatawan ruwajmanta.
PSA.121.3	Payqa mana urmajta saqesonqachu,
PSA.121.3	waqaychasojtaj mana jayk'aj puñonqachu.
PSA.121.4	Israelta waqaychajqa mana puñuywan k'aywinchu,
PSA.121.4	nitaj puñuykapunchu.
PSA.121.5	Señormin waqaychasojniykeqa,
PSA.121.5	paytaj paña makinwan jark'asunki.
PSA.121.6	P'unchaypi inteqa mana imanasonqachu,
PSA.121.6	nitaj tutapi killapis.
PSA.121.7	Señor jark'asonqa mana allin kajmanta,
PSA.121.7	paytaj kausayniykita waqaychanqa.
PSA.121.8	Llojsejtiyki, yaykojtiykipis Señor qhawasonqa,
PSA.121.8	kunanmanta wiñayninkamapis.
PSA.122.1	Jaku rina Diospa wasinman
PSA.122.1	niwajtinku, kusikorqani.
PSA.122.2	Jerusalén, jatun llajta,
PSA.122.2	punkusniyki ukhupiña kayku.
PSA.122.3	Jerusalenqa allin sayachisqa llajta
PSA.122.3	tukuy aylluta tantanampaj jina.
PSA.122.4	Chaymantaj Señorpa ayllusnin chayanku
PSA.122.4	sutinta yupaychanankupaj,
PSA.122.4	Israelman kamachisqanman jina.
PSA.122.5	Chaypi kanku justiciata ruwanankupaj tiyanas,
PSA.122.5	Davidpa wasinmanta kajkuna.
PSA.122.6	Jerusalempaj mañaychej sonqo tiyasqa kanampaj,
PSA.122.6	qanta munakusojkunataqa allin richun.
PSA.122.7	Perqasniyki ukhupi sonqo tiyakuy kachun,
PSA.122.7	palacioyki ukhupitaj allin kay kachun.
PSA.122.8	Kunantaj wauqesniyrayku, kausaqesniyrayku, nisaj:
PSA.122.8	Sonqo tiyasqa kausayqa qanwampuni kachun.
PSA.122.9	Señor Diosninchejpa wasinrayku,
PSA.122.9	allin risunampaj mañasaj.
PSA.123.1	Janaj pachapi Señor,
PSA.123.1	qanman ñawisniyta oqharini.
PSA.123.2	Imaynatachus kamacheqa patronninta qhawan,
PSA.123.2	imaynatachus warmi kamachipis patronanta qhawan,
PSA.123.2	ajinata noqaykupis Señorpa yanapayninta suyaspa qhawayku.
PSA.123.3	Khuyakuwayku noqaykumanta, Señor,
PSA.123.3	khuyakuwayku ari noqaykumanta,
PSA.123.3	imaraykuchus chejnikuywan sayk'usqaña kayku.
PSA.123.4	Sayk'usqaña kayku qhapajkuna alqochakuwasqaykuwan,
PSA.123.4	may kasqankuta yuyakojkunaj qhesachawasqaykuwan.
PSA.124.1	Sichus Señor mana noqanchejwan kanman karqa chayqa,
PSA.124.1	kunan nichun Israelqa,
PSA.124.2	manachus noqanchejwan Señor kanman karqa chayqa,
PSA.124.2	chay runas contranchejpi oqharikojkuna,
PSA.124.3	kausashajtataj oqoykuwasunman karqa,
PSA.124.3	contranchejpi k'araj phiñakuyninkupi kashaspa.
PSA.124.4	Chaypacha, mayus apawasunman karqa.
PSA.124.4	Yakus chinkachiwasunman karqa.
PSA.124.5	Chaypacha ashkha chayamoj yaku
PSA.124.5	patanchejta wasarinman karqa.
PSA.124.6	Señorqa jatunchasqa kachun,
PSA.124.6	pay mana saqerqachu enemigosninchej tukuchinawanchejta.
PSA.124.7	Tojlla churasqankumanta ayqekorqanchej,
PSA.124.7	imaynatachus uj p'isqo ayqen ajinata.
PSA.124.7	Chay tojlla churasqankutaj p'itikorqa,
PSA.124.7	noqanchejtaj llusp'erqanchej.
PSA.124.8	Yanapayninchejqa Señormanta chayamuwanchej,
PSA.124.8	pichus janaj pachata kay pachatawan ruwajmanta.
PSA.125.1	Señorpi atienekojkunaqa,
PSA.125.1	Sión orqo jina sumaj sayasqa kanku,
PSA.125.1	mana kuyuchiy atina.
PSA.125.2	Imaynatachus Jerusalenqa orqos chaypipi,
PSA.125.2	ajinallatataj Señorqa ayllunta muyuykun,
PSA.125.2	kunanmanta wiñaypaj.
PSA.125.3	Sajra kamachejqa manapuni wiñaypaj
PSA.125.3	Diospa ayllunta kamachiyta atinchu,
PSA.125.3	qanta qhatejkuna ama sajra kajta ruwanankupaj.
PSA.125.4	Señor, allin kajta ruwaj k'acha kajkunaman,
PSA.125.4	cheqan sonqoyojkunamampis.
PSA.125.5	Sajra ñanta puriyta munajkunatataj
PSA.125.5	Señorqa juchasapasta jina qhawachun.
PSA.125.5	Israel ayllupitaj allillampuni kachun.
PSA.126.1	Siompi tiyakojkunamanta apasqa kajkunamanta
PSA.126.1	Señor kutichimushajtin,
PSA.126.1	uj mosqoy jina karqa.
PSA.126.2	Chaypacha simiykoqa jatunmanta asikorqa,
PSA.126.2	kusiywantaj jatunmanta takerqayku.
PSA.126.2	Chaypacha Diospi mana creejkuna nerqanku:
PSA.126.2	Señorqa paykunapaj jatuchaj imasta ruwarqa, nispa.
PSA.126.3	Arí, Señorqa noqanchejpaj jatuchaj imasta ruwarqa,
PSA.126.3	maytataj kusikorqayku.
PSA.126.4	Señor, waj llajtaman apasqa kasqaykumanta kutirichiwayku,
PSA.126.4	imaynatachus ch'aki pampapis parawan kutirin jinata.
PSA.126.5	Waqaspa tarpojkunaqa,
PSA.126.5	kusiywan cosechata oqharenqanku.
PSA.126.6	Waqaspapis mujutaqa apachunku,
PSA.126.6	kusisqas takispa, trigo ruthusqankuta
PSA.126.6	marq'arisqas kutimonqanku.
PSA.127.1	Manachus Señorninchej wasinta ruwan chayqa,
PSA.127.1	qhasillata wasichajkunaqa llank'anku.
PSA.127.1	Manachus Señor llajtata jark'anqa chayqa,
PSA.127.1	qhasillata qhawajkunaqa qhawanku.
PSA.127.2	Qhasillata inti llojsimusqanmanta,
PSA.127.2	yaykupunankama llank'asunman,
PSA.127.2	jump'iywan ganasqa t'antatatajpis mikhusunman,
PSA.127.2	imaraykuchus munakusqasninman kusiyta qon.
PSA.127.3	Wawasninchejqa Señormanta regalo kanku,
PSA.127.3	Señorpa bendicionnin kanku.
PSA.127.4	Wayna kashaspallaraj wawasniyoj kayqa,
PSA.127.4	wapu maqanakojpa makimpi flechas jinamin kanku.
PSA.127.5	Kusisqa chay runaqa, flechas jina ashkha wawasniyojqa.
PSA.127.5	Payqa enemigosninwan churanakushaspa juecespa ñaupaqempi,
PSA.127.5	mana p'enqaypichu rikhurenqa.
PSA.128.1	Kusikuyniyojmin kanku tukuy runas Diosta kasojkunaqa,
PSA.128.1	kamachisqasnintataj ruwajkunaqa.
PSA.128.2	Llank'aspa poqochisqaykimanta mikhunki,
PSA.128.2	tukuy imapi allin risonqa, kusisqataj kanki.
PSA.128.3	Wasiykipi warmiykeqa ashkha poqoyniyoj uvas sach'a jina kanqa.
PSA.128.3	Wawasniykitaj mikhunapaj muyulla tiyasqas kanqanku,
PSA.128.3	mosoj olivo sach'as jina.
PSA.128.4	Ajinata Señorqa payta yupaychaj runata bendicenqa.
PSA.128.5	Señorqa Sionmantapacha bendicisuchun,
PSA.128.5	Jerusalempa allin kayninta rikunaykipa,
PSA.128.5	sapa p'unchay kausayniyki tukukunankama.
PSA.128.6	Allchhisniykitataj rikunki.
PSA.128.6	Allin kaylla Israelpi kachun.
PSA.129.1	Wayna kasqaymantapacha ashkhata llakichiwanku,
PSA.129.1	Kunan chayta Israelqa nichun.
PSA.129.2	Wayna kasqaymantapacha ashkhata llakichiwanku,
PSA.129.2	manataj atipayta atiwankuchu.
PSA.129.3	Wasaypi seq'owaspa k'iriwanku,
PSA.129.3	larq'a larq'allata ruwawanku.
PSA.129.4	Señorqa cheqampuni,
PSA.129.4	juchasapaspa atipanawankumanta librawan.
PSA.129.5	Siompa tukuy enemigosnin p'enqaypi rikhurichunku,
PSA.129.5	qhepamantaj ayqechunku.
PSA.129.6	Wasis patapi wiñaj qhora jina kachunku,
PSA.129.6	manaraj allinta wiñashaspa ch'akipun ajina.
PSA.129.7	Chayta ruthojqa makinman mana junt'achiyta atinchu,
PSA.129.7	nitaj gavillasta marq'anampaj jinachu.
PSA.129.8	Pasajkunapis chayta rikuspa mana ninkuchu:
PSA.129.8	Señor chaytaqa bendiciykun, nispa.
PSA.129.8	Noqayku Señorpa sutimpi,
PSA.129.8	qankunata bendiciyku.
PSA.130.1	Ukhu laqhamantapacha,
PSA.130.1	qanta qhaparikamuyki, Señor.
PSA.130.2	Señor, parlasqayta uyariy,
PSA.130.2	qhaparispa mañakusqasuyta uyarillaway.
PSA.130.3	Señor, Señor, juchasniykuta qhawawaj chayqa,
PSA.130.3	pitaj ñaupaqeykipi sayayta atinmanri?
PSA.130.4	Qampi perdonta tariyku;
PSA.130.4	chayrayku yupaychasuyku.
PSA.130.5	Tukuy sonqoywan Señorpi suyakuni;
PSA.130.5	parlasqampi suyakuni.
PSA.130.6	Noqa Señorta suyani, qhawasiris sut'iyananta
PSA.130.6	suyasqankumanta astawan.
PSA.130.7	Imaynatachus qhawasiris sut'iyamunanta suyanku,
PSA.130.7	ajinata Israelqa Señorta suyan.
PSA.130.7	Paypi munakuy, salvaciompis tiyan.
PSA.130.8	Pay Israelta libranqa
PSA.130.8	tukuy juchasninmanta.
PSA.131.1	Señorníy, sonqoyqa mana jatunchakunchu,
PSA.131.1	ñawisniypis mana pitapis pisipaj qhawanchu.
PSA.131.1	Mana jatuchaj imaspa qhepantachu purini,
PSA.131.1	nitaj mana ruway atina imaspipis.
PSA.131.2	Astawampis noqaqa ch'in kashani sonqo tiyasqataj,
PSA.131.2	mamampa makimpi uj ñuñuchisqa wawa jina.
PSA.131.2	Ñuñuchisqa wawa jinapuni kani.
PSA.131.3	Israel, Señorpi suyay,
PSA.131.3	kunanmanta wiñaypaj.
PSA.132.1	Señor, Davidmanta yuyarikuy, ñak'arisqanmantawan.
PSA.132.2	Yuyarikuytaj juramemtota ruwasusqanmanta,
PSA.132.2	Jacobpa Atiyniyoj Diosninman nisqanmanta.
PSA.132.3	Mana wasiyman yaykusajchu,
PSA.132.3	nitaj puñojpis siriykusajchu.
PSA.132.4	Mana ñawisniyta wisq'asajchu,
PSA.132.4	nitaj puñuyta ch'utasajchu,
PSA.132.5	Señorpaj wasita tarinaykama,
PSA.132.5	Jacobpaj Tukuy Atiyniyoj Diosnimpaj.
PSA.132.6	Efrata jallp'api trato cajonmanta uyarerqayku,
PSA.132.6	Jaar jallp'as pitaj tarerqayku.
PSA.132.7	Jaku rina maypichus Dios tiyakun chayman,
PSA.132.7	chakisninmantaj qonqorikunachej.
PSA.132.8	Sayarikuy Señor, orqoman jamuy samarikoj,
PSA.132.8	atiyniyoj trato cajonniykiwan khuska.
PSA.132.9	Sacerdotesniykeqa k'acha kaywan p'achallikuchunku
PSA.132.9	qanta qhatisojkunataj kusikuchunku.
PSA.132.10	Kamachiyki Davidrayku,
PSA.132.10	ama rey ajllasqaykita qhesachaychu.
PSA.132.11	Señorqa Davidman uj jatun juramentota ruwarqa;
PSA.132.11	chay juramentotaqa mana p'akenqachu.
PSA.132.12	Mirayniykimanta ujninta tiyanaykiman churasaj.
PSA.132.12	Sichus wawasniyki tratota junt'anqanku,
PSA.132.12	kamachisqasniytapis ruwanqanku chayqa,
PSA.132.12	paykunaj wawasninkupis tiyanaykipi wiñaypaj tiyanqanku.
PSA.132.13	Señorqa Sión orqota ajllakorqa;
PSA.132.13	chaypi tiyakunampaj ajllakorqa.
PSA.132.14	Kaymin chay wiñaypaj samakunay orqoqa.
PSA.132.14	Kaypi tiyakusaj, imaraykuchus ajinata munarqani.
PSA.132.15	Mikhunasninta mayta bendicisaj,
PSA.132.15	wajcha runasnintapis sajsachisaj.
PSA.132.16	Sacerdotesninta salvacionwan p'achallichisaj.
PSA.132.16	Diosta qhatejkunataj kusikuywan qhaparenqanku.
PSA.132.17	Chaypi Davidpa atiyninta kausarichipusaj.
PSA.132.17	Wakichipuniña uj lamparata ajllasqay reypaj.
PSA.132.18	Enemigosninta p'enqaywan junt'achisaj,
PSA.132.18	paytataj k'anchaywan junt'achisaj.
PSA.133.1	Rikuychej imayna sumajchus,
PSA.133.1	wauqepura uj sonqolla k'achata kausanankoqa.
PSA.133.2	K'acha q'apayniyojwan runata jawina jina,
PSA.133.2	chaytaj Aarompa umanmanta sunkhankama uraykun,
PSA.133.2	p'achasninman suruykunankama.
PSA.133.3	Hermón orqopi chhulla jina,
PSA.133.3	Sión orqoskamataj chayan.
PSA.133.4	Señorqa jaqayman
PSA.133.4	bendicionta, wiñay kausaytawan apachin.
PSA.134.1	Jakuchej Señorta tukuy kasojkuna,
PSA.134.1	tukuyniykichej payta yupaychaychej,
PSA.134.1	mayqenkunachus Diosta yupaychana wasipi kankichej
PSA.134.1	sapa ch'isi chaykuna.
PSA.134.2	Santo wasinman makisniykichejta oqharispa,
PSA.134.2	Señorta yupaychaychej.
PSA.134.3	Diosninchej janaj pachata kay pachatawan ruwajqa,
PSA.134.3	Sión orqomantapacha bendicisuchun.
PSA.135.1	Yupaychasqa kachun Señora.
PSA.135.1	Señorpa sutinta yupaychaychej,
PSA.135.1	kamachisnin kajkuna yupaychaychej.
PSA.135.2	Señorpa wasimpi kajkuna,
PSA.135.2	Diosninchejpa wasi patiompi kajkuna.
PSA.135.3	Señorta yupaychaychej imaraykuchus payqa k'achamin.
PSA.135.3	Sutinman takiychej imaraykuchus khuyakojmin.
PSA.135.4	Pay Jacobta ajllakorqa, Israelta,
PSA.135.4	qhapaj kapuynin kanampaj.
PSA.135.5	Noqa allinta yachani, Señor Diosninchejqa
PSA.135.5	tukuy dioskunamanta aswan jatun kasqanta.
PSA.135.6	Señorqa tukuy munasqanta ruwan,
PSA.135.6	janaj pachapi, kay pachapi,
PSA.135.6	mar qochapi, tukuy ukhuspipis.
PSA.135.7	Jallp'aj k'uchunmantapacha phuyusta orqhomun,
PSA.135.7	para lliuj lliujkunata rikhurichin,
PSA.135.7	wayratapis orqhomun.
PSA.135.8	Pay ari Egiptopi tukuy phiwikunata wañuracherqa
PSA.135.8	runasmanta animalesmantawan.
PSA.135.9	Jatuchaj señalesta, t'ukuna imastawan
PSA.135.9	Egiptopi ruwarqa; faraonta kamachisnintawan jasut'erqa.
PSA.135.10	Ashkha nacionesta chinkacherqa,
PSA.135.10	atiyniyoj reykunatataj wañuracherqa.
PSA.135.11	Amorreospa reynin Sehonta,
PSA.135.11	Basampa reynin Ogta,
PSA.135.11	tukuy Canaán jallp'api reykunatawan.
PSA.135.12	Chay reyespa jallp'asnintataj,
PSA.135.12	chayaqeta jina Israel llajtanman qorqa.
PSA.135.13	Señor, sutiykeqa wiñaypajmin,
PSA.135.13	wiñaypajtaj yuyarisqallapuni kanki,
PSA.135.14	Señorqa ayllunwan justiciata ruwanqa,
PSA.135.14	kamachisninmantataj khuyakonqa.
PSA.135.15	Diosta mana rejsejkunaj lantisninkoqa,
PSA.135.15	qorimanta qolqemantawan kanku,
PSA.135.15	runaj ruwasqallan kanku.
PSA.135.16	Simiyoj kanku, manataj parlankuchu;
PSA.135.16	ñawisniyoj kanku, manataj rikunkuchu.
PSA.135.17	Ningrisniyoj kanku, manataj uyarinkuchu;
PSA.135.17	nitaj siminkupipis samay kanchu.
PSA.135.18	Qhasi dioskunata ruwajkunaqa chaykunallamantaj
PSA.135.18	rijch'akunku, tukuy chaykunapi creejkunapis.
PSA.135.19	Israelitas: Señorta jatunchaychej.
PSA.135.19	Sacerdotes, Señorta jatunchaychej.
PSA.135.20	Levitas, Señorta jatunchaychej.
PSA.135.20	Qankuna Señorta kasojkuna Payta jatunchaychej.
PSA.135.21	Jerusalempi tiyakoj Señorqa,
PSA.135.21	Sionmantapacha jatunchasqa kachun.
PSA.135.21	Yupaychasqa kachun Señorqa!
PSA.136.1	Señorman graciasta qoychej, k'acha kasqanrayku,
PSA.136.1	khuyakuynin wiñaypaj kasqanrayku.
PSA.136.2	Graciasta qoychej dioskunaj Diosninman,
PSA.136.2	khuyakuynin wiñaypaj kasqanrayku.
PSA.136.3	Graciasta qoychej señorkunaj Señorninman,
PSA.136.3	khuyakuynin wiñaypaj kasqanrayku.
PSA.136.4	May sumajkunata ruwajllapaj,
PSA.136.4	khuyakuynin wiñaypaj kasqanrayku.
PSA.136.5	Sumaj yachaywan janaj pachata ruwajman,
PSA.136.5	khuyakuynin wiñaypaj kasqanrayku.
PSA.136.6	Yaku patapi jallp'ata sayachejman,
PSA.136.6	khuyakuynin wiñaypaj kasqanrayku;
PSA.136.7	intita killatapis ruwajman,
PSA.136.7	khuyakuynin wiñaypaj kasqanrayku;
PSA.136.8	intita p'unchaypi k'anchanampaj ruwajman,
PSA.136.8	khuyakuynin wiñaypaj kasqanrayku;
PSA.136.9	killata, ch'askasta, tuta kanchanampaj ruwajman,
PSA.136.9	khuyakuynin wiñaypaj kasqanrayku;
PSA.136.10	Egiptopi tukuy kuraj wawasninkuta wañuchejman,
PSA.136.10	khuyakuynin wiñaypaj kasqanrayku;
PSA.136.11	Egiptomanta israelitasta orqhojman,
PSA.136.11	khuyakuynin wiñaypaj kasqanrayku;
PSA.136.12	atiyniyoj makinta aysarerqa,
PSA.136.12	khuyakuynin wiñaypaj kasqanrayku;
PSA.136.13	Puka mar qochata iskayman khallajman,
PSA.136.13	khuyakuynin wiñaypaj kasqanrayku;
PSA.136.14	chay qocha chaupinta Israel nacionta chimpachejman,
PSA.136.14	khuyakuynin wiñaypaj kasqanrayku;
PSA.136.15	Faraonta soldadosnintawan Puka mar qochaman chinkachejman,
PSA.136.15	khuyakuynin wiñaypaj kasqanrayku;
PSA.136.16	ch'in pampanejta ayllunta pusajman,
PSA.136.16	khuyakuynin wiñaypaj kasqanrayku;
PSA.136.17	mentasqa reyesta seq'ojman,
PSA.136.17	khuyakuynin wiñaypaj kasqanrayku;
PSA.136.18	atiyniyoj reyesta wañuchejman,
PSA.136.18	khuyakuynin wiñaypaj kasqanrayku;
PSA.136.19	amorreospa reyninku Sehonta,
PSA.136.19	khuyakuynin wiñaypaj kasqanrayku;
PSA.136.20	Basán naciompa reynin Ogta,
PSA.136.20	khuyakuynin wiñaypaj kasqanrayku;
PSA.136.21	chay reykunaj jallp'asninkuta ayllunman rak'irajman,
PSA.136.21	khuyakuynin wiñaypaj kasqanrayku;
PSA.136.22	Israel kamachinman chayaqenta jina qopojman,
PSA.136.22	khuyakuynin wiñaypaj kasqanrayku;
PSA.136.23	ñak'arisqa kashajtinchej khuyarikojman,
PSA.136.23	khuyakuynin wiñaypaj kasqanrayku;
PSA.136.24	enemigosninchejmanta librawajninchejman,
PSA.136.24	khuyakuynin wiñaypaj kasqanrayku;
PSA.136.25	runasman uywasmampis mikhuchejman,
PSA.136.25	khuyakuynin wiñaypaj kasqanrayku;
PSA.136.26	janaj pachapi kaj Diosman graciasta qoychej,
PSA.136.26	khuyakuynin wiñaypaj kasqanrayku.
PSA.137.1	Babilonia mayus qayllapi tiyaykukuspa,
PSA.137.1	Sionmanta yuyarikuspa waqaj kayku.
PSA.137.2	Chaypi kaj sauce sach'asman,
PSA.137.2	arpasniykuta warkhoj kayku.
PSA.137.3	Jaqaypi mayqenkunachus
PSA.137.3	presosta apawarqayku,
PSA.137.3	mayqenkunachus tukuy imata qhechuwarqayku,
PSA.137.3	chaykunaqa niwarqayku kusisqas takinaykuta;
PSA.137.3	Sionmanta takiykunasta takinaykuta.
PSA.137.4	Imaynatataj Señorpa takiykunasninta
PSA.137.4	waj llajtapi takiykuman karqari?
PSA.137.5	Jerusalén, qanmantachus qonqapuyman chayqa,
PSA.137.5	paña makiy ch'akichun!
PSA.137.6	Ukhu simiyman qalluy k'askaykuchun qanmanta mana yuyarikuyman chayqa;
PSA.137.6	mana qanmanta kusikuyman chayqa tukuy imamanta astawan.
PSA.137.7	Señor edomitasmanta yuyarikuy.
PSA.137.7	Paykunaqa Jerusalén urmashajtin nerqanku:
PSA.137.7	Thuñiychej thuñiychej cimientosninkama.
PSA.137.8	Qan Babilonia, thuñisqapuni kanki,
PSA.137.8	kusikuyniyoj kanqa pichus qanta urmachisojqa,
PSA.137.8	imaynatachus ruwawasqaykiman jina.
PSA.137.9	Kusikuyniyoj kanqa pichus wawasniykita jap'ispa,
PSA.137.9	uj chhankaman ch'allpajqa.
PSA.138.1	Señor, tukuy sonqoywan graciasta qosqayki,
PSA.138.1	dioskunaj ñaupaqempitaj qanman takisqayki.
PSA.138.2	Santo wasiykej ñaupaqempi qonqorikusaj,
PSA.138.2	khuyakuyniykimanta cheqa kayniykimantawan,
PSA.138.2	imaraykuchus sutiykita, palabraykitawan
PSA.138.2	tukuy imasmanta astawan pataman churarqanki.
PSA.138.3	Wajyakushajteyqa uyariwarqanki,
PSA.138.3	kallpaykiwantaj kallpachawarqanki.
PSA.138.4	Señor mundontinmanta reykuna yupaychasonqanku,
PSA.138.4	ruwasaj nisqaykita uyarispa.
PSA.138.5	Señorta yupaychanqanku sumajta yuyasqanrayku,
PSA.138.5	imaraykuchus Señorpa k'anchaynenqa jatunmin.
PSA.138.6	Aswan patapipis Señorqa kachun,
PSA.138.6	llamp'u sonqosta qhawamumpuni,
PSA.138.6	may kasqankuta yuyakoj runastataj karumanta rejsin.
PSA.138.7	Llakiy chaupipi rikukojtiy,
PSA.138.7	qan kausayta qollawankipuni;
PSA.138.7	atiyniykiwan salvawanki,
PSA.138.7	jinallataj enemigosniypa phiñakuyninmantapis.
PSA.138.8	Señorqa noqapaj ruwasaj nisqanta junt'anqa.
PSA.138.8	Señor, khuyakuyniykeqa wiñaypajmin,
PSA.138.8	qallarisqaykitaqa ama jinapi saqerpariychu!
PSA.139.1	Señorníy qan allinta qhawawanki, rejsiwankitaj.
PSA.139.2	Tukuy ruwasqasniyta qan yachanki.
PSA.139.2	Yuyasqaytaqa karumantapacha qan yachanki.
PSA.139.3	Qan yachanki purisqayta samarikusqaytapis,
PSA.139.3	yachankitaj tukuy ruwasqayta.
PSA.139.4	Manaraj parlashajtiy,
PSA.139.4	qan, Señor, ñapis yachankiña.
PSA.139.5	Tukuynejmanta muyuykuwanki,
PSA.139.5	makiykitataj patayman churaykuwanki.
PSA.139.6	Yachayniykeqa ancha jatun noqapajqa, mana yachanaypaj jinachu,
PSA.139.6	chay jina jatun, mana unanchayta atinichu.
PSA.139.7	Qanmanta maymantaj ayqekuyman,
PSA.139.7	ñaupaqeykimanta maymantaj ayqekuyta atiyman?
PSA.139.8	Janaj pachaman wichariyman chayqa,
PSA.139.8	chaypi qan kanki.
PSA.139.8	Jallp'a ukhuman yaykuyman chaypis,
PSA.139.8	chaypipis qan kashallankitaj.
PSA.139.9	Sut'iyamojmanta lijranta mañakuspa phawayman,
PSA.139.9	inti yaykuynejpi mar qochaj tukukuynimpi tiyakuyman chaypis;
PSA.139.10	chaypipis makiykeqa taripawanman,
PSA.139.10	paña makiykeqa mana kachariwanmanchu!
PSA.139.11	Laqhapi pakakuyta yuyayman chaypis,
PSA.139.11	tutaqa muyuyniypi k'ancharenqa.
PSA.139.12	Laqhapis mana qanmanta pakawanmanchu,
PSA.139.12	tutatapis k'anchaypis, laqhapis kikillan.
PSA.139.13	Qanmin tukuy ukhuyta ruwawarqanki.
PSA.139.13	Mamaypa wijsampeqa qampuni ruwawarqanki.
PSA.139.14	Yupaychayki, imaraykuchus chay jina
PSA.139.14	sumajta ruwasqaykeqa;
PSA.139.14	chaytaqa sumajtaña yachani.
PSA.139.15	Qampajqa mana pakasqachu karqa ukhuy wiñasqanqa,
PSA.139.15	pakaypi ruwasqa kashajtiypis,
PSA.139.15	ukhu jallp'a urapi ruwakusharqani chaypacha.
PSA.139.16	Ñawisniykeqa imaynatachus ukhuy ruwakushajtin rikorqaña,
PSA.139.16	tukuy chay imastaj libroykipi qelqasqaña karqanku,
PSA.139.16	chaykunataj tukuynimpuni ruwasqas karqanku.
PSA.139.17	Diosníy, ancha sumajpuni yuyaykunasniykeqa,
PSA.139.17	tukuynenqa mana yupay atinaqa.
PSA.139.18	Noqa yupayta munayman chayqa,
PSA.139.18	t'iyumanta aswan ashkhaman tukunman.
PSA.139.18	Rijch'arispapis qanllawampuni kashani.
PSA.139.19	Diosníy, sajra runaspa kausayninta qhechuy,
PSA.139.19	noqamanta runa wañuchista karunchay.
PSA.139.20	Paykunaqa sajrata qanmanta parlanku,
PSA.139.20	qhasillasta contraykipipis oqharikunku.
PSA.139.21	Señor, chejnikusojkunata manachu chejnikuni,
PSA.139.21	contraykipi oqharikojkunapaj manachu phiñakuni?
PSA.139.22	Paykunata chejnisqata chejnikuni,
PSA.139.22	enemigosniypaj qhawani.
PSA.139.23	Diosníy, allinta sonqoyta qhawariway,
PSA.139.23	yachay sonqoyta, tukuy yuyasqayta allinta yachaway.
PSA.139.24	Qhaway, sajra ñantachus purishani,
PSA.139.24	wiñay ñantataj pusaway.
PSA.140.1	Señor, sajra runasmanta libraway,
PSA.140.1	maqaj runamanta jark'away.
PSA.140.2	Sajra ruwayllatapuni yuyajkunamanta,
PSA.140.2	sapa p'unchaytaj maqanakuta mask'ajkunamantapis.
PSA.140.3	Paykunaqa katari jina qallunkuta sik'imunku,
PSA.140.3	parlasqankutaj cascabel katarej venenon jina.
PSA.140.4	Señor, jark'away sajra runaspa makinmanta,
PSA.140.4	libraway maqanakoj runasmanta,
PSA.140.4	paykunaqa misk'anata noqapaj wakichinku;
PSA.140.5	may kasqankuta yuyakoj runas tojllata wakichipuwanku,
PSA.140.5	ch'ipasta, lazostawan ñanniyman churanku.
PSA.140.6	Noqa Señorta nini: Qan Diosniy kanki,
PSA.140.6	qhaparispa mañakususqayta, Señor, uyarillaway.
PSA.140.7	Señor, Diosníy,
PSA.140.7	qanmin kanki jatun atiyniyoj salvawajniy,
PSA.140.7	umayta maqanaku p'unchaypi qan jark'anki.
PSA.140.8	Señor, sajra runasman mañasqankutaqa ama qoychu,
PSA.140.8	paykunaj yuyasqankuta junt'akunantaqa ama saqeychu,
PSA.140.8	jatunchakuspa umankuta ama oqharinankupaj.
PSA.140.9	Muyuykuwajkunamanqa contraypi sajra parlasqallankutaj chayachun.
PSA.140.10	Paykunaj patankuman nina brasas chayachun,
PSA.140.10	mana llojsimuy atina t'oqoman urmaykuchunku,
PSA.140.10	chaymantataj ni jayk'aj llojsimuyta atenqankuchu.
PSA.140.11	Ch'ichi simeqa ama kay pachapi sayachunchu,
PSA.140.11	runa maqajtaqa mana allin qhatirichun, chinkarichuntaj.
PSA.140.12	Noqa yachani Señorqa wajchaspaj justiciata ruwasqanta,
PSA.140.12	llakisqa runasmantaj maychus kajta qosqanta.
PSA.140.13	Cheqan runasqa sutiykita yupaychanqanku,
PSA.140.13	cheqan kausayniyojkunataj ñaupaqeykipi kausanqanku.
PSA.141.1	Señor qanta qhaparikuyki, usqhayllata jamuy,
PSA.141.1	wajyakusojtiy uyariway.
PSA.141.2	Mañakususqayqa ñaupaqeykipi
PSA.141.2	inciensoj q'apaynin jina kachun.
PSA.141.2	Qanman makisniyta oqharisqaytaj
PSA.141.2	inti yaykuy horasta jaywana jina kachun.
PSA.141.3	Señor, uj qhawajta simiyman churaway;
PSA.141.3	ama saqeychu simiy sajrata parlananta.
PSA.141.4	Yuyayniymanta sajra imasta karunchaway,
PSA.141.4	amataj saqewaychu sajra imasta ruwajta,
PSA.141.4	nitaj saqewaychu millayta ruwajkunawan qhochukusninkupi ujchakunayta.
PSA.141.5	Cheqan runaj jasut'iwasqanqa allimpaj kanqa,
PSA.141.5	k'amiwasqanqa k'acha q'apaj jampi jina kanqa.
PSA.141.5	Chaykunata mana noqaqa qhesachanichu.
PSA.141.5	Jasut'iwajtinkupis chay runaspajqa Diosmanta mañapullasajpuni.
PSA.141.6	Juezkunasninku qaqaman wijch'usqas kanqanku,
PSA.141.6	chaypacha yachanqanku palabrasniyqa cheqan kasqanta.
PSA.141.7	Jallp'ata qhollispa phanchachinchej,
PSA.141.7	ajinata tullusninchej sepulturaj simimpi qhallasqa kanqa.
PSA.141.8	Señor, Señorníy, ñawisniy qan qhawarisqas kanku,
PSA.141.8	qampi atienekuni amataj saqerpariwaychu.
PSA.141.9	Tojllata churapuwasqankumanta jark'away.
PSA.141.9	Sajrata ruwajkunaj ch'ipanmanta jark'away.
PSA.141.10	Sajra runasqa kikin tojlla churasqallankupitaj
PSA.141.10	ujllapi urmachunku, noqataj ñaupajllamampuni risaj.
PSA.142.1	Jatunmanta qhaparispa Señormanta khuyakuyninta mañakuni.
PSA.142.2	Ñaupaqempi phutiyniyta willakuni,
PSA.142.2	ñaupaqempi llakiyniyta sut'inchakuni.
PSA.142.3	Ancha llakisqapuni kashajtiy,
PSA.142.3	Señor, qan ñankunasniyta rejsinki,
PSA.142.3	ima ñantachus purishani chaypi
PSA.142.3	uj tojllata churawanku.
PSA.142.4	Paña ladoman kutirikuni,
PSA.142.4	mana pipis yanapawaj jamojqa kanchu.
PSA.142.4	Mana pipis kutikuwajqa kanchu.
PSA.142.4	Mana pipis noqata qhawariwajqa kanchu.
PSA.142.5	Qanmanta qhaparikuyki Señor,
PSA.142.5	niykitaj: Qan pakakunay kanki,
PSA.142.5	tukuy kapuyneyqa qanlla kanki.
PSA.142.6	Qhaparikususqayta allinta uyariway,
PSA.142.6	imaraykuchus mana kallpayoj kashani.
PSA.142.6	Qhatiykachawajkunamanta libraway,
PSA.142.6	imaraykuchus noqamanta aswan kallpayoj kanku.
PSA.142.7	Preso kasqaymanta orqhoway,
PSA.142.7	noqa yupaychasuyta atinaypaj.
PSA.142.7	Cheqan sonqoyoj runas muyuykuwanqanku,
PSA.142.7	allimpi qan jap'iwajtiyki.
PSA.143.1	Señor, uyariway mañakuyniyta,
PSA.143.1	allinta uyariway mañakususqayta.
PSA.143.1	Uyarimuway, qan cheqa kasqaykirayku,
PSA.143.1	cheqan kasqaykiraykutaj.
PSA.143.2	Ama juicioman wajyaychu kamachiykitaqa,
PSA.143.2	ñaupaqeykipeqa mana pipis mana juchayojqa kanchu.
PSA.143.3	Enemigosneyqa qhatiykachawanku,
PSA.143.3	ñat'uspa pampaman ch'allpawanku,
PSA.143.3	laqhapi tiyachiyta munawanku,
PSA.143.3	unayña wañusqata jina.
PSA.143.4	Ancha llakisqa kani,
PSA.143.4	sonqoypi iskayrayasqa kani.
PSA.143.5	Ñaupajmanta yuyarikuni,
PSA.143.5	tukuy ruwasqasniykipi yuyarikuni.
PSA.143.6	Qanman makisniyta oqharini,
PSA.143.6	qanmanta ch'akichikuni ch'aki jallp'a jina.
PSA.143.7	Usqhayllata, Señor, uyariway,
PSA.143.7	samayniy tukukapushanña,
PSA.143.7	ama yanapayniykita qhechukapuwaychu,
PSA.143.7	manachayqa wañusqa jinachá kayman ari.
PSA.143.8	Tutamanta munakuyniykimanta yachachiway,
PSA.143.8	imaraykuchus qampi atienekuyki; kausanayta
PSA.143.8	yachachiway, imaraykuchus
PSA.143.8	tukuy sonqoywan qanllaman chimpamuyki.
PSA.143.9	Señor enemigosniymanta libraway,
PSA.143.9	pakakuyta qampi mask'ani.
PSA.143.10	Munayniykita ruwayta yachachiway,
PSA.143.10	qan Diosniy kasqaykirayku.
PSA.143.10	Qampa sumaj kayniyki cheqan ñanta pusawachun.
PSA.143.11	Señor, sutiykirayku kausachiway,
PSA.143.11	cheqan kasqaykirayku llakiymanta orqhoway.
PSA.143.12	Khuyakuyniykirayku enemigosniyta tukuchiy,
PSA.143.12	tukuy enemigosniyta chinkachiy,
PSA.143.12	noqa kamachiyki kasqayrayku.
PSA.144.1	Yupaychasqa kachun Señor jark'awajneyqa;
PSA.144.1	pay yachachiwan, amañachiwantaj, ch'ajwapi maqanakunaypaj.
PSA.144.2	Paymin khuyakuwajniy, jark'awajniy,
PSA.144.2	ancha sumaj pakakunay, librakunay ima.
PSA.144.2	Payqa maqanakunay armas noqa jark'akunaypaj,
PSA.144.2	payqa ayllusta makisniyman churan.
PSA.144.3	Señor, imataj runari paymanta yuyarikunaykipajri?
PSA.144.3	Imataj runari chhikatapuni munakunaykipajri?
PSA.144.4	Runaqa uj phuyu jinalla,
PSA.144.4	kausaynenqa chinkaj llanthu jinalla.
PSA.144.5	Señor, janaj pachaykita qhataray, uraykamuytaj,
PSA.144.5	tapaykuy q'osñirinankupaj.
PSA.144.6	Flechasniykita lliuj lliujta jina qhawachiy,
PSA.144.6	enemigosniykitataj t'ustillata ayqechiy.
PSA.144.7	Makiykita patamantapacha aysarimuy,
PSA.144.7	librawaytaj jatun mar qochamanta,
PSA.144.7	waj llajtayoj runaspa makinman urmanaymantawan.
PSA.144.8	Libraway llullakojkunamantawan,
PSA.144.8	mayqenkunachus paña makinkuta oqharispa juranku,
PSA.144.8	manataj junt'ankuchu.
PSA.144.9	Señor, uj mosoj takiyta takipusqayki,
PSA.144.9	arpaswan takiykunata takipusqayki.
PSA.144.10	Qan reyesman atiypayta qonki,
PSA.144.10	qan librarqanki David kamachiykita.
PSA.144.11	Libraway wañuchej espadamanta,
PSA.144.11	libraway waj runakunaj makinkuman urmanaymanta,
PSA.144.11	libraway llullakojkunamanta,
PSA.144.11	paykuna paña makinkuta oqharispa juranku.
PSA.144.12	Qhari wawasniykoqa huertapi plantas jina wiñanku,
PSA.144.12	warmi wawasniykutaj k'achanchasqa rumis jina kanku,
PSA.144.12	Diosta yupaychana wasej sayantasnin jina.
PSA.144.13	Pirwasninchejqa tukuy imaymana mikhunaswan junt'a kanku.
PSA.144.13	Uywasninchejqa jallp'asninchejpi waranqa waranqasta mirarinku.
PSA.144.14	Wakasninchejqa llank'anapaj kallpayojllapuni kanku, mana ni pi manchachikuspa qhaparinchu callesninchejpi.
PSA.144.15	Kusikuyniyojmin ajina kaj aylloqa,
PSA.144.15	kusikuyniyojmin chay jina Señor Diosniyoj aylloqa.
PSA.145.1	Diosníy, reyníy, jatunchasqayki;
PSA.145.1	wiñaypa wiñaynimpajtaj sutiykita yupaychasaj.
PSA.145.2	Sapa p'unchay yupaychasqayki,
PSA.145.2	wiñaypa wiñaynimpaj sutiykita yupaychasaj.
PSA.145.3	Señorqa jatunmin, mayta yupaychanapaj jinapuni.
PSA.145.3	Jatun kaynenqa mana yachay atina jina.
PSA.145.4	Tukuy tiempo runa mitas ruwasqasniykirayku yupaychasonqanku,
PSA.145.4	jatun ruwasqasniykitataj willanqanku.
PSA.145.5	Tukuy atiyniykimanta parlakonqa,
PSA.145.5	noqataj k'acha ruwasqasniykimanta parlallasajpuni.
PSA.145.6	Kallpayoj manchachikuna ruwasqasniykimanta parlakonqa,
PSA.145.6	noqataj jatun kayniykimanta parlasaj.
PSA.145.7	K'acha munakuyniyoj kasqaykimanta yuyarikuspa parlanqanku.
PSA.145.7	Cheqan kasqaykitataj willanqanku.
PSA.145.8	Señorqa llamp'u sonqoyoj, khuyakuyniyojtaj,
PSA.145.8	mana phiñakullanchu, jatun munakuyniyoj,
PSA.145.9	Señorqa tukuypajmin k'acha,
PSA.145.9	tukuy ruwasqasninta munakuywan qhawan.
PSA.145.10	Tukuy ruwasqasniyki, Señor, yupaychasuchunku,
PSA.145.10	qhatisojkuna yupaychasuchunku.
PSA.145.11	Rey kasqaykej atiyninmanta parlachunku,
PSA.145.11	atiyniykimanta parlachunku.
PSA.145.12	Atiyniykita runasman yachachichunku,
PSA.145.12	jatun atiyniyoj rey kasqaykitawan.
PSA.145.13	Rey kasqaykeqa wiñaypaj,
PSA.145.13	kamachiyniykeqa tukuy runa mitaspaj.
PSA.145.14	Señorqa tukuy urmajkunata oqharin,
PSA.145.14	sayarichintaj llakiywan wañunayajkunata.
PSA.145.15	Tukuypa ñawisnin qampi suyakunku,
PSA.145.15	tiempompi mikhuchinaykita suyanku.
PSA.145.16	Makiykita kicharispa,
PSA.145.16	tukuy kausajkunata sajsachinki ashkhata qospa.
PSA.145.17	Señorqa tukuy imatapis ashkhatapuni ruwan.
PSA.145.17	Tukuy ima ruwasqasnimpi khuyakuyniyoj.
PSA.145.18	Señorqa payta wajyakojkunaj qayllapi kashan,
PSA.145.18	cheqan sonqowan wajyakojkunaj qayllampi.
PSA.145.19	Payta yupaychajkunaj munayninta junt'an,
PSA.145.19	yanapata mañakojtinkutaj uyarin, salvantaj.
PSA.145.20	Señorqa payta munakojkunata jark'an,
PSA.145.20	sajra runastataj tukuchin.
PSA.145.21	Simiy Señorta yupaychachun.
PSA.145.21	Tukuypuni santo sutinta wiñaypajpuni yupaychachunku.
PSA.146.1	Señorqa yupaychasqa kachun.
PSA.146.1	Tukuy sonqoywan Señorta yupaychasaj.
PSA.146.2	Kausanaykama Señorta yupaychasaj.
PSA.146.2	Kanaykamaqa Diosniyman takisaj.
PSA.146.3	Ama kamachej runaspeqa atienekuychejchu;
PSA.146.3	ama atienekuychejchu runasllapi, mana salvayta atejkunapi.
PSA.146.4	Samaynin tukukun, jallp'amantaj tukunku,
PSA.146.4	chay pachataj tukuy yuyasqanku chinkapun.
PSA.146.5	Kusikuyniyojmin Jacobpa Diosnimpa yanapasqanqa,
PSA.146.5	pichus Señor Diosnimpi suyakojqa.
PSA.146.6	Pay ruwarqa janaj pachata, kay pachatapis,
PSA.146.6	mar qochata, tukuy chaypi kajkunatawan.
PSA.146.6	Payqa nisqanta junt'ampuni.
PSA.146.7	Justiciata ruwan sinch'i llakichisqasman,
PSA.146.7	yarqhasqa kajkunaman mikhuchin.
PSA.146.7	Carcelpi kajkunata kacharichin.
PSA.146.8	Señorqa ciegosta qhawarichin.
PSA.146.8	Señorqa urmasqasta sayarichin.
PSA.146.8	Señorqa sumaj k'acha runasta munakun.
PSA.146.9	Señorqa karu llajtayojkunata qhawan.
PSA.146.9	Yanapantaj viudasta, wajcha wawastapis.
PSA.146.9	Sajra runaspa ñanninta wist'uyachin.
PSA.146.10	Sión, Señorniykeqa wiñaypaj kamachenqa,
PSA.146.10	Diosniykeqa wiñay wiñaypaj reypuni kanqa.
PSA.146.10	Señorqa yupaychasqa kachun.
PSA.147.1	Yupaychasqa kachun Señor.
PSA.147.1	May sumajmin Diosninchejman takeyqa,
PSA.147.1	yupaychayqa k'achapuni, misk'itaj takeyqa.
PSA.147.2	Señorqa watejmanta Jerusalenta jatarichin.
PSA.147.2	Ch'eqerasqa israelitasta tantaykun.
PSA.147.3	Payqa sonqo p'akisqasta thañichin.
PSA.147.3	Nanasqasnintataj jampin.
PSA.147.4	Payqa ch'askasta yupan,
PSA.147.4	sapa ujtataj sutinmanta wajyan.
PSA.147.5	Señorninchejqa jatunmin, may atiyniyojtaj,
PSA.147.5	yachaynimpis mana tukukuyniyoj.
PSA.147.6	Señorqa llamp'u sonqosta oqharin,
PSA.147.6	sajra runastataj k'umuykachachin.
PSA.147.7	Señorman graciasta qospa takiychej;
PSA.147.7	Diosninchejman arpaj waqayninwan takiychej.
PSA.147.8	Payqa cielota phuyuswan junt'achin.
PSA.147.8	Pay jallp'apaj parata wakichin.
PSA.147.8	Pay orqospi qhorasta wiñachin.
PSA.147.9	Pay uywasman mikhunata qon,
PSA.147.9	q'arqaña uñas waqajtinkupis mikhuchin.
PSA.147.10	Diosqa mana caballoj kallpantachu munakun,
PSA.147.10	nitaj runaj kallpantachu mask'an.
PSA.147.11	Señorqa payta yupaychajkunata munakuywan qhawan;
PSA.147.11	khuyakuynimpi suyajkunata munakun.
PSA.147.12	Jerusalén, Señorta jatunchay.
PSA.147.12	Sión, Diosniykita yupaychay.
PSA.147.13	Punkusniykej llavenasninta sinch'iyacherqa,
PSA.147.13	llajta ukhuykipi runastapis bendicerqa.
PSA.147.14	Pay jallp'aykiman sonqo tiyakuyta apamun,
PSA.147.14	allin trigowan sajsachisunki.
PSA.147.15	Pay palabranta kay jallp'aman apachimun.
PSA.147.15	Palabranqa usqhayta corren.
PSA.147.16	Payqa rit'ita millmata jina t'akamun,
PSA.147.16	escarchastapis ushphata jina qhallamun.
PSA.147.17	Chhullunkata granizota jina apachimun.
PSA.147.17	Chirichimusqanta pitaj aguantayta atinmanri?
PSA.147.18	Pay kamachejtin chhullunkas chhulluranku.
PSA.147.18	Pay wayrachimojtin, yakusqa puririnku.
PSA.147.19	Pay Jacobman palabranta willarqa.
PSA.147.19	Kamachiykunasninta, yachachiykunasnintapis Israelman sut'incharqa.
PSA.147.20	Mana ajinataqa ruwarqachu mayqen nacionwampis,
PSA.147.20	paykunaqa Diospa kamachisqasninta mana yacharqankuchu.
PSA.147.20	Señorqa yupaychasqa kachun.
PSA.148.1	Señorqa yupaychasqa kachun.
PSA.148.1	Señorta cielomantapacha yupaychaychej,
PSA.148.1	Señorta janaj pachapi yupaychaychej.
PSA.148.2	Qankuna tukuy angelesnin payta yupaychaychej.
PSA.148.2	Qankuna, janaj pacha tukuy soldados, payta yupaychaychej.
PSA.148.3	Intipis, killapis, yupaychaychej.
PSA.148.3	K'anchaj ch'askas yupaychaychej.
PSA.148.4	Payta yupaychaychej: Qan, jatun cielo kaj,
PSA.148.4	cielo patapi kaj yakuspis.
PSA.148.5	Señorpa sutinta yupaychaychej.
PSA.148.5	Ujta kamacherqa, tukuy imataj ruwakorqa.
PSA.148.6	Pay tukuy imasta churarqa wiñaypa wiñaynimpaj.
PSA.148.6	Chaykunapajtaj kay kamachiyta qorqa mana p'akiy atinata.
PSA.148.7	Jallp'a patamantapacha Señorta yupaychaychej,
PSA.148.7	ukhu mar qochapi tukuy challwakunapis.
PSA.148.8	Rayo, granizo, rit'i, urphupis,
PSA.148.8	kamachisqasninta junt'aj sinch'i wayrapis.
PSA.148.9	Lomas, orqos, poqoj sach'as,
PSA.148.9	cedros;
PSA.148.10	tukuy uywas, k'ita animales ima,
PSA.148.10	qhatatakoj animales, tukuy lijrayojkuna ima, Señorta yupaychaychej.
PSA.148.11	Yupaychaychej kay pacha reykuna, tukuy ayllus ima,
PSA.148.11	kay pachapi kamachejkuna, kurajkuna ima.
PSA.148.12	Qharis, warmis, waynakuna, sipaskuna, machu runas ima yupaychaychej.
PSA.148.13	Tukuy Señorpa sutinta yupaychachunku,
PSA.148.13	paypa sutillan jatun kasqanrayku.
PSA.148.13	Paypa jatun kaynenqa, jallp'a patapi, cielopipis kashan.
PSA.148.14	Pay ayllunman atiyta qon.
PSA.148.14	Tukuy paypi creejkuna yupaychachunku,
PSA.148.14	israelitas munasqa ayllun.
PSA.148.14	Señor yupaychasqa kachun.
PSA.149.1	Señorqa yupaychasqa kachun.
PSA.149.1	Mosoj takiyta Señorman takiychej.
PSA.149.1	Diosta qhatejkuna tantakuyniykichejpi yupaychaychej.
PSA.149.2	Israel ayllu ruwajnimpi kusikuchun,
PSA.149.2	Sión llajta reynimpi qhochukuchun.
PSA.149.3	Tusuykunawan sutinta yupaychachunku.
PSA.149.3	Arpaswan, chhulloj chhullojkunawan Señorman takichunku.
PSA.149.4	Diosqa ayllumpi kusikuyta tarin,
PSA.149.4	Wajchastataj atipaywan k'achanchan.
PSA.149.5	Diosta qhatejkuna atipasqankumanta kusikuchunku,
PSA.149.5	tutapis kusiywan takillachunkupuni.
PSA.149.6	Siminkupi Diosman yupaychaykuna kachun,
PSA.149.6	makisninkupitaj puraj lado filoyoj espada kachun.
PSA.149.7	Diosta mana rejsejkunaman aynita kutichinampaj,
PSA.149.7	nacionestataj jasut'inampaj.
PSA.149.8	Reyesninkuta cadenaswan watachinampaj,
PSA.149.8	atiyniyoj runasninkutapis fierro cadenaswan,
PSA.149.9	qelqasqa kasqanman jina junt'akunampaj.
PSA.149.9	Chaymin Diosta qhatejkunaj atipaynenqa.
PSA.149.9	Señorqa yupaychasqa kachun.
PSA.150.1	Señorqa yupaychasqa kachun.
PSA.150.1	Tantakuna wasipi Señorta yupaychaychej,
PSA.150.1	k'achitu cielompi Diosta yupaychaychej.
PSA.150.2	Payta yupaychaychej atiywan ruwasqasninrayku.
PSA.150.2	Payta yupaychaychej jatun kaynin mana tukukuyniyoj kasqanrayku.
PSA.150.3	Payta yupaychaychej trompetaj waqayninwan.
PSA.150.3	Payta yupaychaychej arpawan, guitarrawan.
PSA.150.4	Payta yupaychaychej tocaykunawan, tamborkunawan.
PSA.150.4	Payta yupaychaychej qenaswan, charangoswan ima.
PSA.150.5	Payta yupaychaychej jatun kalanniyoj platolluswan.
PSA.150.5	Payta yupaychaychej chhallaj chhallaj nej platilloswan.
PSA.150.6	Tukuy kausayniyojkuna
PSA.150.6	Señorta yupaychachunku.
PSA.150.6	Señorqa yupaychasqa kachun!
PRO.1.1+PRO.1.2	Israelpa reynin Davidpa wawan Salomompa nisqasnenqa, kanku: Yachayta jap'eqanapaj, yachachiykunatawan, sumaj parlaykunas imatachus niyta munasqanta allinta yachanapaj.
PRO.1.3	Allin yuyaychaykunata, cheqanchayta, cheqanta kausayta,
PRO.1.3	uj rejta ruwayta ima jap'eqanapaj;
PRO.1.4	llamp'u sonqoyojkunaman umayoj kayta yachachinapaj,
PRO.1.4	waynasman yachayta rikuchinapaj, reparachinapajtaj.
PRO.1.5	Yachayniyojlla uyarispa astawan yachayta jap'in,
PRO.1.5	yuyayniyojqa astawan yachanqa;
PRO.1.6	yachayniyojkunaj nisqankuta umallikunapaj,
PRO.1.6	parlasqasninkumanta, ruwasqasninkumanta,
PRO.1.6	imasmantachus tapusqankumantawan.
PRO.1.7	Yachaypa qallarikuynenqa, Señorta manchachikuymin;
PRO.1.7	wampu runasqa qhesachanku yachayta, yachachiytawan.
PRO.1.8	Tataykej yachachiyninta uyariy wawáy,
PRO.1.8	ama qonqapuychu mamaykej yachachisusqantapis.
PRO.1.9	Chay yachayqa umaykipaj uj k'achanchay jina kapusonqa,
PRO.1.9	uj walqa jina, chayri uj k'acha pillu jina.
PRO.1.10	Sichus juchasapas ch'aukiyayta munasunku chayqa,
PRO.1.10	ama ch'aukiyachikuychu, wawáy.
PRO.1.11	Ichapis nisonqanku: Noqaykuwan jaku rinachej;
PRO.1.11	tojllata churanachej mana juchayojta chaypi wañuchinapaj.
PRO.1.12	Mana juchayoj runasta kausashajllata oqoykunachej,
PRO.1.12	wañuy oqoykun pichus sepulturaman rejtin ajina.
PRO.1.13	Ajinamanta tarisunchej tukuy laya kapuykunata,
PRO.1.13	chay tukuy suwasqaswan wasisninchejman junt'aykuchisunchej.
PRO.1.14	Noqaykuwan suerteyki kachun;
PRO.1.14	noqaykuwan uj qolqe ch'uspayojlla kanachej, nispa.
PRO.1.15	Paykunawanqa amapuni purinkichu, wawáy,
PRO.1.15	chay sajra ñanninkumanta karunchakuy.
PRO.1.16	Chay sajra imasmanqa chakisninku usqhayllata thaskirin,
PRO.1.16	yawarta jich'anapajqa may k'uchis kanku.
PRO.1.17	P'isqos rikunanta tojllata churanaqa mana allinchu.
PRO.1.18	Chay runasqa misk'anata paykunallapajtaj churakunku,
PRO.1.18	kausayninkuta chinkachinallankupajtaj chay imasta ruwanku.
PRO.1.19	Chaymin wajpa imasninta munapayajkunaj tukukuyninkoqa,
PRO.1.19	imatachus munasqallankuwantaj wañuchisqas kanqanku.
PRO.1.20	Yachayqa qhaparikun callespi, plazaspi.
PRO.1.21	Yachayqa parlasqasninwan uyarichikun maykunaspichus
PRO.1.21	runas k'iski purishanku chaykunapi;
PRO.1.21	llajta punkuspi imatachus niyta munasqanta sut'inchan.
PRO.1.22	Mana ima yachajkuna, mayk'ajkamataj mana ima yachajllapuni kankichejri?
PRO.1.22	Mayk'ajkamataj alqochakullankichejpuniri?
PRO.1.22	Wampus, mayk'ajkamataj yachaytaqa chejninkichejri?
PRO.1.23	Uyariwaychej k'amisqasniyta,
PRO.1.23	noqa yachaywan junt'achisqaykichej,
PRO.1.23	imatachus yuyasqasniyta rejsichisqaykichej.
PRO.1.24	Noqa wajyamorqaykichej, qankunataj mana uyariyta munarqankichejchu;
PRO.1.24	makiyta jaywamorqaykichej, qankunataj mana rikoj tukuwarqankichej.
PRO.1.25	Imatachus yuyaychasqasniyta qhesachawankichej,
PRO.1.25	imatachus k'amisqasniyta mana uyariwankichejchu.
PRO.1.26	Noqapis asikullasajtaj ima llakiychá chayamusojtiykichej;
PRO.1.26	chantá asipayallasqaykichejtaj manchachikuywan
PRO.1.26	kharkatishajtiykichej,
PRO.1.27	mayk'ajchus manchachikuykuna, manchay waqay,
PRO.1.27	llakiykuna ima jamusojtiykichej,
PRO.1.27	mayk'ajchus sonqo nanayta phutichisojtiykichej,
PRO.1.27	muyoj wayra t'ustiykun ajinata.
PRO.1.28	Chaypacha wajyamuwankichej, manataj uyarisqaykichejchu;
PRO.1.28	mask'awankichej, manataj tariwankichejchu.
PRO.1.29	Qankuna yachayta qhesakasqaykichejrayku,
PRO.1.29	Señorta yupaychayta mana munankichejchu.
PRO.1.30	Mana imatachus nisqasniyta jap'iyta munankichejchu,
PRO.1.30	k'amisqasniytapis qhesachankichej.
PRO.1.31	Mana kasukusqaykichejrayku ñak'arinkichej,
PRO.1.31	sajra ruwayta yuyasqaykichejwan amichikunkichej.
PRO.1.32	Mana ima yachajman tukusqaykichej wañuchisonqachej.
PRO.1.32	Wampu runaqa sajra ruwasqallankuwantaj chinkachisqas kanqanku.
PRO.1.33	Pichus noqata uyariwajqa may kusisqa tiyakonqa,
PRO.1.33	ni ima sajramanta manchachikuspa.
PRO.2.1	Kay palabrasniytachus uyarinki chayqa, wawáy,
PRO.2.1	umaykipi kamachisqasniyta waqaychay.
PRO.2.2	Yachaytaqa uyariy,
PRO.2.2	yachayniyoj kayman yuyayniykita jayway.
PRO.2.3	Tukuy kallpaykiwan mañakuy,
PRO.2.3	yuyayta, sumaj yachaytawan.
PRO.2.4	Sichus qolqeta jina mask'awaj,
PRO.2.4	qolqe p'ampasqata jinataj chayqa,
PRO.2.5	chaypacha, yachanki Señorta manchachikuna kasqanta,
PRO.2.5	tarinkitaj imaynatachus Diosta manchachikuna kasqanta.
PRO.2.6	Señormin qon yachaytaqa;
PRO.2.6	tukuy yachaykuna, sumaj yuyayniyoj kaypis simimanta llojsimun.
PRO.2.7	Señormin qon sumaj yachayta cheqanta purejkunaman,
PRO.2.7	mana juchayojkunajtaqa Señormin jark'akojnenqa.
PRO.2.8	Señormin cheqan ñanta rejkunataqa waqaychan,
PRO.2.8	Señorpa nisqasninta kasojkunatapis jark'akun.
PRO.2.9	Yachallankitaj cheqan kajta, allin kajta,
PRO.2.9	cheqa kajta, tukuy allin ñantapis.
PRO.2.10	Yuyayniykiman yachay yaykojtin,
PRO.2.10	yachanki yachayqa may jina misk'ichus kasqanta.
PRO.2.11	Tanteajqa allinta qhawasonqa,
PRO.2.11	sumaj yachayniyoj kaypis waqaychasonqa.
PRO.2.12	Chaykunaqa sajra ñanmanta karunchasonqa,
PRO.2.12	sajrata parlaj runasmantawan.
PRO.2.13	Paykuna allin kaj ñanta saqenku,
PRO.2.13	laqha ñankunatataj purinku.
PRO.2.14	Sajra ruwasqasninkuwan kusikunku,
PRO.2.14	chay sajra mañasninkuwan qhochukunku.
PRO.2.15	Wist'u ñankunata purinku,
PRO.2.15	ñanninkoqa pantasqa.
PRO.2.16	Qhencha warmimanta kacharichisqa kanki,
PRO.2.16	sajra warmej misk'i parlasqasninmanta.
PRO.2.17	Chay warmeqa sipas kashaspa casarakusqan qosanta saqepun,
PRO.2.17	Señorpa ñaupaqempi tratota ruwasqantapis qonqapun.
PRO.2.18	Chayrayku wasenqa wañuyman urmaykushanña,
PRO.2.18	chay ñan purinasnimpis wañuy patapiña.
PRO.2.19	Wasinman yaykojkunaqa manaña llojsimunkuchu,
PRO.2.19	manaña jayk'ajpis kausaypa ñannintaqa purenqankuchu.
PRO.2.20	Ajinata qanqa allinta ñanta puriy.
PRO.2.20	Cheqan runaspa ñanninta puriy.
PRO.2.21	Cheqanta purejkuna jallp'api tiyakonqanku,
PRO.2.21	mana juchayojkunalla kay jallp'api tiyakonqanku.
PRO.2.22	Juchasapasqa jallp'amanta wijch'usqas kanqanku,
PRO.2.22	sajrata ruwajkunaqa jallp'amanta t'irasqas kanqanku.
PRO.3.1	Yachachisusqasniymanta ama qonqapuychu, wawáy;
PRO.3.1	yuyayniykipi waqaychay kamachisqasniyta.
PRO.3.2	Unay watasta kausakunki, may sonqo junt'asqataj kanki.
PRO.3.3	Munakuymanta, cheqa kajmantawanqa ama jayk'ajpis t'aqakunkichu;
PRO.3.3	qanqa chaykunata apaykachay uj walqapis kanman jinata,
PRO.3.3	sonqoykipitaj sumaj qelqasqa kachun;
PRO.3.4	chaywan khuyakuyta tarinki,
PRO.3.4	Diospis runaspis allimpaj qhawasonqanku.
PRO.3.5	Tukuy sonqoykiwan Diosman atienekuy,
PRO.3.5	ama qampa yachasqallaykimanta atienekuychu.
PRO.3.6	Tukuy ima ruwasqaykipi Señormantaqa yuyarikuy.
PRO.3.6	Paymin pusasonqa cheqan ñantaqa.
PRO.3.7	Ama may yachayniyoj kasqaykita yuyakuychu.
PRO.3.7	Señorta manchachikuy, sajra kajmantataj t'aqakuy.
PRO.3.8	Chaymá ukhuykipaj sumaj jampeqa,
PRO.3.8	tukuy tullusniykitapis kallpachanqa.
PRO.3.9	Tukuy qhapaj kapuyniykiwan Señorta yupaychay,
PRO.3.9	cosechasniyki ñaupajta poqojkunapiwan.
PRO.3.10	Ajinamanta pirwasniykeqa phullch'enqa,
PRO.3.10	jinallataj vino jallch'anasniykipis.
PRO.3.11	Señorpa k'amisusqantaqa amapuni qhesachaychu, wawáy.
PRO.3.11	Ama amichikuychu Pay imatachus nisusqanwanqa,
PRO.3.12	imaraykuchus Señorqa pitachus munakun chayta jasut'in,
PRO.3.12	uj tata wawanta munakuspa jasut'in, ajinata.
PRO.3.13	Kusikuyniyojmin pichus yachayta tarejqa,
PRO.3.13	pichus yuyayta jap'ejqa,
PRO.3.14	imaraykuchus chaykunaqa aswan allinmin qolqemanta nisqaqa,
PRO.3.14	poqoynimpis aswan allin qorimanta nisqaqa.
PRO.3.15	Yachayqa aswan valorniyoj rumimanta nisqaqa,
PRO.3.15	tukuy imata munasqasniykipis manapuni yachaymanqa ninakunchu.
PRO.3.16	Paña makimpeqa unay watasta kausana kashan,
PRO.3.16	lloq'e makimpitaj qhapajyaywan, allimpaj qhawasqa
PRO.3.16	kaywan kashan.
PRO.3.17	Ñanninta purinaqa may sumajpuni,
PRO.3.17	ñanninta purinaqa sonqo kausaymin.
PRO.3.18	Yachayta jap'eyqa kausaymin,
PRO.3.18	kusikuyniyojmin chayta jap'ejkunaqa.
PRO.3.19	Señorqa mundota ruwarqa sumaj yachaywan,
PRO.3.19	cielotapis sayacherqa sumaj yuyaywan.
PRO.3.20	Yachayninwan mar qochasta t'aqarqa,
PRO.3.20	phuyusmantataj chhullata iphuchimun.
PRO.3.21	Wawáy, leyta yuyaychaytawanqa sumajta waqaychay;
PRO.3.21	kay imasqa ñawisniykimanta ama t'aqakuchunchu.
PRO.3.22	Chaykunaqa qampaj uj sumaj kausayniykipi kanqanku,
PRO.3.22	kunkaykipi uj k'achanchasqa walqa jina.
PRO.3.23	Chaywanqa ñanniykipi sumajta purinki,
PRO.3.23	chakisniykeqa manapuni misk'anqachu.
PRO.3.24	Puñukapuspaqa ni imamanta manchachikunkichu,
PRO.3.24	sumaj misk'ejta puñurikunki.
PRO.3.25	Ama manchachikunkichu imachus mana yuyasqamanta ujllata
PRO.3.25	mancharichejmanta,
PRO.3.25	ama manchachikunkichu sajra runaspa ñak'ariyninmanta.
PRO.3.26	Señorllamin suyayniykeqa kanqa.
PRO.3.26	Paymin waqaychasonqa tojllaman ama urmanaykipaj.
PRO.3.27	Pichus imata khuyakunaykita mañakusojtenqa ama qhesachaychu,
PRO.3.27	ruwanaykipaj jina kashajtenqa.
PRO.3.28	Ama runa masiykitaqa q'ayalla kutimunki niychu,
PRO.3.28	chay kikimpacha jaywayta atishaspaqa.
PRO.3.29	Ama runa masiykej contrantaqa ima sajratapis wakichikuychu,
PRO.3.29	qanman atienekuspa kashajtenqa.
PRO.3.30	Ama piwampis qhasimanta quejanakuychu,
PRO.3.30	mana ima sajratapis ruwashasojtenqa.
PRO.3.31	Sajra runaj munasqasnintaqa ama qampis munallaytajchu,
PRO.3.31	nitaj ni mayqen sajra ñankunasnintapis ajllakuychu.
PRO.3.32	Señorqa chay sajrata ruwajkunata chejnikun,
PRO.3.32	cheqanta ruwajkunawantaj allinta kausakun.
PRO.3.33	Señorpa maldicionnenqa juchasapaj wasimpi kashan,
PRO.3.33	cheqan runaj wasintataj bendicin.
PRO.3.34	Cheqamanta Señorqa astawan asiykukun pischus asikojkunamanta,
PRO.3.34	llamp'u sonqoyojkunamantaj k'acha kayninta rikuchin.
PRO.3.35	Allimpaj qhawasqa kaymin yachayniyojkunaj t'inkankoqa,
PRO.3.35	wampuspa t'inkankutaj mana allimpaj qhawasqa kay.
PRO.4.1	Wawas, tatasniykichejpa yachachisusqaykichejta jap'iychej;
PRO.4.1	sumajta uyariychej sumaj yuyayniyoj runas kayta yachanaykichejpaj.
PRO.4.2	Noqaqa sumajta yachachiykichej,
PRO.4.2	ajinaqa ama chay yachachisqasniymanta qonqapuychejchu.
PRO.4.3	Noqapis wawa kaytaqa yachani;
PRO.4.3	mamayqa may k'achata munakuwaj.
PRO.4.4	Tatayqa yachachiwaj kay jinata:
PRO.4.4	Sonqoykipi jap'iy nisqasniyta;
PRO.4.4	kamachisqasniyta ruway; chantá kausankitaj.
PRO.4.5	Yachayta, yuyaychaykunata ima allinta jap'iy,
PRO.4.5	palabrasniytaqa ama jayk'ajpis qonqankichu.
PRO.4.6	Yachayta munakuy, ama jayk'ajpis saqenkichu,
PRO.4.6	imaraykuchus chaymin jark'akusonqa.
PRO.4.7	Amaraj imatapis jap'ishaspa,
PRO.4.7	yachayta, allin yuyaytawan jap'ikuy.
PRO.4.8	Yachayta munakuytawan pataman oqhariy, paypis pataman oqharillasonqataj;
PRO.4.8	payqa allimpaj qhawasonqa payta ojllaykojtiykeqa.
PRO.4.9	Payqa allinta umaykita k'achanchasonqa,
PRO.4.9	k'acha pillutataj umaykiman churasonqa.
PRO.4.10	Palabrasniyta uyariway, wawáy, jap'ikuytaj,
PRO.4.10	paytaj watasniykita ashkhayachenqa.
PRO.4.11	Noqa pusasqayki yachay ñanninta,
PRO.4.11	allin ñampi purichisqayki.
PRO.4.12	Chay ñampeqa mana imapis pantachisoj kanqachu,
PRO.4.12	chay ñanta correshajtiykipis ni ima misk'achisonqachu.
PRO.4.13	Imatachus nisqayta sumajta jap'ikuy, ama saqeychu;
PRO.4.13	chay nisqasniyman jina ruwan, chaymin kausayniykeqa.
PRO.4.14	Ama sajra runaspa qhepanta riychu,
PRO.4.14	ama sajra ruwasqankuta ruwaychu.
PRO.4.15	Ama chay ñannejta riychu,
PRO.4.15	chaymanta karunchakuspa ñaupajman rillaypuni.
PRO.4.16	Paykunaqa ima sajratapis mana ruwaspaqa mana puñuykunkuchu,
PRO.4.16	pitapis mana urmachispaqa puñuyninkuta chinkachinku.
PRO.4.17	Paykunaj mikhuyninkoqa sajra ruwaymin,
PRO.4.17	ujyanankutaj suwaylla.
PRO.4.18	Cheqan runaspa ñanninkoqa sut'iyamuyta inti
PRO.4.18	llojsimushaj jina,
PRO.4.18	astawan p'unchayyamusqanman jinari sumajta k'ancharimun.
PRO.4.19	Juchasapaspa ñanninkurí laqhalla,
PRO.4.19	mana yachankuchu imapichus misk'akusqankuta.
PRO.4.20	Palabrasniytaqa uyariway, wawáy,
PRO.4.20	imatachus nisqasniyta sumajta uyariy.
PRO.4.21	Ama ñawiykimanta chinkachiychu,
PRO.4.21	sumajta yuyayniykipi jap'iy.
PRO.4.22	Chay imasta tarisqaykipeqa kausay kashan,
PRO.4.22	chayqa tukuy ukhuykipaj jampi kashan.
PRO.4.23	Tukuy ima waqaychasqa kajmanta astawan sonqoykita waqaychay;
PRO.4.23	chaymantamin jamun kausayniykeqa.
PRO.4.24	Ayqey mana allin parlaymantaqa,
PRO.4.24	llulla parlaykunamanta t'aqakuy.
PRO.4.25	Ñawiykeqa cheqanta qhawachun,
PRO.4.25	imachus ñaupaqeykipi kajta sumajta qhawakuy.
PRO.4.26	Maymanchus chakiyki sarushan chaytaqa allinta qhawakuy,
PRO.4.26	ñanniykitaj sumaj thuru kanqa.
PRO.4.27	Ñanniykimantaqa ama pantaykunkichu, ni pañaman, nitaj lloq'eman.
PRO.4.27	Mana allinkunapi purinamanta t'aqakuy.
PRO.5.1	Yachayniyta uyariway, wawáy;
PRO.5.1	yuyayniyman umaykita k'umuykuchimuy.
PRO.5.2	Ajinamanta yuyaychasqayta waqaychanaykipaj,
PRO.5.2	ajinamanta yachaywan parlanaykipaj.
PRO.5.3	Mana allin puriyniyoj warmeqa misk'ejta parlan,
PRO.5.3	parlasqanqa aceitemantapis aswan llamp'uraj.
PRO.5.4	Chaywampis, tukukuynenqa ajenjomantapis aswan jaya,
PRO.5.4	espada jinataj purajman sumaj filochasqa.
PRO.5.5	Paywan purispaqa wañuyman chayanki;
PRO.5.5	chakisnenqa sepulturaman cheqanta chayan.
PRO.5.6	Paymanqa mana dakunchu kausay ñanta purinamanta,
PRO.5.6	mana qhawakunchu maymanchus thaskisqanta.
PRO.5.7	Chayrayku uyariwaychej, wawasníy,
PRO.5.7	amapuni yachachisqasniymanta t'aqakuychejchu.
PRO.5.8	Chay warmimantaqa karunchakuy,
PRO.5.8	ama qayllaychu wasi punkullamampis.
PRO.5.9	Ama kapuyniykita wajkunaman qonaykipaj,
PRO.5.9	nitaj ganakusqasniykitapis sajra runawan.
PRO.5.10	Ama waj runaslla kallpaykiwan sajsakunankupaj,
PRO.5.10	jump'i suruyta llank'asqaykiwan.
PRO.5.11	Chanta chay qhepata waqashanki,
PRO.5.11	kallpayki pisimanta pisi tukukapojtin.
PRO.5.12	Chaypitaj qanqa ninki: Ima nispataj allin imasta niwasqankuta qhesacharqaniri.
PRO.5.12	Ima nispataj k'amiwasqankutapis mana jap'erqanichu?, nispa.
PRO.5.13	Yachachiwajkunata mana uyariyta munarqanichu,
PRO.5.13	yachachiwajkunata mana uyarerqanichu.
PRO.5.14	Yanqhalla tukuy ima sajraspi purini,
PRO.5.14	tukuy llajta masisniypa rikunanta.
PRO.5.15	Kikin yaku pujyuykimanta yakuta ujyay,
PRO.5.15	chay kikin pujyuykimanta jutumoj yakuta.
PRO.5.16	Juturiykimanta yaku llojsimojtaqa ama jich'aykachaychu,
PRO.5.16	amataj calleta qarpaspa usuchiychu.
PRO.5.17	Pujyuwan, yakuwanqa qampallata, mana pejpatachu;
PRO.5.17	ama waj runasmanqa qoychu.
PRO.5.18	Chay juturiykeqa bendicisqa kachun.
PRO.5.18	Wayna kashaspa casarakusqayki warmiykiwan, kusikuy.
PRO.5.19	Payqa kachun k'acha taruka jina, gacela nisqa jinataj.
PRO.5.19	Munakuynin tukuy kausayniykipi kusichisuchun.
PRO.5.19	Chay munakuynimpipuni qanqa kusikuy.
PRO.5.20	Imaraykutaj wawáy, waj warmiwan jap'ichikuwajri?
PRO.5.20	Imaraykutaj wajpa ojllaynimpi kawajri?
PRO.5.21	Runaj ñannintaqa Señor qhawamushan,
PRO.5.21	may purisqantapis qhawashallampuni.
PRO.5.22	Sajra runataqa kikin sajra ruwasqallantaj qhatiykachan,
PRO.5.22	kikin juchallantaj waskha jina jap'iykun.
PRO.5.23	Chay mana allinta purisqan wañuyman pusanqa,
PRO.5.23	wampu kaynintaj chinkayman pusanqa.
PRO.6.1	Wawáy, sichus kausaqeykimanta sayanki chayqa,
PRO.6.1	chayri waj runamanta cuentallikunki chayqa,
PRO.6.2	qanllataj sipitata churakushanki,
PRO.6.2	kikin palabrasnillaykiwantaj ch'ipasqa qhepakunki.
PRO.6.3	Ñapis runaj makimpiña kanki,
PRO.6.3	chaymanta llusp'inaykipajqa, wawáy.
PRO.6.3	Kayta ruway: sonqoykita llamp'uchay, kausaqaykimanta mañay.
PRO.6.4	Ama ñawisniyki puñuywan k'aywichunchu,
PRO.6.4	ama uj chhikallantapis ch'irmiychu.
PRO.6.5	Chay wañuchejmantaqa taruka jina ayqekuy;
PRO.6.5	sipitata wakichejpa makinmanta uj p'isqo jina ayqekuy.
PRO.6.6	Qhella runa, chhakasta qhawariy,
PRO.6.6	qhaway imatachus ruwasqankuta, chantá yachakuytaj.
PRO.6.7	Chaykunaqa ni pi kamachishajtin,
PRO.6.7	ni pi imatachus ruwanankuta nishajtin.
PRO.6.8	Mikhunata q'oñi tiempopi tantakunku,
PRO.6.8	cosechapi mikhunata waqaychakunku.
PRO.6.9	Qhella, mayk'ajkamataj puñullankipuniri?
PRO.6.9	Mayk'ajkamataj winkullankipuniri?
PRO.6.10	Puñuywan k'aywinaykikama,
PRO.6.10	makisniykita purajman simp'aykukuspa puñunaykikama,
PRO.6.11	chay wajchayayqa chayamusonqa,
PRO.6.11	chay wajcha kayniykeqa uj puriskiri runa jina
PRO.6.11	maqanakupaj sayaykusonqa.
PRO.6.12	Millay sajra runa kajqa, llullata parlaspallapuni purin.
PRO.6.13	Parlaspaqa ñawillanwan ch'irmin,
PRO.6.13	chakinwan señaspa parlan,
PRO.6.13	dedosninwan rikuchispa.
PRO.6.14	Sonqompeqa sajra kaylla junt'a,
PRO.6.14	tukuy tiempopi sajra kayllapipuni yuyan,
PRO.6.14	sajra kayllatapuni tarpun.
PRO.6.15	Chayrayku, ujllata mana yuyaymanta llakiy payman jamonqa,
PRO.6.15	uj ñawi ch'ipejpi mana kutiriyniyojta urmanqa.
PRO.6.16	Sojta imasta Señorqa chejnikun,
PRO.6.16	qanchis imastapis Señorqa millachikun:
PRO.6.17	Leqhoj ñawista, llulla parlaykunata,
PRO.6.17	mana juchayoj runata wañuchiyta,
PRO.6.18	yuyaynimpi sajra imasta wakichejta,
PRO.6.18	sajra imasman usqhayta thaskej chakista,
PRO.6.19	llulla sut'inchajpa llullakusqasninta,
PRO.6.19	hermanos ukhupi maqanachiyta munajta.
PRO.6.20	Yuyayniykipipuni jap'iy, wawáy,
PRO.6.20	tatasniykej kamachisqankuta, yachachisqankutapis.
PRO.6.21	Sonqoykipi jap'ikuy,
PRO.6.21	kunkaykimantaj warkhukuy, wawáy.
PRO.6.22	Puriyniykipi pusasonqa,
PRO.6.22	puñushajtiyki waqaychasonqa,
PRO.6.22	rijch'arejtiykikama qanwan parlanqanku.
PRO.6.23	Cheqamanta kamachiykunaqa lamparamin,
PRO.6.23	yachachiykunaqa k'anchaymin;
PRO.6.23	k'amiykunawan reparachiykunawantaj kausay ñanmin.
PRO.6.24	Chaykuna sajra warmimanta jark'asonqa,
PRO.6.24	qhencha warmej misk'i parlayninmantawan.
PRO.6.25	Ama k'achita kasqanqa sonqoykita suwasuchunchu,
PRO.6.25	ama qhawaykachasqanwan atipachikuychu.
PRO.6.26	Uj qhencha warmeqa uj chhikan t'antawampis ripullan;
PRO.6.26	casada qhencha warmirí, qharej qhepanmanta mana kacharikunchu.
PRO.6.27	Pichus ninata pechoman churakojpataqa,
PRO.6.27	p'achasninta ruphampuni.
PRO.6.28	Pichus nina patata purin, chakisnin ruphampuni.
PRO.6.29	Ajina kanqa kausaqempa warminwan puñuykojpajqa,
PRO.6.29	mana llusp'iyta atenqachu.
PRO.6.30	Suwaqa qhesachasqa kanqa,
PRO.6.30	yarqhayninta thasnunanrayku, suwasqanraykupis.
PRO.6.31	Suwashaspa jap'ichikun chayqa,
PRO.6.31	chay suwasqanmanta qanchis jinatawan kutichipunan tiyan,
PRO.6.31	tukuy kapuynintataj qopunan tiyan.
PRO.6.32	Chaywampis, casada warmiwan qhechachakojqa sinch'i wampupuni,
PRO.6.32	jinata ruwajqa pay kikin chinkayman rishan.
PRO.6.33	Chay runaqa cosechanqa maqachikuyta, qhesachayta,
PRO.6.33	p'enqakuynintaj mana jayk'ajpis chinkanqachu.
PRO.6.34	Tumpaj qhareqa nina jina,
PRO.6.34	ima ratochus aynita kutichiyta munan. Chay qhareqa mana perdonanchu.
PRO.6.35	Mana munanchu ni imata jap'iyta,
PRO.6.35	mana sonqonta tiyaykuchiyta munanchu mashkha imasta waqeshajtinkupis.
PRO.7.1	Uyariway palabrasniyta, wawáy;
PRO.7.1	yuyayniykipi kamachiykunasniyta jap'iy.
PRO.7.2	Kasuy kamachiykunasniyta, yachachisusqaytawan;
PRO.7.2	ñawi papaykita jina waqaychay, chantaqa kausanki.
PRO.7.3	Dedosniykiman wataykuy,
PRO.7.3	sonqoykipi sumajta jap'eqay.
PRO.7.4	Yachaytaqa panaykita jina qhaway,
PRO.7.4	yuyaytataj warmi aylluykita jina qhaway.
PRO.7.5	Chaykuna jark'asonqanku qhencha warmimanta,
PRO.7.5	chay sajra warmi misk'achej palabrasninwan sonqota suwajmanta.
PRO.7.6	Uj kuti noqa wasi ventanaymanta,
PRO.7.6	reja nisqa k'ajllunejmanta qhawasharqani.
PRO.7.7	Chaynejta risharqanku manaraj yuyayniyojkuna wayna runas.
PRO.7.7	Ujnin kajta rikorqani aswan wampullaraj kajta.
PRO.7.8	Uj esquinaman chayaspataj,
PRO.7.8	calleta chimparqa chay warmej wasinnejman.
PRO.7.9	Ñapis inti yaykusharqaña.
PRO.7.9	Chantá laqhayaykamumpachataj.
PRO.7.10	Jinallamanta payta taripaj uj warmi llojsimumpacha,
PRO.7.10	qhencha warmi jina k'achanchasqa, sonqompitaj sajra yuyayniyoj.
PRO.7.11	Uj qhalincha k'anchilla warmi,
PRO.7.11	wasimpi mana kakuy atej.
PRO.7.12	Tukuynejpi wateqaspa purin, callespi, plazaspi, esquinaspi ima,
PRO.7.12	pichá ñaupajta rikhurimojta urmachinampaj.
PRO.7.13	Chay warmeqa chay majt'illuta ojllaykuspa much'aykun,
PRO.7.13	mana p'enqarikuspataj nin:
PRO.7.14	Noqa uywa ñak'asqata qonayta nerqani,
PRO.7.14	chaytataj kunan p'unchay junt'ani.
PRO.7.15	Chayrayku, qanta taripasoj llojsimorqani,
PRO.7.15	qantaqa rikuytapuni munarqayki, kunantaj taripayki!
PRO.7.16	Puñuna camaytaqa sumajta k'achanchakuni,
PRO.7.16	Egiptopi poqoj linomanta ruwasqa phulluswan qhataykuni.
PRO.7.17	Chaytataj sumaj q'apashaj jawinaswan q'apaychaykuni,
PRO.7.17	mirrawan, áloe nisqawan, canelawan ima.
PRO.7.18	Jamuy, munakuywan machaykusun,
PRO.7.18	munanakuspataj sut'iyamunankama kamusunchej.
PRO.7.19	Qosayqa mana wasiypichu kashan; payqa karuman rin.
PRO.7.20	Payqa apakun uj wayaqa qoqawita,
PRO.7.20	chayrayku khuskan killamanta chayamonqa.
PRO.7.21	Chhikata parlaspa k'acha misk'i palabrasninwan,
PRO.7.21	wayna runataqa umanta muyurpayachin.
PRO.7.22	Ch'inmanta waynaqa qhepanta rillanña,
PRO.7.22	imaynatachus uj toro ñak'anaman yaykun ajinata,
PRO.7.22	uj wampu jasut'ichikunampaj jap'ichikun ajinata.
PRO.7.23	Chaymantaqa sonqonta uj flecha t'ojsin,
PRO.7.23	imaynatachus p'isqo sipitawan jap'ichikun,
PRO.7.23	mana yachaspa chaypi wañunan kasqanta, ajinata.
PRO.7.24	Kunanqa, wawasníy, uyariwaychej;
PRO.7.24	allinta uyariwaychej imastachus yuyaychasqasniyta.
PRO.7.25	Sonqoykeqa chay warmej ñankunasninmanta t'aqakuchun.
PRO.7.25	Ama chinkaychu paypa qhepanta rispa.
PRO.7.26	Chay warmeqa ashkhata nanachisqasta kacharin,
PRO.7.26	jinamanta aswan kallpasniyojkunata ashkhasta wañurachin.
PRO.7.27	Chay warmej wasinman reyqa,
PRO.7.27	wañuy ñanta jap'iriyman ninakun.
PRO.8.1	Yachayqa jatunmanta qhaparin,
PRO.8.1	yuyaytaj uyarichikunankama sayan.
PRO.8.2	Payqa loma pataspi sayan,
PRO.8.2	ñan palqaykunapi ima sayamun.
PRO.8.3	Punku yaykunaspi,
PRO.8.3	llajta punkuspi ima uyarichikun.
PRO.8.4	Runas, kay palabrasneyqa qankunaman jamun.
PRO.8.5	Waynakuna, mana yuyayniyoj wampus,
PRO.8.5	wampus, yachakuychej allin yuyayniyoj kayta.
PRO.8.6	Uyariwaychej: Jatuchej imasta parlarisaj,
PRO.8.6	nisqaykichej cheqan imasmanta.
PRO.8.7	Imatachus nisqaykichej, chaytaj cheqanmin;
PRO.8.7	mana munanichu noqaqa llullata parlayta.
PRO.8.8	Tukuy palabrasneyqa cheqampuni kanku;
PRO.8.8	mana chaypeqa ch'aukiyakuy kanchu.
PRO.8.9	Pichus yuyayniyoj kajpaj, allintataj umampi jap'eqajpaj,
PRO.8.9	palabrasniy sut'i cheqantaj kanku.
PRO.8.10	Qolqeta, ch'uwa qorita jap'inaykichejmantaqa,
PRO.8.10	jap'iychej ari yachachisqasniyta, allin imasta rejsiytawan.
PRO.8.11	Yachayqa may sumaj, valorniyoj rumismanta nisqaqa,
PRO.8.11	ni aswan munana kajpis yachaymanqa ninakunchu.
PRO.8.12	Noqa yachayqa, sumaj yuyaywan tiyakuni,
PRO.8.12	sumaj yuyaychaykunatapis tarini.
PRO.8.13	Señorta manchachikoyqa sajra kajta qhesachaymin.
PRO.8.13	Jatunchakuyta, runaykachayta, sajra ñanta,
PRO.8.13	llullastawan, noqaqa chejnini.
PRO.8.14	Noqapi kashan yuyaychaywan, ruwaywanqa.
PRO.8.14	Noqa kani yuyay, kallpataj.
PRO.8.15	Noqanejta reyesqa kamachinku,
PRO.8.15	kurajkunapis kamachiykunasninkuta kacharinku.
PRO.8.16	Noqanejta kurajkunaqa kamachinku,
PRO.8.16	noqanejta tukuy kamachejkuna jallp'api kamachinku.
PRO.8.17	Noqa munakuni pichus munakuwajta.
PRO.8.17	Pischus mask'awajkunaqa tariwanku.
PRO.8.18	Noqawan kashan qhapajyaywan, allin kaywan;
PRO.8.18	jinallataj sumaj qhawasqa kay, unaypaj qhapajyaypis.
PRO.8.19	Noqaj qosqayqa aswan allin ch'uwachasqa qorimanta nisqaqa.
PRO.8.19	Imatachus rikuchisqayqa aswan sumajmin ch'uwa qolqemanta nisqaqa.
PRO.8.20	Noqaqa cheqan ñanta purini,
PRO.8.20	justicia ñanta.
PRO.8.21	Pischus munakuwajkunamanqa chayaqenkuta qopuni,
PRO.8.21	wasinkutapis qolqewan junt'achini.
PRO.8.22	Señorqa ruwasqasninmanta ñaupajta ruwawarqa,
PRO.8.22	manaraj tukuy imatapis ruwashaspa.
PRO.8.23	Qallarikuymantapachapuni ruwawarqa,
PRO.8.23	manaraj kay pachata ruwashaspa.
PRO.8.24	Manaraj jatuchej mar qochas kashajtin ruwawarqa;
PRO.8.24	chaypachaqa manaraj mayus, nitaj yaku juturispis karqachu.
PRO.8.25	Manaraj orqosta ruwashaspa,
PRO.8.25	Señorneyqa ñapis yumawarqaña.
PRO.8.26	Chaypacha manaraj jallp'ata ruwarqachu, nitaj camposnintapis,
PRO.8.26	ni ñut'u jallp'allapis wakisqachu karqa mundo ruwakunampaj.
PRO.8.27	Maypachachus payqa cielota mar qochaj patampi sayacherqa,
PRO.8.27	chaypacha noqa chaypi karqani.
PRO.8.28	Maypachachus Diosqa cieloman phuyusta churarqa,
PRO.8.28	ukhu mar qochaj juturisninta sumajta sayacherqa.
PRO.8.29	Maypachachus mar qochaj yakusninta kamacherqa,
PRO.8.29	maypichus kananmanta ama llojsinankuta,
PRO.8.29	maypachachus jallp'aj cimientosninta churashajtin;
PRO.8.30	chaypacha noqa chaypi karqani, paywan khuska sapa p'unchay.
PRO.8.30	Noqaqa payta kusichillarqanipuni.
PRO.8.30	Tukuy rato paypa ñaupaqempi phujllaspa karqani.
PRO.8.31	Kay mundota ruwasqampi phujllakorqani,
PRO.8.31	runaspa wawasninwan mayta kusikorqani.
PRO.8.32	Kunanqa, wawasníy, uyariwaychej;
PRO.8.32	noqa jina kaychej, chantaqa kusikunkichej.
PRO.8.33	Uyariychej imatachus nisqayta, yachayniyojtaj kaychej;
PRO.8.33	ama yachaytaqa qhesachaychejchu.
PRO.8.34	Kusikuyniyojmin pichus uyariwajqa,
PRO.8.34	wasiy punkullapi sapa p'unchay sayaspa,
PRO.8.34	wasi punkusnimpa quejosnimpa qayllampi suyaspa.
PRO.8.35	Pichus noqata tariwajqa kausayta tarin;
PRO.8.35	jinamanta Señorpa khuyakuynintapis tarenqa.
PRO.8.36	Pichus contraypi juchallikojrí, kausaynillantataj ch'aukiyakun.
PRO.8.36	Pichus noqata chejniwajqa, wañuyta munakun.
PRO.9.1	Yachayqa wasita ruwakun,
PRO.9.1	qanchis k'acha sayantasniyojta.
PRO.9.2	Uywasta ñak'achin sumaj mikhuykunasta wayk'uchinampaj.
PRO.9.2	Sumaj vinotawan wakichispa, mesatawan wakichin.
PRO.9.3	Warmi kamachisninta kacharqa llajtaj loman patamanta qhawarimunankupaj:
PRO.9.4	Jamuychej kayman qankuna wampus, nispa.
PRO.9.4	Mana yuyayniyoj runasmampis nillarqataj:
PRO.9.5	Jamuychej, mikhunaymanta mikhuychej,
PRO.9.5	wakichisqay vinomanta ujyaychej.
PRO.9.6	Saqeychej sonserasniykichejta, kausankichejtaj;
PRO.9.6	sumaj yuyayniyoj runas jina puriychej.
PRO.9.7	Pichus machu machu runata, sajra runatapis k'amejqa,
PRO.9.7	chejnichikuyta, leqhochikuytataj tarikun.
PRO.9.8	Machu machu runata k'amispaqa chejnichikullanki.
PRO.9.8	Yachayniyoj runata k'aminki chayri astawan munachikunki.
PRO.9.9	Yachayniyojman yachachiy, aswan yachayniyojtaj kanqa;
PRO.9.9	allin runaman yachachisqaqa astawan yachachiyta yapanqa.
PRO.9.10	Yachayqa qallarikun Señorta manchachikuywan,
PRO.9.10	kinsa kuti santota rejseyqa sumaj yuyayniyoj kaymin.
PRO.9.11	Imaraykuchus noqanejta kausanayki p'unchaykunasniyki
PRO.9.11	yapakonqa, ashkha p'unchaykunatataj kausanki.
PRO.9.12	Sichus yachayniyoj kanki chayqa, tukuy ima ruwasqayki
PRO.9.12	qanllapajtaj kanqa.
PRO.9.12	Sichus machu machu kanki chayri, qanllataj juchayojqa kanki.
PRO.9.13	Wampu warmeqa ch'ampanchej warmi, mana ima yachajtaj.
PRO.9.14	Chay warmeqa wasi punkumpi sillapi tiyakun,
PRO.9.14	llajta ukhupi aswan pata cheqapi tiyakun.
PRO.9.15	Chaymanta purejkunata wajyan,
PRO.9.15	allin ñanta rishanku chaykunata:
PRO.9.16	Wampu waynas jamuychej kayman, nispa.
PRO.9.16	Mana yuyayniyojkunamantaj nin:
PRO.9.17	Suwasqa yakoqa aswan misk'i,
PRO.9.17	pakaypi mikhusqa t'antapuni misk'eqa, nispa.
PRO.9.18	Paykunaqa mana yachankuchu chaypi wañuy kasqanta,
PRO.9.18	wajyachimusqasnenqa wañuy ukhupiña kasqankuta.
PRO.10.1	Salomompa nisqasnin:
PRO.10.1	Yachayniyoj wawaqa tatanta kusichin,
PRO.10.1	mana yuyayniyoj wawataj mamanta llakichin.
PRO.10.2	Mana allinmanta qhapajyayqa mana allimpajchu.
PRO.10.2	Cheqan kaytaj wañuymanta llusp'ichin.
PRO.10.3	Señorqa pichus allin kajta mana yarqhachinchu,
PRO.10.3	sajra runatataj munasqanta ruwajta mana saqenchu.
PRO.10.4	Pisita llank'ayqa wajchayaylla;
PRO.10.4	ashkhata llank'aytaj qhapajyay.
PRO.10.5	Cosecha tiempopi cosechajqa yachayniyoj,
PRO.10.5	cosecha tiempopi puñoyqa p'enqay.
PRO.10.6	Cheqan runaj patanmanqa bendiciones urmamun,
PRO.10.6	sajra runatari chejnikuylla jeq'eqachin.
PRO.10.7	Allin runapajqa bendiciones yuyarisqa,
PRO.10.7	sajra runamantataj usqhayllata qonqapunku.
PRO.10.8	Yachayniyoj runaqa kamachisqasta kasun,
PRO.10.8	wampu runarí kikimpi urmanqa.
PRO.10.9	Pichus allinta purejqa ni imamanta manchachikunchu;
PRO.10.9	pichus sajrata ruwajqa, sajrallapitaj tukukonqa.
PRO.10.10	Ñawillanwan ch'irmej runaqa ashkha llakiykunata apamuyta atin;
PRO.10.10	pichus mana kajta thautejqa, chay thautisqasnillampitaj urmanqa.
PRO.10.11	Cheqan runaspa parlasqanqa kusiy kausay,
PRO.10.11	sajra runaspa parlasqanrí chejninakuywan jeq'eqaylla.
PRO.10.12	Chejnikoyqa phiñakuyta apamun;
PRO.10.12	munakuyrí perdonan tukuy pantasqasta.
PRO.10.13	Yachayniyojpa qallumpeqa yachay tiyan;
PRO.10.13	mana allinta purejpa wasanmanqa garrotellaña chayan.
PRO.10.14	Yachayniyojkunaqa yachayniyoj kasqankuta mana alabakunkuchu.
PRO.10.14	wampuspa parlasqankurí wañuyman urmay patapi kashan.
PRO.10.15	Qhapaj runaj kapuynenqa pakakunan llajtamin;
PRO.10.15	wajcha runaj ñak'ariyninrí, wajcha kaynin.
PRO.10.16	Cheqan runaj t'inkanqa kausaymin;
PRO.10.16	sajra runaj cosechanrí, juchalla.
PRO.10.17	K'amisqata kasukoj runaqa kausay ñanta purin;
PRO.10.17	k'amisqata mana kasukojrí, chinkay ñanta rin.
PRO.10.18	Chejninakuyta pakayqa llullamin;
PRO.10.18	qhasimanta sajra parlaykunata junt'achiytaj wampumin.
PRO.10.19	Ashkhata parlaykunapeqa pantaykunas tiyampuni;
PRO.10.19	pichus palabrasninta mana kacharejqa sumaj yuyayniyoj.
PRO.10.20	Cheqan runaj palabranqa sumaj ch'uwachasqa qolqe jina;
PRO.10.20	sajra runaj sajra yuyayninri, ni imapaj allinchu.
PRO.10.21	Cheqan runaj palabrasnenqa ashkhasman yachachin;
PRO.10.21	wampu runasrí mana allinta ruwasqasninrayku wañunku.
PRO.10.22	Señorpa bendicionnenqa qhapajyaymin,
PRO.10.22	ni ima llakiypis chay bendiciompeqa jamunchu.
PRO.10.23	Wampu runaqa sajra ruwasqasninwampuni kusikun;
PRO.10.23	yachayniyoj runarí, yachayniyoj kasqanwan kusikun.
PRO.10.24	Sajra runaqa, imatachus manchachikun chaymampuni chayan;
PRO.10.24	cheqan runapajrí imatachus ruwayta yuyasqanqa junt'akumpuni.
PRO.10.25	Imaynatachus muyoj wayra chinkarin, ajinata sajra runaqa chinkarin;
PRO.10.25	cheqan runarí kikimpipuni wiñaypaj sayan.
PRO.10.26	Imaynachus vinagreqa kiruspaj, q'osñitaj ñawispaj,
PRO.10.26	ajinallataj qhella runaqa kachajnimpaj.
PRO.10.27	Señorta manchachikoyqa unayta kausakuymin;
PRO.10.27	sajra runaspa kausayninku p'unchaykunarí pisiyachisqas kanqanku.
PRO.10.28	Cheqan runaspa suyaynenqa kusikuy jamushan;
PRO.10.28	sajra runaspa suyayninrí tukukaponqa.
PRO.10.29	Señorqa allinta ruwajkunata waqaychan;
PRO.10.29	mana allinta ruwajkunatataj chinkachin.
PRO.10.30	Cheqan runaqa ni jayk'aj kuyuchisqachu kanqa.
PRO.10.30	Sajra runarí ni jayk'aj jallp'api tiyanqachu.
PRO.10.31	Cheqan runaspa siminmantaqa yachay llojsimun;
PRO.10.31	sajra runaspa qallonqa khuchusqa kanqa.
PRO.10.32	Cheqan runasqa sumaj imasta parlanku;
PRO.10.32	sajra runasrí sajra imasllata parlanku.
PRO.11.1	Señorqa chejnikun mana cheqan kaj pesasta,
PRO.11.1	cheqan pesastarí munakun.
PRO.11.2	Jatunchakoyqa mana allimpi qhawasqa kayta apamun;
PRO.11.2	yachaytajrí llamp'u sonqoyojkunapi kashan.
PRO.11.3	Cheqanta purej runataqa cheqan kaynin pusaykachan;
PRO.11.3	llulla runastarí mana allin kayninku chinkachin.
PRO.11.4	Juicio p'unchaypeqa ni imapaj allinchu kanqa qhapajyayninkoqa;
PRO.11.4	cheqan kayrí wañuymanta ayqechenqa.
PRO.11.5	Cheqanta ruwayqa cheqan runaj ñanninta cheqanchanqa;
PRO.11.5	sajra runarí mana allinta purisqallampitaj misk'anqa.
PRO.11.6	Cheqan runastaqa cheqanta ruwasqallankutaj libran;
PRO.11.6	juchasapastarí, juchallankutaj ch'ipaykun.
PRO.11.7	Sajra runa wañojtenqa, paywan khuskallataj wañun,
PRO.11.7	suyaynin, imatachus jatunta yuyasqasnimpiwan.
PRO.11.8	Cheqan puriyniyoj runaqa ñak'ariymantapis ayqechisqa;
PRO.11.8	chay ñak'ariyninmantaj juchasapa runa yaykun.
PRO.11.9	Sajra runaj palabrasnenqa runa masinta urmachin;
PRO.11.9	cheqan runaj yachaynenqa salvan.
PRO.11.10	Cheqan runaspa allin ruwaynenqa llajta runasta kusichin;
PRO.11.10	sajra runas wañojtinkoqa kusiywan phinkiykachanku.
PRO.11.11	Cheqan runaspa bendicionninwan llajtaqa oqharikun;
PRO.11.11	sajra runaspa parlasqankuwanrí llajtaqa chinkapun.
PRO.11.12	Uj wampu runaqa runa masimpaj sajrata riman;
PRO.11.12	uj yuyayniyoj runarí ch'inlla kakun.
PRO.11.13	Uj cuento q'epeqa uj mana parlana kajtapis sut'inchallan;
PRO.11.13	allin yuyayniyoj kajrí chaykunastaqa waqaychan.
PRO.11.14	Maypichus mana allin kamachiy kanchu, chay llajtaqa urman;
PRO.11.14	maypichus ashkha yuyaychajkuna kanku chaypirí, tukuy ima allin rin.
PRO.11.15	Mana rejsisqamanta garante sayajtaqa mana allinchu rin;
PRO.11.15	pichus garante kayta mana uyariyta munajqa kusisqa tiyakun.
PRO.11.16	Uj k'acha warmeqa allimpaj qhawasqa,
PRO.11.16	uj sumaj yuyayniyoj qhareqa qhapajyayta tarin.
PRO.11.17	Pichus khuyakuyniyojqa pay kikimpaj allinta ruwakun;
PRO.11.17	phiña sajra runarí pay kikillampajtaj ima sajratapis ruwakun.
PRO.11.18	Juchasapa runaqa uj ch'aukiyay pagota jap'in;
PRO.11.18	pichis cheqan kajta ruwajqa sumaj t'inkata jap'enqa.
PRO.11.19	Cheqan kajpa qhepanta pureyqa, kausayman pusan;
PRO.11.19	juchaj qhepanta puriyrí wañuyman pusan.
PRO.11.20	Señorqa chejnikun sajra yuyayniyojkunata,
PRO.11.20	allinta purejkunatarí, sumaj munakuywan qhawan.
PRO.11.21	Cheqamanta sajra runaqa jasut'isqapuni kanqa;
PRO.11.21	cheqanta ruwajkunarí mana jasut'isqachu kanqanku.
PRO.11.22	Imaynachus uj qori sorteja khuchej senqampi churasqa,
PRO.11.22	ajina uj k'achita warmi pisi yuyayniyojqa.
PRO.11.23	Cheqan runaspa yuyasqanqa allimpuni,
PRO.11.23	juchasapaspa k'ullukusqankurí phiñakuyllata apamun.
PRO.11.24	Pichus mana mich'akuspa qojkunamanqa imapis astawan yapakun;
PRO.11.24	pichus mich'akojpajtaj imapis tukukojlla, wajchayayllataj.
PRO.11.25	Pichus mana mich'akuspa qojqa tukuy imayojman tukun;
PRO.11.25	pichus sajsachejqa, sajsachisqallataj kanqa.
PRO.11.26	Pichus tukuyninta trigota jap'ikapojtaqa runa maldicin,
PRO.11.26	pichus vendejtarí bendicin.
PRO.11.27	Pichus cheqan kajpa qhepanta purejta allimpaj qhawasqa;
PRO.11.27	juchaj qhepanta purejmanrí mana allinchu renqa.
PRO.11.28	Pichus kapuynimpi atienekojqa, ch'aki laqhe jina urmanqa;
PRO.11.28	cheqanta ruwajkunarí q'omeryarenqanku sach'a ramas jina.
PRO.11.29	Pichus wasinta mana allinta qhawajpataqa, ch'usajpacha qhepakun;
PRO.11.29	wampu runarí yachayniyojpa wata runallampuni kanqa.
PRO.11.30	Cheqan runaj poqoynenqa kausay sach'aj poqoynin;
PRO.11.30	pichus almasta ganajqa yachayniyoj runamin.
PRO.11.31	Sichus kay jallp'a patapi cheqan runaqa jasut'isqaraj chayqa,
PRO.11.31	sajrawan juchasapaswanqa astawanraj jasut'isqas kanqanku.
PRO.12.1	K'amisqata munakoyqa yachayta munakuymin;
PRO.12.1	k'amisqata chejniyrí mana ima yachayniyoj wampu kaymin.
PRO.12.2	Allin runaqa Señorpa khuyakuyninta jap'in,
PRO.12.2	mana allin yuyayniyoj sajra runatarí Dios astawan juchachanqa.
PRO.12.3	Sajra ruwayqa mana pitapis allinta sayachinchu;
PRO.12.3	cheqan runasrí unaypaj sumaj saphinchasqas kanku.
PRO.12.4	Sumaj warmeqa qosampa pillun jina;
PRO.12.4	mana sumaj warmirí tullu ismuy jina.
PRO.12.5	Cheqan runasqa cheqan imaspipuni yuyanku;
PRO.12.5	sajra runastaj, ch'aukiyayllapi yuyanku.
PRO.12.6	Sajra runaj palabrasnenqa wañuypa tojlla churasqan jina kanku;
PRO.12.6	cheqan runaspa palabrasninrí chay imasmanta ayqechin.
PRO.12.7	Juchasapastaqa Dios urmachenqa amaña astawan kanankupaj;
PRO.12.7	cheqan runaspa wasinrí sayallanqapuni mana imanasqa.
PRO.12.8	Uj runaqa yachayniyoj kasqanman jina munachikun;
PRO.12.8	uj wampu runarí chejnichikuyllata tarin.
PRO.12.9	Aswan allinmin qhesachasqa kay, chaywampis kamachisniyoj
PRO.12.9	aswan jatumpaj qhawasqa mana mikhunayoj runamanta nisqaqa.
PRO.12.10	Cheqan runaqa uywasninta allinta qhawan,
PRO.12.10	sajra runarí uywasninta mana khuyanchu.
PRO.12.11	Pichus jallp'anta llank'ajpataqa ashkha mikhunasnin tiyapun;
PRO.12.11	puriskirispa qhepanta purejrí wampu runa.
PRO.12.12	Sajra imasta munapayajkunaqa sajra runaspa jarap'aynin;
PRO.12.12	cheqan runaspa saphinrí sumajta sayanqa.
PRO.12.13	Sajra runaqa kikin llullakusqallampitaj maniakun;
PRO.12.13	cheqan runarí chay tukuy ñak'ariymanta llojsin.
PRO.12.14	Sapa uj jap'inku parlasqankuman jina;
PRO.12.14	ruwasqankuman jinataj t'inkataqa jap'enqanku.
PRO.12.15	Wampoqa yuyan tukuy ima ruwasqasnimpis allillan kasqanta;
PRO.12.15	yuyayniyoj runarí uyarin tukuy yuyaychaykunasta.
PRO.12.16	Wampoqa phiñakuyninta rikuchimpacha;
PRO.12.16	Sumaj yuyayniyoj runari mana kasuta ruwanchu contrampi kajtimpis.
PRO.12.17	Cheqanta parlaj runaqa sut'inta sut'inchan;
PRO.12.17	uj llulla runarí llullarikuspa nin jina kasqanta.
PRO.12.18	Wakimpa palabrasnenqa espada jina t'ojsin;
PRO.12.18	yachayniyojkunaj palabrasninrí sonqota qhallallachin.
PRO.12.19	Pichus kasqanta parlajqa wiñaypaj sayanqa,
PRO.12.19	llulla runarí uj ratollata sayanqa.
PRO.12.20	Sajra runaspa wakichikusqankupeqa llullakuylla tiyan;
PRO.12.20	sonqo tiyasqa runaj palabrasnimpirí, kusiy kausay tiyan.
PRO.12.21	Cheqan runamanqa ni ima sajrapis chayanqachu,
PRO.12.21	sajra runarí tukuy ima sajra kajllata jap'enqa.
PRO.12.22	Señorqa llullasta chejnikun;
PRO.12.22	pichus cheqata imatapis ruwajtarí, k'acha munakuywan qhawan.
PRO.12.23	Yachayniyoj runaqa yachayniyoj kasqanwanqa mana runaykachanchu.
PRO.12.23	Wampu runarí sut'ita rikuchin wampu kayninta.
PRO.12.24	Pichus llank'ajqa tukuy imata atipan;
PRO.12.24	qhella kajrí tukuy imapi atipasqa.
PRO.12.25	Llakeyqa runata mana allinman tukuchin;
PRO.12.25	misk'i palabrasrí kusichin.
PRO.12.26	Cheqan runaqa runa masinta allinman pusan;
PRO.12.26	sajra runasrí chay ñantaqa chinkachinku.
PRO.12.27	Monte animalesta jap'imoj qhella runaqa mana aychayoj rikhurin;
PRO.12.27	uj yuyayniyoj k'uchi runarí ashkha kapuyniyojman tukun.
PRO.12.28	Cheqa kaj ñanqa kausayman pusan;
PRO.12.28	mana yuyayniyoj kayrí wañuyllaman pusan.
PRO.13.1	Yachayniyoj waynaqa tatampa yuyaychasqanta jap'ikun;
PRO.13.1	machu machu kajrí chaykunataqa mana uyarinchu.
PRO.13.2	Runaqa palabrasnimpa poqoyninta jap'enqa;
PRO.13.2	wasallamanta ruwajkunaj kausayninrí, chejninakuylla kanqa.
PRO.13.3	Palabrasninta mana kacharejqa, pay kikimpaj allinta ruwan,
PRO.13.3	anchata palabrasninta kacharejqa, payllataj p'enqaypi rikhurenqa.
PRO.13.4	Qhellaqa munan manataj tarinchu;
PRO.13.4	pichus llank'ajqa qhapajyanqa.
PRO.13.5	Cheqan runaqa llullakuyta chejnin;
PRO.13.5	sajra runarí chejnisqa, p'enqaypitaj rikhurin.
PRO.13.6	Cheqanta pureyqa mana juchayoj runamanta jark'akun;
PRO.13.6	sajra kajqa juchasapata chinachin.
PRO.13.7	Wakenqa mana imankupis kashajtin qhapaj qhapajman tukuykachanku;
PRO.13.7	wakintaj tukuy imankupis kashajtin, wajcha wajchaman rijch'akunku.
PRO.13.8	Qhapaj runaj kapuynenqa kausayninta allinman orqhon;
PRO.13.8	wajcharí mana manchachikunchu imanta qhechunankutapis.
PRO.13.9	Cheqan runaspa k'anchaynenqa sumajta k'anchanqa,
PRO.13.9	sajra runaspa k'anchayninkurí wañuponqa.
PRO.13.10	Runaykachayqa maqanarachillan;
PRO.13.10	yachaytaj llamp'u sonqoyojkunapi kashan.
PRO.13.11	Qhasillamanta kapuykunaqa wajwallilla;
PRO.13.11	pichus pisimanta pisi tantan chayqa, ashkhayachenqa.
PRO.13.12	Imatapis suyasqaqa mana junt'akojtenqa sonqoqa llakisqa qhepakun;
PRO.13.12	ima munasqapis junt'akojtenqa, uj kausay sach'a jina.
PRO.13.13	Pichus kamachisqasta mana kasojqa waqanqa;
PRO.13.13	pichus kamachisqasta kasojrí, t'inkachisqa kanqa.
PRO.13.14	Yachayniyojpa yachachisqanqa kausaypa juturin,
PRO.13.14	wañuypa tojllasninmanta orqhon.
PRO.13.15	Allin yuyayniyojqa tukuywan munachikun;
PRO.13.15	mana kasokojkunarí mana allinman urmanku.
PRO.13.16	Yuyayniyoj runaqa yachayninwan imatapis ruwan;
PRO.13.16	wampu runataj wampu kayninmanta jatunchakun.
PRO.13.17	Mana allin kacha runaqa llakiykunaman chayachin;
PRO.13.17	allin k'acha runarí sonqo kausayta apamun.
PRO.13.18	Pichus allin yuyaychasqata qhesachajpajqa wajchayaylla,
PRO.13.18	p'enqaytaj kanqa;
PRO.13.18	pichus yuyaychasqasta jap'ikojrí allimpaj qhawasqa kanqa.
PRO.13.19	Ima munasqapis junt'akojtenqa may kusiy.
PRO.13.19	Wampu runasqa sajra ruwaymanta t'aqakuyta chejninku.
PRO.13.20	Yachayniyojkunawan tantakuy, yachayniyojkunamantataj yachaqanki.
PRO.13.20	Wampu runaswan tantakuypi chayri mana allinman chayanki.
PRO.13.21	Juchasapasqa sajra imaspa qhatiykachasqan kanku;
PRO.13.21	cheqan runastaj allin kajwan t'inkachisqas kanku.
PRO.13.22	Allin kaj runaqa allchhisninman chayaqesta saqen.
PRO.13.22	Juchasapaj kapuynintajrí cheqan runaspaj qhepakonqa.
PRO.13.23	Wajcha runaj tarpusqanmantaqa ashkha runas mikhunku.
PRO.13.23	maypichus mana allin ruway tiyan chaypeqa ancha wajwallilla.
PRO.13.24	Pichus wawanta mana k'amejqa mana munakunchu;
PRO.13.24	pichus munakojqa juch'uymantapacha k'amin.
PRO.13.25	Cheqan runaqa sajsakunankama mikhun,
PRO.13.25	juchasaparí yarqhasqallapuni kashan.
PRO.14.1	Yachayniyoj warmeqa wasinta sayachin;
PRO.14.1	wampu warmirí makisnillanwantaj urmachin.
PRO.14.2	Cheqanta purejqa Señorta jatunchan,
PRO.14.2	mana allinta purejrí qhesachan.
PRO.14.3	Wampoj wasimpi kashan machu machuykachaylla;
PRO.14.3	yachayniyojpa simenqa waqaychan.
PRO.14.4	Mana llank'aj bueyes kajtenqa pirwapi trigo mana kanchu;
PRO.14.4	llank'aj bueyespa kallpanwan cosecha yapakun.
PRO.14.5	Cheqanta sut'inchajqa mana llullakunchu;
PRO.14.5	llulla sut'inchajrí llullallata parlan.
PRO.14.6	Machu machoqa yachayta mask'an manataj tarinchu;
PRO.14.6	yachayniyoj runarí yachallan.
PRO.14.7	Wampu runamanta t'aqakuy,
PRO.14.7	paypa siminmantaqa mana ima yachaytapis jap'iwajchu.
PRO.14.8	Yachayqa yachayniyojman yachachin imaynatachus purinanta;
PRO.14.8	wampu runarí pay kikillantataj ch'aukiyakun.
PRO.14.9	Wampusqa juchankumanta alqochakunku,
PRO.14.9	cheqan runaspa chaupimpeqa allin yuyay tiyan.
PRO.14.10	Sonqoqa llakiykunasninta rejsin,
PRO.14.10	manataj pi mana rejsisqanwampis kusikunchu.
PRO.14.11	Sajra runaspa wasisnenqa urmachisqa kanqa,
PRO.14.11	allin runaspa wasinkurí sayallanqapuni.
PRO.14.12	Ñankunas tiyan, runaspajqa cheqanman rijch'akunku;
PRO.14.12	chay ñankunaj tukuyninkupirí wañuylla kashan.
PRO.14.13	Asispapis sonqoqa nanachikun,
PRO.14.13	jinamanta asiypa tukuynenqa waqay kashan.
PRO.14.14	Wampu runaqa imaynatachus purisqanwan amisqa kashan;
PRO.14.14	allin runarí ruwasqasninmanta kusikonqa.
PRO.14.15	Uj wampu runaqa tukuy nisqankuta jap'ikullan;
PRO.14.15	yuyayniyoj runarí allintaraj qhawakun maynintachus rinanta.
PRO.14.16	Yachayniyojqa manchachikun, sajramantataj t'aqakun;
PRO.14.16	wampurí may kasqanta yuyakun, chay imaspitaj atienekun.
PRO.14.17	Rato phiñakuyniyojqa imatapis ruwallan mana unanchaspa.
PRO.14.17	pichus unanchajqa mana imamampis yaykullanchu.
PRO.14.18	Mana yuyayniyojkunaj chayaqenqa wampu kaymin;
PRO.14.18	yuyayniyojkunaqa yachaywan pillusqas kanku.
PRO.14.19	Sajra runasqa allin runasman k'umuykonqanku;
PRO.14.19	sajra runasqa cheqan runaspa wasin punkuman mañakoj renqanku.
PRO.14.20	Wajcha runata kikin kausaqesnillantaj chejnin,
PRO.14.20	qhapaj runajtarí ashkha kausaqesnin tiyan.
PRO.14.21	Pichus runa masinta chejnejqa juchallikun;
PRO.14.21	wajchasta khuyakojkunarí kusikuyniyoj kanku.
PRO.14.22	Pikunachus sajra ruwanasta mask'ajkunaqa allin ñanta chinkachinku;
PRO.14.22	allin kajta ruwajkunataj cheqan kajta khuyakuytataj tarenqanku.
PRO.14.23	Tukuy sonqo ruwasqaqa allimpuni;
PRO.14.23	ashkhata parlaypeqa wajchayaylla tiyan.
PRO.14.24	Yachayniyoj runaj pillonqa sumaj yuyayniyoj kaymin;
PRO.14.24	wampu runaspatarí wampuykachaynillan.
PRO.14.25	Cheqamanta sut'inchaj runaqa wajkunaj kausaynintapis libran;
PRO.14.25	llulla sut'inchaj runarí llullallata parlan.
PRO.14.26	Señorta manchachikuypeqa sumaj yuyay tiyan.
PRO.14.26	Wawasnimpis chayta suyanqanku.
PRO.14.27	Señorta jatunchayqa kausaypa juturin,
PRO.14.27	wañuypa tojllanmanta orqhon.
PRO.14.28	Ashkha runasta kamachejtin reyqa allimpaj qhawasqa;
PRO.14.28	pisi runasllata kamachejtinrí mana allimpaj qhawasqachu.
PRO.14.29	Pichus mana usqhayta phiñakojqa yachayniyoj.
PRO.14.29	Pichus usqhayta phiñakojqa ancha wampu.
PRO.14.30	Llamp'u sonqo kayqa runaj ukhumpa kausaynin;
PRO.14.30	wajpa imasninta munapayayrí tullukama ismuchej onqoy jina.
PRO.14.31	Wajcha runasta ñak'arichejqa, ruwajnimpa contranta juchallin.
PRO.14.31	Wajcha runasta khuyakojrí ruwajnin Señorta jatunchan.
PRO.14.32	Juchasapataqa sajra ruwasqallantaj urmachin;
PRO.14.32	allin runatarí cheqan kaynin jark'an.
PRO.14.33	Allin yuyayniyojpa umampi, yachayqa kashan;
PRO.14.33	wampu runaspa chaupimpirí, chayqa mana yachakullampischu.
PRO.14.34	Cheqan kajqa uj nacionta pataman oqharin;
PRO.14.34	jucharí chay nacionesta p'enqaypi qhawachin.
PRO.14.35	Sumaj yuyayniyoj kamacheqa reyninwan munachikun;
PRO.14.35	mana allin kaj kamachirí phiñapayachikuyllata tarin.
PRO.15.1	K'achamanta kuticheyqa phiñakuyta thasnun;
PRO.15.1	mana allin palabraswan kuticheyqa astawan phiñarichin.
PRO.15.2	Yachayniyojkunaj siminmantaqa yachay llojsin;
PRO.15.2	wampuspa siminmantarí, qhasi mana kaj palabraslla.
PRO.15.3	Señorqa tukuynejpi kashan,
PRO.15.3	allin runasta mana allin runastapis qhawaspa.
PRO.15.4	K'achamanta parlayqa uj kausay sach'aj;
PRO.15.4	sajra phiña parlayqa sonqo q'asata kacharin.
PRO.15.5	Wampu runaqa tatampa reparachisqanta mana jap'ikunchu;
PRO.15.5	pichus kay imasta jap'ejrí, yachayniyoj kasqanta rikuchin.
PRO.15.6	Cheqan runaj wasimpi mikhuy junt'a kashan,
PRO.15.6	sajra runajtarí, ganasqampis mana sayayta atinchu.
PRO.15.7	Yachayniyojkunaj simenqa yachayta tukuynejman t'akan;
PRO.15.7	wampusqa yuyayninkuwan mana jinatachu ruwanku.
PRO.15.8	Señorqa juchasapaspa jaywasqanta millachikun,
PRO.15.8	cheqan runaspa mañakusqankutarí, tukuy sonqo uyarin.
PRO.15.9	Sajra runaspa purisqanta Señorqa millachikun;
PRO.15.9	pichus cheqanta kausajtarí munakun.
PRO.15.10	Pichus cheqan ñanta chejnejtaqa, aswan sinch'itaña k'amina;
PRO.15.10	pichus chay k'amisqata qhesachajqa, wañonqa.
PRO.15.11	Wañuywan, aya p'ampanawanqa Señorpa ñaupaqellampi kashanku;
PRO.15.11	runaj sonqontarí, astawanraj rikuyta atin.
PRO.15.12	Machu machuykachajqa mana munakunchu pichus k'amejtaqa;
PRO.15.12	nitaj yachayniyojkunawampis tantakunchu.
PRO.15.13	Sonqompi kusiy kajtin, uyaqa kusisqa;
PRO.15.13	sonqo llakisqa kajtinrí, uyapis llakisqallataj.
PRO.15.14	Sumaj yuyayniyoj umaqa yachayta mask'an,
PRO.15.14	wampusrí qhasi yuyaykunallawan sajsakunku.
PRO.15.15	Pichus llakisqa kajpajqa, sapa p'unchay llakiyllapuni;
PRO.15.15	pichus kusisqa kajpajrí, sapa p'unchay kusiyllapuni.
PRO.15.16	Aswan allin wajchalla kay, Señortataj manchachikuy;
PRO.15.16	qhapaj kay, llakisqallataj kausanamanta nisqaqa.
PRO.15.17	Aswan allin q'omerkunata munakuywan mikhunaqa,
PRO.15.17	sumaj aychata phiñasqalla mikhunamantaqa.
PRO.15.18	Rato phiñakojqa, runata maqanachin,
PRO.15.18	pichus llamp'u sonqoyoj kajtaj, allinyachin.
PRO.15.19	Qhellaj ñannenqa khishkaswan jark'achisqa,
PRO.15.19	cheqan runaj ñanninrí, sumaj pichasqa ñan jina.
PRO.15.20	Yachayniyoj runaqa tatasninta kusichin;
PRO.15.20	wampu wawarí, tatasninta qhesachan.
PRO.15.21	Mana yuyayniyojqa, wampu kayninwan kusikun;
PRO.15.21	yuyayniyoj kajrí, imatachus ruwasqasninta reparakun.
PRO.15.22	Mana pitapis tapurikuypeqa, ima ruwanatapis wakichikusqaqa,
PRO.15.22	mana allinchu rin;
PRO.15.22	allin rinanqa ashkha unanchaykunapi kashan.
PRO.15.23	Runaqa kusikun imatachus tapukusqanman jina kutichiyta tarispa;
PRO.15.23	allin tiempopiraj kajtintaj astawanraj kusikun.
PRO.15.24	Kausaypa ñannenqa pataman rin,
PRO.15.24	yachayniyojqa wañuymanta ayqechin.
PRO.15.25	Señorqa urmachin runaykachajkunaj wasinkuta;
PRO.15.25	viudaj wasintarí, sumajta sayachin.
PRO.15.26	Señorqa sajra runaspa imatachus ruwasqankuta millachikun;
PRO.15.26	llimphu runaspa parlasqasninkuwan kusikun.
PRO.15.27	Kapushajtin waj imastapis astawan munapayajqa wasillantataj urmachin;
PRO.15.27	pichus lluk'iykuchikuyta qhesachajrí, kausanqa.
PRO.15.28	Cheqan runaqa kutichinampaj sumajtaraj yuyaychakun;
PRO.15.28	machu machu runarí, tukuy sajra kajta parlarpayallan.
PRO.15.29	Sajra runamanta Señorqa karunchakun;
PRO.15.29	cheqan runaspa mañakusqankutarí, tukuy sonqo uyarin.
PRO.15.30	Munakuywan qhawaykachaj ñaweqa sonqota kusichin;
PRO.15.30	sumaj willaykunaqa sumajta kallpachan.
PRO.15.31	Pichus allin k'amiykunata jap'ikojqa.
PRO.15.31	yachayniyojkunawan khuska kanqa.
PRO.15.32	Pichus k'amisqasta qhesachajqa, pay kikinta qhesachakun;
PRO.15.32	pichus k'amisqata jap'ikojqa, astawan yachayta jap'in.
PRO.15.33	Señorta manchachikoyqa yachaypi wiñachin;
PRO.15.33	allimpi qhawasqa kanapajqa, ñaupajta llamp'u sonqo kaytaraj yachana.
PRO.16.1	Imatapis ruwanapaj wakichisqaqa runajtamin;
PRO.16.1	chaykunas junt'akunampajtaj Señorpuni ari ninan tiyan.
PRO.16.2	Runamanqa tukuy ima ruwasqasnin allinman rijch'an;
PRO.16.2	chaywampis Señorlla qhawan ima laya yuyaywanchus qhawasqanta.
PRO.16.3	Ruwasqasniykitaqa Señorpa makinman saqey,
PRO.16.3	imatachus ruwanaykipaj wakichisqasniykitaj ruwakonqanku.
PRO.16.4	Señorqa kay tukuy imasta ruwan uj yuyayllawan;
PRO.16.4	juchasapa runatapis uj p'unchay jasut'isqa kanampaj.
PRO.16.5	Señorqa runaykachajkunata millachikun;
PRO.16.5	jasut'isqapuni kanqanku.
PRO.16.6	Juchataqa, munakuywan cheqa kaywantaj perdonana;
PRO.16.6	Señorta manchachikuspataj runaqa juchamanta t'aqakun.
PRO.16.7	Maypachachus uj runaj purisqan Señorta kusichin chaypachaqa,
PRO.16.7	chejnejkunasnintinta paywan allinyakunata ruwan.
PRO.16.8	Cheqamanta aswan pisitapis ganakoyqa aswan allinmin,
PRO.16.8	qhasi mana kajmanta ashkhata gananamanta nisqaqa.
PRO.16.9	Runaqa imata ruwanantapis yuyaynimpi wakichin,
PRO.16.9	Señortaj chay wakichisqasninta cheqanchan.
PRO.16.10	Reyqa Diosmanta parlan,
PRO.16.10	manataj kamachinchu mana allinyakunataqa.
PRO.16.11	Cheqan pesaswan, chimpuswanqa Señorpatamin;
PRO.16.11	chay tukuy pesasqa paypa ruwasqasnin.
PRO.16.12	Tukuy sajra ruwaykunata reyesqa chejninku,
PRO.16.12	imaraykuchus kamachiynenqa cheqan ruwaywampuni sayanqa.
PRO.16.13	Pichus k'achata cheqantataj parlajtaqa,
PRO.16.13	reyes munakuywan, kusiywantaj qhawanku.
PRO.16.14	Reyespa k'ajaj phiñakuynenqa wañuymanta willanku,
PRO.16.14	yachayniyojkunarí, allinyachiyta mask'anku.
PRO.16.15	Reypa kusiynenqa kausaymin,
PRO.16.15	runaj khuyakuynintaj yakuyoj para phuyu jina.
PRO.16.16	Qorita rantinamanta nisqaqa aswan allin yachayniyoj kana;
PRO.16.16	qolqeyoj kanamantaqa, aswan allin sumaj yuyayniyoj kana.
PRO.16.17	Cheqanta purejkunaj ñannenqa sajra ñanmanta t'aqakun;
PRO.16.17	cheqanta purejqa pay kikinta waqaychakun.
PRO.16.18	Runaykachaypa qhepantapacha urmayqa jamun.
PRO.16.18	Jatunchakuypa qhepantaqa urmay jamun.
PRO.16.19	Wajchaswan llamp'u sonqowan tukunaqa aswan allinmin,
PRO.16.19	runaykachajkunawan qhapajyanamanta nisqaqa.
PRO.16.20	Palabrata uyarejtaqa allimpuni renqa;
PRO.16.20	kusikuyniyojmin pichus Señorpi atienekojqa.
PRO.16.21	Pichus sumajta unanchajqa yachayniyojpaj qhawasqa;
PRO.16.21	misk'i parlaynenqa rikuchin yachayniyoj kasqanta.
PRO.16.22	Sumaj yuyayniyoj kayqa, kausaypa juturimpis kanman jina.
PRO.16.22	Wampusman yuyaychay wampu kaywan ninakun.
PRO.16.23	Pichus yachaywan unanchajqa parlayta yachan,
PRO.16.23	k'acha palabrasnintaj sumajta yachachin.
PRO.16.24	Palabrasnenqa wayronqo misk'iwan ninakun;
PRO.16.24	yuyayta misk'ichan, ukhuntataj jampin.
PRO.16.25	Ñankunas tiyan; chaykuna runapajqa cheqanman rijch'akunku,
PRO.16.25	chaykunaj tukukuynimpirí wañuylla kashan.
PRO.16.26	Uj llank'ajpa yarqhaynenqa paytaqa llank'achin;
PRO.16.26	yarqhaynenqa astawan llank'achin.
PRO.16.27	Sajra runaqa jusk'uta ruwan sajra kajta mask'aspa;
PRO.16.27	palabrasnimpis nina lauraykunaman rijch'akunku.
PRO.16.28	Sajra runaqa maqanachin;
PRO.16.28	cuento q'epi mana allin ñanman pantaykuchin.
PRO.16.29	Sajra runaqa kausaqenta ch'aukiyan,
PRO.16.29	mana allin ñanmantaj pantaykuchin.
PRO.16.30	Sajra imaspi yuyanampajqa ñawisninta ch'irmiykun;
PRO.16.30	kirusninta khaniykurikun sajra imasta ruwasqanmanta.
PRO.16.31	Machuyaspa yuraj uma kayqa sumaj pillu;
PRO.16.31	chayqa tarikun cheqan ñanta purisqapi.
PRO.16.32	Wapu kanamantaqa aswan allin llamp'u sonqo kanaqa;
PRO.16.32	ashkha llajtasta jap'inamanta nisqaqa, aswan allinraj
PRO.16.32	pay kikinta atipakunan.
PRO.16.33	Suertetaqa runa choqan,
PRO.16.33	Señortaj nin imaynachus kanantaqa.
PRO.17.1	Aswan allinmin chojru t'antata mikhoyqa, kusiypi kausanamantaqa,
PRO.17.1	sapa p'unchay kusiypi fiestaspi, maqanakuspitaj kausanamantaqa.
PRO.17.2	Sumaj yuyayniyoj kamacheqa kamachenqa, mana kasukoj wawata;
PRO.17.2	chayaqeyojtaj kanqa chay wayna wauqesninwan khuska.
PRO.17.3	Qoritawan qolqetawanqa nina llimphuchan;
PRO.17.3	runaj yuyaynintataj Señorlla llimphuchan.
PRO.17.4	Sajra runawan llulla runawanqa, sajra parlajkunata kasunku.
PRO.17.5	Pichus wajcha runamanta alqochakojqa ruwajnin Diospa
PRO.17.5	contranta ruwashan.
PRO.17.5	Pichus wajcha runata kusipayajqa mana jasut'isqaqa mana kanqachu.
PRO.17.6	Machu runaspa pillunkoqa allchhisninku;
PRO.17.6	wawaspa kusikuyninkutaj, tatasnin.
PRO.17.7	Wampupajqa mana allinchu sumajta parlananqa,
PRO.17.7	nitaj sumajpaj qhawasqa runapis ch'aukiyaywan parlayta atinchu.
PRO.17.8	Pichus lluk'iyta yachajqa, yuyakun sumaj atiyniyoj kasqanta,
PRO.17.8	ima ruwaypipis paytaqa allillampuni rin.
PRO.17.9	Pichus contrampi ima nisqatapis chinkachejqa, munakuyta mask'an;
PRO.17.9	pichus chaykunata sut'inchajqa, kausaqenta karunchachin.
PRO.17.10	K'amisqata allimpuni pichus jap'ikojpajqa;
PRO.17.10	wampu runaman pachaj jasut'ista qonamantaqa.
PRO.17.11	Uj phiñarikoj runaqa maqanakuyllata mask'an,
PRO.17.11	chayrayku uj sajra kacha paymanqa kachamusqa kanqa.
PRO.17.12	Aswan allin kanman uñanta chinkachikoj china jukumariwan tinkunaqa,
PRO.17.12	uj wampu runawan parlanamanta nisqaqa.
PRO.17.13	Pichus allin kajmanta sajra kajta qojpa wasinmanta,
PRO.17.13	manapuni sajra kajqa chinkanqachu.
PRO.17.14	Pichus phiñakuyta qallarejqa, jark'asqa yakutapis kachaykushanman jina;
PRO.17.14	chay phiñakuytaqa saqey manaraj chaypi maniakushaspa.
PRO.17.15	Pichus juchayojta perdonajta, mana juchayojtataj
PRO.17.15	juchachajtaqa, Señorqa mana rikuyta munanchu.
PRO.17.16	Imapajtaj wampoqa qolqe oqharisqa yachayta rantej jamunrí,
PRO.17.16	mana yuyaynin kashajtinri?
PRO.17.17	Uj kausaqeqa tukuy tiempopi khuyakuyniyoj,
PRO.17.17	ima llakiy kajtenqa uj wauqen jina payqa.
PRO.17.18	Uj mana allin yuyayniyojqa kausaqenmanta garante sayan,
PRO.17.18	paytaj paymanta cuentallikun.
PRO.17.19	Pichus phiñakuyta munajqa maqanakuyta munampuni;
PRO.17.19	pichus anchata parlajpis urmayninta mask'akun.
PRO.17.20	Sajra yuyayniyojmanqa mana allinchu renqa;
PRO.17.20	pichus qhasi mana kajta thautejpis mana allinman chayanqa.
PRO.17.21	Uj wampoj tatan kanaqa uma nanayllata apamun;
PRO.17.21	wampoj tatan kanaqa ni ima kusiyta apamunchu.
PRO.17.22	Sonqo kusisqa kayqa uj sumaj jampi,
PRO.17.22	llakisqa kanarí, kallpata llauch'iyachin.
PRO.17.23	Sajra runaqa pakaypi lluk'ichikun,
PRO.17.23	cheqan ruwakunan kashajtin q'ewichinampaj.
PRO.17.24	Uj sumaj yuyayniyojpa yachaynimpi yachayqa rikukun,
PRO.17.24	wampu runarí imamampis sat'iykukullampuni.
PRO.17.25	Wampu wawaqa tatasninta mayta llakichin, phiñachintaj.
PRO.17.26	Cheqamanta mana juchayojta juchachanaqa mana allinchu,
PRO.17.26	nitaj wajtanapis atikunchu cheqanta ruwajtaqa.
PRO.17.27	Pisillata parlajqa yachayniyoj;
PRO.17.27	ch'inllataj kakojqa yachayniyojpuni.
PRO.17.28	Wampu runa kashaspapis ch'inlla kakun chayqa,
PRO.17.28	yachayniyojpaj qhawasqa;
PRO.17.28	siminta wisq'an sumaj yachayniyojpis kanman jina, chaypacha.
PRO.18.1	Imatapis payllapaj munaj runaqa, imatachus mask'asqasnin
PRO.18.1	junt'akunallanta munan;
PRO.18.1	imachus allin kashan chaytaqa pantachillampuni.
PRO.18.2	Wampoqa manapuni imatapis yachayta munanchu;
PRO.18.2	manachayqa sonqompi kajta willayllata munan.
PRO.18.3	Juchasapa jamojtenqa, qhesachaypis jamullantaj,
PRO.18.3	alqochakuywantaj p'enqay jamun.
PRO.18.4	Runaj palabrasnenqa ukhu yaku jina,
PRO.18.4	correshaj mayu jinataj yachaypa juturenqa.
PRO.18.5	Mana allinchu cheqanchajkuna juchasapasman kutikunankoqa,
PRO.18.5	mana juchayojtataj qhasimanta juchachanankupis.
PRO.18.6	Wampusqa siminejta imamampis chhapukunku,
PRO.18.6	palabrasnenqa jasut'ita mask'akunku.
PRO.18.7	Wampoj palabrasnenqa pay kikin urmanallampajtaj kashan,
PRO.18.7	palabrasnillantaj ch'ipaykun.
PRO.18.8	Cuentosninkoqa misk'i mikhuna jina,
PRO.18.8	runaj ukhunmampuni chayan.
PRO.18.9	Qhellaswan chinkachejkunawanqa,
PRO.18.9	hermanosman tukunku.
PRO.18.10	Señorpa sutenqa uj sumaj torre jina,
PRO.18.10	chayman cheqan runasqa pakakunankupaj qayllanku.
PRO.18.11	Qhapaj runaqa yuyakun kapuynin jark'achisqa llajta jina kasqanta,
PRO.18.11	alto perqasniyojpis kanman jina.
PRO.18.12	Runaykachaypa qhepantapacha mana allinman urmayqa jamun;
PRO.18.12	llamp'u sonqoman tukuypa qhepantataj allin kayman chayana jamun.
PRO.18.13	Ancha wampu kaymin, p'enqaytaj, manaraj allinta yuyarishaspa kuticheyqa.
PRO.18.14	Uj onqojtaqa wapuchakuynin yanapan;
PRO.18.14	onqosqa kashaspa mana wapuchakojtarí, pitaj yanapanqari?
PRO.18.15	Allin yuyayniyojqa yachayta astawan jap'in,
PRO.18.15	yachayniyojkunaj ningrenqa yachayta mask'an.
PRO.18.16	Runaj qosqanqa tukuy punkusta kicharin,
PRO.18.16	jinamanta kuraj kaj runaman yachachin.
PRO.18.17	Juiciopi ñaupaj kaj palabrasqa allinman rijch'akun;
PRO.18.17	enemigon chayamojtintaj tukuy mana kikintachu nin.
PRO.18.18	Suertella pleitosta tukukuyman apan,
PRO.18.18	suertellaqa nin pichus ganan atiyniyojkunamantaqa.
PRO.18.19	Uj phiñachisqa wauqeqa astawan wisq'aykukun,
PRO.18.19	muyuykuchisqa llajtamanta nisqaqa.
PRO.18.19	Quejanakuykunaqa palacio punku aldabas jina t'aqanachin.
PRO.18.20	Imatachus simimpa parlasqanwan runaj wijsanqa junt'anqa;
PRO.18.20	imatachus simin parlan chaywan sajsakonqa.
PRO.18.21	Wañuywan kausaywanqa simej atiynimpi kashan;
PRO.18.21	pichus chaykunata munakojqa chaywan sajsakonqa.
PRO.18.22	Pichus warmichakojqa allin kayta tarin,
PRO.18.22	Señorpa khuyakuyninta tarin.
PRO.18.23	Wajcha runaqa khuyakuyta mañakuspa parlakun;
PRO.18.23	qhapaj runarí wapu waputa parlan.
PRO.18.24	Wakin kausaqesqa mana cheqan kausaqespunichu kanku,
PRO.18.24	wakin kausaqesrí, kikin wauqenmantapis astawanraj munakunku.
PRO.19.1	Cheqanta kausakoj wajcha runaqa aswan allin,
PRO.19.1	pipajpis rimaj wampu runamanta nisqaqa.
PRO.19.2	Mana allinchu apurakunaqa manaraj allinta reparashaspaqa,
PRO.19.2	anchata apurakuypeqa pantay tiyan.
PRO.19.3	Runaj wampu kaynenqa ñanninta chinkachin,
PRO.19.3	chaymantaqa Señorpa contranta sonqompi phiñakun.
PRO.19.4	Qhapajyayqa ashkha kausaqesta apamun;
PRO.19.4	uj wajchatarí kausaqesnin saqerparinku.
PRO.19.5	Uj llulla sut'inchajqa jasut'isqapuni kanqa;
PRO.19.5	pichus llulla kajqa mana llusp'enqachu.
PRO.19.6	K'acha runa kajtaqa tukuy runas mask'anku,
PRO.19.6	tukuy runas kausaqen kayta munanku khuyakoj kasqanrayku.
PRO.19.7	Wajcha runataqa wauqesnimpis chejninku,
PRO.19.7	kausaqesnenqa astawanraj karunchakunku paymantaqa.
PRO.19.7	Chaymantaqa mask'an pipis parlaykurinanta,
PRO.19.7	nitaj pipis kanchu parlapayaykurej.
PRO.19.8	Pichus yachasqanman jina ruwajqa pay kikinta munakun.
PRO.19.8	Pichus yachasqanman jina purin chayqa, allin kajta tarin.
PRO.19.9	Llulla sut'inchajqa jasut'isqapuni kanqa;
PRO.19.9	llullataqa wañuy suyashan.
PRO.19.10	Wampu runaqa mana sumaj imaspeqa tiyayta atinchu,
PRO.19.10	jinallataj kamachipis kurajkunata mana kamachiyta atinchu.
PRO.19.11	Runaj sumaj yuyaywan ruwasqanqa phiñakuyta thasnun,
PRO.19.11	k'acha runaqa chejnikuyta mana kasuta ruwanchu.
PRO.19.12	Reypa phiñakuynenqa leompa qhaparisqan jina,
PRO.19.12	khuyakuyninrí qhora patapi chhulla jina.
PRO.19.13	Uj wampu runaqa tatanta llakichin.
PRO.19.13	Maqanakuta mask'aj warmeqa,
PRO.19.13	mana sayk'uyta sut'oj yaku jina.
PRO.19.14	tatasmanta jap'inku wasita, kapuykunatapis;
PRO.19.14	Señormantataj k'acha yuyayniyoj warmita.
PRO.19.15	Qhella kayqa sinch'ita puñuchin,
PRO.19.15	qhellaqa yarqhaypi rikhurenqa.
PRO.19.16	Pichus kamachisqasta junt'ajqa kausayninta waqaychan;
PRO.19.16	pichus Señorpa yachachisqanta qhesachajqa, wañonqa.
PRO.19.17	Wajcha runaman manoyqa, Señorman manuywan ninakun;
PRO.19.17	Señor kikintaj chay manuta junt'anqa.
PRO.19.18	Wawaykitaqa jasut'iy paypaj jinaraj allin kashan chayqa;
PRO.19.18	amataj jasut'inkichu wañuchinaykikamaqa.
PRO.19.19	Anchata phiñakojqa aswan llakiyniyoj kanqa;
PRO.19.19	astawan phiñakusparí, aswan millaykunata ruwanqa.
PRO.19.20	Yuyaychasqataqa uyariy, k'amisqatapis jap'ikuy;
PRO.19.20	ajinamanta chayanki sumaj yachayniyoj kayman.
PRO.19.21	Runaqa ashkha imasta wakichin,
PRO.19.21	chaykunatataj Dioslla atin junt'achiyta.
PRO.19.22	Runaj ashkhata munapayaynenqa urmaynin;
PRO.19.22	aswan allinmin wajcha kanaqa llulla kanamantaqa.
PRO.19.23	Señorman k'umuykoyqa kausayman pusan;
PRO.19.23	Señorman may kusisqa tiyakonqa,
PRO.19.23	manataj ima llakiypis chayanqachu.
PRO.19.24	Qhellaqa makinta chuwaman sat'iykun,
PRO.19.24	manataj siminmanqa qayllaykuchiyllatapis atinchu.
PRO.19.25	Machu machu jasut'ichikusqanta rikuspa, mana yuyayniyoj runaqa manaña ruwanchu;
PRO.19.25	yachayniyoj runaqa uj k'amisqallamanta yachaqakun.
PRO.19.26	Tatata ñak'aricheyqa, mamatataj wasimanta wijch'oyqa uj p'enqay,
PRO.19.26	mana allinchu chay wawapajqa.
PRO.19.27	Wawáy, k'amisqasta mana jap'ikunkichu chayqa,
PRO.19.27	yachaypa yuyaychakunasninmanta t'aqakunki.
PRO.19.28	Llulla sut'inchajqa cheqan kajmanta alqochakun;
PRO.19.28	sajra kajqa siminmanta sajra kajta ajtumun.
PRO.19.29	Jasut'eqa wakichisqapacha kashan chay jina machu machuspajqa;
PRO.19.29	wampuspa wasampaj kashan allin jasut'isqa.
PRO.20.1	Runataqa vino ch'ajwachin,
PRO.20.1	machachikoj ujyanasqa astawan runata qhollpichin;
PRO.20.1	chaykunawan machasqaqa ni jayk'aj allinta ruwanchu.
PRO.20.2	Uj phiñasqa reyqa qhaparishaj león jina.
PRO.20.2	Phiñachejqa kausayninta wañuy pataman churan.
PRO.20.3	Allinmin runapajqa ch'ajwaykunata saqenanqa,
PRO.20.3	ch'ajwaytaqa mayqen wampupis qallarillan.
PRO.20.4	Llank'ana tiempo kashajtenqa, qhellalla mana llank'anchu;
PRO.20.4	cosechana tiempo chayamojtintaj, mask'anqa manataj tarenqachu.
PRO.20.5	Ukhu yaku qocha jina runaj sonqompi pakasqa yuyaykunaqa;
PRO.20.5	pichus yachayniyojqa chaytaqa taripanqa.
PRO.20.6	Ashkha runas ninku sapa ujninku sumaj runas kasqankuta;
PRO.20.6	chaywampis, uj cheqan runataqa, pitaj tarenqari?
PRO.20.7	Cheqan runaqa allinta purispa kausakun,
PRO.20.7	wawasninta may kusikuyniyojta qhepaman saqen.
PRO.20.8	Reyqa cheqanchanampaj tiyaykukuspa;
PRO.20.8	ujta qhawarispalla tukuy sajra kajta chinkachin.
PRO.20.9	Ni pipis niyta atinchu: Noqaqa llimphu sonqoyoj kani,
PRO.20.9	mana ima juchayojtaj nispaqa.
PRO.20.10	Mana cheqan kaj pesasta, mana cheqan kaj chimpustawan,
PRO.20.10	Señorqa chejnikun.
PRO.20.11	Uj wawapis allinta ruwasqasnimpi rejsichikun,
PRO.20.11	sichus llimphuta, cheqantataj purin chayqa.
PRO.20.12	Ningreqa uyarinapaj, ñawitaj rikunapaj.
PRO.20.12	Chaykuna Señorpa ruwasqasnin kanku.
PRO.20.13	Ama puñuyman qokuychu ama wajchayanaykipaj.
PRO.20.13	Allinta rijch'ariy, amikhunaykitaj ashkha tiyapusonqa.
PRO.20.14	Uj ranqhero runaqa, rantinankamaqa nin, mana walejchu, nispa;
PRO.20.14	rantispañataj mayta alabakun.
PRO.20.15	Pichus yachaywan parlajqa,
PRO.20.15	tukuy qorimanta, mundontimpi k'achitu qhoya rumismantapis
PRO.20.15	aswan valorniyojraj.
PRO.20.16	Mana rejsisqamanta garante sayajmantaqa,
PRO.20.16	p'achanta qhechuspa prendata qhepachiy.
PRO.20.17	Runapaj llullakoyqa k'acha mikhuy jina,
PRO.20.17	chaymantataj simenqa ch'ajwawan junt'a kanqa.
PRO.20.18	Unanchaykunaqa allin yuyaykunawan sayayta atin;
PRO.20.18	ch'ajwaqa ruwakun sumaj yachaypi unanchaywan.
PRO.20.19	Cuenteroqa mana imatapis pakayta yachanchu,
PRO.20.19	ajinaqa ama chay cuenterowanqa puriychu.
PRO.20.20	Pichus tatanta mamantapis maldicejqa,
PRO.20.20	manchay musphay laqhapi wañonqa.
PRO.20.21	Qallariypi may apurayllata kapuykunata tarisqaqa,
PRO.20.21	qhepamanqa mana bendicisqachu kanqa.
PRO.20.22	Amapuni jayk'ajpis parlankichu sajramanta aynita kutichiytaqa;
PRO.20.22	Señorman atienekuy, paymin atipachisonqa.
PRO.20.23	Señorqa chejnikun mana cheqan kaj pesasta,
PRO.20.23	mana cheqan kaj balanzaqa mana allinchu.
PRO.20.24	Señorpatamin runaj puriynenqa;
PRO.20.24	ni pipis yachakunchu payman imaynachus rinanta.
PRO.20.25	Mana walejchu runapaj imatapis Diosman qosaj nisqanqa,
PRO.20.25	chay qhepatataj iskayrayananqa.
PRO.20.26	Yachayniyoj reyqa juchasapasta ayqechin,
PRO.20.26	patankuta ruedawan saruchispataj p'altarqayachin.
PRO.20.27	Runaj espiritonqa Señorpa k'anchaynin;
PRO.20.27	chayqa tukuy ukhu k'uchunkama k'anchan.
PRO.20.28	Reyqa kamachinanmanta mana orqhosqachu kanqa,
PRO.20.28	munakuywanchus, cheqantatajchus ruwan chayqa.
PRO.20.29	Waynakunaj runaykachayninkoqa kallpankumin;
PRO.20.29	machu runaspa k'acha kayninkoqa chujchankoj yurajyaynin.
PRO.20.30	Sajra runapajqa jasut'ej nanachisqasnin jampi,
PRO.20.30	concienciantapis chay jasut'ipuni ch'uyachan.
PRO.21.1	Reypa yuyaynenqa Señorpa makimpipuni kashan,
PRO.21.1	chayqa larq'a yaku jina purin, Señor imaynatachus munasqanman jina.
PRO.21.2	Runamanqa tukuy ima ruwasqampi allinman rijch'an;
PRO.21.2	chaytarí Señorlla qhawan allinchus manachus unanchasqasnin chayta.
PRO.21.3	Cheqanta puriyta, cheqan kajtawanqa ruwaypuni,
PRO.21.3	Señorqa chayta astawan munan uywa ñak'asqasta jaywanamanta nisqaqa.
PRO.21.4	Leqhoywan wapuykachaywan,
PRO.21.4	juchasapaspa sajra unanchayninkuwanqa juchas kanku.
PRO.21.5	Sumajta wakichispa ruwaykunaqa allimpuni llojsin;
PRO.21.5	usqhayllata wakichisqarí mana allinchu rin.
PRO.21.6	Llullakuspalla may jatunta yuyaspa qhapajyayta mask'ayqa,
PRO.21.6	wañuyllata mask'an.
PRO.21.7	Juchasapastaqa jucha ruwasqallankutaj chinkachenqa,
PRO.21.7	cheqan kajta mana ruwayta munasqankurayku.
PRO.21.8	Sajra runaj ñannenqa mana cheqanchu, nitaj cheqachu;
PRO.21.8	llimphu runaj ruwasqasninrí cheqampuni.
PRO.21.9	Aswan allin wasi patapi uj k'uchupi tiyakunaqa,
PRO.21.9	uj jatun wasipi maqanakoj warmiwan tiyakunamantaqa.
PRO.21.10	Juchasapaqa sajra imasllata ruwayta munan;
PRO.21.10	runa masisnintaqa ni jayk'aj khuyayta munanchu.
PRO.21.11	Uj juchasapa jasut'ichikojta rikuspaqa, pichus mana yachayniyojqa yachaqakun;
PRO.21.11	yuyayniyoj runarí uj willarisqallamanta yachaqakumpacha.
PRO.21.12	Cheqan kaj Diosqa mana wawasniyojta juchasapataqa saqen,
PRO.21.12	chay sajra runastaqa chinkayman jaywan.
PRO.21.13	Pichus wajcha runaspa mañakusqanta mana uyarinchu chayqa,
PRO.21.13	paypa mañakusqampis, manallataj uyarisqachu kanqa.
PRO.21.14	Pakaypi t'inkata jaywayqa jina sinch'i phiñakuytapis thasnun.
PRO.21.15	Maypachachus imapis allin cheqanchasqa kajtenqa.
PRO.21.15	cheqanta purej runaqa kusikun;
PRO.21.15	sajra runasmantaj chinkayninku chayamun.
PRO.21.16	Yachay ñanmanta t'aqakoj runaqa,
PRO.21.16	wañusqaswan khuska sayaj renqa.
PRO.21.17	Pichus aychampa munayninta ruwaj, vinota ujyaj q'apaj
PRO.21.17	imaswantaj churakoj runaqa, wajchayaypi tukukonqa.
PRO.21.18	Uj llulla sajra runaqa,
PRO.21.18	allinta purej cheqan runaj ñak'arinanmanta ñak'arenqa.
PRO.21.19	Ch'in pampapi tiyakunaqa aswan allinraj,
PRO.21.19	uj phiña maqanakuta mask'aj warmiwan tiyakunamanta nisqaqa.
PRO.21.20	Yachayniyojpa wasimpeqa junt'a kashan qhapajyaynin, aceitewan ima;
PRO.21.20	wampu runarí kapuyninta wayrarparichillan.
PRO.21.21	Pichus cheqan kayta, khuyakuytawantaj qhatejqa,
PRO.21.21	kausayta, cheqan kayta, allimpaj qhawasqa kaytataj tarenqa.
PRO.21.22	Yachayniyojqa uj sumaj jark'achisqa llajtawan maqanakoj yaykun,
PRO.21.22	urmachintaj, imapichus chay llajta atienekorqa chayta.
PRO.21.23	Pichus sumajta reparakuspa parlajqa,
PRO.21.23	ni jayk'aj ima llakiymampis yaykunchu.
PRO.21.24	Pichus alqochakoj runaykachajtaqa, machu machu ninku,
PRO.21.24	ajinata ruwasqanrayku.
PRO.21.25	Qhellaqa antojowan wañun,
PRO.21.25	imaraykuchus makisnenqa manaña imatapis ruwayta munanchu.
PRO.21.26	Sapa p'unchay moq'espalla kan,
PRO.21.26	paymanta nisqaqa, cheqan kaj runaqa mana mich'akuspa imatapis qon.
PRO.21.27	Sajra runaspa uywa ñak'asqata jaywasqankuta Señorqa chejnikun,
PRO.21.27	imaraykuchus chaytaqa jaywanku sajra yuyaywan.
PRO.21.28	Llulla sut'inchaj runaqa chinkachisqa kanqa;
PRO.21.28	pichus allinta uyarejrí nisqanta mana q'ewenqachu.
PRO.21.29	Juchasapaqa cheqantapis purishanman jina rikuchin,
PRO.21.29	allinta purej runarí, yachan imaynatachus purisqanta.
PRO.21.30	Señorpa rikuynimpeqa mana yachayqa kanchu, ni sumaj yuyay,
PRO.21.30	nitaj sumaj yuyaychakunaspis.
PRO.21.31	Runaqa caballota wakichin maqanakuman rinampaj,
PRO.21.31	chay maqanakupirí, Señorlla atipachin.
PRO.22.1	Sumaj sutichasqa, may uyarisqa kaywan aswan allinraj kanku, qorimantawan, qolqemantawan nisqaqa.
PRO.22.2	Qhapajwan wajcha runawanqa uj rejlla kanku;
PRO.22.2	iskayninku Diospa ruwasqasnin kasqankurayku.
PRO.22.3	Yuyayniyojqa imachus sajra kajta rikun, manataj chimpanchu;
PRO.22.3	mana yuyayniyojrí sajraman chimpaykun, chantaqa ñak'arin.
PRO.22.4	Llamp'u sonqowan Señorta manchachikusqamanta t'inkaqa kanqa:
PRO.22.4	Qhapajyay, allimpi qhawasqa kay, kausaytaj.
PRO.22.5	Machu machuspa ñannimpeqa khishkas tojllaspiwan kashan,
PRO.22.5	pichus kausayninta waqaychajrí, chaykunamanta ayqenqa.
PRO.22.6	Wawamanqa allinta allin yachay kajta yachachiy;
PRO.22.6	machuyaynimpipis ni jayk'aj qonqanqachu chay yachasqantaqa.
PRO.22.7	Wajcha runataqa qhapaj runa kamachin;
PRO.22.7	manukojkuna ukhupitaj, pichus manoj runa, kamachin.
PRO.22.8	Sajrata tarpojqa sajrallatataj cosechanqa;
PRO.22.8	sajra imasta ruwanampaj atiynintaj chinkachisqa kanqa.
PRO.22.9	Pichus wajkunata khuyakuywan qhawajqa, bendicisqa kanqa,
PRO.22.9	wajchasman mikhunanmanta qorisqanrayku.
PRO.22.10	Machu machu runa llojsejtenqa phiñakuypis llojsillanqataj.
PRO.22.10	Jinamanta tukukun quejanakus, phiñanakuykuna ima.
PRO.22.11	Reyqa astawan munakun llimphu sonqoyojta,
PRO.22.11	astawan kausayta munan pichus k'achata parlajwan.
PRO.22.12	Señorqa yachayniyojta sumajta qhawan,
PRO.22.12	llullaspa palabrasnintataj Señorqa sut'incharparin.
PRO.22.13	Qhellaqa achaquesta mask'an mana llank'ananrayku:
PRO.22.13	Jawa callepi león kashan, wañuchiwanmanchari, nispa.
PRO.22.14	Sajra warmej palabrasnenqa ukhu yaku qocha jina.
PRO.22.14	Chayman urmanqa pipajchus Señor phiñasqa kashan chay.
PRO.22.15	Wampu kayqa wawaspa yuyaynimpi kashan;
PRO.22.15	jasut'eqa chaymanta karunchachenqa.
PRO.22.16	Pichus qhapajyananrayku wajchasmanta sojsojqa,
PRO.22.16	chayri qhapajman qojqa wajchayaypi tukukonqa.
PRO.22.17	Sumajta uyariy yachayniyojkunaj parlasqankuta;
PRO.22.17	sonqoykita churay imatachus yachachisusqayman.
PRO.22.18	Sonqoykipi jap'ejtiykeqa may sumaj kasonqa,
PRO.22.18	chaykunatataj niyta atinki ima ratollapis.
PRO.22.19	Señorpipuni atienekunaykipaj,
PRO.22.19	kay imastaqa kunan qanman yachachiyki.
PRO.22.20	Kinsa chunka palabrasta qelqamuyki.
PRO.22.20	Chaypeqa kashan yuyaychaykunas, yachaykunawan ima;
PRO.22.21	qanman yachachisunaypaj cheqa kajta rejsiyta,
PRO.22.21	pichus kachamusoj tapusojtin allinta willanaykipaj.
PRO.22.22	Ama wajchamantaqa qhechuychu wajchu kasqanraykoqa,
PRO.22.22	juezkunaj ñaupaqempipis amaña k'umuykachachiychu.
PRO.22.23	Paymantaqa Señor sayaykonqa,
PRO.22.23	pikunachus chay jinata ruwajkunajta Señorqa kausayninta qhechonqa.
PRO.22.24	Sajra runajtaqa ama kausaqen kaychu,
PRO.22.24	phiña runawanqa ama purillaypischu.
PRO.22.25	Jinamanta sajra ruwaykunasninta ama yachaqakunaykipaj,
PRO.22.25	kunkaykimantaj waskhata ama añuykukunaykipaj.
PRO.22.26	Ama pimantapis cuentallikuychu,
PRO.22.26	waj runaspa manusninmantaqa.
PRO.22.27	Sichus mana imaykipis paganaykipaj kanchu chayqa,
PRO.22.27	puñuna camaykinintinta qhechusonqanku.
PRO.22.28	Ñaupa mojonesta ama wajman suchuchiychu,
PRO.22.28	tatasniykej churasqasninkuta.
PRO.22.29	Pichus imatapis sumajta ruwajqa,
PRO.22.29	reykunaspa kamachimpi kanqa,
PRO.22.29	manataj mana kaj runaspallataqa.
PRO.23.1	Uj allin rejsisqa wiraqochi wajyasunki paywan mikhunaykipaj
PRO.23.1	chayqa, sumajta umachakuy pejpa ñaupaqempichus kashasqaykita.
PRO.23.2	Sinch'ita yarqhashasojtimpis,
PRO.23.2	yarqhayniykita wataykuriy.
PRO.23.3	Ama munapayaychu sumaj kaj mikhunasninta,
PRO.23.3	chaykunaqa mana allin mikhuna kayta atinman.
PRO.23.4	Amam anchata kallpakuychu qhapajyanaykimanta,
PRO.23.4	chayllamanta llakikunaykita saqey.
PRO.23.5	Allintachus qhawarikuwaj chayqa, qhapajyayqa mana imachu,
PRO.23.5	qhapajyayqa irpa ankas lijrachakuytawan phawaspa ripunku jinalla.
PRO.23.6	Ama mich'a runaj mesanmanqa tiyaykuychu,
PRO.23.6	amataj antojakuychu sumaj mikhuykunasninta.
PRO.23.7	Imaynatachus sonqompi yuyashan chay kikillantaj payqa,
PRO.23.7	chayrayku payqa wajyasunki mikhunapaj, ujyanapajtaj;
PRO.23.7	manataj imatapis cheqantaqa nisunkichu.
PRO.23.8	Chaymantaqa imatachus mikhusqaykita wijch'unki,
PRO.23.8	k'acha palabrasniykeqa qhasillapaj kanqa.
PRO.23.9	Ama wampu runa uyarishajtenqa parlaychu;
PRO.23.9	payqa asikusonqa chay yachayniyoj palabrasniykimanta.
PRO.23.10	Ama ñaupajman suchuchinkichu ñaupa mojonesta,
PRO.23.10	nitaj wajcha runaspa jallp'antapis jap'ikapunkichu.
PRO.23.11	Paykunaj jark'akojninkoqa manchay atiyniyojmin,
PRO.23.11	paykunamanta jark'akuspa qanwan maqanakoj llojsimonqa.
PRO.23.12	Yachachiykunasta sonqoykipi jap'iy,
PRO.23.12	ningriykitaj sumajta uyarichun yachay palabrasta.
PRO.23.13	Wawataqa allintapuni k'amiy,
PRO.23.13	uj mashkhata seq'osqaqa mana wañuchenqachu.
PRO.23.14	Manachayqa, ajinata seq'ospaqa,
PRO.23.14	infiernomanta ayqechinki.
PRO.23.15	Wawáy, sichus sonqoykipi yachay tiyan chayqa,
PRO.23.15	noqajtapis sonqoyta kusikullanqataj.
PRO.23.16	Sonqoyqa mayta kusikonqa,
PRO.23.16	simiyki cheqan imasmanta parlanqa chayqa.
PRO.23.17	Ama juchasapaspa ruwasqannintaqa munapayaychu;
PRO.23.17	astawanqa Señorta tukuy tiempo manchachikuy.
PRO.23.18	Jinamanta imatachus yuyasqaykeqa allin renqa,
PRO.23.18	manataj qhasitachu suyanki.
PRO.23.19	Allinta uyarikuy wawáy, yachakuytaj;
PRO.23.19	allin ñantapunitaj riy.
PRO.23.20	Amapuni machasqaswanqa tantakuychu,
PRO.23.20	nitaj anchakamapuni mikhojkunawampis.
PRO.23.21	Allinta machajkunawan, ashkhata oqojkunawanqa wajchayanku,
PRO.23.21	puñuysikispis thanta p'achasniyojman tukunku.
PRO.23.22	Pichus yumasoj tataykitaqa allinta uyariy,
PRO.23.22	mamaykitapis payayajtenqa ama qhesachaychu.
PRO.23.23	Cheqa kajta jap'eqaypuni,
PRO.23.23	amataj kacharikuychu, yachaymanta, unanchaymanta,
PRO.23.23	yuyaychaymantawanqa.
PRO.23.24	Yuyayniyoj k'acha runaj tatanqa, mayta kusikun jatunchakuntaj.
PRO.23.25	Tataykitawan mamaykitawan kusichiy ari,
PRO.23.25	pichus nacechisojqa kusikuchun.
PRO.23.26	Allintapuni uyariway, wawáy;
PRO.23.26	kausayniyta allinta qhaway.
PRO.23.27	Qhencha warmeqa ukhu laqha pozo jina,
PRO.23.27	uj k'ullku jusk'u jinataj.
PRO.23.28	Chay warmeqa uj suwa jina wateqan,
PRO.23.28	ashkha qharistataj mana allin kausayan churan.
PRO.23.29	Pipajtaj ñak'ariyri? Pipajtaj nanayri?
PRO.23.29	Pitaj quejanakupi waqaypitaj purinri?
PRO.23.29	Pitaj qhasi mana kajmanta nanachisqari?
PRO.23.29	Pejpa ñawisnintaj q'oyusqallari?
PRO.23.30	Chayqa pischus vinota mana saqejkunapaj,
PRO.23.30	waj mosoj ujyanasta mask'ajkunapaj.
PRO.23.31	Ama vinotaqa qhawaychu, imaynatachus pukayarisqanta,
PRO.23.31	copapi lliphirisqanta, imayna misk'itachus mallq'aykita yaykurisqanta ima.
PRO.23.32	Ujyaykusqanmantari, katari jina khanin, nanachintaj.
PRO.23.33	Ñawiykeqa waj jinasta qhawanqa,
PRO.23.33	kayta jaqaytataj thautinki.
PRO.23.34	Mar qochapi purishasqaykita jina yuyakunki,
PRO.23.34	buquej jatun k'aspi puntampi jinataj.
PRO.23.35	Chantaqa ninki: Wajtawanku, nitaj nanachiwankuchu;
PRO.23.35	jasut'iwanku, nitaj yuyakunichu; yuyayniyman tukuspari
PRO.23.35	vinota mask'amullanipuni, nispa.
PRO.24.1	Ama sajra runaj ruwasqasninta munapayaychu,
PRO.24.1	nitaj paykunawan puriyllatapis munaychu.
PRO.24.2	Paykunaj sonqonkoqa suwayllapi yuyashan,
PRO.24.2	siminkupis sajrata ruwayllamantapuni parlan.
PRO.24.3	Yachaywan wasitaqa sayarichinku,
PRO.24.3	sumajta unanchakuspataj cimiento rumistaqa churaykun.
PRO.24.4	Yachaywan wasinkoqa junt'a kanqa,
PRO.24.4	munanapaj jina valorniyoj imaswantaj.
PRO.24.5	Yachayniyoj runaqa astawan valen kallpayojmanta nisqaqa,
PRO.24.5	yachayqa atipan atiytapis.
PRO.24.6	Ch'ajwaqa ruwakun sumajta wakichikuspa,
PRO.24.6	ashkha sumaj yuyaychajkuna kajtintaj atipanku.
PRO.24.7	Uj wampoqa mana ima niyta atinchu kurajkunaspa ñaupaqempi,
PRO.24.7	imaraykuchus paymanta yachayqa t'aqasqa kashan.
PRO.24.8	Pichus yuyan sajrata yuyayllamanta chayqa,
PRO.24.8	sajra yuyayniyoj runapaj qhawasqa kayllata tarikun.
PRO.24.9	Wampu runaj yuyaynenqa juchalla;
PRO.24.9	chay machu machutaqa manaña rikuyta munankuchu.
PRO.24.10	Sichus qan llank'ana kashajtin qhellayanki chayqa,
PRO.24.10	kallpayki astawan pisiyanqa.
PRO.24.11	Wañuyman apasqasta kacharichiy,
PRO.24.11	wañuy patapiña kashajkunatapis libray.
PRO.24.12	Sichus qan niwaj mana yachasqaykita chayqa,
PRO.24.12	pichus sonqoykita rikojqa yachanqapuni,
PRO.24.12	chay qhawasojniykeqa allinta yachanqa.
PRO.24.12	Chay qhawajqa sapa ujman ruwasqanman jina qoponqa.
PRO.24.13	Mikhurikuy wawáy, wayronqo misk'ita imaraykuchus chayqa sumaj;
PRO.24.13	malliriytaj ima misk'ichus kasqanta.
PRO.24.14	Ajina qampajqa misk'i jina kanqa,
PRO.24.14	yachaywan, allinta rejsiywanqa.
PRO.24.14	Chay imastachus tarinki chayqa,
PRO.24.14	allin yuyayman chayanki,
PRO.24.14	ajinamanta suyayniykeqa mana jayk'ajpis chinkachisqachu kanqa.
PRO.24.15	Sajra runa ama ima sajratapis ruwaychu,
PRO.24.15	allin runaj contrantaqa,
PRO.24.15	nitaj wasinmanta imastapis suwaychu.
PRO.24.16	Cheqan runaqa qanchis kutita urman,
PRO.24.16	chantaqa uj qanchis kutillatataj sayarikun,
PRO.24.16	sajra runasqa llakiyman urmaykonqanku.
PRO.24.17	Ama kusikuychu, nitaj fiestata ruwaychu,
PRO.24.17	enemigoyki misk'ajtin, nitaj urmaytimpis.
PRO.24.18	Señorqa mana munanchu chay jinata rikuyta,
PRO.24.18	pichus urmajpa patanmanta phiñakuyninta qhechonqa.
PRO.24.19	Ama sajra runasraykoqa phiñakuychu,
PRO.24.19	nitaj ruwasqasninkutapis munapayaychu.
PRO.24.20	Sajra runaman manapuni allinchu renqa,
PRO.24.20	sajra runaqa uj k'anchana jina wañuponqa.
PRO.24.21	Diosta chantá reytapis jatunchay, wawáy;
PRO.24.21	enemigoswanqa ama tantakuychu.
PRO.24.22	Chay runaj tukukuynenqa ujllata chayarparimonqa,
PRO.24.22	mana pipis yachanchu Diosqa, chantá reypis ima jasut'iytachus qonanta.
PRO.24.23	Chaykunapis kanku yachayniyojkunaj nisqasninku:
PRO.24.23	Cheqanchana justiciapi wakillanta allimpaj qhawanaqa mana allinchu.
PRO.24.24	Pichus juchayojta llimphuchan orqhojtaqa
PRO.24.24	runas maldicinku, chanta waj nacionespis qhesachanku.
PRO.24.25	Pikunachus juchayojta jasut'inku chaykunamanqa allimpuni rin,
PRO.24.25	runasqa chayrayku paykunata alabanku.
PRO.24.26	Pichus sumajta kutichejqa,
PRO.24.26	simimpipis ujta much'aykunman jina.
PRO.24.27	Jawapi imachus ruwanasniykitaraj allinta ruway,
PRO.24.27	campopi ruwanasniykitapis ruwamuy;
PRO.24.27	chaymantaraj wasiykita ruwakunki.
PRO.24.28	Ama qhasimanta runa masiykej contranta sut'inchankichu,
PRO.24.28	amataj simiykiwan ch'akiyaychu.
PRO.24.29	Ama niychu: Imaynatachus ruwawarqa kikillantataj ruwasaj;
PRO.24.29	runamanqa ruwasqanman jina kutichisaj, nispaqa.
PRO.24.30	Qhella runajpa chajrannejta rerqani,
PRO.24.30	mana yuyayniyoj wampu runaj uvas chajrannejta ima.
PRO.24.31	Chaykunapitaj rikorqani khiskasta wiñashajta,
PRO.24.31	runa kanchantapis thuñisqata.
PRO.24.32	Chayta rikuspa umayman churakorqani;
PRO.24.32	chayta qhawarispa kayta yachakorqani:
PRO.24.33	Jinata puñuywan k'aywinaykikama,
PRO.24.33	makisniykita ojllaykuspa puñunaykipaj winkunaykikamataj;
PRO.24.34	wajchayayqa qanman chayamusonqa,
PRO.24.34	uj puriskiri jina allin armasqa jamusonqa.
PRO.25.1	Kaykunapis Salomompa nisqasnin:
PRO.25.1	Chaykunataqa Judáj reynin, Ezequiaspa kamachisnin
PRO.25.1	wajman thallerqanku.
PRO.25.2	Diospajqa allimpuni pakasqa imas kananqa,
PRO.25.2	reyespajtaj sumaj chay imasmanta unanchayqa.
PRO.25.3	Cieloman pata kasqanqa.
PRO.25.3	jallp'apis may ukhu kasqanqa,
PRO.25.3	reyespa yuyayninkupis imaynachus kasqanqa,
PRO.25.3	chaykunaqa mana unanchay atina kanku.
PRO.25.4	Qolqemanta ch'ichi imasninta t'aqay,
PRO.25.4	pichus unuyachispa ruwajtaj uj copata ruwanqa.
PRO.25.5	Reypa kamachisninmanta sajra runata t'aqay,
PRO.25.5	kamachisnintaj sumaj ruwaywan cheqan kanqa.
PRO.25.6	Reypa ñaupaqempeqa ama sumaj sumajman tukuychu;
PRO.25.6	nitaj sumaj runaspa tiyananman tiyaychu.
PRO.25.7	Walej kanman chayman wicharinaykita nisunanku,
PRO.25.7	chay kuraj runaspa ñaupaqempi k'umuykachachisunankumantaqa.
PRO.25.7	Imatachus ñawisniykiwan rikusqaykitaqa,
PRO.25.8	ama chay ratopacha cheqanchaj runaman willamuychu;
PRO.25.8	pajtataj waj uyanchaspa llullapi rikhurichisunkiman;
PRO.25.8	jinamanta qanqa manaña imatapis ruwayta atiwajchu.
PRO.25.9	Pichus ch'ataykusunki chaymanta jark'akuy,
PRO.25.9	amataj wajpa pakasqa imasninta sut'inchaychu;
PRO.25.10	Jinamanta pipis uyarisunkiman, p'enqaypitaj rikhurichisunkiman,
PRO.25.10	chay mana allin mentasqa kasqaykimantataj mana llojsiyta atiwajchu.
PRO.25.11	Maychus tiempompi uj palabrata nisqaqa
PRO.25.11	qolqewan t'ikanchasqa qori manzana jina.
PRO.25.12	Qori sorteja jina, sumaj qorimanta walqa jinataj,
PRO.25.12	yachaywan k'amisqata pichus jap'ikojpajqa.
PRO.25.13	Sumaj q'oñiy ruwamushajtin chiri wayra wayrarimojtenqa
PRO.25.13	may sumaj; ajinallataj sumaj kaj kamacheqa kachajnimpajqa,
PRO.25.13	jinamanta payqa kachajninta kusichin.
PRO.25.14	Phuyuwan wayrallawan, manataj paramunchu,
PRO.25.14	ajinallataj alabakoj runaqa, nitaj imatapis qoyta yachanchu chayqa.
PRO.25.15	Pacienciaqa phiñakuyta thasnun,
PRO.25.15	llamp'u palabrasqa k'ullukushajta llamp'uyachin.
PRO.25.16	Misk'ita tarinki chayqa, maychus atisqallaykita
PRO.25.16	mikhuy, pajtataj sajsaykuytawan wijch'umushawaj.
PRO.25.17	Kausaqeykita watukunki chayqa, ama sapa kuteqa rinkichu;
PRO.25.17	jinamanta qanwan amichikunman, chejnisunkimantaj.
PRO.25.18	Runa masimpa contranta qhasimanta sut'inchajqa, rijch'akun:
PRO.25.18	martilloman, cuchilloman, sumaj puntayoj flechamantaj.
PRO.25.19	Llakiypi uj wasanchajman atienekoyqa,
PRO.25.19	uj chaki p'akisqapis purisunman jina,
PRO.25.19	chayri uj kiru p'akisqawampis mikhusunman jina.
PRO.25.20	Llakisqapaj takipoyqa ninakun aycha llik'isqamampis
PRO.25.20	vinagreta jich'aykusunman jina,
PRO.25.20	chayri sinch'ita chirimushajtimpis p'achata lluch'ukusunman jina.
PRO.25.21	Sichus enemigoyki yarqhasqa kashan chayqa, mikhunata jaywariy;
PRO.25.21	sichus ch'akichikun chayqa, yakuta jaywariy.
PRO.25.22	Ajinamanta chay phiñakoj uyantaqa nina brasaswan jina
PRO.25.22	p'enqaypi k'ajarichinki;
PRO.25.22	Señortaj chay jinata ruwasqaykimantaqa yapasqata qopusonqa.
PRO.25.23	Pata ladomanta wayramojtin paraqa chayamun;
PRO.25.23	ajinallataj sajra parlaykuna kajtin phiñasqa uya rikhurin.
PRO.25.24	Aswan allin wasi patapi uj k'uchitupi tiyakunaqa,
PRO.25.24	uj jatun wasipi maqanakuta mask'aj warmiwan tiyakunamanta nisqaqa.
PRO.25.25	Uj sayk'asqa k'ajashaj mallq'ata qhasa yaku thasnun;
PRO.25.25	ajinallataj sumaj willaykunaqa karu jallp'asmanta chayamojkunata.
PRO.25.26	Juturimanta qhonchuchasqa yaku llojsimun jina,
PRO.25.26	uj mana juchayoj runaqa juchasapaj ñaupaqempi kharkatejqa.
PRO.25.27	Ancha ashkha misk'ita mikhunaqa mana allinchu,
PRO.25.27	ancha jatun kajta mask'ayqa, runapaj allinmin.
PRO.25.28	Imaynachus uj mana perqayoj llajta, pillapis yaykunampaj jinalla;
PRO.25.28	ajinallataj pichus phiñakuyninta mana ñit'iykojqa.
PRO.26.1	Q'omer tiempo rit'inanqa mana allinchu,
PRO.26.1	nitaj cosecha oqharina kashajtin paranampis allinchu;
PRO.26.1	ajinallataj wampupajqa mana allinchu jatunchasqa kananqa.
PRO.26.2	Uj chinkasqa phichitanka phawaykachallan, chayri para p'isqopis
PRO.26.2	mana thapayoj phawaykachallan; ajinallataj mana jasut'ichikunapis
PRO.26.2	mana jucha kajtenqa, ni jayk'aj chayamonqachu.
PRO.26.3	Caballotaqa reatawan mansoyachina, burrotataj lazowan;
PRO.26.3	ajinallatataj wamputapis wasampi k'aspiwan wajtaspa reparachina.
PRO.26.4	Wampu runamanqa ama kutichiychu imaynachus kasqanman jina,
PRO.26.4	qampis ama pay jina kanaykipaj.
PRO.26.5	Wampumanqa kutichiy imaynachus kasqanman jina,
PRO.26.5	sonqompi yachayniyoj kasqanta ama yuyakunampaj.
PRO.26.6	Pichus chakisninta khuchukun, mana allinnintataj ujyaykun;
PRO.26.6	ajinallataj kanman uj sonso runaman willayta apacheyqa.
PRO.26.7	Uj k'inkiykachaj runaqa mana karuta riyta atinchu;
PRO.26.7	ajinallataj uj yachayniyoj palabrapis wampoj simimpeqa.
PRO.26.8	Warak'aman rumita wataykoyqa mana allinchu;
PRO.26.8	ajinallataj wamputa allimpaj qhawanaqa mana allinchu.
PRO.26.9	Machasqaqa makimpi khishkata mana reparakunchu;
PRO.26.9	ajinallataj wampoqa mana yachanchu imachus yachay palabras kasqanta.
PRO.26.10	Flechaj runaqa flechawan tukuy pasajkunata jap'ichinman,
PRO.26.10	chay kikillantaj wampuman ima ruwanatapis qojqa.
PRO.26.11	Alqoqa wijch'umusqanta watejmanta mikhuykakapun;
PRO.26.11	ajinallatataj wampu runaqa wampu ruwayninman kutirin.
PRO.26.12	Yachayniyojman tukoj runamantaqa ni imata tarinchejchu,
PRO.26.12	paymanta nisqaqa wampu runapiraj tarikunmampis.
PRO.26.13	Qhella runaqa achaquesta mask'an mana llank'ananrayku,
PRO.26.13	callepi león kashan, nispa.
PRO.26.14	Punkoqa pachallampi argollasnimpi muyun;
PRO.26.14	ajinallatataj qhellaqa camallampi muyuykachan.
PRO.26.15	Qhellaqa chuwaman makinta sat'iykun,
PRO.26.15	manataj siminmanqa qayllaykuchiyllatapis atinchu.
PRO.26.16	Qhella runaqa may yachayniyoj kasqanta yuyakun,
PRO.26.16	qanchis yuyaychaj runasmanta astawan.
PRO.26.17	Waj runaspa quejasninman churakoyqa,
PRO.26.17	alqoj ningrinmantapis jap'iykukusunman jina.
PRO.26.18	Imaynatachus uj uman muyusqa runa, wañuchej jina flechasta choqan;
PRO.26.19	ajinallataj kausaqenta ch'aukiyajqa,
PRO.26.19	chaymantataj nin chanzallata ruwasqanta.
PRO.26.20	Mana llant'ayoj ninaqa wañupun;
PRO.26.20	ajinallatataj mana cuento apaykuna kajtenqa phiñanakuykuna tukukapun.
PRO.26.21	Nina brasasta k'ajachinapajqa, carbón kanan tiyan;
PRO.26.21	nina kanampajtaj llant'a kanan tiyan;
PRO.26.21	ch'atanakuta tarichinampajtaj, ch'ampanachej runa kanan tiyan.
PRO.26.22	Cuento apaykunaqa misk'i jina,
PRO.26.22	ukhukamataj chayaykun.
PRO.26.23	T'uru manka jawisqaman,
PRO.26.23	rijch'akun sajra yuyaymanta jamoj palabrasqa.
PRO.26.24	Pichus chejnikojqa parlashaspa manapis pipaj rimashanmanchu jinaman tukun;
PRO.26.24	sonqompitaj sajrata ruwaykuna wakichisqa kashan.
PRO.26.25	Ama qanqa creeychu sichus k'achamanta parlasunki chayqa,
PRO.26.25	imaraykuchus sonqompeqa sajra yuyaykunawan junt'a kashan.
PRO.26.26	Chejnikuyninta pakashajtimpis,
PRO.26.26	chay sajra ruwaynenqa tukuypa ñaupaqempi sut'inchakonqapuni.
PRO.26.27	Jusk'uta allajqa chayllamantaj urmaykun;
PRO.26.27	jatun rumita tanqajqa, chayllawantaj p'altachikonqa.
PRO.26.28	Llullaqa cheqa kajta chejnin,
PRO.26.28	misk'i simi ch'ajwata apachimun.
PRO.27.1	Ama q'aya p'unchaymantaqa alabakuychu,
PRO.27.1	imaraykuchus mana yachankichu imachus q'aya kanantaqa.
PRO.27.2	Saqey waj runas qanta alabanasunkuta;
PRO.27.2	mana allinchu qan kikiyki alabakunaykeqa.
PRO.27.3	Rumiswan t'iyuwan imaqa llasas kanku,
PRO.27.3	wampoj phiñakuyninrí, chaykunamanta aswan llasa.
PRO.27.4	K'ajaj phiñakoyqa ñak'arichin, phiñakuytaj imatapis thuñin.
PRO.27.4	Chaywampis, pitaj munapayayta atipanqari?
PRO.27.5	Sut'inta uyampi k'amiy aswan allenqa,
PRO.27.5	ch'inllamanta munakunamanta nisqaqa.
PRO.27.6	Allinmin sut'imanta nanachej kausaypi atienekunaqa,
PRO.27.6	uj enemigo much'aykukojmanta nisqaqa.
PRO.27.7	Pichus sajsasqa kajqa misk'itapis qhesachan;
PRO.27.7	yarqhasqa runarí, k'arkutapis misk'ejta mikhuykun.
PRO.27.8	Uj p'isqoqa thapanmanta karupi purimun;
PRO.27.8	ajinallataj maypichus nacesqanmanta karupi purimoj runaqa.
PRO.27.9	Runaj sonqontaqa k'achata q'apaj jawinas kusichin;
PRO.27.9	runatapis k'acha kausaqespa yuyaychaynin kusichin.
PRO.27.10	Ama kausaqeykita, nitaj tataykej kausaqentapis saqerpayaychu.
PRO.27.10	Llakiyniykipi, ama wauqeykiman riychu;
PRO.27.10	qayllaykipi tiyakojraj astawan allin, karupi kaj wauqeykimantaqa.
PRO.27.11	Yachayniyoj kay, wawáy, kusichiwankitaj;
PRO.27.11	ajinamanta allinta kutichisaj pischus contraypi phiñakojkunaman.
PRO.27.12	Yuyayniyojqa reparan imachus mana allin kajta, pakakuntaj;
PRO.27.12	mana yuyayniyojrí chimpaykullan, chantá ñak'arintaj.
PRO.27.13	Pichus mana rejsisqanmanta garante sayajmantaqa, p'achanta qhechuy, uj prendata jina jap'iy.
PRO.27.14	Tutamanta rispa kausaqeta qhaparispa napaykoyqa mana allinchu,
PRO.27.14	paymantaqa alqochakushasunmampis jina kanman.
PRO.27.15	Paray tiempopi, wasi ukhuman para sut'umullampuni;
PRO.27.15	chayman rijch'akun maqanakuta mask'aj warmeqa.
PRO.27.16	Payta jark'anaqa wayratapis jark'ashasunman jina;
PRO.27.16	chayrí aceitetapis makinchejpi jark'ayta munasunman jina.
PRO.27.17	Fierroqa fierrollawantaj ausakun,
PRO.27.17	runapis runallawantaj allinchakun.
PRO.27.18	Pichus higosta wiñachejqa poqoyninta mikhun;
PRO.27.18	pichus patronnimpa imasninta qhawajqa,
PRO.27.18	allimpaj qhawasqa kanqa.
PRO.27.19	Yakupi runaqa uyanta rikukun;
PRO.27.19	ajinata runapis imachus sonqompi kajta rikuchin.
PRO.27.20	Wañuyman ukhupachawan runaj munapayayninwanqa, mana jayk'ajpis sajsakunchu,
PRO.27.21	Qoritawan qolqetawanqa nina ch'uyachan;
PRO.27.21	runatari kausaqempa alabasqan ch'uyachan.
PRO.27.22	Wampu runataqa wampu kayninta mana qonqachisunmanchu,
PRO.27.22	kutanapi kutin kutinta trigota jina kutashaspapis.
PRO.27.23	Ovejasniykita sumajta qhaway;
PRO.27.23	ovejasniykita allintapuni michiy.
PRO.27.24	Qhapajyayqa, nitaj pillupis,
PRO.27.24	wiñaypajqa kanqachu.
PRO.27.25	Maypachachus pastor q'omeryamojtin, qhorapis p'utumojtin,
PRO.27.25	orqosmanta qhoraspis ruthukojtin;
PRO.27.26	chaypacha ovejasniykimanta millmata ruthunki p'achallikunaykipaj;
PRO.27.26	cabrasniykita vendenki jallp'asta rantikunaykipaj.
PRO.27.27	Cabrasniykimanta ashkha lecheta ch'awanki,
PRO.27.27	qan kausanaykipaj, jinallataj wasiykipi kajkuna,
PRO.27.27	kamachisniyki ima.
PRO.28.1	Juchaspaqa ayqen mana pi qhatiykachashajtillan;
PRO.28.1	mana juchayoj kajrí k'achata tiyakun mana imamanta dakuspa,
PRO.28.1	uj león jina.
PRO.28.2	Uj nación mana allinta purejtenqa, kamachejkunaqa yapakunku;
PRO.28.2	sumajta kamachej runarí unayta allimpi kausachin.
PRO.28.3	Wajchasmanta suwaj runaqa,
PRO.28.3	cosechasta chinkachej llojlla paraman rijch'akun.
PRO.28.4	Leymanta t'aqakojkunaqa, sajra runata alabanku;
PRO.28.4	leyta junt'ajkunarí, chay runaj contrampi kashanku.
PRO.28.5	Sajra runaqa mana unanchakunchu imachus cheqan kajmantaqa;
PRO.28.5	Señorman qayllakojkunarí yachanku chay tukuy imachus kasqanta.
PRO.28.6	Wajcha kay, allinta puriytaj aswan allenqa,
PRO.28.6	qhapaj kaspa mana allintataj purinamanta nisqaqa.
PRO.28.7	Diospa kamachisqanta junt'ajqa sumaj yuyayniyoj wawan,
PRO.28.7	pichus oqoysapaswan purejkunaqa tatanta p'enqaypi qhawachin.
PRO.28.8	Qolqe reditosta mañaspa qhapajyajqa,
PRO.28.8	tantapun wajchasta khuyakojllapaj.
PRO.28.9	Sichus pipis Diospa kamachisqanta mana uyarinchu chayqa,
PRO.28.9	Diospis willachikuspa, manallataj chay runaj mañakusqantaqa uyarenqachu.
PRO.28.10	Pichus cheqanta purajkunamanta juchallichin mana allin ñanta
PRO.28.10	purichispa chayqa, kikin tojllallapitaj urmanqa.
PRO.28.10	Cheqanta purej runasrí, aswan allin kaj chayaqeta jap'enqanku.
PRO.28.11	Qhapaj runaqa yuyakun may yachayniyoj kasqanta,
PRO.28.11	allinta unanchaj wajcha runarí chay runaj yuyasqanta yachan.
PRO.28.12	Cheqan runas atipaspaqa, sumaj fiestata ruwanku;
PRO.28.12	sajra runas atipajtinkutaj, runasqa pakakamunku.
PRO.28.13	Pichus juchanta pakajtaqa mana allinchu renqa,
PRO.28.13	pichus juchanta willakojqa, chaymanta t'aqakojtaj
PRO.28.13	khuyakuyta tarenqa.
PRO.28.14	Kusikuyniyojmin Señorta manchachikojpuni runaqa.
PRO.28.14	Pichus mana allinta kasukojrí mana allinman chayanqa.
PRO.28.15	Wajcha nacionesta ñak'arichispa kamachejqa,
PRO.28.15	uj qhapariykachaj león jina, chayri yarqhasqa jukumari jinataj.
PRO.28.16	Mana yuyayniyoj wampu kamachejqa astawan yapakonqa mana allin kayta;
PRO.28.16	qolqeta mana munapayajqa unayta kausanqa.
PRO.28.17	Runata wañuchejqa, sepulturakama ayqenqa;
PRO.28.17	nitaj pipis chaymanta sayachiyta atenqachu.
PRO.28.18	Cheqanta purej runaqa salvasqa kanqa,
PRO.28.18	mana allin ñanta purejrí mana allin kajmampuni chayanqa.
PRO.28.19	Jallp'anta sumajta llank'ajpataqa ashkha mikhunan kaponqa;
PRO.28.19	qhella kajkunawan purejrí, wajchayanqa.
PRO.28.20	Cheqan kaj runaqa allin imasta jap'enqa;
PRO.28.20	sinch'ita qhapajyayta munajqa, jasut'isqa kanqa.
PRO.28.21	Wakin runallata allimpaj qhawanaqa mana allinchu;
PRO.28.21	uj chhikan t'antaraykulla runaqa juchallikuyta atinman.
PRO.28.22	Mich'a runaqa usqhayllata qhapajyayta munan,
PRO.28.22	manataj yachanchu paypa patanman wajchayay jamunantaqa.
PRO.28.23	Pichus runata k'amejqa qhepaman munasqa kanqa,
PRO.28.23	pichus qhasillata alabakojmanta nisqaqa.
PRO.28.24	Pichus tatanmanta chayri mamanmantapis suwaspa, ninman
PRO.28.24	mana juchayojchu kasqanta, runa wañuchi runaj kausaqenman tukun.
PRO.28.25	Pichus anchata imatapis munapayajqa maqanakusta oqharichin,
PRO.28.25	pichus Señorpi atienekojrí tukuy imapi ñaupajman renqa.
PRO.28.26	Pichus sonqompi sumaj kasqanta yuyakojqa, wampumin.
PRO.28.26	Pichus yachaywan imatapis ruwajqa mana urmallanqachu.
PRO.28.27	Wajchata yanapajpataqa tukuy iman tiyaponqa;
PRO.28.27	wajchasman mana yanapajmanqa ashkha maldiciones jamonqa.
PRO.28.28	Juchasapas atipajtinkoqa, runas pakakunku;
PRO.28.28	sajra runas chinkarejtinkutaj, cheqan runasqa astawan ashkhayanku.
PRO.29.1	Pichus k'amejtinku sonqonta rumiyachejqa,
PRO.29.1	ujllata chinkayman renqa mana ujtawan kutirimuyniyojta,
PRO.29.1	jinamanta paypajqa manaña jampi kanqachu.
PRO.29.2	Cheqan kajkuna tukuy imata paykunalla ruwajtinku, runasqa mayta kusikunku. Sajra runaslla imapipis ñaupajpi kajtinku,
PRO.29.2	runasqa mayta llakikunku.
PRO.29.3	Yachayniyoj wawaqa tatanta kusichin;
PRO.29.3	qhencha warmiwan purejqa qolqenta usuchin.
PRO.29.4	Cheqanta ruwaj reyqa ayllunta sumajta sayachin;
PRO.29.4	impuestosllata mañaj runaqa mana allinman tukuchin.
PRO.29.5	Kausaqenta alaballajpuneqa,
PRO.29.5	ñaupaqenman uj tojllata jina churashan.
PRO.29.6	Juchasapaj tojllanqa kikin juchasnillantaj;
PRO.29.6	cheqanta purej runarí, kusisqalla sonqo junt'asqataj tiyakun.
PRO.29.7	Cheqan runaqa wajcha runaspa imasninmanta allinta dakun,
PRO.29.7	sajra runarí chaymantaqa mana dakunchu.
PRO.29.8	Ch'ampanachej runasqa llajtata ch'ajwachinku,
PRO.29.8	yachayniyojkunataj chaytaqa ch'inyachinku.
PRO.29.9	Yachayniyoj runa wampu runawan quejaman yaykunku chayqa,
PRO.29.9	phiñakuspapis, phujllakuspapis mana samarikuyta tarinchu.
PRO.29.10	Runa wañuchi runasqa cheqan kaj runata chejnikunku,
PRO.29.10	cheqan kaj runarí paykunaj kausayninku allin kananta munanku.
PRO.29.11	Wampu runaqa tukuy atisqanta phiñakun,
PRO.29.11	yachayniyoj runarí phiñakuyninta ñit'iykukun.
PRO.29.12	Sichus uj kamachejqa llulla palabrasta creen chayqa,
PRO.29.12	tukuy yanapajkunasnin llullallataj kanqanku.
PRO.29.13	Ñak'arisqa kajwan, ñak'arichejwanqa uj rejlla kanku,
PRO.29.13	Señorqa iskayninkoj ñawisninta k'ancharichin.
PRO.29.14	Uj rey wajchaspaj cheqanta ruwajqa,
PRO.29.14	wiñaypaj kamachinanta sayachin.
PRO.29.15	Jasut'iwan, k'amisqawan imapuni yachayniyojqa kanku,
PRO.29.15	munayninta ruwajta saqesqa wawaqa mamanta p'enqachin.
PRO.29.16	Ashkha sajra runas kajtinkoqa, ashkhallataj juchapis kanqa;
PRO.29.16	cheqan runastaj rikonqanku sajra runaspa llakiyninkuta.
PRO.29.17	Wawaykitaqa k'amiypuni, paytaj kusisqata tiyachisonqa,
PRO.29.17	may kusiytataj tarinki.
PRO.29.18	Maypichus Diospa kamachiynin mana kajtenqa, mana imapis allin kanchu;
PRO.29.18	Diospa leyninta junt'ayrí kusikuyniyojmin.
PRO.29.19	Kamachi runaqa palabrasllawan mana kasukunchu,
PRO.29.19	allinta unanchashaspapis, mana kasukunchu.
PRO.29.20	Uj wampu runamantaqa atisunmanraj allin kajta qhatiy suyayta,
PRO.29.20	mana unanchaspalla parlajmanta nisqaqa.
PRO.29.21	Kamachinta juch'uymantapacha mana allintachu uywajqa,
PRO.29.21	qhepaman mayta waqanqa.
PRO.29.22	Machu machu phiña runa kajqa,
PRO.29.22	chay jina kasqanwan maqanakusta oqharin, maytataj juchachakun.
PRO.29.23	Machu machu kayqa runata mana allin kayman chayachin,
PRO.29.23	llamp'u sonqoyojtaj allimpaj qhawasqa.
PRO.29.24	Suwajta yanapaj runaqa pay kikinta chejnikun,
PRO.29.24	may jinata nichikushaspapis manapuni parlarinchu.
PRO.29.25	Runata manchachikoyqa tojllapis kanman jina,
PRO.29.25	pichus Señorpi atienekojqa sumaj qhawasqa waqaychasqataj kanqa.
PRO.29.26	Ashkhas mask'anku kamachejpa khuyakuyninta;
PRO.29.26	chaywampis Señorlla sapa ujman justiciata ruwan.
PRO.29.27	Cheqan sonqoyoj runasqa sajra runasta mana rikuyta munankuchu,
PRO.29.27	kikillantaj sajra runapis cheqan kaj runasta mana
PRO.29.27	rikuyta munankuchu.
PRO.30.1	Masa sutiyoj llajtamanta Jaquej wawan Agurpa palabrasnin.
PRO.30.1	Agurqa Itielman, Ucalmanwan, kay jinata parlarqa:
PRO.30.2	Noqaqa tukuy runasmanta astawan wampu kani;
PRO.30.2	noqapeqa mana runaj unanchaynin kanchu.
PRO.30.3	Mana yachayta jap'eqanichu;
PRO.30.3	nitaj yachanichu santo kajpa yachayninta.
PRO.30.4	Pitaj janaj pachaman wicharerqa uraykamorqatajri?
PRO.30.4	Pitaj wayrata makimpi q'apiykorqari?
PRO.30.4	Pitaj yakuta inkuñaman wataykorqari?
PRO.30.4	Pitaj jallp'aj mojonesninta sayacherqari?
PRO.30.4	Yachanki chayqa niway, imataj paypa sutin,
PRO.30.4	chanta wawampa sutimpisri?
PRO.30.5	Señorpa tukuynin palabrasnenqa llimphupuni;
PRO.30.5	payqa waqaychan paypi tukuy yuyaykunata.
PRO.30.6	Palabrasninmanta ama yapankichu, ama paywan k'amichisunaykipaj,
PRO.30.6	nitaj llullapaj jina qhawachikunaykipaj.
PRO.30.7	Iskay imasllata mañakuyki, Diosníy;
PRO.30.7	manaraj wañupushajtiy, ama niwaychu: Mana, nispa.
PRO.30.8	Noqamanta karunchachiy mana allin kajta, llullakuytawan;
PRO.30.8	ama qhapajyachiwaychu, nitaj wajchayachiwaychu.
PRO.30.8	Imachus mikhunaypaj kajllata ama pisichipuwaychu.
PRO.30.9	Mikhunay ashkha kanman chayqa, qanta qonqapuykiman,
PRO.30.9	niykimantaj qanta mana rejsisusqayta;
PRO.30.9	sichus pisiwanman chayri, suwakuymanñataj qokuyman.
PRO.30.9	Ajinamanta Diosniypa llimphu sutinta qhesachayman.
PRO.30.10	Ama kamachej contranta parlaychu patronnimpa ñaupaqempeqa,
PRO.30.10	chay jinamanta ama maldicisqa kanaykipaj, manataj jasut'ichikunaykipaj.
PRO.30.11	Wakenqa tatankuta maldicinku,
PRO.30.11	mamankutapis mana bendicinkuchu.
PRO.30.12	Wakin runasqa llimphus kasqankuta yuyakunku,
PRO.30.12	manataj millay ch'ichi kasqankumanta llimphuchakuspapis.
PRO.30.13	Wakenqa yuyakunku may jina kasqankuta,
PRO.30.13	wakintaqa pata patallamanta qhawanku.
PRO.30.14	Wakimpa kirusninkoqa espada jina, aqo kirusmantataj cuchillos.
PRO.30.14	Ajinamanta may llajtapichus kanku chaypi, wajcha runasta tukuchinankupaj.
PRO.30.15	Yawar ch'onqaj khurojta iskay uñasnin tiyan, ninkutaj:
PRO.30.15	Qoway, qoway, nispa.
PRO.30.15	Kinsa imas tiyan; chanta tawapis, chaykunaqa mana sajsayta atinkuchu;
PRO.30.15	chaykunataj kanku:
PRO.30.16	Wañuy cheqa, mana wachaj warmi, mana yakuyoj jallp'a, mana thasnukuyta atej nina ima.
PRO.30.17	Tatanta qhesachajqa:
PRO.30.17	Jinallataj paya mamanmanta asirikojqa,
PRO.30.17	qharqañaswan ñawisninta orqhochikuchun, ankaj
PRO.30.17	uñasninkuwantaj mikhuchikuchun.
PRO.30.18	Kinsa imas maytapuni t'ukuchiwan,
PRO.30.18	tawa kajtaj mana unanchayta atinichu;
PRO.30.18	chaykunataj kanku:
PRO.30.19	Patata phawaj ankaj lastron,
PRO.30.19	chhankaspi katarej purisqampa lastron,
PRO.30.19	mar qochaj chaupimpi buquej ñannin,
PRO.30.19	warmiman runaj chayasqan.
PRO.30.20	Uj qhencha warmej puriynenqa kay jina:
PRO.30.20	Mikhuytawan siminta sumajta picharakun,
PRO.30.20	nintaj manapuni ima sajratapis ruwasqanta.
PRO.30.21	Jallp'aqa kinsa imasrayku anchata qhollpikun,
PRO.30.21	tawa kajtataj manañapuni rikuyta munanchu, chaykunataj kanku:
PRO.30.22	Kamachi kajpa reyman tukusqan,
PRO.30.22	wampoj mikhunawan atipachikusqan,
PRO.30.23	chejnisqa warmi, qosayoj rikhurisqan,
PRO.30.23	uj kamachi warmi patronampa cuentampi sayasqan ima.
PRO.30.24	Jallp'a patapi tawa juch'uy animalitos kanku:
PRO.30.24	Chaykunaqa sumaj yachayniyoj kanku, yachayniyojkunamantapis astawanraj:
PRO.30.25	Chhakas, mana kallpayoj uj jatun llajta jina,
PRO.30.25	q'oñi tiempopi ashkha mikhunasta tantaykunku.
PRO.30.26	Qowispis mana kallpayoj kashaspa,
PRO.30.26	chhankaspi wasichakunku;
PRO.30.27	Langostaspis mana reyniyoj kashaspa,
PRO.30.27	tukuyninku sinrulla cheqanta purinku.
PRO.30.28	Makiykiwan jap'isqayki kusikusipis,
PRO.30.28	reypa palaciompi ima tiyakun.
PRO.30.29	Kinsa kanku k'achata purejkuna,
PRO.30.29	tawa kajtaj aswan k'achatapuni purin:
PRO.30.30	Leonqa tukuy animalesmanta aswan phiña;
PRO.30.30	manapuni ima kajtimpis ayqellanchu.
PRO.30.31	Jinallataj wallpasta pusaykachaj gallopis;
PRO.30.31	chantá pusaj chivopis,
PRO.30.31	uj rey soldadosnimpa ñaupaqenta rejpis.
PRO.30.32	Sichus wampu jina imamantapis oqharikunki,
PRO.30.32	chayri mana allinkunasta ruwayta munanki chayqa,
PRO.30.32	allinta unancharikuspa simiykita wisq'aykurikuy.
PRO.30.33	Sichus lecheta qaywinki chayqa, mantequillata orqhonki,
PRO.30.33	sichus anchata qhetej nichinki chayqa,
PRO.30.33	senqaykimanta yawarta orqhokunki.
PRO.31.1	Masa sutiyoj llajtaj reynin Lemuelpa palabrasnin kay jina kanku;
PRO.31.1	chaykunata maman yachacherqa:
PRO.31.2	Imatawanñataj nisqayki,
PRO.31.2	wijsaymanta llojsej, wawáy?
PRO.31.2	Qanqa Diospa qowasqan waway kanki.
PRO.31.3	Ama kallpaykitaqa warmisman qoychu,
PRO.31.3	chay warmisnejtamin reyesqa urmanku.
PRO.31.4	Chayqa mana allinchu, Lemuelníy.
PRO.31.4	Mana reyespa ujyananchu vinoqa, nitaj machachikoj ujyanaspis
PRO.31.4	kamachejkunaj ujyananchu.
PRO.31.5	Jinata ujyaspaqa leymanta qonqapunkuman,
PRO.31.5	llamp'u sonqoyojkunaj kajninkutataj mana allinman tukuchinkuman.
PRO.31.6	Chay ujyana vinota, sinch'ita machachej ujyanastapis,
PRO.31.6	chay mana allin kajkunaman, llakisqa kajkunamanwan qopuy.
PRO.31.7	Ujyachunku ama yuyarikunankupaj,
PRO.31.7	wajcha kasqankuta, may ñak'ariypitaj kasqankutapis.
PRO.31.8	Qhapariy, mana qhapariyta atejkunaj cuentanmanta;
PRO.31.8	jark'ay, mana kutichikuyta atinkuchu chaykunata.
PRO.31.9	Jatunmanta qhapariy, cheqan kajta ruway,
PRO.31.9	wajchasta jark'ay, jinallataj llamp'u sonqoyojkunatapis.
PRO.31.10	Sumaj warmeqa mana tarikullanchu;
PRO.31.10	k'achitu qhoya rumismantapis aswan valorniyojraj.
PRO.31.11	Qosanqa tukuy sonqo paypi atienekun,
PRO.31.11	payqa ni jayk'aj imatapis pisichenqachu.
PRO.31.12	Qosampajqa allin kajtapuni ruwan, manapuni mana allin kajtaqa,
PRO.31.12	sapa p'unchay tukuy kausaynimpi.
PRO.31.13	Chay warmeqa millmatawan, lino nisqatawan mask'an,
PRO.31.13	k'uchi makisninwantaj chaykunamanta imastapis ruwan.
PRO.31.14	Ranqheroj buquen jina,
PRO.31.14	karumanta mikhunata apamun.
PRO.31.15	Laqha laqhata jatarinña;
PRO.31.15	wawasninman mikhuchin,
PRO.31.15	warmi kamachisninmampis imachus qonan kajta qopun.
PRO.31.16	Uj jallp'ataqa allinta qhawarisparaj rantin,
PRO.31.16	makisninwan ganasqanwantaj chaywan uvasta plantan.
PRO.31.17	Cinturanta sumajta kallpachakunampaj wataykukun;
PRO.31.17	tukuy sonqotaj ruwaj churakun.
PRO.31.18	Allinta qhawan ima qhatunasnimpis allinta rinampaj,
PRO.31.18	tutakamataj ruwan.
PRO.31.19	Kikin makisninwantaj phushkantaj k'antintaj.
PRO.31.20	Wajchasman makisninwan jaywarin,
PRO.31.20	jinallataj pisichikojkunamampis.
PRO.31.21	Rit'imojtimpis familianrayku mana manchachikunchu;
PRO.31.21	tukuyninku purinku, sumaj p'achallisqas kasqankurayku.
PRO.31.22	Paypaj ruwakun sumaj phullusta,
PRO.31.22	p'achasnimpis sumaj kaj lino nisqamanta, pukawan tiñisqataj.
PRO.31.23	Qosampis sumaj rejsisqa llajta punkupi,
PRO.31.23	chay llajtamanta sumachaj runaswan khuskataj tantakuykunaspi tiyarikun.
PRO.31.24	Payqa linomanta p'achasta, chumpistawan ruwan,
PRO.31.24	chaykunatataj qhatojkunaman venden.
PRO.31.25	Kallpawan allimpaj qhawasqa kaywantaj p'achallisqa,
PRO.31.25	qhepa p'unchaykunaman imapis jamunanmantataj mana manchachikunchu.
PRO.31.26	Sumaj yachaywampuni imatapis parlan,
PRO.31.26	munakuywantaj k'achata imatapis yachachin.
PRO.31.27	Payqa wasimpi imaynachus kananta allinta qhawan,
PRO.31.27	ni jayk'ajpis mikhuykullanchu mana paypata kajtaqa.
PRO.31.28	Wawasnenqa, k'acha mama ninku.
PRO.31.28	Qosantaj kay jina alaban:
PRO.31.29	K'acha warmisqa ashkha kanku;
PRO.31.29	qanrí tukuyninkuta atipanki.
PRO.31.30	Warmej k'acha rijch'aynenqa ch'aukiyaylla,
PRO.31.30	k'achitas kasqankupis qhasi mana kajlla.
PRO.31.30	Señorta manchachikoj warmipuni, allimpaj qhawasqaqa.
PRO.31.31	Makisninwan ruwasqasninmanta allimpaj qhawaychej,
PRO.31.31	ruwasqasninraykutaj llajta punkupi alabaychej.
ECC.1.1	Kay palabrasqa willaraj pata, Jerusalempi rey Davidpa wawampata. Chaytaj nin:
ECC.1.2	Qhasi mana kajlla, qhasi mana kajlla.
ECC.1.2	Tukuy imapis qhasi mana kajlla.
ECC.1.3	Kay pacha runaqa chay jina apura apurata,
ECC.1.3	qhasi mana kajllapaj tukuy imatapis ruwan.
ECC.1.4	Runaqa mirashantaj, wañushantaj;
ECC.1.4	jallp'ataj kikillampuni sayan.
ECC.1.5	Inteqa ujnejmanta llojsimun, ujnejmantaj chinkaykun,
ECC.1.5	chaymantaqa usqhayllata kutirimun ujtawan llojsimunampaj.
ECC.1.6	Wayraqa uranejman rin, patanejmantataj muyuykamun.
ECC.1.6	Ajinata wayraqa muyuykamuspa muyuykamullantaj kutin kutinta.
ECC.1.7	Tukuy mayus mar qochallamampuni rishanku,
ECC.1.7	mar qochataj yakuswan mana junt'akunchu.
ECC.1.7	Yakusqa maymantachus jamorqanku chayllamantaj kutirinku
ECC.1.7	watejmanta jamunankupaj.
ECC.1.8	Tukuy parlasqanwan amichikuspa runaqa,
ECC.1.8	manaña imatapis niyta atenqachu.
ECC.1.8	Ñawitaj imatapis rikuyta munashallampuni,
ECC.1.8	ningripis uyariyta munashallampuni.
ECC.1.9	Imachus ñaupajta kajqa kikillampuni kanqa.
ECC.1.9	Imachus ruwasqa kajqa kikillampuni ruwasqa kanqa.
ECC.1.9	Mana imapis mosojmanta ruwasqaqa kay pachapi kanchu.
ECC.1.10	Imallapis kanchu kayqa mosoj ninapajqa?
ECC.1.10	Chay imasqa unayña, manaraj noqanchej kashajtinchej
ECC.1.10	karqankuñapuni.
ECC.1.11	Ñaupakunaqa qonqasqas kanku,
ECC.1.11	kikillantaj qhepaman kajkunapis,
ECC.1.11	mana yuyarisqaschu kanqanku.
ECC.1.12	Noqa willarajqa qankunaman kay imasmanta parlajqa, Jerusalempi Israelpa reynin karqani. 
ECC.1.13	Noqaqa tukuy sonqoywan, tukuy yachaywantaj mask'aspa yachayta munarqani, kay pachapi kay tukuy imas ruwakusqanmanta. Kay phutiy ruwanata Diosqa runasman qorqa, chayta ruwaspa kausanankupaj. 
ECC.1.14	Kay pachapi imaschus ruwakushan chaykunata allinta qhawarqani. Chaywampis chay tukuy imasqa qhasi mana kajlla, wayrata jap'ikuylla. 
ECC.1.15	Imachus wist'u kajqa manaña cheqanchakuyta atinchu. Imachus mana tukuynin kajqa manaña yupakuyta atinchu.
ECC.1.16	Noqataj sonqoypi nerqani: Noqaqa may jina kasqayta yuyakuni, Jerusalempi noqamanta ñaupajta tukuy kajkunamanta nisqaqa aswan yachayniyoj kani; Noqaqa sonqoypi aswan yachayniyoj, yuyayniyojtaj kani. 
ECC.1.17	Tukuy sonqoywan yachakuni imachus yachay kasqanta. Chaymantaqa yachallanitaj imachus manakajlla kajkunata, qhasi sonseraslla kajkunatawan. Chay imasta yachanaqa wayratapis qhatiykachasunman jinalla. 
ECC.1.18	Cheqamanta ashkha imasta yachayqa, uj uma nanay jina. Pichus ima yachayta yapajqa, astawan llakiyta yapan.
ECC.2.1	Noqaqa sonqoypi nerqani: Kunanqa mayta kusikusaj; kay tukuy allin kajwan kusirikusaj, nispa. Chaypis qhasi mana kajllataj. 
ECC.2.2	Chaypacha nerqani: Aseyqa sonseralla; aychaj munaynimpis qhasi manakajlla kasqanta.
ECC.2.3	Yuyayniypi nerqani: Kay yachaypi kashaspaqa, kay aychayman vinollatapis ujyarichisaj ari, ajinamanta wampu kayniywan yachanaypaj, mayqenchus allin kasqanta kay pachapi runaspaj, chayllapi tukuypis kausashaspa yuyanankupaj.
ECC.2.4	Jatuchaj imasta sumajta ruwani; wasista ruwarakuni; uvas sach'asta wiñachikuni. 
ECC.2.5	Kanchasta, huertasta ruwakorqani, chaykunamantaj imaymana poqoj sach'asta churarqani. 
ECC.2.6	Yaku qochasta ruwakorqani, chaywan churasqay sach'asta qarpanaypaj. 
ECC.2.7	Qhari kamachista, jinataj warmi kamachistapis ranterqani, wakin kamachisniyrí kikin wasiypi nacerqanku. Tiyapullawarqataj ashkha wakasniy, ovejasniy ima, noqamanta ñaupajta Jerusalempi kajkunajmanta astawan. 
ECC.2.8	Chantaqa tantallarqanitaj ashkha qolqeta, qoritapis. Tiyapullawarqataj reyespa kapuynin, chay llajtaspa kapuynin ima. Tiyapullawarqataj takejkunasniy, qharispis warmispis, tukuy laya kusikuykunas, mana yupay atina warmispis.
ECC.2.9	Noqaqa tukuymanta patapi kani, Jerusalempi noqamanta aswan ñaupajta kajkunamanta nisqaqa. Chaywampis yachayneyqa manapuni pisiyarqachu. 
ECC.2.10	Ñawisniypa tukuy rikusqanta ruwarqani. Imaswanchus sonqoy kusikuyta munan, chaytapis ruwarqani. Tukuy llank'asqaywan mayta kusikorqani. Kay kusikuyneyqa chay ruwasqasniymanta t'inkaymin.
ECC.2.11	Chaymantaqa, tukuy imata makiyniywan ruwasqasniyta qhawarini, imaynamantachus chaykunata ruwasqasniytawan. Chaytaj karqa noqapajqa qhasi mana kajlla, wayra jap'ikuy jinalla, kay pachapi mana imapaj allinniyoj.
ECC.2.12	Chaymantaqa, ujtawan unancharqani yachaymanta, sonseralla kaymanta, wampu kaymantawan. Pipis imatañataj ruwanman uj reypa cuentanmanta yaykuspa, tukuy imapis ruwasqaña kajtinri? 
ECC.2.13	Noqataj rikuni wampu kayta yachay atipasqanta, imaynatachus k'anchayqa laqhata chinkachin, ajinata.
ECC.2.14	Yachayniyoj runaqa umampi ñawisniyoj, wampu runarí laqhayajpi purin. Chanta repararqani, chay tukuy imasqa tukuypaj uj rejlla kanqa. 
ECC.2.15	Chaymanta sonqoypi nerqani: Imachus wampu runapajqa kanqa, jinallataj noqapajpis. Jina kajtenqa ima allintaj yachayniyoj kasqayri? Chaypis qhasi manakajllataj. 
ECC.2.16	Ni yachayniyojmanta, nitaj wampumantapis wiñaypaj yuyarikunaqa kanchu. Qhepa p'unchaykunamanqa tukuy imas qonqasqa kanqa, ajinallatataj yachayniyojpis wampu runapis wañuraponqanku.
ECC.2.17	Chayrayku, kay pachapi kausayniywanqa mayta amichikorqani; tukuy ruwasqasniypis qhasi mana kajlla, wayra jap'ikuy jinalla. 
ECC.2.18	Jinallataj kay pachapi may sayk'uywan tukuy ima ruwasqasniywan mayta amichikorqani. Chaykunata saqenay tiyan pi runaschus noqamanta qhepaman kanqanku chaykunaman. 
ECC.2.19	Pitaj yachanman, yachayniyojchus, chayri wampuchus kanantari, may sayk'uywan tukuy ima ruwasqasniytapis jap'ikapunantari? Chay tukuyta kay pachapi may yachayniywan ruwarqani. Chaykunapis qhasi mana kajllataj.
ECC.2.20	Chay tukuy imasta kay pachapi may sayk'uywan, yachayniywantaj ruwasqasniymanta sonqoyqa q'asallapuni. 
ECC.2.21	Runaqa chay jina yachaywan, sumajta rejsispa, sumaj yuyaywantaj ruwasqantaj pichus mana imatapis ruwajman saqenanqa manapuni allinchu. Chaypis qhasi manakajllataj, jatun pantaytaj.
ECC.2.22	Chayrayku runaqa, imatataj tarin chay jinatapuni kay pachapi llank'asqanmanta, phutikusqanmantatajri. 
ECC.2.23	Tukuy kausaynimpi llakiyllapuni, ima ruwasqasnimpis phutiylla, tukuy tutantin yuyaynenqa chayllapipuniy uyashan. Chaypis khasi manakajllataj. 
ECC.2.24	Runapajqa chay tukuy imasmanta astawanqa allimpuni mikhunan, ujyanan, tukuy ruwasqanwan kusikunan. Chay tukuyta noqaqa yachallanitaj Diosmanta jamusqanta. 
ECC.2.25	Mana pay jina ruwajtenqa pitaj mikhunman, pitaj kusikunmanri? 
ECC.2.26	Diosqa pichus payta kusichejman yachayta qon. Jinallataj rejsiyta, kusikuytawan. Juchasapamanri Diosqa saqellan tukuy imasta tantajta, qhapajyajtapis, pichus Diosta kusichejman qonampaj. Chaypis qhasi mana kajlla, wayra jap'ikuy jinallataj.
ECC.3.1	Kay pachapeqa tukuy imapis tiempoyojlla. Kay jallp'a patapi tukuy ima ruwaypis horayojlla:
ECC.3.2	Uj tiempoqa nacenapaj,
ECC.3.2	uj tiempotaj wañunapaj.
ECC.3.2	Uj tiempoqa tarpunapaj,
ECC.3.2	uj tiempotaj tarpusqata oqharinapaj.
ECC.3.3	Uj tiempoqa wañuchinapaj,
ECC.3.3	uj tiempotaj jampinapaj.
ECC.3.3	Uj tiempoqa thuñinapaj,
ECC.3.3	uj tiempotaj wasichanapaj.
ECC.3.4	Uj tiempoqa waqanapaj,
ECC.3.4	uj tiempotaj asinapaj.
ECC.3.4	Uj tiempoqa llakikunapaj,
ECC.3.4	uj tiempotaj tusunapaj.
ECC.3.5	Uj tiempoqa rumista choqanapaj,
ECC.3.5	uj tiempotaj rumista tantanapaj.
ECC.3.5	Uj tiempoqa ojllanapaj,
ECC.3.5	uj tiempotaj t'aqanakunapaj.
ECC.3.6	Uj tiempoqa mask'anapaj,
ECC.3.6	uj tiempotaj chinkachinapaj.
ECC.3.6	Uj tiempoqa waqaychanapaj,
ECC.3.6	uj tiempotaj wijch'unapaj.
ECC.3.7	Uj tiempoqa llik'inapaj,
ECC.3.7	uj tiempotaj siranapaj.
ECC.3.7	Uj tiempoqa ch'inyanapaj,
ECC.3.7	uj tiempotaj parlanapaj.
ECC.3.8	Uj tiempoqa munakunapaj,
ECC.3.8	uj tiempotaj chejninapaj.
ECC.3.8	Uj tiempoqa maqanakunapaj,
ECC.3.8	uj tiempotaj allimpi kausanapaj.
ECC.3.9	Runaqa ima allintataj orqhon chay jinatapuni imastapis ruwaspari? 
ECC.3.10	Noqaqa yachani, chay ruwanasta Diospuni runasman qosqanta, chay imasta ruwanankupaj. 
ECC.3.11	Diosqa tukuy imata tiempompi k'achituta ruwarqa. Payllataj runaj sonqonman wiñay kasqanta churarqa, qallariymantapacha Diospa ruwasqasninta allinta yachanampaj; chaywampis runaqa manapuni yachayta atinchu imaynamantachus kashasqankuta.
ECC.3.12	Noqaj unanchasqayman jina, runapaj aswan allin kanman kusikunan, kausaynimpitaj aswan allin imasta ruwanan. 
ECC.3.13	Ajinallatataj Diosqa tukuy runasman qon mikhunankuta, ujyanankuta, tukuy ima allin ruwasqankupitaj kusikunankuta. 
ECC.3.14	Chanta yachallanitaj, Diospa tukuy ima ruwasqasnenqa wiñaypajpuni kasqanta. Chay ruwasqasninmanqa mana yapanqachu, nitaj pisiyachenqachu. Chay imasta Diosqa ruwan runas paypa ñaupaqempi manchachikuywan kanankupaj. 
ECC.3.15	Mana imapis kanchu kay ruwasqasmanta ñaupajtaña kajqa. Nitaj kanqañachu imaschus karqañapuni chaymanta. Imaschus kashan chaypis karqapuni. Imaschus ñaupajta karqa chayta Diosqa rikhurichin.
ECC.3.16	Kay pachapi rikuni, cheqan imasta ruwaykunamantaqa millay ruwaykunalla tiyasqanta. Imapis cheqan kananmantaqa sajra kajlla tiyan. 
ECC.3.17	Chaypacha sonqoypi nerqani: Cheqan runatawan, juchasapa runatawanqa Dioslla cheqanchanqa; imaraykuchus chaypeqa tukuy ima munanapis tiempoyojlla, jinallataj ruwanapis.
ECC.3.18	Sonqoypi nerqani: Runaj kausayninmanta Diosqa runasta purisqankuwan probashan, ajinamanta reparakunankupaj paykunaqa uywas jinalla kasqankuta. 
ECC.3.19	Runaswan uywaswanqa uj rejllapuni rinku: Uywas wañunku, runaspis wañullankutaj, jinallataj samayninkupis iskayninkojta uj rejlla. Runasqa mana uywasmanta astawanchu. Chay tukuy imasqa qhasi manakajlla. 
ECC.3.20	Tukuyninku kikillanmantaj rinku: jallp'amanta ruwasqa kasqankurayku, jallp'allamantaj tukonqanku. 
ECC.3.21	Pitaj yachanman runaspa almanqa janaj pachaman wicharisqanta, uywaspatataj ukhu pachaman yaykusqantari? 
ECC.3.22	Chaynejta noqaqa yachani, runapajqa aswan allin llank'asqampi kusikunan, imaraykuchus paypataqa chaypuni ruwaynin. Mana pipis paymanqa rikuchinmanchu wañojtin imaschus kanantaqa.
ECC.4.1	Noqa rikuni kay pachapi runasqa tukuy sajra imasta ruwasqankuta. Wajcha runaspa waqasqankuta, mana pipis sonqochaykurej kanchu. Enemigosninkoqa manchayta ñak'arichinku, ni pipis paykunaman sayakoj kanchu sonqochaykurinampaj. 
ECC.4.2	Chayrayku noqaqa yuyani wañupojkunaqa aswan kusisqas kasqankuta, kausashajkunamanta nisqaqa. 
ECC.4.3	Noqaqa yuyani manaraj nacejkunaqa aswan kusisqaraj kasqankuta, chay iskaymanta nisqaqa. Paykunaqa mana rikunkurajchu ima sajra imastachus kay pachapi ruwasqankuta.
ECC.4.4	Chanta reparallanitaj, tukuy ima ruwaykuna, sumajta imastapis ruwasqasqa runasta munapayayman pusan, ajinamanta runa masisninkuta chejnikunampaj. Chaypis qhasi mana kajllataj wayra jap'ikuy jinalla.
ECC.4.5	Qhella wampu runaqa makisninta simp'aykukuspalla chukun, pay kikimpa aychallantataj mikhukun. 
ECC.4.6	Noqaqa nini, uj chhikan samarinaqa aswan allimpuni kasqanta, iskay laya llakiywan kanamanta nisqaqa, chayqa wayra jap'ikuy jinalla.
ECC.4.7	Ujninman qhawarispataj rikullanitaj, chay imasqa kay pachapi qhasi mana kajlla kasqanta. 
ECC.4.8	Uj sapan kaj runaqa mana yanapayniyoj, ni jayk'aj samarikunchu ima ruwaymantapis, qhapajyayninta qhawaspallapuni mana sayk'unchu, nitaj tapurikunchu: Pipajtaj kay jinata llank'ashaniri, almayta allin imasmanta ch'aukiyaspari?, nispallapis. Chaypis qhasi mana kajlla, qhasi mana kajpajtaj llank'arqa.
ECC.4.9	Aswan walej iskay ukhu kayqa sapalla kanamanta nisqaqa; imaraykuchus aswan yapasqata iskayninkumantaqa qolqeta jap'iyta atinku. 
ECC.4.10	Sichus ujnin urman chayqa, ujnin kaj aysarin. Sichus ujqa sapallan kashaspa urman chayqa, mana pipis aysarejqa kanmanchu. 
ECC.4.11	Jinallataj iskay ukhu puñunkuman chayqa, purajmanta q'oñichinakuyta atinku. Pipis sapallan puñunman chayqa, mana q'oñichakuyta atinchu. 
ECC.4.12	Pipis uj runallataqa atipanman, iskay ukhutarí mana atipayta atinmanchu. Jinallataj uj ch'ankullaqa kinsa q'aytumanta ruwasqaqa mana p'itikullanmanchu.
ECC.4.13	Aswan allenqa uj wajcha waynaqa yachayniyoj kanan, uj wampu machu rey manaña yuyaychasqatapis jap'ikunchu chaymanta nisqaqa. 
ECC.4.14	Waynaqa kamachinampaj carcelmanta llojsimorqa, chaywampis kamachinampeqa khuyay wajcha nacerqa. 
ECC.4.15	Kay pachapi noqaqa rikorqani, reypa cuentanmanta yaykoj wajcha waynawan tukuy runas purishajta. 
ECC.4.16	Chay runatataj ashkha mana yupay atina runas qhaterqanku, chaywampis qhepamanqa paywan amichikonqanku, qhepa mitaspis manaña paytaqa kasuta ruwanqankuchu. Chaypis qhasi manakajllataj, wayra jap'ikuy jinalla.
ECC.5.1	Diospa wasinman rispaqa as allinta puriy; astawan qayllakuy sumajta uyarinaykipaj, wampu runas jina uywa ñak'asqata jaywanaykimanta nisqaqa. Chaykunaqa mana yachankuchu mana allin kajta ruwashasqankuta.
ECC.5.2	Ama simiykeqa imatapis parlallachunchu, nitaj sonqoykipis Diospa ñaupaqempi imatapis ruwasaj nichunchu. Diosqa janaj pachapi kashan, qantaj kay jallp'a patallapi kashanki. Chayrayku imatapis pisillata parlay. 
ECC.5.3	Anchata imaspipis yuyajtin mosqoy jamun, jinallataj ashkhata parlaypi pantayqa tiyan.
ECC.5.4	Imatachus Diosman nisqaykitaqa junt'aypuni, imaraykuchus wampusqa mana payta kusichinkuchu. Junt'aypuni imatachus nisqaykitaqa. 
ECC.5.5	Chaynejta, mana junt'anapajqa mana imatapis ruwasaj ninachu.
ECC.5.6	Ama saqeychu simiyki juchallichisunanta, ama imatapis Diospa kachamusqan angelpa ñaupaqempi pantani niychu. Imajtintaj qanqa Diosta chay parlasqaykiwanqa phiñachiwajri, ruwasqasniykitataj Dioswan chinkachichiwajri? 
ECC.5.7	Maypichus chay jina mosqoykuna tiyan chaypeqa, qhasi mana kaj imaspis tiyallantaj, jinallataj ashkha palabraspis tiyallantaj, chaynejta qanqa Diosta manchachikuypuni.
ECC.5.8	Sichus may naciompi wajchasta ñak'arichejta rikunki, cheqan kajtapis mana kajman tukuchejta, jinallataj cheqanchaypis mana kajtenqa, ama chaykunamanta mancharikunkichu. Paytaqa uj kuraj kaj qhawamushan, paytataj uj aswan kuraj kajñataj qhawamushan, paytapis aswan kuraj kaj patamanta qhawamushallantaj. 
ECC.5.9	Chaywampis, jallp'aqa tukuypaj allin, reypis jallp'allamantataj kausan.
ECC.5.10	Pichus qolqeta munakojqa astawan munallampuni. Pichus kapuykunata munakojqa ni ima allinkunata orqhonchu. Chaypis qhasi mana kajllataj. 
ECC.5.11	Astawan qhapajyajtenqa, aswan mikhojkuna tiyan. Ima allintaj dueñopaj kanqa, chay tukuy kapuynin qhawarinallampaj kajtinri? 
ECC.5.12	Llank'aj runaqa, pisitapis ashkhatapis mikhuspa, sumaj misk'ejta puñukun. Qhapaj runatarí, kapuynin mana allinta puñojllatapis saqenchu.
ECC.5.13	Kay pachapi uj imata ancha llakiyta rikuni: Qhapajkunaqa kapuyninta mana allinnillankupaj waqaychasqankuta. 
ECC.5.14	Chay imastaqa mana allin imasllapi tukuchinku, wawasninkupajtaj manaña imapis kanchu. 
ECC.5.15	Imaynatachus mamampa wijsanmanta q'alalla llojserqa, ajinallatataj q'alalla kutiponqa mana imayoj. Llank'asqanmantaqa mana imatapis apanqachu, imaynachus nacerqa kikillantaj chinkaponqa. 
ECC.5.16	Kayqa manapuni allinchu, imaynatachus kay pachaman jamorqa kikillantataj kutipunanqa, jina kajtenqa imapajtaj chay jinatapuni qhasi mana kajta llank'arqari? 
ECC.5.17	Chay jawa runaqa tukuy kausaynimpi laqhapi jinalla mikhonqa pata patallata purispa, llakiywan mana imayojtaj.
ECC.5.18	Chayta rikuspa noqaqa nini, allimpuni runapajqa mikhunan, ujyanan, tukuy imata kay pachapi, sayk'uywan ruwasqasninwan kusikunan, imastachus chay pisi kausayta Dios qosqampi, chaymin chayaqenchejqa. 
ECC.5.19	Ajinallataj Diosqa pi runamampis qhapajyayta, allin imastawan qon, chaywan kusikunampaj, llank'asqanmanta mikhunampaj, imachus paypaj kajta kusiywan jap'inampaj. Kayqa Diosmantapuni jamun. 
ECC.5.20	Dios chay jinatapuni kusichisqanrayku runaqa mana anchata kausayninmanta dakunchu.
ECC.6.1+ECC.6.2	Kay pachapi uj imata mana allin imata rikullanitaj, chayqa runas ukhupi kallampuni: Diosqa runasman qon qhapajyayta, tukuy imasta, allimpi qhawasqa kananta, imastachus munasqanta ima. Chay tukuywampis Diosqa mana saqenchu, chaykunawan kusikunanta, manachayqa waj runasraj chay kapuyninwan kusikunku. Chayqa jatun llakiy, qhasi mana kajtaj. 
ECC.6.3	Runaqa pachaj wawasniyojpis kachun, unaytapis kausachun, unay watasniyojpis kachun; sichus allin imaswan mana sajsakorqachu, nitaj allimpichu p'ampasqa karqa chayqa. Noqaqa nini, uj sullusqaraj paymanta nisqaqa aswan allin kasqanta. 
ECC.6.4	Chay wawaqa qhasi mana kajta nacen, laqhayajmantaj ripun chayqa, sutenqa laqhayaywan tapasqa kashan. 
ECC.6.5	Chantapis payqa mana intita rikunchu, nitaj yachallampischu. Chay tukuywan payqa sumajta samarikun, chay runamanta nisqaqa. 
ECC.6.6	Sichus chay wawaqa iskay waranqa watasta kausanman karqa, tukuy imas kajwan mana kusikuspalla chayqa. Chay tukuywampis manachu tukuyninku rinku chay kikin cheqallanmantaj?
ECC.6.7	Tukuy ima llank'asqan runajtaqa mikhunallampaj, chaywampis manapuni sonqo junt'asqachu kayta atinchu. 
ECC.6.8	Yachayniyojkunajta imasnintaj tiyan, wampu runajmanta nisqari? Wajcha runajta imasnintaj tiyapun, wakin runaspa chaupimpi allinta puriyta yachasqanmantari?
ECC.6.9	Rikunapuni aswan allin, qhasi manakajta imatapis rikuy rikuyta yuyananmanta nisqaqa. Chaypis qhasi manakajllataj wayra jap'ikuy jinalla. 
ECC.6.10	Yachakusqan imaschus kunan kajqa ñaupajtaña sutichasqa karqa, yachakuntaj imachus runa kasqan. Chayrayku paymanta atiyniyojwanqa mana pipis siminakuyta atinmanchu. 
ECC.6.11	Cheqamanta ashkha palabrasqa qhasi mana kaj palabrasta rikhurichin. Chaywantaj mana imapis tarikunchu. 
ECC.6.12	Cheqamanta mana pipis yachanchu, chay tukuy kausaynimpi runapajqa imaschus allin kananta, imaraykuchus chay tukuy qhasi mana kaj ruwasqanqa llanthu jinalla chinkarin. Pitaj runaman willanqa kay pachapi kashaspa wañupojtin qhepaman imachus kanantari?
ECC.7.1	Mentasqa kana aswan allin, sumaj q'apashaj jawinasmanta nisqaqa.
ECC.7.1	Wañupuna p'unchay aswan allin,
ECC.7.1	nacekuna p'unchaymanta nisqaqa.
ECC.7.2	Llakiy wasiman reyqa aswan allin,
ECC.7.2	kusiy wasiman rinamanta nisqaqa.
ECC.7.2	Runaspa tukukuynenqa wañuypuni,
ECC.7.2	Pichus kausajqa chayta unanchachun.
ECC.7.3	Aswan allinmin waqayqa, asinamanta nisqaqa.
ECC.7.3	Llakisqa uya kayqa sonqota allinchan.
ECC.7.4	Yachayniyojpa sonqonqa wañuy wasipi yuyashan,
ECC.7.4	wampu runarí may wasipichus kusikuy kashan chayllapi yuyan.
ECC.7.5	Aswan allinmin yachayniyoj runaj k'amisqanta uyareyqa,
ECC.7.5	wampu runaspa alabasqasninkuta uyarinamanta nisqaqa.
ECC.7.6	Wampu runaspa asisqasninkoqa rijch'akun,
ECC.7.6	q'oncha ukhupi t'una khishkas t'ojyarasqankuman.
ECC.7.6	Chaypis qhasi mana kajllataj.
ECC.7.7	Cheqamanta sajra ruwaykunaqa yachayniyojta wampuykachachin;
ECC.7.7	lluk'iykunataj sonqonta waj jinayachin.
ECC.7.8	Ima kajtapis allimpuni tukuchinaqa,
ECC.7.8	qallarinallamanta nisqaqa.
ECC.7.8	Llamp'u sonqo kayqa aswan allin,
ECC.7.8	phiña sonqo kanamanta nisqaqa.
ECC.7.9	Ama imamantapis phiñakullaychu; phiñakoyqa wampu runasllapaj allin.
ECC.7.10	Ama imamantapis tapukuychu, imajtinchus ñaupa tiemposqa, kay tiemposmanta nisqaqa aswan allin kasqanta. Chay tapoyqa mana yachayniyojpatachu.
ECC.7.11	Yachayqa manchay sumajpuni uj chayaqe jina, kay pachapi tiyakoj runaspaj. 
ECC.7.12	Yachaywan qolqewanqa jark'akuna escudo jina kanku. Yachayri, astawanraj kausachin pichus yachayta taripajta.
ECC.7.13	Diospa ruwasqasninta allinta qhawariy: Diospa wist'uyachisqantaqa pitaj cheqanyachinmanri? 
ECC.7.14	Allin p'unchaypeqa allin kajwan kusikuy; mana allin risojtenqa, sumajta unanchakuy. Chay allin kajta mana allin kajtapis Diospuni ruwan, runa qhepaman imaschus kananta ama yachanampaj.
ECC.7.15	Chay tukuy imasta kay qhasi mana kaj kausayniypi rikuni. Allin kajta ruwaj runas wañunku allinta ruwashaspa. Sajra runastajrí, chay jina sajrata ruwayninkuwan unaytaraj kausanku.
ECC.7.16	Amapuni yuyakuychu cheqan runa kasqaykita, amataj
ECC.7.16	ancha yachayniyojmampis tukuychu.
ECC.7.16	Imapajtaj qhasi mana kajta mauk'akunkiri?
ECC.7.17	Ama ancha sajra runaqa kaychu,
ECC.7.17	nitaj wampupis kaychu.
ECC.7.17	Imapajtaj manaraj tiempompi wañuyta munankiri?
ECC.7.18	Allimpuni kay imasta jap'ikunaykeqa,
ECC.7.18	chay imasmanta mana kacharikunaykipis.
ECC.7.18	Pichus Diosta manchachikuspa kasukojtaqa,
ECC.7.18	tukuy imapi allimpuni renqa.
ECC.7.19	Yachayqa yachayniyoj runata astawan kallpachan,
ECC.7.19	uj llajtapi chunka kamachejkunamanta astawanraj.
ECC.7.20	Chaywampis kay jallp'a patapeqa mana uj runallapis cheqan runaqa kanchu, nitaj mana jayk'aj juchallikuspa cheqantapuni ruwaj kanchu.
ECC.7.21	Ama runaspa tukuy ima nisqankutapis uyariychu. Ajinamanta contraykita kamachiykej parlasqantapis mana uyarinkichu. 
ECC.7.22	Qampis sonqoykipi yachanki, mashkha kusistachus waj runaspa contranta parlasqaykita.
ECC.7.23	Kay tukuy imasta noqaqa yachaywan unancharqani, yachayniyoj kasaj nispa, yachaytaj noqamanta karunchakuwan. 
ECC.7.24	Tukuy ima kajpis noqamanta karupi kashan. Mana yachanapaj jina, mana pipis yachallanmanchu.
ECC.7.25	Ujtawan noqapi yachayta mask'aj churakorqani, chay yachayta allinta qhawariyta, unanchaytataj imaynamantachus chay tukuy imas kasqankuta. Chaypi yacharqani sajra ruwayqa sonsera kasqanta, pantakunataj qhasi mana kajlla kasqanta.
ECC.7.26	Noqa rikuni warmeqa wañuymantapis aswan mana allin kasqanta: Uj warmej sonqonta uj lazo jina, ch'ipa jinataj, makisnimpis jap'ispa mana kacharinchu. Diosta munakoj runaqa chay warmimanta ayqekonqa; uj juchasapa runarí chay warmiwampuni jap'ichikonqa.
ECC.7.27+ECC.7.28	Kay imasmanta imachus kasqankuta yachanaypaj noqa willajqa, kay imasta tarini: Imatachus allinta mask'asqayta manarajpuni tarinichu. Waranqa qharismanta uj runallata allin kajta tarini. Allin kaj warmitarí tukuy warmis ukhumanta mana ujllatapis allin kajtaqa tarinichu. 
ECC.7.29	Kayllata tarini: Diosqa runata cheqanta, allin kajta ruwanampaj ruwasqa; chaywampis runasqa ashkha mana allin imasta mask'anqanku.
ECC.8.1	Pitaj yachayniyoj runa jinari? Tukuy imaspis imatachus niyta munasqanta pitaj pay jina yachanmanri? Uj runaj uyantaqa yachaynin k'ancharin. Phiña uyatapis k'achaman tukuchin.
ECC.8.2	Noqaqa yuyaychayki reypa kamachisqanta kasunaykitapuni, Diosman jurasqaykitawan. 
ECC.8.3	Ama ancha apurasqata reypa ñaupaqenmanta llojsiychu, amataj ima sajratapis ruwaspa pallaypunichu; imaraykuchus payqa imatachá munasqanta ruwasonqa. 
ECC.8.4	Reypa kamachisqanqa kasunapajpuni; mana pipis niyta atinchu, imatá kayta ruwankiri?, nispallapis.
ECC.8.5	Pichus chay kamachisqasta kasukojqa mana ima sajratapis rikonqachu. Yachayniyoj runaqa allinta sonqompi yachan, mayk'ajchus imaynachus kanantapis. 
ECC.8.6	Imastachus munasqaykita ruwanaykipaj tanteanaykipajwanqa tiyan tiempo; imaraykuchus runaj sajra ruwaynenqa ancha jatumpuni. 
ECC.8.7	Mana yachanchu imaschus qhepaman jamunanta, nitaj pipis chay imas kananmanta willaykurej kanchu.
ECC.8.8	Mana pi runapis kausayninta jap'inampaj atiyniyojchu, nitaj pipis wañuyta atipaj kanchu, mana imapis kanchu wañuywan maqanakunapajqa. Chay sajra runataqa manapuni chay sajra ruwasqanqa wañuymanta qhechonqachu.
ECC.8.9	Chay tukuy imasta yacharqani, kay pachapi imaschus ruwakun chaykunata tukuy sonqoywan allinta unanchaspa. Mayk'ajpis runaqa, runa masinta kamachin, paypa mana allinnillampajtaj.
ECC.8.10	Chanta rikullanitaj, uj juchasapa runata tukuy runas sumajta p'ampaykushajta. May llajtapichus cheqanta ruwaj runas Dioswan tinkukuna cheqaman sapa kuti rejkunatatajri, chay llajta ukhupeqa mana yuyarikullankupischu. Chaypis noqapajqa qhasi mana kajllataj. 
ECC.8.11	Juchasapa runas mana usqhayta jasut'isqa kajtinkoqa runaspa sonqosninku astawan sajra ruwayman qokunku. 
ECC.8.12	Juchasapasqa pachaj kutitapis juchasta ruwashaspa, aswan unaytaraj kausanku. Chaywampis noqaqa yachani, pischus Diospa ñaupaqempi k'achata kausakunku, Diosta manchachikuspa chaykunata allimpuni rinanta. 
ECC.8.13	Jinallataj juchasapastapis sajra kajta ruwasqankurayku mana allin rinanta, kausayninkoqa llanthu jinalla chinkarinanta; Diosta mana manchachikusqankurayku. 
ECC.8.14	Chaywampis kay jallp'a patapeqa mana allinkunasraj tiyan: Cheqanta ruway k'acha runasta mana allinchu rin, sajra juchastapis ruwankuman karqa jina. Juchasapa runasmantaj cheqantapis ruwankuman jina allin rin. Chayta noqaqa nini qhasi mana kajllataj kasqanta.
ECC.8.15	Chayrayku, noqaqa nini kusikoyqa sumaj kasqanta. Runapajqa kay pachapi mana imapis allin kajqa kanchu, mana chayqa mikhunan ujyanan, kusikunan imalla, imaraykuchus runapajqa chay imaslla qhepakun tukuy ruwasqanmanta kay pachapi Dios kausayta qonankama.
ECC.8.16	Kay pachapi imaschus, imaynatajchus kashan chaykunamanta tukuy sonqo yachaj churakorqani. Chay imaspi tuta p'unchay yuyajtenqa mana puñuypis jap'ikunchu. 
ECC.8.17	Diospa tukuy ima ruwasqasninta rikuni. Runaqa mana yachanchu Diosqa imaynamantachus chay imasta kay pachapi ruwasqasninta. May jinata mask'ashaspapis runaqa manapuni tariyta atinchu. Yachayniyoj runaqa nichumpis kay imasta tarini, nispa; chaywampis manapuni kay imastaqa tariyta atinchu.
ECC.9.1	Cheqamanta kay imasta noqaqa tukuy sonqo yachaj churakuni sut'inchanapaj, cheqan runaswan, yachayniyojkunawan, tukuy ruwasqasninkupis Diospa makimpi kasqankuta. Munakuymanta chejninakuymantawan runasqa, mana yachankuchu imaynachus kasqanta ñawisninkupi kashajtimpis. 
ECC.9.2	Kay tukuy imasqa uj rejllapuni tukuypajpis: Cheqan runaspaj, juchasapa runaspaj; k'acha runaspaj, llimphu runaspaj, mana llimphu runaspajpis; uywa wañuchisqasta jaywajpaj, mana jaywajpajpis, k'acha kajpaj, juchachakoj kajpajpis; juraj kajpaj mana jurayta munajpajpis.
ECC.9.3	Kay pachapi tukuy ima ruwakojkunamantaqa, kaylla mana allinchu uj ima kajpis tukuypaj uj rejlla. Kikillantaj tukuy runaj sonqompi, kay pachapi kausanankamaqa, tukuy sajra kajwan, wampuyaywantaj junt'a kashan. Chay qhepamantaj wañuranku.
ECC.9.4	Chay tukuywampis kausashajkunapajqa uj imata ruwanampaj suyaynin kanraj. Uj kausashaj alqoraj aswan allin, uj wañusqa leonmantaqa. 
ECC.9.5	Kausashajkunaqa wañunankuta yachakunku; wañusqasrí mana imatapis yachankuchu, manataj imatapis tarinkuñachu, imaraykuchus paykunaqa qonqapunku. 
ECC.9.6	Tukukapullantaj munakuyninku, chejninakuyninku, tukuy ima munapayayninku ima. Jinamanta kay pachapeqa manaña imatapis ruwaysikonqankuñachu.
ECC.9.7	Chayrayku qanqa riy, kusiywan t'antaykita mikhuy, vinoykitapis tukuy sonqo ujyarikuy; imaraykuchus ruwasqasniykiwanqa Dios mayta kusikun. 
ECC.9.8	Tukuy tiempopi yuraj p'achasllatapuni churakuy, umaykiman k'acha q'apaj jawinawan jawiykuypuni. 
ECC.9.9	Qanqa kausayniykipi kusikuy munakusqayki warmiykiwan kay pachapi qhasi kausayniykipi sapa p'unchay Dios kausayta qosusqanman jina. Kayllamin kay pacha kausayniykipi chay aqeykeqa, samay sik'ikuyta llank'aspa kausanaykikamaqa. 
ECC.9.10	Imaschus ruwanaykipaj jina chaykunata, kallpaykiman jina ruway; imaraykuchus wañuspa maymanchus rinki chaypeqa manaña ima ruwanapis kanchu, ni yuyanapis, ni yachana, nitaj yachaypis.
ECC.9.11	Kay pachapi ujtawan qhawarispa rikorqani, mana usqhayta correjkunajtachu atipayqa, maqanakupis mana kallpayojkunajtachu, qhepajyaypis mana k'uchi kajkunajtachu, nitaj allin yachachisqaspis allimpi jap'isqachu. Manachayqa tiempo chayamojtinkama kay imasqa tukuyman chayan. 
ECC.9.12	Runaqa kikin tiempontapis mana rejsinchu; imaynatachus challwasqa ch'ipapi ch'ipaykuchikunku; imaynatachus phawajkunaqa tojllaman urmanku, ajinata runaqa mana suyaspalla ch'ipaykuchikun, kaymanta jinalla chay tiempowan jap'ichikuytawan.
ECC.9.13	Chanta rikullanitaj kay pachapi yachayqa manchay jatun kasqanta: 
ECC.9.14	Uj juch'uy llajta pisi runasniyoj; chay llajtaj contranta jamun uj atiyniyoj rey, chaytaj chay juch'uy llajtataqa tukuy atiyninwan muyuykun jark'achinasta sayarichispa. 
ECC.9.15	Chay juch'uy llajtapi uj yachayniyoj wajcha runa tiyakun, chaytaj chay llajtataqa yachayninwan salvan; chay wajcha runamantaqa mana pipis yuyarikorqachu.
ECC.9.16	Chanta noqaqa nerqani: Yachayniyoj kana aswan allin kallpayoj kanamantaqa; chaywampis wajcha runaj yachaynenqa qhesachasqapuni, palabrasnintaj mana kasu ruwasqachu.
ECC.9.17	Yachayniyojpa llamp'u palabrasnenqa sumaj uyarisqa, wampu runaspa reynimpa qhaparisqanmanta nisqaqa. 
ECC.9.18	Maqanakupaj armasmanta nisqaqa, yachaypuni aswan allin. Uj pantaylla ashkha allin imasta t'unaykun.
ECC.10.1	Wañusqa ch'uspi sumaj q'apashaj jawinasta asnaykuchin. Ajinata uj chhika sonsera ruwayqa yachayniyojta, allimpaj qhawasqa kajtawan, mana allinman churan.
ECC.10.2	Yachayniyoj runaj yachaynenqa pañampi rishan.
ECC.10.2	uj wampu juchasapa runaj yachaynintaj lloq'epi kashan.
ECC.10.3	Chay ñanta rej jina wampu runaqa,
ECC.10.3	mana yachanchu imatachus parlashasqanta.
ECC.10.3	Chay runaqa pitapis wampu kasqallanta nin.
ECC.10.4	Sichus uj rey qampa contraykita phiñarikun chayqa,
ECC.10.4	maypichus llank'ashanki chayta ama saqeychu.
ECC.10.4	K'acha sonqo kayqa jatuchaj phiñakuykunasta thasnun.
ECC.10.5	Kay pachapi uj mana allin kajta rikuni; chayqa kamachejkunamanta jamun: 
ECC.10.6	Uj wampu runataqa uj sumaj kamachejmanta churanku; aswan allin kaj runastajrí pisi kamachejmanta churasqas kanku. 
ECC.10.7	Noqaqa rikuni kamachi runas caballospi purishajta; reyestataj, kamachispis kankuman jina, chakipi purishajta.
ECC.10.8	Uj runa jallp'api jusk'uta allajqa,
ECC.10.8	chayllamantaj urmaykun.
ECC.10.8	Perqasta urmachejtaqa,
ECC.10.8	katari khanenqa.
ECC.10.9	Rumista ch'eqojqa,
ECC.10.9	chay rumisllawantaj k'utuykuchikun.
ECC.10.9	Llant'ata ch'ejtajqa,
ECC.10.9	chakinta takaykukuyta atin.
ECC.10.10	Uj hacha muthuyajtenqa,
ECC.10.10	manaña afilayta atikunchu.
ECC.10.10	Chay tukuy imasta ruwanapajqa,
ECC.10.10	yachaypuni aswan allenqa.
ECC.10.11	Sichus uj runata katari khanin,
ECC.10.11	manaraj allinta jap'ishajtin chayqa,
ECC.10.11	mana imapajpis allinchu katarita jap'inaqa.
ECC.10.12	Yachajniyoj runaj palabrasnenqa k'achapuni.
ECC.10.12	Wampu runaspa palabrasninrí, mana allinchu,
ECC.10.12	manachayqa payllatataj urmachin.
ECC.10.13	Qhasi mana kaj sonserasllata parlayta qallarin.
ECC.10.13	Chay palabrasnimpa tukukuynenqa aswan sonseras.
ECC.10.14	Wampu runaqa astawan palabrasta yapan;
ECC.10.14	mana pipis yachanchu qhepaman imaschus jamunanta.
ECC.10.14	Pitaj payman willanqa, paymanta qhepaman imaschus kanantari?
ECC.10.15	Wampu runaqa llank'aspa sayk'un,
ECC.10.15	llajtanman rej ñanllatapis mana rejsinchu.
ECC.10.16	Ay, jallp'a imanankichus, reyniykeqa uj yoqhallalla kajtin.
ECC.10.16	Kurajkunasniykipis jatun mikhuykunasllata mikhuspa sut'iyanku.
ECC.10.17	Jallp'a, kusikuyniyojmin kanki, reyniyki sumaj runaspa wawan kajtin. Kurajkunasniyki maychus tiempompi mikhojtin,
ECC.10.17	kallpayoj kanampaj mikhojtinku, manataj ujyanallankupajchu.
ECC.10.18	Qhella runa kasqanrayku wasi techonqa urmaykun;
ECC.10.18	qhella llauch'i makiyoj kasqanrayku, parapis
ECC.10.18	wasi ukhuman sut'uran.
ECC.10.19	Kusikunankupaj jatuchaj mikhuykunata ruwanku,
ECC.10.19	vinotaj paykunata kusichin, qolqetaj tukuy imapaj.
ECC.10.20	Ama yuyaynillaykipipis reypajqa sajrata rimaychu,
ECC.10.20	nitaj wasiyki ukhupi qhapaj runapajpis sajrata rimaychu;
ECC.10.20	imaraykuchus chay pataspi phawaykachashanku p'isqos,
ECC.10.20	chay parlasqaykita willaykamonqanku.
ECC.11.1	T'antaykita yaku pataman qhallaykuy,
ECC.11.1	chay qhepamantaj tarikapullankitaj.
ECC.11.2	Qanchisman chayri pusajman p'akiray;
ECC.11.2	imaraykuchus mana yachankichu ima sajrachus chay
ECC.11.2	jallp'a pataman jamunanta.
ECC.11.3	Sichus para yaku phuyus rikhurimunku chayqa,
ECC.11.3	paraqa jallp'a pataman urmamonqapuni.
ECC.11.3	Sichus uj sach'a pataman, chayri uraman urman chayqa,
ECC.11.3	urmasqan pachampi qhepakun.
ECC.11.4	Wayrata qhawajqa, mana tarpunchu,
ECC.11.4	Phuyusta qhawajpis mana cosechanchu.
ECC.11.5	Ajinata qanqa mana rejsinkichu maynintachus wayra risqanta, nillataj yachankichu uj warmej wijsampi imaynatachus uj wawa wiñasqanta; kikillantataj qanqa mana yachankichu Diospa ruwasqasninmanta; paypuni tukuy imastapis ruwan.
ECC.11.6	Tutamanta mujuta tarpunki, ch'isiyaykuytapis tarpullankitaj; qantaj mana yachankichu mayqenchus aswan allin kasqanta, tutamanta kajchus, chayri ch'isiyaykuyta kajchus, chayri iskayninchus uj rejlla kasqanta.
ECC.11.7	Cheqamanta k'anchayqa rikunaqa sumajpuni, intita rikunapis sumajpuni. 
ECC.11.8	Uj runaqa unay watastapis kausachun, may jinatapis kusikuchun, yuyarikunampuni tiyan ashkha laqhayay p'unchaykuna kananmanta. Qhepaman chay tukuy imas jamunan kashan chaykunapis qhasi mana kajlla.
ECC.11.9	Wayna, mayta kusikuy tiempoykipi; wayna kashaspa imaschus allin kajwan kusikuy. Sonqoykej munasqampi puriy, imastachus rikusqaykipitaj. Chantaqa yachanayki tiyan, chay tukuymanta Dios cuentata mañasunanta. 
ECC.11.10	Sonqoykimanta phiñakuyniykita chinkachinayki tiyan, tukuy sajra kajmanta ukhuykita ayqechiy; imaraykuchus wayna kashaspa imastachus ruwanaqa qhasi manakajlla.
ECC.12.1	Wayna kashaspa ruwajniykimanta yuyarikuy, amaraj sajra p'unchaykuna jamushasojtin. Chay watas chayamusojtintaj ama ninaykipaj: Mana chaykunapeqa kausayta tarinichu, nispa. 
ECC.12.2	Chayrayku qanqa yuyarikuypuni: Amaraj inti laqhaykushajtin, amaraj k'anchay, killa, qoyllurkuna, nitaj phuyuspis paraj rikhurimushajtin. 
ECC.12.3	Chaypacha, palaciota qhawajkunaqa mayta kharkatitenqanku, may kallpayoj runas llauch'iyanqanku; jak'uta ruwajkuna pisiyanqanku; ventanasmanta qhawajkunata laqhaykonqa. 
ECC.12.4	Calle punkus wisq'akonqa; molinoqa pisimanta pisi ch'inyaponqa. P'isqos takiyta qallarejtinkama, sipaskunaj takisqasninkoqa ch'inyaponqa. 
ECC.12.5	Wichay kajtin manchachikonqanku; ñankunapi manchay manchachikuy kanqa. Almendrapis t'ikayta qallarenqa, langostaqa llasaman tukonqa, tukuy munapayaytaj chinkaponqa. Runaqa wiñaypaj tiyakunanman riponqa; waqajkunaqa callespi waqaspa purenqanku, imaynatachus wañunankumanta.
ECC.12.6	Yuyarikuy ruwasajniykimanta, amaraj qolqe cadena p'itikushajtin, amaraj qolqe k'anchana p'akikushajtin, amaraj yaku yurupis yaku juturi cantopi p'akikushajtin, amaraj yaku aysana waska p'itikushajtin. 
ECC.12.7	Chaypacha, ñut'u jallp'aqa, jallp'allamantaj tukonqa ñaupajta karqa ajinaman, runaman qosqan almataj Diosllaman kutiponqa.
ECC.12.8	Kay imasta willajqa nin: Qhasi manakaj, qhasi manakajlla kay imasqa. Tukuy imapis qhasi manakajlla.
ECC.12.9	Kay imasta willajqa sumaj yachayniyoj karqa, runasmampis yachaymanta yachacherqa; sumajta uyaricherqa, sumajta unanchacherqa, ashkha yachay palabrastataj ruwarqa. 
ECC.12.10	Chay willajqa sumaj k'acha palabrasta mask'arqa, cheqantataj palabrastataj qelqarqa.
ECC.12.11	Yachayniyojkunaj palabrasnenqa wach'ina jina. Yachachejkunaj palabrasnin tantasqasqa tantakojtinku ch'akarpu jina sumaj takasqa, uj sumaj michejpa churasqampis kanman jina. 
ECC.12.12	Kunanqa wawáy, amaña kaymanta jawaqa imastapis mask'aychu, librosta ruwanaqa manapuni jayk'ajpis tukukunmanchu. Anchataña imasmantapis yachayta munayqa sayk'uchikun.
ECC.12.13	Kay tukuy imasta uyarisqaykimantaqa kayta ruwan: Diosta munakuy, kamachisqasnenqa waqaychay. Kay imasllata runaqa astawan ruwanan tiyan. 
ECC.12.14	Diosqa tukuy ima ruwasqasninchejmanta cuentata mañawasunchej, pakasqa kajmanta, sut'ipi kajmanta, allin kajmantapis, mana allin kajmantapis.
SNG.1.1	Takiykunamanta aswan sumaj takeyqa Salomompa ruwasqan.
SNG.1.2	Simiykiwan much'aykuriway ari!
SNG.1.2	Munakuyniykeqa vinomantapis aswan misk'i.
SNG.1.3	K'achituta q'aparishan, jawiykunasniyki q'apashaj jawiykunamanta astawan.
SNG.1.3	Sutiykeqa q'apashaj jawinatapis jich'arpasunman jina.
SNG.1.3	Chayrayku, sipaskunaqa sinch'ita munakusunku.
SNG.1.4	Pusarikuway ari; iskayninchej khuska risunchej.
SNG.1.4	Reyníy, wasiykiman pusakapuwan ari.
SNG.1.4	Qanwan may kusiywan kusikusunchej;
SNG.1.4	chaypitaj yuyarisunchej munakuwasqaykimanta,
SNG.1.4	vinomantapis aswan misk'i chayta.
SNG.1.4	Chayrayku qanta sipaskunaqa mayta munakusunku.
SNG.1.5	Jerusalén sipaskuna, noqaqa yana kani,
SNG.1.5	jinapis k'achita;
SNG.1.5	Yana kani,
SNG.1.5	Cedarpa toldosnin jina;
SNG.1.5	K'achita kani,
SNG.1.5	Salomompa jark'achina telasnin jina.
SNG.1.6	Ama yana kasqaytaqa qhawawaychejchu,
SNG.1.6	nitaj ruphay yanayachiwasqantapis.
SNG.1.6	Kikin turasniy noqapaj phiñarikorqanku;
SNG.1.6	uvas chajrasta qhawajta saqewarqanku,
SNG.1.6	kikin uvas chajraytataj saqerparini.
SNG.1.7	Yachanaypaj willaway ari, munakuwajníy.
SNG.1.7	Maypitaj ovejasniykitaqa michimunkiri?
SNG.1.7	Chaupi p'unchaytaqa mayman qhatispataj samarichimunkiri?
SNG.1.7	Imaraykutaj noqa uj puriskiri jina puriymanri?,
SNG.1.7	kausaqesniykej uywasnillanta qhawaspari?
SNG.1.8	K'achitasmanta aswan k'achita,
SNG.1.8	mana yachanki chayqa,
SNG.1.8	ovejaspa lastronta qhawarispa rillay.
SNG.1.8	Cabritasniykita michikamuy,
SNG.1.8	michejkunaj ch'ujllasnin chaynejpi.
SNG.1.9	Munakusqetáy, qanqa noqajta kanki;
SNG.1.9	faraompa carretanta qhatatej caballo jina k'achita kanki.
SNG.1.10	Uyitasniykeqa k'achitas kanku,
SNG.1.10	ningriykimanta faluchos chaupipi;
SNG.1.10	walqayoj kunkaykipis k'achitu.
SNG.1.11	Faluchostaqa qorimanta ruwapusqayku,
SNG.1.11	qolqewan cantosnin k'achanchasqata.
SNG.1.12	Rey mesampi tiyakushajtin,
SNG.1.12	nardo t'ikay q'aparirin.
SNG.1.13	Munakusqay noqapajqa uj maki q'apiy mirra jina;
SNG.1.13	samarikuntaj ojllayniypi.
SNG.1.14	Munakusqay noqapajqa,
SNG.1.14	En-gadipi uvas ukhupi alheña t'ikas jina.
SNG.1.15	Qanqa k'achita kanki, munasqetáy,
SNG.1.15	k'achitapuni kanki,
SNG.1.15	ñawisniykeqa iskay irpasman rijch'akun.
SNG.1.16	K'achitu kanki, munakusqáy;
SNG.1.16	k'achitu kanki.
SNG.1.16	Q'omer qhoraqa puñunanchej.
SNG.1.17	Wasinchejpa kurkusnenqa cedromanta,
SNG.1.17	cipreses nisqa maderamanta techasqataj.
SNG.2.1	Noqaqa Sarón vallemanta t'ika kani;
SNG.2.1	pampasmanta rosa t'ika kani.
SNG.2.2	Imaynachus rosa t'ikaqa khishkas chaupipi,
SNG.2.2	ajinallataj munasqatayqa sipaskuna chaupipi.
SNG.2.3	Manzanapis sach'aspa chaupimpi kashanman jina,
SNG.2.3	noqaj munasqayqa wayna runaspa chaupimpi kashan.
SNG.2.3	Chay sach'aj moq'ey llanthumpi noqaqa tiyarikuni,
SNG.2.3	poqoynintaj noqapajqa sumaj misk'i.
SNG.2.4	Maypichus sumaj mikhuykunata mikhunku chayman pusawarqa,
SNG.2.4	qhawaykachasqanwantaj noqataqa, mayta munakuwarqa.
SNG.2.5	Uvas k'isasta mikhuchispa kallpachawaychej,
SNG.2.5	manzanata mikhuchiwaychej,
SNG.2.5	imaraykuchus munakuymanta wañushaniña.
SNG.2.6	Lloq'e makinwan kunkaymanta jap'iriwachun,
SNG.2.6	paña makinwantaj ojllaykuriwachun.
SNG.2.7	Jerusalempi kaj sipaskuna, noqa mañarikuykichej,
SNG.2.7	orqospi tarukasrayku, uña tarukasrayku ima,
SNG.2.7	munakusqaytaqa ama rijch'arichipuwaychejchu.
SNG.2.7	Saqepuwaychej puñukojta, rijch'arinankama.
SNG.2.8	Munasqayqa jamushanña; parlamusqanta uyarishaniña.
SNG.2.8	Payqa orqos patasta, jinallataj loma patasninta
SNG.2.8	phinkirispa jamushan.
SNG.2.9	Munakusqayqa uj taruka jina,
SNG.2.9	juch'uy tarukita jina.
SNG.2.9	Kay perqa wasapiña kashan,
SNG.2.9	ventanaman qayllaykuspaña qhawamushan;
SNG.2.9	chay wasamantaña wateqamushan.
SNG.2.10	Munakusqayqa kay jinata niwarqa:
SNG.2.10	Sayariy, munakusqáy, jampuwaytaj;
SNG.2.10	jaku, chunkitúy.
SNG.2.11	Qhawariy, chiri tiempoqa tukukunña,
SNG.2.11	parapis chay chirawiwan khuska ripunña.
SNG.2.12	T'ikaspis campospi p'utumushankuña,
SNG.2.12	takirikuna tiempoqa chayamunña.
SNG.2.12	Juruk'utitaspis kay llajtanchejpeqa “uy, uy”, nishankuña.
SNG.2.13	Higos sach'aj poqoynin rikhurimushanña,
SNG.2.13	uvas sach'aspis q'erqespa q'aparimunkuña.
SNG.2.13	Sayariy, munakusqáy, jampuwaytaj chunkitúy.
SNG.2.14	Palomitáy qanqa chhanka jusk'usman pakakunki,
SNG.2.14	millay manchachikuna chhanka jusk'usman pakaykukuwanki.
SNG.2.14	Uyaykita rikurichikuway ari, parlapayarimuway ari.
SNG.2.14	Qampa palabraykeqa sonqoyta t'ikarichiwan,
SNG.2.14	qhawaykachasqaykipis k'acha.
SNG.2.15	Atojkunata wañurachichunku,
SNG.2.15	chay uña atojkunata, uvas chajrasta t'ustejkunata
SNG.2.15	t'ikapi kashanku chay uvas chajrasninchejta.
SNG.2.16	Noqaj munasqayqa noqajta, noqapis papata kani.
SNG.2.16	Payqa ovejasninta rosa t'ikas ukhupi michin.
SNG.2.17	P'unchay kashajtin, amaraj ch'isiyaykushajtin,
SNG.2.17	kutimuypuni ari, munakusqáy;
SNG.2.17	qanqa kay uj taruka jina,
SNG.2.17	uña taruka jina
SNG.2.17	Beter orqospi kaj jina.
SNG.3.1	Ch'isisnin puñunaypi puñushaspa,
SNG.3.1	sonqoypa munakusqanta mask'arqani,
SNG.3.1	nitaj tarikaporqanichu.
SNG.3.2	Chanta nerqani: Kunampacha jatarikusaj,
SNG.3.2	llajtata tukuynejta mask'amusaj;
SNG.3.2	tukuy callesnejta, plazasnejta
SNG.3.2	sonqoypa munakusqanta mask'akampusaj, nispa.
SNG.3.2	Mask'amuspataj mana tarerqanichu.
SNG.3.3	Llajtata qhawaspa muyoj soldados taripawarqanku,
SNG.3.3	paykunatataj tapurikorqani:
SNG.3.3	Manachu sonqoypa munakusqanta rikupuwarqankichej?, nispa.
SNG.3.4	Paykunamanta uj chhikanta karuncharikuytawantaj,
SNG.3.4	sonqoypa munakusqanwan tinkukunipacha.
SNG.3.4	Makinmanta jap'iykuytawantaj manaña kacharikorqanichu,
SNG.3.4	mamaypa wasinman pusaykunaykama.
SNG.3.5	Jerusalempi kaj sipaskuna, noqa mañarikuykichej,
SNG.3.5	campopi tarukasrayku, uña tarukasrayku ima:
SNG.3.5	Munasqayta ama rijch'arichipuwaychejchu.
SNG.3.5	Saqepuwaychej puñukojta, rijch'arinankama.
SNG.3.6	Imataj chayri? Ch'in pampamanta q'osñi jina
SNG.3.6	rikhurimushan chay? Mirrawan, inciensowan,
SNG.3.6	tukuy ima sumaj q'apaykunawan q'aparishajri?
SNG.3.7	Chayqa Salomompa wantunan.
SNG.3.7	Jamushantaj sojta chunka sumaj wapu Israelpa
SNG.3.7	soldadosnimpa chaupillanta.
SNG.3.8	Tukuyninkutaj sumajta espadasta apaykachanapaj jina kanku,
SNG.3.8	sapa ujninkutaj sumajta maqanakuyta yachanku.
SNG.3.8	Sapa ujninku espadasninkutaqa cinturankupis apaykachachunku,
SNG.3.8	ch'isisnin imapis kananta yuyaspa.
SNG.3.9	Rey Salomonqa uj wantunata paypaj ruwachiporqa,
SNG.3.9	Libanomanta sumaj kaj maderawan.
SNG.3.10	Chay wantumpa sayantasnenqa qolqemanta karqa,
SNG.3.10	jawa ladontaj qorimanta.
SNG.3.10	Tiyanantaj puka telamanta sumaj sirasqa karqa.
SNG.3.10	Chay ukhuntataj Jerusalenmanta kaj sipaskuna,
SNG.3.10	munakuywan ruwasqa imaswan k'achancharqanku.
SNG.3.11	Sión llajtapi kaj sipaskuna, llojsimuychej,
SNG.3.11	Rey Salomonta qhawarej.
SNG.3.11	Payqa kashan umampi k'acha pilluyoj;
SNG.3.11	chay pillutaqa casarakushajtin maman pillucherqa,
SNG.3.11	mayta kusikusharqa chay p'unchaypi.
SNG.4.1	Qanqa k'achita kanki munasqetáy,
SNG.4.1	k'achitapuni kanki.
SNG.4.1	Ñawisitusniykeqa paloma ñawisitus jina rikukun
SNG.4.1	suk'umpayki urapi.
SNG.4.1	Chujchasniykeqa, Galaad kinraykunapi
SNG.4.1	ashkha cabras mast'alla puñurashajkuna jina.
SNG.4.2	Kirusniykeqa millmasnin ruthurasqa ashkha
SNG.4.2	ovejas jina, sumaj mayllasqetaspis llojsimushankuman jina,
SNG.4.2	sapa ujninkupis iskay uñayojkama kankuman jina,
SNG.4.2	ni ujllapis mana uñasniyojchu kanmanchu jina.
SNG.4.3	Simisituykeqa sumaj puka q'aytitu jina,
SNG.4.3	parlakusqaykipis k'achitu, sonqo suwaj.
SNG.4.3	Uyitaykeqa granada kichasqa jina,
SNG.4.3	suk'umpayki urapi.
SNG.4.4	Kunkitaykeqa Davidpa qhawana torren jina,
SNG.4.4	chaypi enemigomanta pakakunapaj ruwasqa jina.
SNG.4.4	Chay torrepitaj waranqa escudos warkhusqas kashanku.
SNG.4.4	Chay escudosqa tukuy wapu soldadospata.
SNG.4.5	Ñuñusniykeqa iskay taruka uñasman rijch'akunku,
SNG.4.5	awachuspis kankuman jina,
SNG.4.5	lirios t'ikas ukhupi mikhushajman.
SNG.4.6	Amaraj sut'iyamushajtin,
SNG.4.6	amaraj laqha chinkapushajtin,
SNG.4.6	noqaqa mirra orqoman risaj,
SNG.4.6	jinallataj incienso lomamampis.
SNG.4.7	Qanqa k'achitapuni kanki munasqetáy,
SNG.4.7	chaki puntaykimanta uma puntaykikama.
SNG.4.7	Qampeqa manapuni ima mana allimpis kanchu.
SNG.4.8	Libanomantapacha noqawan jamuy ari, noviáy.
SNG.4.8	Arí, Libanomantapacha jamuy ari,
SNG.4.8	Amana orqomanta qhawarimuy ari,
SNG.4.8	jinallataj Seirmanta, Hermón orqomantawan.
SNG.4.8	Chantaqa leonespa jusk'usninmanta,
SNG.4.8	pumas tiyakunku chay puntasmantawan.
SNG.4.9	Sonqoyta suwarpariwanki, hermanitáy, noviáy.
SNG.4.9	Ujta qhawarispalla sonqoyta suwarpariwanki,
SNG.4.9	kunkaykipi ujnin kaj walqaykiwan ima.
SNG.4.10	Chay jina k'achapuni noqapaj munakuyniykeqa
SNG.4.10	hermanitáy, noviáy.
SNG.4.10	Vinomantapis aswan misk'i munakuyniykeqa,
SNG.4.10	q'apaj jawinaswan jawikusqasniykimantapis aswan k'acha,
SNG.4.10	ima q'apajkunachá tiyan chaykunamantapis aswampuni.
SNG.4.11	Ay, noviáy, qampa simiykimantaqa misk'i llojsimun.
SNG.4.11	Qalluyki urapeqa misk'iwan lechewan kashan.
SNG.4.11	P'achasniykeqa Líbano jina k'achata q'apashan.
SNG.4.12	Qanqa, hermanitáy, noviáy, kanchayoj huerta jina kanki;
SNG.4.12	yaku jina pakasqa, yaku juturi jina sumaj pakasqataj.
SNG.4.13	Chay huertapi maypichus granada sach'a q'erqemuspa
SNG.4.13	sumaj misk'ita poqon alheña t'ika,
SNG.4.14	nardo t'ika, azafrán t'ika, q'apashaj kaña,
SNG.4.14	canelapiwan, tukuy incienso sach'as;
SNG.4.14	mirra, áloe, tukuy sumajta q'apashaj imaspiwan.
SNG.4.15	Chanta rijch'akullankitaj huertapi yaku juturiman,
SNG.4.15	ashkha yaku phullchimojman,
SNG.4.15	Libanomanta uraykamoj yakuman ima.
SNG.4.16	Patanejmanta wayra, sayarikuy.
SNG.4.16	Uranejmanta wayra, jamuy kayman.
SNG.4.16	Huertaypi wayraripuway, tukuy t'ikasniyta q'aparichipuway.
SNG.4.16	Huertaykiman jamuy ari, munasqáy,
SNG.4.16	chay sumaj misk'i poqoykunata mikhurikuy.
SNG.5.1	Noqa huertayman yaykuniña, hermanitáy, noviáy.
SNG.5.1	Noqaqa mirraytawan, sumajta q'apashaj jawinasniytawan jap'ikapuniña.
SNG.5.1	Panalniypa, misk'intapis mikhuniña.
SNG.5.1	Vinoytawan, lecheytawampis ujyaniña.
SNG.5.1	Munasqa kausaqesníy, mikhurikuychej, ujyarikuychej sajsanaykichejkama.
SNG.5.2	Noqaqa puñorqani; chaywampis, sonqoyqa mana puñusharqachu.
SNG.5.2	Noqaqa uyarerqani munasqay punkumanta wajyamuwajta:
SNG.5.2	Kicharimuway, chunkitúy, hermanitáy, palomitáy.
SNG.5.2	Umayqa chhullawan joq'opachaña.
SNG.5.2	Ch'isin chay jinatapuni sayk'umojtin chujchasniymanta
SNG.5.2	yaku sut'uramushan.
SNG.5.3	P'achayta lluch'ukorqaniña,
SNG.5.3	imaynatataj ujtawan p'achayta churakusajri!
SNG.5.3	Chakisniytapis yakuwan mayllakorqaniña,
SNG.5.3	kunanqa ujtawanchu ch'ichichakusaj imatajri!
SNG.5.4	Munasqayqa punku jusk'unta makinta jaywaykamun,
SNG.5.4	sonqoytaj manchayta ras niriwarqa.
SNG.5.5	Noqaqa sayariytawan, munasqay yaykumunampaj punkuta kicharerqani;
SNG.5.5	kicharishajtiytaj makiymanta mirra ch'aqarparin
SNG.5.5	dedosniynejta punku wisq'anata corremuspa.
SNG.5.6	Punkuta kicharinaypajtaj munasqayqa ripusqaña,
SNG.5.6	manaña chaypichu kasqa.
SNG.5.6	Ajinata parlamusqan chinkapojtintaj
SNG.5.6	sonqoyqa waj jinaman tukorqa.
SNG.5.6	Mask'arqani, manataj tarikaporqanichu;
SNG.5.6	qhasillataña wajyarqani manaña uyarimuwarqachu.
SNG.5.7	Llajtata qhawaspa muyoj runas taripawaytawan,
SNG.5.7	maqaspa nanaykuchiwarqanku.
SNG.5.7	Perqa patamanta qhawaj soldadostaj mantayta qhechuwarqanku.
SNG.5.8	Jerusalenmanta sipaskuna, qankunamanta mañarikuykichej,
SNG.5.8	munasqaywan tinkukunkichej chayqa, willaripuwaychej
SNG.5.8	munakuymanta wañupusqayta.
SNG.5.9	Munasqaykeqa imapitaj k'atalla kasqari,
SNG.5.9	tukuy warmismanta aswan k'achita warmi?
SNG.5.9	Munasqaykeqa aswan sumajpunichu,
SNG.5.9	ajinatachu qanqa uj tratota ruwayta munankipajri?
SNG.5.10	Munasqayqa chunka waranqa runas ukhupi sut'i rejsikun.
SNG.5.10	Payqa k'achataj kallpayojtaj.
SNG.5.11	Uyanqa qori jina,
SNG.5.11	chujchasnintaj chhurkus, cuervo nisqa jina yana.
SNG.5.12	Ñawisnenqa yaku cantopi kashaj palomas jina,
SNG.5.12	lechewan mayllasqas jina.
SNG.5.13	Uyitasnenqa k'achituta q'apajkuna jina, q'aparishaj
SNG.5.13	t'ikas jinataj.
SNG.5.13	Simi puntasnenqa t'ikaj laphisninmantapis
SNG.5.13	k'acha q'apaj imas sut'umushanman jina.
SNG.5.14	Makisnenqa qori sortejas jina,
SNG.5.14	jacinto nisqa rumiwan k'achanchasqa.
SNG.5.14	Ukhonqa marfil nisqa tulluwan llusk'achasqa,
SNG.5.14	zafiro nisqa rumiwampis patanman k'askaykuchisqa jina.
SNG.5.15	Chakisnenqa mármol nisqa rumi jina,
SNG.5.15	sayantaspis sumaj qori chukus patapi sayashanman jina.
SNG.5.15	Qhawaykachaynenqa Líbano jina, sumaj ajllasqataj
SNG.5.15	cedro sach'a jina.
SNG.5.16	Parlaynenqa misk'i k'achitutaj, tukuy munapayanampaj jina.
SNG.5.16	Ajina ari noqaj munasqayqa.
SNG.5.16	Ajina ari munakusqayqa,
SNG.5.16	Jerusalenmanta kaj sipaskuna.
SNG.6.1	Tukuy warmismanta aswan k'achita warmi,
SNG.6.1	maymantaj rin munakusqaykiri?
SNG.6.1	Maymantaj chanta ripunman munasqaykiri?
SNG.6.1	Qanwan khuska rispa mask'amunachej.
SNG.6.2	Munasqayqa huertanman rin,
SNG.6.2	k'achituta q'apashaj huertanman.
SNG.6.2	Chay huertampi michimunampaj, rosa t'ikastawan pallamunampaj.
SNG.6.3	Noqa munakusqaypata kani, paypis noqajta.
SNG.6.3	Payqa ovejasninta rosas t'ikas chaupipi michin.
SNG.6.4	Qanqa, munasqetáy, k'acha kanki,
SNG.6.4	may munana Tirsa llajta jina,
SNG.6.4	Jerusalén llajta jinataj.
SNG.6.4	Ñaupajman rishaj soldados jina mana imanina.
SNG.6.5	Amaña chay jinata qhawawaychu,
SNG.6.5	sinch'itaña chay ñawisniykeqa sonqoyta suwawan.
SNG.6.5	Chujchasniykeqa Galaad kinraykunaspi mast'alla
SNG.6.5	cabras jina kanku.
SNG.6.6	Kirusniykeqa millmasnin
SNG.6.6	ruthurasqa ashkha ovejas jina, sumaj mayllasqetaspis
SNG.6.6	llojsimushankuman jina,
SNG.6.6	sapa ujninkupis iskay uñayojkama kankuman jina,
SNG.6.6	ni ujllapis mana uyasniyojchu kankumanchu jina.
SNG.6.7	Uyitaykeqa granada q'allurpayasqa jina,
SNG.6.7	veloyki ukhumanta rikukamushan.
SNG.6.8	Reinasqa sojta chunka kanku,
SNG.6.8	pusaj chunkataj tantasqaslla,
SNG.6.8	sipaskunataj ashkhas kanku.
SNG.6.9	Noqaj palomitayri uj k'atalla,
SNG.6.9	pay k'atalla allin kajqa.
SNG.6.9	Pay k'atalla mamanmantaqa llojsimun,
SNG.6.9	payqa mamampaj may munasqa.
SNG.6.9	Tukuy sipaskuna payta rikuytawan ninku,
SNG.6.9	kusikuyniyojmin payqa, nispa.
SNG.6.9	Paytaqa reinaswan, tantasqalla kaj warmiswan maytapuni alabanku.
SNG.6.10	Pitaj paqarinmanta intej k'anchaynin jina qayllamushanri?
SNG.6.10	Killa jina k'achitari,
SNG.6.10	inti jina manchayta k'ancharispari,
SNG.6.10	ñaupajman rishaspa soldados jina mana ima ninari?
SNG.6.11	Nuez huertaman uraykorqani,
SNG.6.11	imaschus chay vallepi poqon chaykunata qhawarej,
SNG.6.11	imaynatachus uvas k'aspi q'erqemushajta,
SNG.6.11	granadaspis t'ikashanchus manachus chaytawan qhawarej.
SNG.6.12	Manaraj kay imasmanta yachashajtiy,
SNG.6.12	kamachejpa carretampiña rikhurini.
SNG.6.13	Kutirimpuy, kutirimpuy ari sulamita,
SNG.6.13	kutirimpuy, kutirimpullay ari, rikusuytapuni munayku.
SNG.6.13	Imatataj rikuyta munankichej sulamitamantari?
SNG.6.13	Rikuyta munayku uj tusuyta jaraspi jina.
SNG.7.1	Chakisniykeqa k'achitus ujut'asniyki ukhupi reypa ususin.
SNG.7.1	Chakisniykej kuyuykachasqanqa,
SNG.7.1	uj sumaj yachayniyojpa ruwasqan,
SNG.7.1	qori cadenaspa kuyuykachasqan jina.
SNG.7.2	Pupuykeqa vaso jina muyu.
SNG.7.2	Maypichus vinoqa kallampuni.
SNG.7.2	Wijsaykeqa trigo qotu jina t'ikawan muyuykuchisqa.
SNG.7.3	Ñuñusniykeqa iskay taruka uñasman rijch'akunku.
SNG.7.4	Kunkaykeqa marfil tullumanta ruwasqa torre jina;
SNG.7.4	ñawisniykitaj Hesbón llajtapi Bat-rabim punkupi yaku qochas jina.
SNG.7.4	Senqaykeqa Líbano torre jina,
SNG.7.4	Damasco llajtaman qhawarisqa.
SNG.7.5	Cuerpoyki patapi umaykeqa, Carmelo orqoman rijch'akun.
SNG.7.5	Chujchaykeqa reypa puka p'achan jina,
SNG.7.5	uj rey warkhusqa kashanman jina.
SNG.7.6	May k'achita munakunapaj jina kanki.
SNG.7.6	Munasqetáy, k'achitapuni kanki.
SNG.7.7	Sayaykeqa, uj: Palmera jina.
SNG.7.7	Chuchusniykeqa chay palmaj poqoynin jina.
SNG.7.8	Noqaqa nerqani: Palmaman wicharisaj,
SNG.7.8	poqoyninta pallakamusaj, nispa.
SNG.7.8	Qampa chuchusniykeqa uvas poqoy jina chullchhulla
SNG.7.8	kachunku. Samayniykej q'apaynimpis manzanaj q'apaynin jina.
SNG.7.9	Parlayniykeqa misk'i vino jina,
SNG.7.9	munakusqaytaqa sumajta misk'iykurin.
SNG.7.9	Machu runaspa simintapis parlarichin.
SNG.7.10	Noqaqa munakuwajniypata kani,
SNG.7.10	noqallawan payqa mayta kusikun.
SNG.7.11	Jamuy ari, munasqáy, campospi puriykacharikamunachej,
SNG.7.11	ranchospi tiyarikamunachej.
SNG.7.12	Uvas chajrasman sut'iyayta risunchej;
SNG.7.12	qhawarimusunchej uvas sach'as
SNG.7.12	q'erqeshankuchus manachus chayta,
SNG.7.12	ñachus t'ikashankuña chayta;
SNG.7.12	sichus granadaspis t'ikashankuña chayta.
SNG.7.12	Chaypi munakuyniytaqa rikuchisqayki.
SNG.7.13	Mandragoraspis k'achata q'aparishanku.
SNG.7.13	Wasi punkusninchejpeqa imaymana misk'i poqoykuna tiyan.
SNG.7.13	Qampaj munasqay jallch'aporqayki,
SNG.7.13	wakenqa kunan pallasqallaraj, wakintaj k'isaña.
SNG.8.1	Sichus qan hermanoy kawaj,
SNG.8.1	mamaypa ñuñunwantaj wiñasqa kawaj chayqa,
SNG.8.1	qanta taripaytawan much'aykuykiman;
SNG.8.1	jinamanta runasqa mana p'enqachiwankumanchu.
SNG.8.2	Chantapis noqaqa mamaypa wasinman pusaykuykiman;
SNG.8.2	qantaj yachachiwankiman.
SNG.8.2	Chanta sumaj kaj vinota noqaqa ujyachiykiman,
SNG.8.2	sumachajnin kaj granadasniymanta ch'irwasqawan.
SNG.8.3	Lloq'e makinta umay uraman churachun,
SNG.8.3	paña makinwantaj ojllaykuwachun.
SNG.8.4	Jerusalenmanta kaj sipaskuna mañakuykichej,
SNG.8.4	munasqaytaqa ama rijch'arichipuwankichejchu,
SNG.8.4	mashkha unaytachá puñuyta munasqanta puñukuchun.
SNG.8.5	Pitaj ch'in pampamanta jamushanri,
SNG.8.5	munasqampa kunkanman atiykukuspari?
SNG.8.5	Manzana urapi rijch'aricherqayki,
SNG.8.5	maypichus mamayki nanaywan jap'ichikorqa chaypi,
SNG.8.5	maynejpichus qanta paqarichikusorqa chaypi.
SNG.8.6	Sonqoykiman apakuwan ari,
SNG.8.6	makiykipi ñit'isqa señalta jina;
SNG.8.6	Munakoyqa sinch'ipuni puñuy jina.
SNG.8.6	Chay munapayayqa anchapuni uj sepultura jina.
SNG.8.6	Munakoyqa nina brasas jina k'ajarin,
SNG.8.6	manchaytaj Señorpa ninan jina.
SNG.8.7	Ashkha yakuspis munakuytaqa mana thasnunmanchu,
SNG.8.7	nillataj mayu yakuspis chinkachinmanchu.
SNG.8.7	Sichus uj runa imachá wasimpi kapusqanta,
SNG.8.7	munakuyrayku qoyta munanman chayqa,
SNG.8.7	cheqamanta chay runataqa pisipaj qhawankuman.
SNG.8.8	Uj juch'uy hermanita tiyapuwanchej;
SNG.8.8	manaraj paypata ñuñusnin kanchu;
SNG.8.8	payta mañaqakoj jamojtinku imanasuntajri?
SNG.8.9	Sichus uj perqa kanman chayqa,
SNG.8.9	chay perqa patapi uj palaciota ruwasunman.
SNG.8.9	Sichus uj punku kanman karqa chayqa,
SNG.8.9	patanman cedro tablaswan wisq'aykusunman.
SNG.8.10	Noqaqa uj perqa jina kani,
SNG.8.10	ñuñusniypis torres jina.
SNG.8.10	Chayrayku paypa ñaupaqempi kusiyta tariniña.
SNG.8.11	Salomompata uj uvas chajran Baal-hamompi karqa.
SNG.8.11	Chayta saqerqa qhawajkunaman,
SNG.8.11	sapa uj waranqa qolqeta poqoyninmanta apamunanku karqa.
SNG.8.12	Noqajta chay uvas chajraqa, chaytaj ñaupaqeypi kashan.
SNG.8.12	Qampajqa Salomón waranqa kanqa,
SNG.8.12	iskay pachajtaj qhawaspa poqochejkunapaj.
SNG.8.13	Huertas ukhupi tiyakoj warmi,
SNG.8.13	kausaqesninchej parlasqaykita uyarinku.
SNG.8.13	Noqamampis chay parlasqaykita uyarichiway.
SNG.8.14	Usqhayta correy ari, munasqáy;
SNG.8.14	taruka jina phinkiriy, chayri uña taruka jina
SNG.8.14	k'achituta q'aparishaj lomasninta.
ISA.1.1	Kayqa willasqa karqa Amospa wawan Isaiasman mosqoypi jina, Judamanta, Jerusalenmantawan, Uzías, Jotán, Acaz Ezequías ima, Judapi reyes kashajtinku: 
ISA.1.2	Janaj pacha, kay pacha ima, uyariychej Señorpa nisqanta: Wawasta uywarqani jatuchaj kanankukama, paykunataj contraypi sayaykukunku.
ISA.1.3	Wakaqa dueñonta rejsin,
ISA.1.3	burropis maypichus dueñon qarasqanta rejsillantaj;
ISA.1.3	Israel aylluyrí mana rejsikapuwanchu,
ISA.1.3	nitaj yuyayniyojchu.
ISA.1.4	Ay, juchasapa runas,
ISA.1.4	sajra kajta q'epirisqa ayllu,
ISA.1.4	millay kajpa miraynin,
ISA.1.4	qhenchachakoj wawas!
ISA.1.4	Paykunaqa Señormanta karunchakunku,
ISA.1.4	Israelpa cheqa kaj Diosninmanta t'aqakunku.
ISA.1.4	Payta wasanchanku.
ISA.1.5	Qankunaqa, contraypi sayaykukuytapuni munankichej.
ISA.1.5	Cuerpoykichejpi manaña ch'usaj kanchu maynejpichus jasut'inaypaj.
ISA.1.5	Tukuy umaykichejqa nanasqa,
ISA.1.5	tukuy ukhuykichejpis llauch'ipacha.
ISA.1.6	Chaki puntaykichejmanta, umaykichejkama nanasqa
ISA.1.6	kankichej, llik'isqa, q'oyuyasqa, aycha rikhurishaj
ISA.1.6	ima; ni pi jampichisunkichejchu, nitaj mayt'usunkichejchu,
ISA.1.6	nillataj aceitewan jawiykurisunkichejchu nanasqasniykichejta.
ISA.1.7	Jallp'aykichejqa ch'inman tukun,
ISA.1.7	llajtaykichejtaqa ninawan q'olaykuchinku,
ISA.1.7	kikin qankunaj ñaupaqeykichejpi enemigosniykichej
ISA.1.7	tarpusqasniykichejta mikhunku.
ISA.1.7	Tukuy ima qhepakun ch'impacha,
ISA.1.7	imaynatachus Sodoma chinkachisqa karqa jina.
ISA.1.8	Sionllaña sayashaj qhepakun,
ISA.1.8	uvas chaupipi uj ch'ujlla jina,
ISA.1.8	melón chaupipi ramada jina,
ISA.1.8	enemigosninwan muyuykusqa llajta jina.
ISA.1.9	Manachus Tukuy Atiyniyoj Señor noqanchejmanta wakinkunata qhepachinman karqa chayqa, kunampacha kashasunman karqa Sodoma jina, Gomorra jinataj.
ISA.1.10	Sodomata kamachejkuna, uyariychej Señorpa palabranta. Gomorra llajta, allinta uyariy Diosninchejpa yachachisusqanta. 
ISA.1.11	Señorqa nin: Imapaj apamuwankichej chay chhika rikuchikusta? Millachikuniña chay rikuchiku carnerosta, waka uñaspa wirasninta, millayta q'apaykuwan torospa yawarnin, jinataj ovejaspata, chivospata ima.
ISA.1.12	Pitaj qankunamanta kaykunata mañukusunkichej,
ISA.1.12	ñaupaqeyman apamojtiykichej, wasiy patiota sarunaykichejpajrí?
ISA.1.13	Ama apamuwaychejchu mana walej rikuchikustaqa;
ISA.1.13	millachikuniña chaykunaj q'osñinta.
ISA.1.13	Qankuna tukuy runasta wajyankichej,
ISA.1.13	qankuna tukuy runasta wajyankichej killa qallarikuy fiestata
ISA.1.13	ruwanaykichejpaj, samakuna p'unchaytapis waqaychanaykichejpaj.
ISA.1.13	Noqarí mana munanipunichu chaykunatawan, sajra imastawan ujllapi ruwanaykichejta.
ISA.1.14	Chejnikuni mosoj killa qallarikuy
ISA.1.14	fiestasniykichejta, tantakusqaykichejta ima.
ISA.1.14	Chayqa anchataña phiñachiwan, manaña rikuyta munanichu.
ISA.1.15	Qankuna mañakunaykichejpaj makisniykichejta oqharejtiykichej, mana qhawarisqaykichejchu;
ISA.1.15	ashkha kutitapis mañakuychej, noqaqa mana uyarisqaykichejchu,
ISA.1.15	imaraykuchus makisniykichejqa yawarwan may ch'ichichasqa.
ISA.1.16	Llimphuchakuychej, mayllakuychejtaj.
ISA.1.16	Ñawisniymanta chinkarichiychej sajra ruwayniykichejta.
ISA.1.16	Saqeychej sajra ruwayta.
ISA.1.17	Yachaychej allin kajta ruwayta,
ISA.1.17	kallpachakuychej cheqan kajta ruwayta,
ISA.1.17	yanapaychej sarusqa kajta.
ISA.1.17	Wajcha wawapaj cheqanta ruwaychej,
ISA.1.17	viudaman kutikuychej.
ISA.1.18	Señortaj nin: Jamuychej parlasunchej.
ISA.1.18	Juchasniykichejqa may jina pukapis kachunku,
ISA.1.18	rit'i jina yuraj kanqanku;
ISA.1.18	may jina kullipis kachunku, yuraj millma jina kanqanku.
ISA.1.19	Kasukuyta munankichej chayqa,
ISA.1.19	sumaj jallp'aj poqoyninta mikhunkichej.
ISA.1.20	Manapuni kasukuyta munankichejchu chayqa,
ISA.1.20	espadawan wañuchisqas kankichej. Kikin Señormin chaytaqa nin.
ISA.1.21	Sumajta purej llajta, imaraykutaj qhencha warmiman rijch'akunkiri?
ISA.1.21	Ñaupajtaqa tukuy runasniyki allinta ruwaj kanku,
ISA.1.21	cheqantataj kausaj kanku;
ISA.1.21	kunanrí mana jinachu kanku, astawampis runa wañuchis kanku.
ISA.1.22	Qolqeyki q'opaman tukupun,
ISA.1.22	vinoykipis yakuwan chajrusqa.
ISA.1.23	Kamachisojkunataj contraypi sayaykuwanku,
ISA.1.23	suwaspa kausaqesnin kanku.
ISA.1.23	Tukuy rantichikunku qolqewan, mask'ankutaj t'inkata qonankuta.
ISA.1.23	Wajcha wawapaj mana cheqantachu ruwanku,
ISA.1.23	viudaj willakusqantapis mana uyarillankupischu.
ISA.1.24	Chayrayku Tukuy Atiyniyojqa, Israelpa yanapajnin Señorqa nin:
ISA.1.24	kutichikusaj enemigosniywan,
ISA.1.24	paykunawantaj pagachikusaj.
ISA.1.25	Makiyta watejmanta oqharisaj qampa contraykipi,
ISA.1.25	ruphachisajpuni tukuy q'opaykita, tukuy ch'ichiykimantataj llimphuchasqayki.
ISA.1.26	Watejmanta juecesniykeqa ñaupajta jina kanqanku,
ISA.1.26	umallichisojkunapis qallariypi jina kanqanku.
ISA.1.26	Chaymantataj nisonqanku:
ISA.1.26	Cheqan kayniyoj llajta, Señorninman may k'asqasqa llajta, nispa.
ISA.1.27	Cheqan kaywan Sión llajtata kacharichisaj,
ISA.1.27	jinallataj chaypi tiyakojkunata, jinallataj noqaman kutirikamojkunatapis.
ISA.1.28	Chaywampis phirita ruwasaj contraypi sayajkunata, juchasapastawan.
ISA.1.28	Jinallataj Señorta saqejkunapis tukuchisqas kanqanku.
ISA.1.29	Chantá qankunaqa p'enqachikunkichej,
ISA.1.29	encina sach'asta chhikatapuni munakusqaykichejmanta,
ISA.1.29	may huertapichus kusikusqaykichejmantawan.
ISA.1.30	Qankunataj kankichej laqhesnin urmarasqa encina
ISA.1.30	sach'a jina, mana qarpasqa huertamantaj rijch'akunkichej.
ISA.1.31	Kallpayoj kajqa ichhuman tukonqa,
ISA.1.31	ruwasqasnimpis nina phawajman tukonqa,
ISA.1.31	iskaynintaj ujllapi larwarenqanku,
ISA.1.31	nitaj pipis thasnoj kanqachu.
ISA.2.1	Amospa wawan Isaiasqa, kayta mosqoypi jina rikorqa Judamanta, Jerusalenmantawan:
ISA.2.2	Qhepa p'unchaykunapi kay jina kanqa,
ISA.2.2	Señorpa wasin lomaqa tukuy orqosmanta aswan patapi sayachisqa kanqa,
ISA.2.2	oqharisqataj kanqa tukuy orqosmanta aswan pataman.
ISA.2.2	Tukuy nacionestaj chaymampuni jamonqanku.
ISA.2.3	Ashkha runakuna jamuspa nenqanku:
ISA.2.3	Jakuchej, Señorpa lomanman wicharinachej,
ISA.2.3	Jacobpa Diosnimpa wasinman,
ISA.2.3	pay ñankunasninmanta yachachinawanchejpaj,
ISA.2.3	chaki ñankunasnimpi purinanchejpaj,
ISA.2.3	imaraykuchus leyqa Sionmanta llojsenqa,
ISA.2.3	Señorpa palabrampis Jerusalenmanta.
ISA.2.4	Señortaj nacionesta juzganqa,
ISA.2.4	ashkha runastataj cheqanchanqa.
ISA.2.4	Espadasninkuta arado rejasman tukuchenqanku,
ISA.2.4	fierro choqanasninkumanta hocesta ruwakaponqanku.
ISA.2.4	Nitaj mayqen naciompis maqanakunasninta
ISA.2.4	waj naciompa contranta wakichikonqachu,
ISA.2.4	nitaj ch'ajwapajpis oqharikonqachu.
ISA.2.5	Jakuchej, Jacobpa ayllun,
ISA.2.5	Señorpa k'anchaynimpi purinachej.
ISA.2.6	Qanqa, Señor, Jacobpa ayllun runasniykita saqerparinki.
ISA.2.6	Jallp'ayki junt'a kashan inti llojsimuymanta kaj yatiriswan;
ISA.2.6	jinallataj qoyllurkunamanta yachajkunawan, filisteos jina.
ISA.2.6	Waj llajtayojkunawantaj tratosta ruwakunku.
ISA.2.7	Jallp'ankoqa qoriwan, qolqewan junt'a kashan,
ISA.2.7	waqaychasninkupis mana tukukoj.
ISA.2.7	Jinallataj chay jallp'apeqa junt'a kashan caballos, imaymana
ISA.2.7	qhatatina carros ima.
ISA.2.8	Chantá lantiswan junt'allataj kashan,
ISA.2.8	runasqa ima lantistachus ruwasqasninkuta yupaychanku,
ISA.2.8	kikin makisninkoj ruwasqasninta.
ISA.2.9	Chaykunaj ñaupaqempi runasqa pisichakunku,
ISA.2.9	khuyay khuyaytataj qharispis qhawaykachanku;
ISA.2.9	chayrayku paykunataqa ama perdonaychu.
ISA.2.10	Chhankaman sat'iykukonqanku,
ISA.2.10	jallp'a ukhumantaj pakaykukonqanku,
ISA.2.10	Señorpa may jina kayninmanta,
ISA.2.10	jatun kaynimpa lliphipiyninmantawan.
ISA.2.11	Jatunmanta qhawaykachayninkoqa k'umuykuchisqa kanqa,
ISA.2.11	runaykachayninkutaj pampaman urmasqa kanqa.
ISA.2.11	Chay p'unchaypeqa Señorlla jatunchasqa kanqa.
ISA.2.12	Chaypachaqa Tukuy Atiyniyoj Señorpa p'unchaynin jamonqa,
ISA.2.12	runaykachajkunaj contrampi, jatunmanta qhawaykachajkunaj contrampi,
ISA.2.12	may kasqankuta yuyakojkunaj contrampi, chinkachisqa kanampaj;
ISA.2.13	Libanomanta tukuy patakama oqharisqas cedrospa contrampi,
ISA.2.13	chayri Basanmanta encina nisqa sach'aspa contrampi;
ISA.2.14	Jatun orqospa contrampi, oqharisqa lomaspa contrampi;
ISA.2.15	tukuy jatun torrespa contrampi, sinch'i perqaspa contrampi;
ISA.2.16	Tarsismanta tukuy buquespa contrampi,
ISA.2.16	ashkha qhatunapa imasniyoj barcospa contrampi ima.
ISA.2.17	Runaj wapuykachaynenqa k'umuykuchisqa,
ISA.2.17	runaj machu machu kaynenqa urmachisqa kanqa.
ISA.2.17	Chay p'unchaypeqa Señorlla jatunchasqa kanqa.
ISA.2.18	Lantistaj chinkachisqas kanqanku.
ISA.2.19	Chanka jusk'usman sat'iykukonqanku, jallp'aj lajesninman
ISA.2.19	lajrasninman ima, Señorpa may jina jatun kayninmanta,
ISA.2.19	jatun kaynimpa lliphipiyninmantawan, jallp'a kharkatiychej jamojtin.
ISA.2.20	Chay p'unchaykunapi runasqa, qorimanta, qolqemanta ima yupaychanankupaj ruwakusqanku lantista, juk'uchasman, ch'iñisman ima wijch'onqanku.
ISA.2.21	Sat'ikonqanku qaqa jusk'usman, chhanka jusk'usman, pakakuspa
ISA.2.21	Señorpa may jina jatun kayninmanta, jatun kaynimpa lliphipiyninmanta
ISA.2.21	ima, jallp'ata kharkatichej jamojtin.
ISA.2.22	Ama runamanta dakuychejchu. Payqa senqaj samaynillan.
ISA.2.22	Imapajtaj pay allin kasqari?
ISA.3.1+ISA.3.2+ISA.3.3	Qhawaychej allinta! Tukuy Atiyniyoj Señorqa Jerusalenmanta,
ISA.3.1+ISA.3.2+ISA.3.3	Judamantawan tukuy ima kausanapaj kajta qhechukaponqa:
ISA.3.1+ISA.3.2+ISA.3.3	Mikhuykunata yakutawan,
ISA.3.1+ISA.3.2+ISA.3.3	wapu kajta, ch'ajwapi maqanakojta,
ISA.3.1+ISA.3.2+ISA.3.3	cheqanchajta, profetata, yachajta, kuraj runasta,
ISA.3.1+ISA.3.2+ISA.3.3	soldadosta kamachejta, allin runata,
ISA.3.1+ISA.3.2+ISA.3.3	yuyaychajta, jampirita, layqata ima.
ISA.3.4	Paykunata kamachinampajtaj majt'illusta churasaj,
ISA.3.4	yoqhallaslla paykunata kamachenqa.
ISA.3.5	Runasqa paykunapura qhollpinakonqanku,
ISA.3.5	ujkuna ujkunawan purajmanta maqanakonqanku.
ISA.3.5	Waynasqa machu runaspa contranta oqharikonqanku,
ISA.3.5	wajcha runastaj qhapaj runaswan maqanakonqanku.
ISA.3.6	Uj runaqa wauqenta tatampa wasimpi jap'iykuspa
ISA.3.6	nenqa: Qampataqa p'achallaykipis tiyapusunki churakunaykipaj.
ISA.3.6	Chayrayku qan noqaykoj kamachejniyku kay ari, kay jina
ISA.3.6	llakiymantataj orqhowayku ari.
ISA.3.7	Ujnintaj kutichenqa:
ISA.3.7	Mana noqaqa allinyachiyta atiymanchu,
ISA.3.7	wasiypeqa mana mikhukunaypaj tiyapuwanchu, nitaj p'achaypis churakunaypaj.
ISA.3.7	Chayrayku, runasta kamachejtaqa ama churawaychejchu.
ISA.3.8	Cheqamanta Jerusalenqa urmaykapun, Judapis thuñiykukun,
ISA.3.8	imaraykuchus chaypeqa mana parlanasta parlanku, millay imasta
ISA.3.8	Señorpa contranta ruwanku, Señorpa jatun kayninta qhesachaspa.
ISA.3.9	Paykunaj uyallankutaj willashan imaynachus kasqankuta.
ISA.3.9	Sodoma runas jina, mana pakarispa juchasninkutaqa tukuyman willanku.
ISA.3.9	Imachus paykunamantaqa kanqapis, paykunallataj jasut'ita wakichikunku.
ISA.3.10	Cheqan purej runata niychej allin rinanta,
ISA.3.10	imaraykuchus makimpa llank'asqanta mikhonqa.
ISA.3.11	Imaynachus kanqa juchasapa runaqa! Paytaqa mana allinchu renqa.
ISA.3.11	Paymanqa imastachus ruwasqanman jina pagasqa kanqa.
ISA.3.12	Uj yoqhallalla aylluytaqa munasqanta ruwan,
ISA.3.12	warmispa nisqallantaña ruwanku.
ISA.3.12	Ayllúy, ñaupajman pusashasunkichej, chaykunallataj ch'aukiyashasunkichej, mana allin ñankunasta pusaspa.
ISA.3.13	Señorqa cheqanchanampaj wakichisqaña kashan,
ISA.3.13	jinallataj tukuy runasta cheqanchanampajpis.
ISA.3.14	Señorqa ayllumpa kurajkunasnimpa contrampi cheqanchaj jamonqa,
ISA.3.14	ayllunta kamachejkunaj contrampiwan.
ISA.3.14	Qankunaqa uvas sach'asta chinkachinkichej,
ISA.3.14	wajchasmanta suwasqaykichejtataj wasisniykichejpi jallch'ankichej.
ISA.3.15	Ima nispataj qankunaqa aylluyta munasqaykichejta ruwankichejrí,
ISA.3.15	ima nispataj wajchastapis uyankupi sarunkichejri?, nispa nin Tukuy Atiyniyoj Señorqa.
ISA.3.16	Señorqa nillantaj:
ISA.3.16	Sionmanta kaj warmisqa anchata wapuykachanku,
ISA.3.16	umankuta oqharispa purinku,
ISA.3.16	ñawisninkuwan ch'irmispa,
ISA.3.16	pata patallata thaskispa,
ISA.3.16	chakisninkupi k'achanchakusqankuta sonachispa.
ISA.3.17	Chayrayku Señorqa chay warmispa umasninkuta
ISA.3.17	q'ara t'ojlullata ruwanqa p'enqayninkutataj q'alallata rikhurichenqa.
ISA.3.18+ISA.3.19+ISA.3.20+ISA.3.21+ISA.3.22+ISA.3.23	Chay p'unchaypi Señorqa tukuy k'achanchakusqankuta qhechonqa:
ISA.3.18+ISA.3.19+ISA.3.20+ISA.3.21+ISA.3.22+ISA.3.23	Chakispa k'achanchasqata, umaspi k'achanchasqata,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	kunka k'achanchanasta,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	walqasta, faluchosta, makinkupi k'achanchasqastawan,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	uma watanasta, chaki k'achanchanasta,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	chumpista, q'apaj jawinas apaykachanasta, sajra manchachina warkhuykusqasta,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	sortejasta, senqa sortejasta,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	sumaj p'achasta, mantasta, mantillasta, wayaqasta,
ISA.3.18+ISA.3.19+ISA.3.20+ISA.3.21+ISA.3.22+ISA.3.23	espejosta, linomanta kaj bayetasta, velosta, chalinasta ima.
ISA.3.24	Chaypachaqa q'apaj imaspa cuentamantaqa asnaylla kanqa;
ISA.3.24	chumpej cuentanmantaqa uj panoqalla kanqa;
ISA.3.24	sumaj simp'asqa kananmantaqa p'ajla umalla kanqa;
ISA.3.24	sumaj p'acha cuentanmantaqa uj qhasqa p'achalla kanqa;
ISA.3.24	k'achita kananmantaqa, millay ruphasqa uya kanqa.
ISA.3.25	Qhari runasniykeqa espadawan wañuchisqas kanqanku,
ISA.3.25	soldadosniykitaj ch'ajwapi wañuranqanku.
ISA.3.26	Runasniyki mayta waqanqanku, llakiy p'achayojtaj kanqanku,
ISA.3.26	llajtataj ch'impacha qhepakonqa, uj warmi q'ara pampapi chukushaj jina.
ISA.4.1	Chaypacha qanchis warmis uj qharillamanta qhechunakonqanku,
ISA.4.1	nenqankutaj: Noqaykoqa mikhunallaykumanta mikhusqayku,
ISA.4.1	p'achallaykuwantaj p'achallikusqayku,
ISA.4.1	qanqa sutillaykita apachiywayku ari,
ISA.4.1	p'enqaypi kanaykumantataj orqhowayku, nispa.
ISA.4.2	Chaypacha, Señorpa sach'an ch'illchin
ISA.4.2	kanqa may sumaj, k'achataj salvakoj israelitaspaj,
ISA.4.2	jallp'aj poqoyninmantataj
ISA.4.2	mayta kusikonqanku, jatunchakonqankutaj.
ISA.4.3	Pikunachus Siompi qhepakojkuna,
ISA.4.3	chantá Jerusalempi saqesqas kajkunapis, Diospa ajllasqas sutichasqas kanqanku, imaraykuchus Señormin Jerusalempi kausanankupaj sutisninkuta qelqarqa.
ISA.4.4	Chayqa kanqa maypachachus Señor Siompi kaj warmispa ch'ichi
ISA.4.4	kayninkuta mayllajtin, jinallataj Jerusalempi
ISA.4.4	yawar jich'asqankuta pichajtin,
ISA.4.4	Señor tukuy atiyninwan cheqanchajtin, jasut'ejtintaj.
ISA.4.5	Señorqa tukuynin Sión orqota,
ISA.4.5	tantasqa runasmampis,
ISA.4.5	p'unchaypi yana phuyuwan phuyuykuchenqa laqhapachata,
ISA.4.5	tutantaj nina lauray k'anchayta rikhurichenqa.
ISA.4.5	Señorpaj atiynintaj chay tukuy patampi kanqa.
ISA.4.6	Chayqa toldo jina qhataykonqa, jark'anampaj p'unchaypi
ISA.4.6	ruphaymanta, chanta paramanta, sinch'i wayramantawan.
ISA.5.1	Kunanqa takirisaj munasqaypa sutimpi,
ISA.5.1	uvas sach'asmanta takiysituta.
ISA.5.1	Munasqaypata uvas sach'asnenqa uj kinraypi sumaj jallp'api karqa.
ISA.5.2	Jallp'ata allarqa, rumisnintataj pallarqa,
ISA.5.2	chaymantaj sumajnin kaj uvas k'aspista plantarqa.
ISA.5.2	Chay uvas chajraj chaupimpitaj uj ch'ujllata ruwarqa,
ISA.5.2	chaymantaqa ruwallarqataj uj uvas ch'irwanata.
ISA.5.2	Munasqayqa suyarqa sumajta uvasnin poqonanta,
ISA.5.2	chay tukuywampis k'allku uvasllata poqorqa.
ISA.5.3	Kunanqa Jerusalenmanta, Judamantawan kajkuna,
ISA.5.3	niychej ari, pitaj juchayoj? Uvas chajraychu, chayri noqachu?
ISA.5.4	Imatawantaj ruwanay kanman karqa uvas sach'asniytari? Manachu allinta plantarqani?
ISA.5.4	Noqaqa suyarqani uvasniy sumajta poqonanta.
ISA.5.4	Imajtintaj k'allku uvasllata poqonri?
ISA.5.5	Kunanqa, uvas sach'asniywan imanasajchus chayta nisqaykichej:
ISA.5.5	Perqasninta thuñisaj,
ISA.5.5	jinamanta chinkanqa, perqasninta urmarachisaj, tukuy sarunankupaj.
ISA.5.6	Ch'impachata ruwasaj.
ISA.5.6	Manaña puntasninta k'utonqankuchu, nitaj qhoranqankuchu.
ISA.5.6	Khishkalla junt'aykonqa waj qhoraspiwan.
ISA.5.6	Phuyusman nisaj amaña chaynejman paramunanta.
ISA.5.7	Tukuy Atiyniyoj Señorpa uvas sach'asnenqa, Israelmin.
ISA.5.7	Judapi kaj runasqa may munasqa uvas plantakusqan kanku.
ISA.5.7	Señorqa suyarqa israelitas leyta junt'anankuta,
ISA.5.7	astawanqa runa wañuchinakuyllata tarin;
ISA.5.7	Payqa suyarqa imapis cheqan kananta,
ISA.5.7	astawanqa nanaywan qhapariyllata tarin.
ISA.5.8	Ay, imanallankichejchus ashkha wasista rantejkunaqa,
ISA.5.8	ashkha jallp'asta rantejkuna,
ISA.5.8	wajkunapajtaj mana imata saqenkichejchu,
ISA.5.8	qankunallapis kay jallp'a patapi kawajchej qhapajyajkuna jina!
ISA.5.9	Tukuy Atiyniyoj Señorqa niwan,
ISA.5.9	ashkha wasis thuñisqas kananta;
ISA.5.9	manañataj pipis chay wasispi tiyakunanta, jatuchajpis kachun,
ISA.5.9	k'achituspis kachun.
ISA.5.10	Kinsa hectárea uvasmanta uj yuru vinolla kanqa.
ISA.5.10	Chunka carga trigo mujumanta uj kargu trigollata poqonqa.
ISA.5.11	Ay, imanallankichejchus tutamanta jatariytawan machajkunaqa;
ISA.5.11	ch'isiyanankama machasqas, vino ujyaspalla kajkunaqa!
ISA.5.12	Qankunaqa jatuchaj mikhuykunata wakirichinkichej,
ISA.5.12	chaypitaj tocarinkichej arpasta, guitarrasta, cajasta, qenastawan.
ISA.5.12	Qankunaqa ashkha vinota ujyarinkichej,
ISA.5.12	manañataj qhawarinkichejchu Señorpa ruwanasninta, nitaj
ISA.5.12	makisninwan ruwasqasnintapis.
ISA.5.13	Chayrayku, aylloyqa mana yachakuyta munasqanrayku
ISA.5.13	ch'in pampaman apachisqa kanqa.
ISA.5.13	Tukuy runastaj kurajkunasninkuwan khuska yarqhaywan, ch'akiywantaj wañonqanku.
ISA.5.14	Wañoyqa yarqhasqa siminta jatunta kicharin.
ISA.5.14	Chayman chinkarenqanku qhapajkuna, runasnintin,
ISA.5.14	paykunawan kusikojkunapis.
ISA.5.15	Runasqa k'umuykachachisqas kanqanku.
ISA.5.15	Mayta runaykachajkunapis k'umuykuchisqas kanqanku.
ISA.5.16	Tukuy Atiyniyoj Señorqa cheqan kajta atiyninwan rikuchenqa,
ISA.5.16	Santo Diosqa llimphu kayninta rikuchenqa cheqanta ruwaspa.
ISA.5.17	Llajtasqa urmachisqas kanqanku,
ISA.5.17	chay raqay ukhuspitaj ovejasta, cabrastawan michenqanku.
ISA.5.18	Ay, qankunamanta llullakuspa sajra kajta qhatatejkunaqa,
ISA.5.18	carretata jina qhatatinku juchata qhatatejkunaqa!
ISA.5.19	Qankunaqa ninkichej: Diosqa usqhayta ruwachun imachus ruwanan
ISA.5.19	kajta, noqanchej rikunanchejpaj.
ISA.5.19	Israelpa Santo Diosnenqa usqhayllata junt'achun ruwanan
ISA.5.19	kajta, noqanchej yachananchejpaj.
ISA.5.20	Ay, qankunamanta, mana allin kajta allin ninkichej,
ISA.5.20	allin kajtataj mana allinchu ninkichej;
ISA.5.20	k'anchaytaqa laqhaman tukuchinkichej,
ISA.5.20	laqhatataj k'anchayman;
ISA.5.20	Jaya kajta, misk'i ninkichej,
ISA.5.20	misk'i kajtataj jaya ninkichej.
ISA.5.21	Ay qankunaqa yachayniyoj kasqaykichejta
ISA.5.21	creekunkichej, may yuyayniyoj kasqaykichejta yuyakunkichej!
ISA.5.22	Ay, qankunamanta vinota ujyanapaj wapu kajkuna,
ISA.5.22	qankunataqa ni pipis ujyanasta wakichiypeqa atipasunkichejchu.
ISA.5.23	Qankunaqa lluk'inas kajtin juchayojta mana juchayojman tukuchinkichej,
ISA.5.23	mana juchayojtataj juchachankichej.
ISA.5.24	Chayrayku, imaynatachus ninaqa ichhuta q'olaykun,
ISA.5.24	larwaynintaj ch'aki laqhesta ujllata rupharparin,
ISA.5.24	ajinata qankunaqa chinkarparinkichej.
ISA.5.24	Saphinmanta ismoj yura jina,
ISA.5.24	t'ikasnintaj ñut'u jallp'aman tukupun, ajinata.
ISA.5.24	Qankunaqa Tukuy Atiyniyoj Israelpa Santo Diosnimpa kamachisqantaqa mana kasunkichejchu.
ISA.5.25	Chayrayku Señorqa ayllumpa contranta k'ajajta phiñakorqa,
ISA.5.25	makintataj jasut'inampaj oqharerqa.
ISA.5.25	Orqospis kharkatiterqanku,
ISA.5.25	wañusqastaj callesnimpi q'opa jina wijch'usqas karqanku.
ISA.5.25	Chay tukuywampis Señorpa k'ajaj phiñakuynenqa manaraj thasnukunrajchu,
ISA.5.25	payqa jasut'inampaj makin oqharisqallapuni kashan.
ISA.5.26	Karupi kaj nación jamunampaj señasta ruwan,
ISA.5.26	jallp'aj k'uchunmantataj silbaspa wajyan.
ISA.5.26	Chay naciontaj ujllata ima jina usqhayllata chayarparimun.
ISA.5.27	Chay runasmanta ni mayqennimpis sayk'usqachu,
ISA.5.27	nitaj misk'akunchu.
ISA.5.27	Mana mayqempis puñunchu, nitaj puñuyta k'aywinchu.
ISA.5.27	Tukuyninku sumaj chumpisqas kanku,
ISA.5.27	ujut'asninkoj watusnimpis mana p'itikunchu.
ISA.5.28	Flechasninkoqa sumaj filochasqas,
ISA.5.28	arcosninkoqa sumaj mat'isqas.
ISA.5.28	Caballosninkoj chakisnenqa rumi jina,
ISA.5.28	carretasninkoj ruedasnenqa muyoj wayraman rijch'akun.
ISA.5.29	Qhaparisqankoqa leompaj qhaparisqan jina,
ISA.5.29	uña león aychaman ch'ipaykukuspa qhaparin jina,
ISA.5.29	sumajta qhaniykuspataj apan nitaj pipis qhechuyta atinchu.
ISA.5.30	Chay nacionqa chay p'unchaypi chayamuspa manchayta Israelpa
ISA.5.30	contranta sonanqa mar qocha jina;
ISA.5.30	pillapis jallp'ata qhawarejqa llakiywan laqhayaykushajta rikonqa,
ISA.5.30	cielopi k'anchajkunatapis laqhayaykushajta.
ISA.6.1	Rey Uziaspa wañupusqan watapi, Señorta rikorqani uj sumaj alto trono patapi tiyashajta, p'achampa cantosnintaj yupaychana wasiman junt'aykorqa. 
ISA.6.2	Paypa patampitaj Serafín nisqa ángeles kasharqanku, sapa ujnintaj sojta lijrasniyojkama karqanku, iskay lijrasninkuwanqa uyasninkuta pakakorqanku, iskaywantaj chakisninkuta, iskaywantaj phawarqanku. 
ISA.6.3	Purajmantataj ninakorqanku: Santo, santo, santo Tukuy Atiyniyoj Señorqa; tukuy kay pachaqa lliphipiyninwan junt'a kashan, nispa.
ISA.6.4	Chay jinata qhaparisqankuwan Diosta yupaychana wasej punkusnin kharkatiterqa, chay ukhumantaj q'osñi junt'aykorqa. 
ISA.6.5	Noqataj nerqani: Ay, noqamanta, kunanqa wañusajchari! Kikin ñawisniywan Tukuy Atiyniyoj Señorta rikuni, kay jina ch'ichi simi runa kanaypaj, kay jina ch'ichi parlayniyoj runaspa chaupimpi kashaspa.
ISA.6.6	Chantá, ujnin kaj lijrayojqa ujllata noqaman phawamuwarqa, altarmanta tenazaswan nina brasasta oqhariykukuspa. 
ISA.6.7	Chaywan simiyman churawaspataj niwarqa: Qhaway, kay ninaqa simiykiman chayan. Kunanqa juchaykeqa qhechusqa, juchaykimanta llimphuchasqataj kanki.
ISA.6.8	Chaymantataj Señorta nishajta uyarerqani: Pitataj kachasajri? Pitaj palabrasniykuta willamonqari?, nispa. Chantá noqataj nerqani: Kaypi kani Señor, noqata kachaway ari, nispa.
ISA.6.9	Paytaj niwarqa:
ISA.6.9	Riy, kay jinata chay runasman willamuy:
ISA.6.9	Allinta uyarishaspapis, mana yachayta atinkichejchu,
ISA.6.9	rikushaspapis manallataj unanchayta atinkichejchu.
ISA.6.10	Kay runaspa sonqonkuta rumiyachiy; ningrisninkuta wisk'aykuy, ñawisninkutapis ciegoyachiy, chay jinamanta ama rikunankupaj, ama uyarinankupaj, nitaj unanchanankupaj;
ISA.6.10	ama kutirikunankupaj,
ISA.6.10	noqa paykunata mana thañichinaypaj.
ISA.6.11	Noqataj taporqani:
ISA.6.11	Señor, mashkha unaytataj kay kanqari?, nispa.
ISA.6.11	Paytaj niwarqa:
ISA.6.11	kayqa kanqa llajtas chinkachisqa kanankama,
ISA.6.11	mana uj runayoj kanankama,
ISA.6.11	wasis mana runayoj kanankama,
ISA.6.11	chay campospis ch'in qhepakunankama;
ISA.6.12	Señor runasta karuman apachinankama,
ISA.6.12	chay jallp'a ch'impacha kanankama.
ISA.6.13	Sichus chunkamanta ujllapis qhepakunman,
ISA.6.13	chaypis chinkachisqallapuni kanqa.
ISA.6.13	Imaynatachus roble sach'ata, encina sach'atapis
ISA.6.13	k'utojtinchej k'ullullanña qhepakun, ajinata qhepakonqa chay ajllasqay aylloqa.
ISA.7.1	Uziaspa allchhin, Jotampa wawan Acaz, Judapi rey kashajtin, Siriamanta rey Rezinwan, Israelmanta Remaliaspa wawan Pekapiwan, Jerusalenman wicharerqanku jap'inankupaj, manataj chay llajtaman yaykuyta aterqankuchu. 
ISA.7.2	Chaytataj Judapi rey Acazman willamorqanku: Siriamanta kajkunawan, Efrainmanta kajkunapiwan ujllaman ujchakusqankuta, nispa. Chayta uyarispataj reywan, runasninwanqa maytapuni qharakatiterqanku, wayramojtin orqo sach'as kuyunku jinata.
ISA.7.3+ISA.7.4	Señortaj Isaiasman nerqa: Qanwan, wawayki Sear-jasubwan rey Acazta taripamuychej, pata estanquej larq'an tukukun chayman, p'acha t'ajsana jallp'a ñan pataman, chaypitaj niy:
ISA.7.3+ISA.7.4	Allinta qhawakuy, ama llakikuychu;
ISA.7.3+ISA.7.4	ama manchachikuychu, nitaj q'ewakuychu,
ISA.7.3+ISA.7.4	chay iskay q'osñej nina k'aspismanta,
ISA.7.3+ISA.7.4	Rezín, Siriawan, Remaliaspa wawampa k'ajaj phiñakuyninkumanta.
ISA.7.5+ISA.7.6	Siriamanta kajkunawan, Efraín llajtamanta kajkunawan, Remaliaspa wawanwan ima, qampa contraykipi oqharikushanku. Nispa: Judaj contrampi rinachej, paykunata mancharichimuspa chay Judá llajtata jap'ikapunachej, chaymantaj churamunachej Tabelpa wawanta rey kanampaj.
ISA.7.7	Astawampis Señor nin:
ISA.7.7	Chay jinaqa mana kanqachu, nitaj jayk'ajpis junt'akonqachu.
ISA.7.8+ISA.7.9	Arampa capitalnenqa Damasco,
ISA.7.8+ISA.7.9	Damascoj reynintaj Rezín;
ISA.7.8+ISA.7.9	Samariataj Efraimpa capitalnin,
ISA.7.8+ISA.7.9	Remaliaspa wawantaj Samariaj reynin.
ISA.7.8+ISA.7.9	Sojta chunka phishqayoj watasmantataj Efraenqa manaña nacionchu kanqa.
ISA.7.8+ISA.7.9	Sichus qankunapis mana creenkichejchu chayqa,
ISA.7.8+ISA.7.9	mana sayayta atinkichejchu.
ISA.7.10+ISA.7.11	Señorqa Acazman nillarqataj:
ISA.7.10+ISA.7.11	Señor Diosniykimanta uj señalta mañakuy,
ISA.7.10+ISA.7.11	ukhupachamantapis kachun, chayri janaj pachamantapis kachun.
ISA.7.12	Acaztaj nerqa: Mana mañakuymanchu, manataj Señortaqa probaymanchu.
ISA.7.13	Isaiastaj nerqa: Kunanqa uyariychej, Davidpa mirayninmanta kajkuna.
ISA.7.13	Qankunapajqa runasta sayk'uchinaqa pisichu,
ISA.7.13	Diosniytapis sayk'uchiyta munanaykichejpajqa?
ISA.7.14	Kikin Señormin señalta qosonqachej.
ISA.7.14	Qhawariychej, manaraj qharita rejsej sipas wijsallikun,
ISA.7.14	nacechikuspataj, wawanta Emanuelta sutichanqa.
ISA.7.15	Wawaqa mantequillata, misk'itawan mikhonqa,
ISA.7.15	mana allin kajta qhesachayta, allin kajtataj ajllayta yachanankama.
ISA.7.16	Wawa manaraj yuyayninman chayashajtin,
ISA.7.16	chay manchachikushanki chay reyespa nacionninkoqa saqerparisqa kanqa.
ISA.7.17	Señorqa mana allin p'unchaykunata apachimusonqa, qanman
ISA.7.17	aylluykiman, tataykej wasinman ima.
ISA.7.17	Chay jinata ni jayk'aj karqachu Efraín ayllu, Judá ayllumanta t'aqakusqanmantapacha.
ISA.7.17	Chayta parlashan Asiria reymanta.
ISA.7.18	Chaypacha Señorqa Egipto karu mayusmanta runasta ch'uspista jina wajyanqa,
ISA.7.18	Asiriamantataj abejasta jina.
ISA.7.19	Chay tukuy jamuspaqa sayanqanku,
ISA.7.19	ch'in wayk'uspi, chhanka jusk'uspi,
ISA.7.19	khishka ch'umispi, uywa ujyanaspi ima.
ISA.7.20	Chaypacha Señorqa Eufrates mayu chimpasmanta Asiria
ISA.7.20	reyman, mañarisqa cuchillowan jina,
ISA.7.20	israelitasta ruthonqa tukuy chujchasninta, sunkhasninta,
ISA.7.20	tukuy ukhunta ima.
ISA.7.21	Chaypacha runaqa uj wakata, iskay ovejastawan uywakonqa. 
ISA.7.22	Ajinamanta lecheqa ashkha kanqa, chayrayku mikhonqanku mantequillata, misk'itawan chay jallp'api qhepakojkunaqa. 
ISA.7.23	Chaypacha waranqa uvas sach'asniyoj jallp'aman, waranqa qolqe valejman, khishkaswan, khewayllusllawan junt'aykonqa 
ISA.7.24	Chaymanqa arcoswan, flechaswan ima animalesta jap'ejlla yaykonqanku, imaraykuchus chay tukuynin jallp'asman khiskaswan qhewaylluswan junt'aykonqa. 
ISA.7.25	Chay tukuynin lomasta ñaupajtaqa chujchukawan allaj kanku, chayman manaña chayanqankuchu, khishkasta, qhewayllusta ima manchachikuspa. Chayqa kanqa wakasta, ovejasta michinallapajña.
ISA.8.1	Señorqa niwarqa: Uj jatun tablata jap'ispa, chayman sut'ita qhelqay Maher-salal-hasbaz sutita. 
ISA.8.2	Chaytaqa ruway sacerdote Uriaspa ñaupaqempi, Jeberequiaspa wawan Zacariaspa ñaupaqempi ima. 
ISA.8.3	Chay qhapata warmiy profetisawan puñorqani, paytaj onqoj rikhurispa uj wawata nacechikorqa. Chaypachataj Señorqa niwarqa: Wawaykitaqa Maher-salal-hasbazta sutichay. 
ISA.8.4	Chay wawa manaraj, tatáy, mamáy niyta yachashajtin, Damascoj qhapaj kayninta, Samariaj tukuy imasnintawan Asiriaj reynin apakaponqa, nispa. 
ISA.8.5+ISA.8.6	Chaymanta Señorqa ujtawan nillawarqataj:
ISA.8.5+ISA.8.6	Kay runasqa alliyllamanta correshaj Siloé yakuta qhesachanku,
ISA.8.5+ISA.8.6	Rezinta, Remaliastawan manchachikusqankurayku.
ISA.8.7	Chayrayku, Señorqa paykunaj patankuta yakuwan llump'irichenqa, manchayta correshajta, ashkhawantaj.
ISA.8.7	Chayqa kashan Asiria rey, tukuy atiyninwan.
ISA.8.7	Chay yakoqa tukuy mayusta atipaspa,
ISA.8.7	tukuy mayu cantosta wasarenqa.
ISA.8.8	Chaytaj Judakama chayanqa,
ISA.8.8	tukuynintataj p'ampaykonqa,
ISA.8.8	kunkankama chayaspa.
ISA.8.8	Emanuelníy, tukuynin jallp'aykita lijrawan qhataykonqa.
ISA.8.9	Naciones tantakuychej, qankunaqa t'unasqas kankichej.
ISA.8.9	Qankunapis karu llajtayojkuna uyariychej:
ISA.8.9	May jinatapis wakichikuychej, qankunaqa atipasqas kankichej.
ISA.8.9	Imayna maqanastapis wakichikuychej, urmankichejpuni.
ISA.8.10	Sumajtapis yachachinakuychej qhasi manakajpaj kanqa.
ISA.8.10	Imatapis parlasqaykichejqa, manapuni junt'akonqanku,
ISA.8.10	imaraykuchus Diosqa noqaykuwan kashan.
ISA.8.11+ISA.8.12	Señorqa sumajta makiymanta jap'iykuwaspa amapuni kay runaspa ñanninta purinayta yachachiwarqa, nispa: Ama qankunaqa ch'ajwa niychejchu, runas imatapis ch'ajwa nispa nejtinkoqa. Amataj qankunaqa mancharikunkichejchu, paykuna imamantapis mancharikojtinkoqa.
ISA.8.13	Tukuy Atiyniyoj Señorllata Santopaj qhawaychej; payllata manchachikuychej, payllata kasuychej. 
ISA.8.14	Payqa iskaynin nacionespaj yupaychana wasinku kanqa. Chaywampis payqa misk'ana rumi kanqa. Chaytaj iskaynin Israel nacionesta urmachenqa. Payqa, ch'ipa jina, tojlla jinataj Jerusalempi tiyakojkunapaj kanqa.
ISA.8.15	Ashkhas chaypi misk'akuspa urmaranqanku, wañonqankutaj. Ashkhas jap'ichikonqanku, presochasqastaj kanqanku.
ISA.8.16	Kay kamachisqasniyta allinta waqaychaychej. Yachachisqasniypaj sonqosninman kay yachachisqasniyta churaychej. 
ISA.8.17	Señorllapi suyasaj, payqa Jacobpa mirayninmanta uyanta pakaykumpis. Payllapitaj atienekusaj.
ISA.8.18	Noqa, Señor qowasqan wawasniywan, israelitaspaj uj señal jina kayku, Tukuy Atiyniyoj Señorpa churasqasnin; Payqa Sión orqopi tiyakun.
ISA.8.19	Sichus chay runas nisonqachej: Tapuriychej wañusqaspa almasninta, chhichinakuspa parlaj layqasta ima, nispa chayqa, niychej: Manachu runasqa Diosnillankuta tapurikunkuman? Wañusqastarajchu kausajkunamanta tapurikunkuman?, nispa.
ISA.8.20	Chayrayku kutiriychej leyman, imatachus yachachisqaymanwan. Sichus mana chayman jinachu nenqanku chayqa, paykunapi mana cheqa kaj kanchu.
ISA.8.21	Runasqa kayman jaqayman puriykachanqanku may llakisqas, yarqhasqastaj. Chay jina yarqhasqa kaspa runasqa may phiñasman tukonqanku, qallarenqankutaj reyninkuta, Diosninkutapis maldiciyta, uyankuta pataman oqharispa.
ISA.8.22	Jallp'ata qhawarispataj rikonqanku llakiyta, laqhayayta, laqhapachata, may waqaytataj, laqha ukhupitaj rikhurenqanku.
ISA.9.1	Manaña laqhayayqa kanqachu, pichus kunan llakiypi kashan chaypajqa, imaynatachus Zabulón jallp'aman, chanta Neftalí jallp'amanwan llakiy chayarqa ajina. Kunanqa k'anchaykonqatajmin mar qochaman rej ñantaqa, Jordán mayu chimpata, gentilespa Galilea jallp'ankupi.
ISA.9.2	Laqhapi purej runasqa, rikunku jatun k'anchayta;
ISA.9.2	laqhayaypi tiyakoj runasmantaj k'anchaykamun.
ISA.9.3	Señor, qanqa jatun kusiyta apamunki,
ISA.9.3	may jatumpuni kusikuytaqa.
ISA.9.3	Tukuy kusikonqanku cosechapi kusikunku, ajinata;
ISA.9.3	maytapuni kusikonqanku, qhapaj imasta rak'inakuspa kusikunku, ajinata.
ISA.9.4	Qan Señorqa phashkaranki yugonkumanta,
ISA.9.4	lijrasninkupi k'aspismanta,
ISA.9.4	sinch'i llakiypi jarap'asqa kayninkumanta ima.
ISA.9.4	Chayta qanqa urmachinki, imaynatachus Madianta urmacherqanki, ajinata.
ISA.9.5	Soldadospa sonachinanku zapatos,
ISA.9.5	yawar rara p'achasninku ima,
ISA.9.5	ruphachisqas, q'olachisqastaj kanqanku.
ISA.9.6	Uj wawa nacepuwanchejña,
ISA.9.6	Dios uj wawata qowanchej.
ISA.9.6	Chayman qosqa kashan jatun atiy kamachinampaj.
ISA.9.6	Sutisnintaj kaykuna kanqa:
ISA.9.6	Mayta T'ukuna Yuyaychaj, Atiyniyoj Dios,
ISA.9.6	Wiñaypaj Tata, Sonqo tiyachej Rey ima.
ISA.9.7	Kamachisqanta, chanta sonqo tiyakuyta qosqampis manapuni tukukonqachu Davidpa reinompi, jinallataj paypa reinompipis. Kamachiynenqa sumaj sayasqa kanqa, cheqa kajpi, maychus kajta ruwaypitaj kunanmantapacha wiñaypajtaj. Kaytaqa Tukuy Atiyniyoj Señormin sinch'i munayninrayku ruwanqa.
ISA.9.8	Señorqa Israelman uj willayta apachimorqa, Jacobpa ayllunman. 
ISA.9.9+ISA.9.10	Chaytataj tukuy Efraín runas yachanqanku, tukuy Samariapi tiyakojkuna. Paykunataj may kasqankuta yuyakuspa wapuchaspa nerqanku:
ISA.9.9+ISA.9.10	Ladrilloschus urmanku chayqa,
ISA.9.9+ISA.9.10	sumaj ch'eqosqa rumiswanñataj ruwasunchej.
ISA.9.9+ISA.9.10	Sicómoro k'aspistachus k'uturanku chayqa,
ISA.9.9+ISA.9.10	cedro sach'astañataj churasunchej.
ISA.9.11	Señorqa manchachikuna enemigosta apachimun.
ISA.9.11	Pay kikin maqanankuta kamachin.
ISA.9.12	Sirios inti llojsimuynejmanta jamunku,
ISA.9.12	inti yaykuynejmantataj filisteos.
ISA.9.12	Chaykunataj Israeltaqa simi junt'ata mikhuykorqanku.
ISA.9.12	Chaywampis Señorpa phiñakuynenqa manarajpuni thasnukunchu,
ISA.9.12	jasut'inampaj wakichisqallapuni kashan.
ISA.9.13	Chay tukuywampis israelitasqa manapuni jasut'ejninkuman kutirerqankuchu, Tukuy Atiyniyoj Señortaqa manapuni mask'arqankuchu.
ISA.9.14	Chayrayku Señorqa Israel naciompa umanta, chupantawan qholonqa uywata jina, chantá palma sach'ata jina, soqososta jinataj uj p'unchayllapi k'utonqa.
ISA.9.15	Umaqa niyta munan kuraj runas, kurajkunasninku ima,
ISA.9.15	chupataj niyta munan llullata yachachej profetas.
ISA.9.16	Chay llajtata kamachejkunaqa ch'aukiyajkuna kanku,
ISA.9.16	kasojkunataj chinkapunku.
ISA.9.17	Chayrayku Señorqa mana khuyanchu waynasta,
ISA.9.17	nitaj wajcha wawasta, nitaj viudastapis.
ISA.9.17	Tukuyninku sajras kanku, juchasapastaj; tukuyninkutaj parlanku sajra palabrasllata.
ISA.9.17	Chay tukuywampis, Señorpa k'ajaj phiñakuynenqa manarajpuni thasnukunchu, payqa jasut'inampaj makin oqharisqallarajpuni kashan.
ISA.9.18	Tukuy sajra kajqa nina jina laurarin, imaynatachus nina
ISA.9.18	q'olaykun khishkasta, qhorasta ima, ajinata;
ISA.9.18	chanta imaynatachus uj monteta q'olaykun,
ISA.9.18	q'osñipis chaymanta manchayta llojsimun ajinata.
ISA.9.19	Tukuy Atiyniyoj Señorpa phiñakuynenqa jallp'ata manchayta
ISA.9.19	kharkatichin, runasqa nina enqhampaj llant'a jina kanku.
ISA.9.19	Runaqa, runa masinta mana khuyanchu, sapa ujtaj mikhunakunku.
ISA.9.20	Sapa uj paña ladomanta mikhonqa, chaywampis yarqhasqallapuni qhepakonqa.
ISA.9.20	Lloq'e kajmanta mikhonqanku, manataj sajsanqankuchu.
ISA.9.21	Manasés aylloqa Efraín aylluwan maqanakonqanku, Efraín ayllutaj Manasés aylluwan. Jinashaspalla Judá aylloj contranta sayarinku. Chaywampis, Señorpa k'ajaj phiñakuynenqa manarajpuni thasnukonqachu, makin oqharisqallapuni kashan.
ISA.10.1	Ay, qankunamanta imanallankichejchus mana cheqan leykunata
ISA.10.1	orqhojkunaqa, ñak'arichinapaj leyesta orqhojkunaqa!
ISA.10.2	Chaywan wajchasta justiciamanta t'aqankichej,
ISA.10.2	llakisqaspa imachus paykunapaj kajta qhechunaykichejpaj.
ISA.10.2	Viudasmantapis qhechunaykichejpaj. Wajcha wawasmantapis.
ISA.10.3	Imanankichejtaj cuentata qona p'unchaypiri?
ISA.10.3	Piwantaj yanapachikunkichej karumanta jasut'i jamusojtiykichejri?
ISA.10.3	Maymantaj chay jina qhapaj kayniykichejta churankichejri?
ISA.10.4	Qankunaqa presos jap'isqallaña kanaykichej,
ISA.10.4	chayri wañusqaswan urmanallaykichejña.
ISA.10.4	Chay tukuywampis Señorpa k'ajaj phiñakuynenqa manarajpuni thasnukunchu. Payqa makin oqharisqallarajpuni kashan.
ISA.10.5	Asiria, qanqa phiñakuyniypi wajtanay k'aspi kanki,
ISA.10.5	phiñakuspa oqharinay k'aspi kanki.
ISA.10.6	Asiriosta juchasapa runasman kachasaj,
ISA.10.6	k'ajajta phiñachiwaj llajtaman pusasaj,
ISA.10.6	imankuchus kajta, kapuyninkutapis qhechumunampaj,
ISA.10.6	callespi t'uruta jina sarunampaj.
ISA.10.7	Astawampis Asiriamanta reyqa mana jinatachu yuyan,
ISA.10.7	nitaj sonqompipis ajinatachus tanteashan.
ISA.10.7	Manachayqa paypa yuyaynimpeqa, ashkha nacionesta chinkachiylla kashan.
ISA.10.8	Payqa ajinata nin: Manachu tukuynin runasneyqa reyes kanku?
ISA.10.9	Noqapajqa Calno llajtaqa Carquemis jinalla,
ISA.10.9	Hamat llajtapis Arfad jinalla.
ISA.10.9	Chanta Samariapis Damasco jinalla.
ISA.10.10	Ashkha lantisniyoj llajtasta tarini.
ISA.10.10	Chay llajtasqa Jerusalenmanta, Samariamantapis aswan ashkha lantisniyoj kanku.
ISA.10.11	Imaynatachus Samariata, lantisnintawan ruwarqani, ajinallataj
ISA.10.11	Jerusalenta lantisnintawan ruwasaj.
ISA.10.12	Señorqa Sión orqopi, Jerusalempiwan ruwaspaña,
ISA.10.12	Asiria reytañataj jasut'enqa,
ISA.10.12	anchata wapuykachasqanta,
ISA.10.12	may kasqanta yuyakusqanmantataj.
ISA.10.13	Asiria rey nisqanrayku kaytaqa kallpaywan ruwani
ISA.10.13	yachayniywan ruwani yuyayniyoj kasqayrayku;
ISA.10.13	nacionespa jallp'asninkuta qhechuni,
ISA.10.13	tukuy kapuyninkuta qhechumuni,
ISA.10.13	reyesninkutapis may wapu kayniywan atiparparini.
ISA.10.14	Tukuy llajtaspa kapuyninkuta thapata jina jap'erqani,
ISA.10.14	imaynatachus saqerasqa thapasmanta runtusta pallanku
ISA.10.14	ajinata, chay tukuynin jallp'asta jap'ikapuni,
ISA.10.14	mana pipis karqachu lijranta kuyuchej, nitaj siminta kicharej,
ISA.10.14	nitaj chhur nejllapis.
ISA.10.15	Hachaqa k'utoj runamanta may sumaj
ISA.10.15	kasqanta yuyakunmanchu? Sierrapis khuchoj runamanta
ISA.10.15	may kasqanta yuyakunmanchu? Chayqa kanman uj k'aspi chayri
ISA.10.15	tojnupis runata apaykachanman jina.
ISA.10.16	Chayrayku Tukuy Atiyniyoj Señorqa,
ISA.10.16	kallpayoj runasninman llauchhuyayta apachimonqa,
ISA.10.16	qhapaj kayninkutataj ninawan jap'iykuchenqa llant'ata jina.
ISA.10.17	Israelpa k'anchaynin Santo Diosnenqa, nina laurayman tukonqa;
ISA.10.17	uj p'unchayllapi qhorasninta khishkasnintawan q'olarparenqa.
ISA.10.18	Chay tukuy k'acha montesninta, chay sumaj huertasnintawan,
ISA.10.18	tukuyninta ruphaykonqa,
ISA.10.18	uj onqosqa mana kallpayoj runata jina saqerparenqa.
ISA.10.19	Montesnimpi sach'asnenqa uj iskaylla qhepakonqa,
ISA.10.19	uj wawaj yupanan jinalla.
ISA.10.20	Chaypachaqa Israelpi pisis qhepakojkunaqa,
ISA.10.20	Jacobpa mirayninmanta qhepakoj israelitasqa,
ISA.10.20	manaña paykunata ñak'arichejkunapi atienekonqankuchu,
ISA.10.20	manachayqa Israelitasqa santo kaj cheqa Señorpi sumajta sayanqanku.
ISA.10.21	Jacobpa mirayninmanta kaj israelitasmanta puchojkunaqa,
ISA.10.21	manchay atiyniyoj Diosman kutirenqanku.
ISA.10.22	Mirayniykeqa Israel, mar qochaj t'iyun jinapis kanman chayqa,
ISA.10.22	chaywampis chaymanta maychá puchonqa chayqa, kutimonqapuni. Tukuchinapaj nisqa kajqa tukukonqapuni,
ISA.10.22	ajinamanta cheqanchayqa, sut'ipi kanqa.
ISA.10.23	Tukuy Atiyniyoj Señorqa, imatachus kay pachapi ruwasaj
ISA.10.23	nisqanta junt'anqapuni.
ISA.10.24	Chayrayku Tukuy Atiyniyoj Señorqa ajinata nin:
ISA.10.24	Siompi tiyakoj ayllúy,
ISA.10.24	Asiria runasmantaqa ama manchachikuychu;
ISA.10.24	k'aspiwan wajtasunanmantaqa.
ISA.10.24	Paykunaqa qampa contraykipi tojnunkuta oqharenqanku,
ISA.10.24	imaynatachus egipcios ruwarqanku ajinata.
ISA.10.25	Kay pisi p'unchaykunamantawan phiñakuynin tukukonqaña,
ISA.10.25	k'ajaj phiñakuyniy paykunata tukuchenqa.
ISA.10.26	Tukuy Atiyniyoj Señorqa paykunata sumajta jasut'enqa,
ISA.10.26	imaynatachus Oreb chhankapi madianitasta wañuracherqa ajinata,
ISA.10.26	imaynatachus egipciospa contranta mar qochapi tojnunta oqharerqa ajinata.
ISA.10.27	Chaypacha wasaykiman q'epirichisusqankoqa qhechusqa kanqa,
ISA.10.27	jinallataj much'uykiman yugota churasusqankupis,
ISA.10.27	ismonqataj chay yugoqa aceitewan jawisqa kasqaykirayku.
ISA.10.28	Chay jinata ñak'arichej runaqa Rimonnejta Ajatkama jamuspa Migronman chayan, soldadosnintataj Micmaspi saqen.
ISA.10.29	Wayq'onta rispa, Gebapi jarakunku;
ISA.10.29	Ramá llajtaqa maytapuni kharkatitin;
ISA.10.29	Saulpa llajtan Gabaapi tiyakojkuna llojsispa ayqenku.
ISA.10.30	Bat-Galin runas, jatunmanta qhapariychej;
ISA.10.30	Laisa llajtayojkuna, uyariychej!
ISA.10.30	Anatot llajtayojkunapis, kutichiychej!
ISA.10.31	Madmena runasqa mayta ayqenqanku,
ISA.10.31	Gebimpi tiyajkunapis pakakunata mask'aspa ayqenqanku.
ISA.10.32	Chay maqajqa Nobpi samarikonqa
ISA.10.32	chaymanta maqamunampaj makinta oqharenqa, Sión orqoj contranta,
ISA.10.32	Jerusalempa lomanta.
ISA.10.33	Qhawaychej, Tukuy Atiyniyoj Señorqa,
ISA.10.33	manchay kallpanwan sach'asta mast'arparenqa.
ISA.10.33	Aswan jatuchaj kaj sach'asqa k'utusqas kanqanku,
ISA.10.33	aswan jatuchajpuni kajkunatajrí, pampaman urmachisqas kanqanku.
ISA.10.34	Hachawan k'utusqas kanqanku chay sinch'i sach'arara montes,
ISA.10.34	Líbano orqotaj manchayta sonaspa urmanqa.
ISA.11.1	Uj k'ullumanta ch'illchimonqa, chay k'ulloqa Isaí; saphisninmantataj ch'illchimoj wiñallanqataj.
ISA.11.2	Chaypa patampi Señorpa Espíritun samarikonqa,
ISA.11.2	chaytaj qonqa yachayta, yuyayta, yuyaychayta, atiyta,
ISA.11.2	tukuy imata rejsiyta, Señorta manchachikuyta ima.
ISA.11.3	Payqa Señorta manchachikuyta astawan qonqa.
ISA.11.3	Payqa mana rikusqanman jinallachu cheqanchanqa,
ISA.11.3	nitaj uyarisqanman jinallachu allinta ruwanqa.
ISA.11.4	Manachayqa, cheqanta ruwaspa wajchasta cheqanchanqa,
ISA.11.4	kay jallp'api llamp'u sonqoyojkunapaj cheqanta ruwanqa.
ISA.11.4	Sajra runataqa palabrallanwan nanachenqa;
ISA.11.4	siminmanta samaynillanwan juchasapataqa wañuchenqa.
ISA.11.5	Justiciawan ñañu wasanta chumpiykukonqa,
ISA.11.5	cheqan sonqo kayninwan chumpiykukonqa.
ISA.11.6	Chaypacha atojwan ovejawan ujllapi kanqanku.
ISA.11.6	Leonwan corderowampis ujllapi puñonqanku.
ISA.11.6	Waka uñawan leonwampis khuska mikhonqanku.
ISA.11.6	Chaykunatataj uj wawalla michenqa.
ISA.11.7	Wakawan jukumariwanqa khuska mikhonqanku,
ISA.11.7	uñasninkupis khuska winkonqanku;
ISA.11.7	leompis waka jina pastota mikhonqa.
ISA.11.8	Ñuñoj wawaqa cascabel katarej jusk'un patapi phujllakonqa,
ISA.11.8	ñuñumanta p'itisqa wawapis katarej puñunanman makinta sat'illanqa.
ISA.11.9	Chay Santo orqoypeqa mana ima sajratapis ruwanqankuchu,
ISA.11.9	imaraykuchus tukuy jallp'aqa Señorta rejsenqa,
ISA.11.9	imaynatachus marman yaku junt'aykun ajinata.
ISA.11.10	Chaypacha Isaejpa saphinmanta ch'illchejqa,
ISA.11.10	tukuy nacionespaj uj señal kanqa.
ISA.11.10	Chay runastaj payta mask'anqanku; tiyakunantaj lliphipirenqa.
ISA.11.11	Chaypacha Señorqa ujtawan atiyninta rikuchillanqataj, maykunapichus ayllusninmanta kajkuna puchorqanku chaykunata kutichimunampaj: Asiriamanta, Egiptomanta, Patrosmanta, Etiopiamanta, Elanmanta, Sinarmanta, Hamatmanta, Mar qocha cantosmantawan.
ISA.11.12	Señorqa nacionespaj uj señalta oqharenqa,
ISA.11.12	wijch'usqa israelitastataj ujllaman tantaykonqa.
ISA.11.12	Judamanta ch'eqerasqas kajkunatataj tukuy mundontinmanta tantamonqa.
ISA.11.13	Efraín aylloj chejnikuynenqa tukukonqa,
ISA.11.13	Judá aylloj enemigosnimpis chinkachisqas kanqanku.
ISA.11.13	Efraín aylloqa manaña Judá aylluta chejnenqachu,
ISA.11.13	nitaj Judá ayllupis Efraín aylluta llakichenqachu.
ISA.11.14	Iskaynintaj inti yaykuynejman kachaykukonqanku,
ISA.11.14	filisteosmantaj wasankumanta urmaykonqanku, jinallataj inti
ISA.11.14	llojsimuynejpi tiyakojkunajmanta tukuy imankuta qhechumonqanku.
ISA.11.14	Edom nación, Moab nacionwampis paykunata sirvenqanku, jinallataj Amón naciompi kajkunapis paykunata kasonqanku.
ISA.11.15	Señorqa puka mar qochata ch'akichenqa,
ISA.11.15	manchay atiyninwan makinta oqharenqa Eufrates mayunejman,
ISA.11.15	uj sinch'i wayrata wayrachimuspataj chay mayuta qanchis mayusman
ISA.11.15	t'aqarparenqa, chay jinamanta ujut'asnillankuwanña chimpanankupaj.
ISA.11.16	Asiriamanta Señorpa puchoj runasnin kutimunampajqa,
ISA.11.16	allin ñan wakichisqa kanqa,
ISA.11.16	imaynachus israelitas Egiptomanta llojsimunankupaj karqa, ajina.
ISA.12.1	Chay p'unchaypi ninki:
ISA.12.1	Graciasta qoyki, Señor,
ISA.12.1	qanqa noqapaj maytapuni phiñakorqanki,
ISA.12.1	chaywampis chay jina k'ajaj phiñakuyniykeqa manaña kanchu,
ISA.12.1	astawampis sonqochawanki.
ISA.12.2	Diosmin salvawajneyqa;
ISA.12.2	payman noqaqa atienekuni, manañataj manchachikusajchu.
ISA.12.2	Señormin pakakunayqa kallpaytaj.
ISA.12.2	Paylla noqataqa salvawan.
ISA.12.3	Qankunapis kusiywan salvación juturimanta yakuta ujyankichej.
ISA.12.4	Chaypacha ninkichej:
ISA.12.4	Señorman graciasta qoychej, sutinta jatunchaychej,
ISA.12.4	imatachus ruwasqasninta runasman willamuychej,
ISA.12.4	yuyarichiychej sutenqa may jatun kasqanta.
ISA.12.5	Señorman takiychej,
ISA.12.5	imaraykuchus payqa sumaj imasta ruwan;
ISA.12.5	chaytataj tukuy mundontimpi runas yachachunku.
ISA.12.6	Siompi tiyakojkuna kusiywan takiychej,
ISA.12.6	imaraykuchus Israelpa Santo Diosnenqa qankunaj chaupiykichejpi kashan, tukuy jatun kayninwan.
ISA.13.1	Amospa wawan Isaiasqa mosqoypi jina uj sut'inchayta rikorqa
ISA.13.1	Babilonia imaynachus kananmanta.
ISA.13.2	Uj q'ara orqo puntapi maqanakuna señalta uyarichiychej,
ISA.13.2	chaypi jatunmanta maqanakupaj qhapariychej,
ISA.13.2	makisniykichejta oqhariychej, kurajkunaj punkusninkuta yaykunankupaj.
ISA.13.3	Noqa kamachiniña ajllakusqasniyta,
ISA.13.3	chantaqa wajyallanitaj wapu kamachisniyta phiñakuyniyta junt'anankupaj, atipasqaymanta kusikojkunata.
ISA.13.4	Orqospeqa ch'ajway uyarikun, ashkha runaspis ch'ajwashankuman jina. Chaypi uyarikun ashkha runaspa ch'ajwasqanku,
ISA.13.4	ashkha nacionespa tantakuspa ch'ajwasqanku.
ISA.13.4	Tukuy Atiyniyoj Señor soldadosninta maqanakupaj yupan.
ISA.13.5	Chaykunaqa karu llajtasmanta jamunku,
ISA.13.5	kay pachaj tukukuyninmantapacha.
ISA.13.5	Chaykunaqa Señorpa kachamusqasnin kanku, Señorpa k'ajaj phiñakuyninwan
ISA.13.5	tukuynin jallp'ata tukuchinankupaj.
ISA.13.6	Qhapariychej, imaraykuchus Señorpa p'unchaynenqa qayllaña.
ISA.13.6	Payqa tukuy atiyninwan chinkachenqa.
ISA.13.7	Chayrayku tukuy runaj makin llauchhuyanqa,
ISA.13.7	jinallataj tukuy runaj sonqompis q'aymayanqa.
ISA.13.8	Kharkatiylla junt'aykonqa,
ISA.13.8	llakiywan waqayllawan paykunataqa jap'enqa.
ISA.13.8	Nanaylla, onqoy warmita jina jap'enqa.
ISA.13.8	Sapa uj qhawarinakuspa mancharenqanku,
ISA.13.8	imaraykuchus uyasninku nina jina k'ajarin.
ISA.13.9	Señorpa p'unchaynenqa manchaytapuni jamushan,
ISA.13.9	manchay llakiy p'unchay, k'ajaj phiñakuywan k'ajarishaj,
ISA.13.9	jallp'ata ch'impachata saqenampaj,
ISA.13.9	juchasapastapis chinkachinampaj.
ISA.13.10	Chayrayku janaj pachapi kaj qoyllurkuna, imaschus k'anchajkuna
ISA.13.10	ima manaña k'anchanqankuchu.
ISA.13.10	Inti llojsimuytawan laqhayaykonqa,
ISA.13.10	killapis manaña k'anchanqachu.
ISA.13.11	Señorqa nin: Kay pachata juchanmanta jasut'isaj,
ISA.13.11	sajra runasta millay juchasninkumanta.
ISA.13.11	Sajra runaspa machu machuykachayninkuta ch'inyachisaj;
ISA.13.11	May kasqankuta yuyakojkunata k'umuykachachisaj.
ISA.13.12	Runastaqa qorimantapis astawan pisi tarikojta ruwasaj,
ISA.13.12	Ofirpi qorimantapis astawanraj.
ISA.13.13	Chanta cielota kharkatichisaj.
ISA.13.13	Jallp'apis kaynejman jaqaynejman kuyurenqa,
ISA.13.13	chay p'unchaypi phiñakuyniy phatasqanrayku.
ISA.13.14	Runaqa mancharichisqa qhatiykachasqa taruka jina kanqa,
ISA.13.14	mana michejniyoj ovejas jinataj.
ISA.13.14	Sapa uj llajtankumankama ayqenqanku,
ISA.13.14	jallp'ankumankamataj riponqanku.
ISA.13.15	Pillapis jap'ichikojqa t'ojsisqa kanqa,
ISA.13.15	pichus taripachikojpis, espadawan wañuchisqa kanqa.
ISA.13.16	Wawasninkoqa qhawashajtinku pampaman ch'anqasqas kanqanku;
ISA.13.16	wasisninkumanta imasninkuchus kajta suwaranqanku,
ISA.13.16	warmisninkutapis qhenchacharanqanku.
ISA.13.17	Medosmanta kajkunata Babiloniaj contranta rijch'arichini,
ISA.13.17	paykunaqa qolqemanta mana dakunkuchu,
ISA.13.17	nitaj qoritapis munapayankuchu.
ISA.13.18	Waynasta flechaspa wañurachenqanku,
ISA.13.18	nacesqa wawastapis mana khuyakuspa wañurachenqanku,
ISA.13.18	jatuchaj wawastapis wañurachillanqankutaj.
ISA.13.19	Babiloniaqa nacionespa munakusqanku,
ISA.13.19	caldeospa mentasqanku llajta.
ISA.13.19	Chay llajtaqa tukukonqa Diospa tukuchisqan Sodoma, Gomorra llajtas jina.
ISA.13.20	Manaña chaypi jayk'ajpis runa tiyakonqachu, nitaj llajtachakonqachu.
ISA.13.20	Arabespis manañapuni jayk'ajpis chaypi jarakonqankuchu,
ISA.13.20	nitaj michejkunapis chaypi uywasninkuta michenqankuchu.
ISA.13.21	Chaypeqa phiña sajra animalesllaña tiyanqanku;
ISA.13.21	chay wasisninkupeqa ch'useqasllaña junt'a kanqanku.
ISA.13.21	Chanta suris tiyanqanku, cabras imataj chaypi phinkiykachanqanku.
ISA.13.22	Palaciosninkupeqa atojkunalla waqanqanku,
ISA.13.22	sumachaj wasisninkupitaj k'ita alqoslla tiyanqanku.
ISA.13.22	Babiloniaj ñak'ariy p'unchayqa qayllamushanña,
ISA.13.22	chay p'unchayqa jamonqapuni.
ISA.14.1	Señorqa Jacobpa ayllunmanta khuyakonqa, israelitastaqa ajllakonqaraj, jallp'ankupitaj watejmanta tiyachenqa. Karu llajtayojkuna paykunaman ujchakonqanku, Jacobpa ayllunwantaj tiyakonqanku.
ISA.14.2	Ashkha naciones israelitastaqa yanapanqanku, jallp'ankumantaj pusaponqanku. Chay runastataj israelitasqa Señorpa jallp'ampi kamachisninkupaj jap'enqanku. Chanta israelitasñataj pikunachus ñak'aricherqanku, chaykunata presochanqanku, munayninkupitaj apaykachanqanku, paykunata llakichej kanku chaykunata.
ISA.14.3+ISA.14.4	Israel ayllu, maypachachus Señor samarikuyta qosojtin chay jinata ñak'arisqaykimanta, phutikusqaykimanta, chay jina sinch'i llank'aymanta ima, chaypachaqa, kay jina asikuna palabrasta Babilonia reypa contranta ninki: Qhawariychej ñak'arichejqa imapichus rikhurisqanta, runaykachajqa imaynatachus tukukusqanta.
ISA.14.5	Señorqa sajra runaspa wajtanan k'aspita p'akirparin,
ISA.14.5	ñak'arichej runaspa tojnuntapis.
ISA.14.6	Payqa phiñakuyninwan nacionesta jasut'ej,
ISA.14.6	mana sayk'uspataj seq'oj;
ISA.14.6	phiñakuyninwantaj nacionesta ñak'arichej,
ISA.14.6	mana khuyaspa qhatiykachaj.
ISA.14.7	Kunanqa tukuy runas samarikuypi kashanku, sonqo tiyakuypitaj,
ISA.14.7	kusiywantaj takishanku.
ISA.14.8	Pino sach'aspis, Libanopi cedro sach'aspis kusikunku,
ISA.14.8	qan wañusqaykimantapacha, manaña pipis k'utoj jamuwaykuñachu, nispa.
ISA.14.9	Ukhupachapi wañusqaspis qannejta mancharikunku;
ISA.14.9	rijch'arinkutaj qanta taripasunampaj.
ISA.14.9	Tukuy kay pachapi wañusqas kamachejkuna jatarimonqanku.
ISA.14.9	Reyestaj tiyanankumanta sayarikonqanku.
ISA.14.10	Paykunataj qhaparispa nisonqanku:
ISA.14.10	Qampatapis kallpaykeqa pisiyallantaj,
ISA.14.10	noqayku jinallamantaj tukunki.
ISA.14.11	Wapu kayniykeqa arpasniykej waqayninwan wañusqakunaj tiyanankuman urmaykamunku.
ISA.14.11	Camaykeqa khuruslla, qhatakunaykipis khuruslla.
ISA.14.12	Sut'iyay ch'aska, kay jinatachu cielomantaqa urmamunki!
ISA.14.12	Qanqa nacionesta atipaj kanki, kunantaj pampapi wijch'usqa rikhurinki.
ISA.14.13	Qanqa sonqoykipi nej kanki:
ISA.14.13	Cieloman wicharisaj, Diospa qoyllurkunasninmanta aswan patapi,
ISA.14.13	kamachinaypaj tiyanayta churasaj orqospi,
ISA.14.13	patanejpi, maypichus dioskuna tantakunku chaypi.
ISA.14.14	Phuyus pataman wicharisaj,
ISA.14.14	Patapi kaj Diosmantaj rijch'akusaj, nispa.
ISA.14.15	Astawampis, qanqa wañusqas kashanku chayman wijch'usqa kanki,
ISA.14.15	ukhu ukhupachaman.
ISA.14.16	Pischus rikusojkunaqa t'ukuspa qhawasonqanku, nenqankutaj:
ISA.14.16	Kaychu tukuy mundontinta kharkatichej runaqa?
ISA.14.16	Kaychu tukuy nacionesta manchachej runaqa?
ISA.14.17	Kaychu mundontinta ch'impachata saqej? Kaychu llajtasta
ISA.14.17	ch'inyachej, presostapis mana kacharej?
ISA.14.18	Tukuy nacionesmanta reyesqa sumajta samarikunku,
ISA.14.18	sapa ujninku sepulturasninkupi.
ISA.14.19	Qanrí sepulturaykimanta millay q'opa jina
ISA.14.19	wijch'usqa kanki, sarusqa aya jinapis kawaj jina.
ISA.14.19	Espadawan wañuchisqa runaswan tanta,
ISA.14.19	sepultura ukhuman choqasqa jina.
ISA.14.20	Qantaqa mana chay waj reyesta jinachu p'ampasonqanku; llajtaykita chinkachisqaykirayku, runasniykitapis wañuchisqaykirayku. Sajra runaspa mirayninkoqa mana jayk'ajpis yuyarisqachu kanqa.
ISA.14.21	Wakichiychej wawasninkuta wañuchinaykichejpaj,
ISA.14.21	tatasninku juchallikusqankurayku;
ISA.14.21	amaña oqharikuspa jallp'ata jap'ikunankupaj,
ISA.14.21	nitaj kay pachata llajtaswan junt'achinankupaj.
ISA.14.22	Tukuy Atiyniyoj Señorqa nin:
ISA.14.22	Noqa oqharikusaj paykunaj contrankupi.
ISA.14.22	Noqa Babiloniaj sutinta chinkachisaj,
ISA.14.22	paykunamanta puchojkunata, wawasninkuta, allchhisninkuta ima.
ISA.14.23	Chayta yaku qhochisman tukuchisaj,
ISA.14.23	ch'useqaspa tiyakunankutataj ruwasaj.
ISA.14.23	Chaymantaqa chinkachiy pichanawantaj picharparisaj.
ISA.14.23	Ajinata nin Tukuy Atiyniyoj Señorqa.
ISA.14.24	Tukuy Atiyniyoj Señorqa juraspa nin:
ISA.14.24	Cheqamanta imatachus yuyasqayqa junt'akonqapuni,
ISA.14.24	imastachus nisqasniypis ruwakonqapuni.
ISA.14.25	Jallp'aypi asiriostaqa chinkachisaj,
ISA.14.25	orqo puntasniypitaj saruykusaj.
ISA.14.25	Aylluyman yugonta churasqanmantataj librasaj,
ISA.14.25	chay jinata ñak'arichiyninkutawan.
ISA.14.26	Kaymin chay yuyasqayqa tukuy jallp'aj contrampi.
ISA.14.26	Makeyqa tukuy llajtasta jasut'inampaj wakichisqa kashan.
ISA.14.27	Kaytaqa Tukuy Atiyniyoj Señorpuni nin ajina kananta.
ISA.14.27	Chaytaqa mana pipis pantachiyta atinchu.
ISA.14.27	Makenqa oqharisqallapuni kashan,
ISA.14.27	mantaj pipis jark'ayta atinchu.
ISA.14.28+ISA.14.29	Rey Acazpa wañupusqan watapi Isaiasqa kay willayta sut'incharqa:
ISA.14.28+ISA.14.29	Filistea nación, qanqa ama kusikuychu,
ISA.14.28+ISA.14.29	ima k'aspiwanchus wajtasqa karqanki chay p'akikojtenqa;
ISA.14.28+ISA.14.29	imaraykuchus uj katari wañojtenqa waj katari jamonqa
ISA.14.28+ISA.14.29	chaypa uñantaj phawaj katari kanqa.
ISA.14.30	Wajchaspa kuraj wawasninkoqa jallp'asniypi poqojta mikhonqanku,
ISA.14.30	mana imayoj runaspis sonqo junt'asqa kakonqanku.
ISA.14.30	Noqataj runasniykitaqa yarqhaywan wañurachisaj,
ISA.14.30	mashkhachus qhepakonqanku chaykunata.
ISA.14.31	Filistea llajtas, alqo jina qhapariychej,
ISA.14.31	nanaywan qhapariychej, manchariywan kharkatitiychej,
ISA.14.31	imaraykuchus patanejmanta manchay q'osñi phuyu jina jamusonqachej,
ISA.14.31	manañataj ni ujpis tantakunasniykichejpi qhepakunkichejchu.
ISA.14.32	Nacionesmanta willajkuna jamojtinkoqa ima ninkichejtajri?
ISA.14.32	Sión llajtataqa Señormin ruwarqa. Chayrayku llakisqasnenqa chay llajtapipuni pakakonqanku.
ISA.15.1	Moabpaj uj willay jamun.
ISA.15.1	Uj ch'isilla Moabmanta Ar llajtaqa ch'impachata chinkachisqa karqa.
ISA.15.1	Uj ch'isillataj Moabmanta Kirpis ch'impacha chinkachisqa karqa.
ISA.15.2	Paykuna alto orqosman waqaj wicharerqanku, Bayitman,
ISA.15.2	Dibonman ima. Moabqa Nebo puntaman wicharenqa, Medeba puntamanwan chaypi waqamunankupaj; chay runastaqa chujchasninkuta,
ISA.15.2	sunkhasninkutawan ruthuranqanku.
ISA.15.3	Callesninta runasqa qhashqa llakisqa p'achasniyoj purenqanku;
ISA.15.3	wasi patasman, plazasman llojsenqanku paran paranta waqarikuspa.
ISA.15.4	Hesbonwan, Elealewampis maytapuni qhaparenqanku,
ISA.15.4	chay jinata qhaparisqankoqa Jahazakama uyarikonqa.
ISA.15.4	Chayrayku Moabmanta soldadospis, maytapuni tukuy almankuwan sapa ujninku mancharikonqanku.
ISA.15.5	Moab llajtapajqa mayta llakiypuni;
ISA.15.5	runasnenqa Zoarkama ayqekonqanku kinsa watayoj waka jina.
ISA.15.5	Luhit wichayta waqarikuspa wicharenqanku,
ISA.15.5	Horonaim ñankunaspi may jina llakiyta qhaparikonqanku.
ISA.15.6	Nimrim mayu yakus ch'akiponqanku,
ISA.15.6	pastospis ch'akiraponqanku, ima q'omerkunapis ch'akiraponqanku, jinallataj ima q'omerkunachá kajkunapis.
ISA.15.7	Chayrayku runasqa qhapaj imas tantasqankuta,
ISA.15.7	Sauce wayq'o chimpaman apanqanku.
ISA.15.8	Chay jinata runaspa qhaparikusqankoqa,
ISA.15.8	Moab jallp'aj mojonesninkama uyarikorqa.
ISA.15.8	Waqasqankutaj chayarqa Eglainkama, Beer-elimkama ima. 
ISA.15.9	Dimón qayllapi yakuspis yawarman tukonqanku. Aswan llakiytaraj Dimón llajtaman apachimusaj. Moabmanta ayqekushajkunatapis león mikhonqa, jinallataj chay jallp'api qhepakojkunatapis.
ISA.16.1	Sión orqoman, ch'in pampapi Selamantapacha,
ISA.16.1	uj corderota apachiychej kay jallp'ata kamachejman.
ISA.16.2	Moabpi tiyakojkunaqa Arnón mayu cantopi,
ISA.16.2	mancharichisqas thapanmanta ayqekoj p'isqos jina kashanku.
ISA.16.3	Ninkutaj: Imaynatachus ruwanaykita niwayku ari, noqaykuta jark'akuwayku chaupi p'unchaypi llanthuykiwan pakaykuwayku ari ch'isin jina. Chay wijch'umusqa kajkunataqa pakaykuy ari, amataj ayqekojkunata jap'ichiychu ari.
ISA.16.4	Moabmanta ayqekojkunata wajyarikuy ari,
ISA.16.4	chay ñak'arichejkunamanta qanqa pakay ari;
ISA.16.4	imaraykuchus chay ñak'arichejqa tukukonqa.
ISA.16.4	Chay jinatapuni tukuchejqa chinkanqa.
ISA.16.4	Chay sarojpis kay jallp'a patapeqa chinkachisqa kanqa.
ISA.16.5	Chaypacha khuyakuywan kamachina tiyanata sayachenqa,
ISA.16.5	chaypitaj Davidpa mirayninmanta uj rey tiyaykonqa.
ISA.16.5	Payqa tukuy sonqowan cheqanchanqa, cheqan kajtataj sayachenqa,
ISA.16.5	maychus kajtataj usqhayta ruwanqa.
ISA.16.6	Moab runaspa mayta wapuykachasqankuta uyariyku;
ISA.16.6	mayta runaykachasqankuta, machu machu kasqankutapis.
ISA.16.6	Chaywampis llullakusqasninkoqa mana cheqanchu kanqa.
ISA.16.7	Chayrayku Moabpi tiyakojkunaqa
ISA.16.7	nacionninkumanta waqanku;
ISA.16.7	may llakisqas waqanqanku
ISA.16.7	Kir-hareset llajtapi runasmanta.
ISA.16.8	Hesbompi chajrasqa, Sibmapi kaj uva huertaswanqa ch'akipunku; waj nacionesta kamachejkuna sarurasqankurayku.
ISA.16.8	Chay sach'aspa ramasnenqa Jaserkama chayarqa,
ISA.16.8	ch'in pampanejtataj chinkarerqa,
ISA.16.8	mar qochatapis pasarqa.
ISA.16.9	Chayrayku llakikuspa Jasermanta waqani, Sibmapi kaj uva huertasmantawan. Hesbonmanta, Elealemantawan waqayniyta jich'ani,
ISA.16.9	imaraykuchus cosechasnin patapi maqanakupaj ch'ajwallaña uyarikun.
ISA.16.10	Llank'ana jallp'aspi kusiy takiy tukukaponqa,
ISA.16.10	uva huertaspi manaña takiykuna kanqachu,
ISA.16.10	manaña kusikonqankuchu, manaña vino ruwanapaj uvastapis ch'irwanqankuchu. Kusiywan ch'ajwanankoqa tukukun.
ISA.16.11	Chayrayku tukuy sonqoywan Moabmanta arpa jina waqani,
ISA.16.11	jinallataj Kir-haresetmantapis.
ISA.16.12	Moabqa may jinatapis orqo pataman wicharispa sayk'unankama mañakuchun, yupaychana wasinmampis mañakoj yaykuchun,
ISA.16.12	mana imatapis tarenqachu.
ISA.16.13	Kay palabrasta Señorqa Moabmanta nerqa unay tiempomantapachaña.
ISA.16.14	Kunantaj Señorqa kay jinata nin:
ISA.16.14	Kinsa watamantawan uj llank'aj runaj sirvinan watasnin jina,
ISA.16.14	Moabpa may uyarisqa atiynenqa, tukuy runasnintinwan urmanqanku, pisisllaña puchonqanku, nitaj imapis kanqañachu.
ISA.17.1	Damasco llajtaj contrampi willay:
ISA.17.1	Damascoqa manaña llajtachu kanqa,
ISA.17.1	manachayqa raqaykunallaña kanqa.
ISA.17.2	Aroer llajtasqa wiñaypaj saqerpayasqas kanqanku;
ISA.17.2	chayqa uywa corralllaña kanqa.
ISA.17.2	Chaypi uywasqa puñonqanku, nitaj pipis mancharichej kanqachu.
ISA.17.3	Efraimpa kallpanqa manaña kanqachu, jinallataj Damascoj kamachiynimpis.
ISA.17.3	Siriamanta pukojkunaqa israelitas jinallataj ruwasqas kanqanku.
ISA.17.3	Ajinata Tukuy Atiyniyoj Señorqa nin.
ISA.17.4	Chay p'unchaypi Jacobpa jatun kaynin pisiyaponqa, jinallataj ukhumpis tulluyanqa.
ISA.17.5	Chayqa kanqa imaynatachus uj ruthoj trigota ruthun jina,
ISA.17.5	chayri imaynatachus uj runa makinwan espigasta pallan ajina,
ISA.17.5	chayri Refaim vallepi imaynatachus cosechakun jina.
ISA.17.6	Chaypi rastrojollaña qhepakonqa; chayri imaynatachus olivo sach'ata thalajtinchej puntampi uj iskaylla aceitunas qhepakun,
ISA.17.6	ajinata, chayri tawa, phishqallaña ramasnimpi qhepakun ajina.
ISA.17.6	Ajinata nin Israelpa Señor Diosnenqa.
ISA.17.7	Chay p'unchaypi runaqa ruwajninman kutirenqa.
ISA.17.7	Kikin ñawisninwantaj Israelpa Santo Diosninta qhawanqa.
ISA.17.8	Manaña makinwan ruwasqa altaresta qhawanqachu,
ISA.17.8	nitaj waj imasta ruwasqasninkutapis, nitaj k'ullu lantistapis,
ISA.17.8	nitaj intiman rijch'akoj lantistapis.
ISA.17.9	Chay p'unchaypi allin jark'asqa llajtasniyki saqesqas kanqanku,
ISA.17.9	amorreoskuna, heveoskuna llajtasninkuta
ISA.17.9	israelitasta manchachikuspa saqerqanku, ajinata.
ISA.17.9	Jinamanta ch'impachaman tukonqa.
ISA.17.10	Qanqa salwajniyki Diosta qonqaporqanki.
ISA.17.10	Mana qanqa jark'asoj chhankamanta yuyarikorqankichu.
ISA.17.10	Astawampis qanqa sumaj sach'asta plantarqanki,
ISA.17.10	waj dioskunata yupaychanallaykipaj.
ISA.17.11	Plantarqanki chay p'unchaypacha wiñacherqanki;
ISA.17.11	q'ayantimpachataj t'ikacherqanki.
ISA.17.11	Chaywampis, chay poqoynenqa llakiy p'unchaypi chinkaponqa,
ISA.17.11	chay mana allin kaytaj mana jampina kanqa.
ISA.17.12	Ashkha llajtaspa ch'ajwasqanku uyarikun,
ISA.17.12	mar qochaj sonaynin jina, chayqa ashkha nacionespa ch'ajwayninku,
ISA.17.12	ashkha yakuspa sonaynimpis kanman jina.
ISA.17.13	Chaywampis Dios k'amejtinkama, llojsispa karuman ayqerikaponqanku. Imaynatachus uj q'opata wayra orqos patata apaykachan ajinata,
ISA.17.13	chayri muyoj wayra jallp'ata oqharin ajinata.
ISA.17.14	Ch'isiyaykuyta paykunaqa may atiyniyoj manchachikuna jina kanku,
ISA.17.14	sut'iyamuytataj manaña kankuñachu.
ISA.17.14	Ajinamin patanchejpi purejkunaqa chayanku,
ISA.17.14	jinallataj suwawanchej chaykunapis.
ISA.18.1	Ay, tiyulas sonanku, chaypi kaj nación,
ISA.18.1	Etiopía mayu wasapi kaj jallp'a!
ISA.18.2	Mar qochanta kachasta kachaj, yaku patanta totoramanta ruwasqa barcospi!
ISA.18.2	Usqhayta correj kachas riychej,
ISA.18.2	jatun karay yana runaspa llajtanman.
ISA.18.2	Tukuy tiempo manchachikuna nacionman,
ISA.18.2	atiyninwan atipaj llajtaman.
ISA.18.2	Chay jallp'aqa ashkha mayusniyoj.
ISA.18.3	Tukuy kay mundontimpi tiyakoj runas,
ISA.18.3	kay jallp'a patapi kajkuna,
ISA.18.3	orqopi puntaspi bandera sayajta qhawariychej,
ISA.18.3	pututu waqamojtimpis uyariychej.
ISA.18.4	Señorqa kay jinata niwan: Ch'inlla kakusaj,
ISA.18.4	tiyakunaymanta qhawamullasaj,
ISA.18.4	imaynatachus inti k'ancharimojtin k'ajarin ajinata,
ISA.18.4	imaynatachus cosecha tiempopi q'oñimojtin, chhulla phuyu phuyuykun ajinata.
ISA.18.5	Uva sach'a t'ikayta pasajtin,
ISA.18.5	uvas llulluyta qallarishajtin,
ISA.18.5	manaraj cosecha tiempota chaypacha ramasninta k'uturanqanku.
ISA.18.5	Mana allin kaj ramasnintataj p'akispa wijch'onqa.
ISA.18.6	Ajinamanta tukuy chaykuna p'isqospaj,
ISA.18.6	sajra animalespajwan qhepakonqa.
ISA.18.6	Chaypi p'isqosqa q'oñi tiempopi kanqanku.
ISA.18.6	Kay jallp'a patapi sajra animalespis chaypi chiri tiempota pasanqanku.
ISA.18.7	Chaypacha, Tukuy Atiyniyoj Señorman,
ISA.18.7	chay runas rikuchikuta apamonqanku;
ISA.18.7	paykunaqa kanku jatun karay yana runas,
ISA.18.7	qallariymantapacha tukuypa manchachikunan ayllu, tukuyta atipaj,
ISA.18.7	kallpasniyojtaj; paykunaj jallp'asninkoqa mayuraralla.
ISA.18.7	Chay rikuchikuta Sión orqoman apamonqanku,
ISA.18.7	Tukuy Atiyniyoj Señorpa sutinta yupaychanku chayman.
ISA.19.1	Uj willay jamun Egiptoj contrampi.
ISA.19.1	Qhawariychej, Señorqa usqhayta rej phuyupi montasqa jamushan Egiptoman. Egiptopi kaj lantisqa payta rikuytawan kharkatitenqanku,
ISA.19.1	egipciostaj maytapuni mancharikonqanku.
ISA.19.2	Chaypacha egipciospurata maqanachisaj,
ISA.19.2	sapa ujninkuta wauqesninkutawankama,
ISA.19.2	sapa ujta runa masintawan,
ISA.19.2	uj llajtata waj llajtatawan,
ISA.19.2	uj nacionta waj naciontawan.
ISA.19.3	Egiptoj yuyayninta mana kajman tukuchisaj.
ISA.19.3	Imastachus ruwananku kajtapis alqachisaj;
ISA.19.3	chantataj paykunaqa taponqanku lantisninkuta, layqasninkuta,
ISA.19.3	wañusqaspa almasninkuta ima.
ISA.19.4	Egiptotaqa sajra runaj makinman churasaj,
ISA.19.4	paykunataqa rumi sonqoyoj rey kamachenqa.
ISA.19.4	Ajinata Tukuy Atiyniyoj Señorqa nin.
ISA.19.5	Mar qochapi yakusqa pisiyanqanku,
ISA.19.5	mayupi yakupis ch'akiponqa.
ISA.19.6	Larq'a yakusqa asnanqanku,
ISA.19.6	jinallataj mayu yakuspis pisimanta pisi ch'akiponqanku.
ISA.19.6	Chantaqa soqososwan totoraswampis ch'akiponqanku.
ISA.19.7	Ch'akillanqankutaj Nilo mayu patapi kaj q'omerkuna,
ISA.19.7	mayu cantospi chajraspis.
ISA.19.7	Jinamanta chinkapuspa manaña imapis kanqachu.
ISA.19.8	Challwirispis maytapuni llakikonqanku,
ISA.19.8	mayupi anzuelota choqajkunapis sinch'ita llakikonqanku.
ISA.19.8	Challwa jap'ina ch'ipata mayuman choqajkunapis mayta waqanqanku.
ISA.19.9	Sumaj kaj linomanta ruwajkuna, algodonmanta awajkuna, mana imanakuyta atenqankuchu.
ISA.19.10	Awayusta ruwajkuna umphus qhepakonqanku, tukuy llank'ajkunapis musphanqanku.
ISA.19.11	Cheqamanta Zoanmanta kamachejkunaqa ancha wampus kanku.
ISA.19.11	Faraompa aswan sumaj yuyaychajkunasnimpis wampu yuyaychajkuna kanku.
ISA.19.11	Ajina kashaspapis, imaynatataj Faraonman ninkichejri:
ISA.19.11	Noqayku yachayniyojkunaj wawasnin kayku, ñaupa reyespa wawasnin, nispari?
ISA.19.12	Faraón, maytaj kunan chay yachayniyojkunasniykiri, nispa.
ISA.19.12	Kunanqa nisuchunku ari, willasuchunkutaj Tukuy Atiyniyoj Señor imatachus Egiptoj contrampi ruwanqa chayta.
ISA.19.13	Zoampi kamachejkunaqa wampus kanku,
ISA.19.13	Menfispi kamachejkunaqa ch'aukiyakunku;
ISA.19.13	llajtasta kamachejkunapis Egiptota pantayman pusanku.
ISA.19.14	Señorqa paykunaman musphay yuyayta churarqa.
ISA.19.14	Chayrayku Egiptoqa tukuy ima ruwasqampi pantakorqa,
ISA.19.14	uj machasqa runa lanzasqan patapi lat'aykachan ajinata.
ISA.19.15	Manaña pipis Egiptopajqa imatapis ruwayta atinchu,
ISA.19.15	ni uma, ni chupa, ni rama, chayri totorapis.
ISA.19.16	Chaypacha egipciosqa warmis jina
ISA.19.16	manchachikuywan, kharkatitiywantaj junt'a kanqanku, Tukuy Atiyniyoj Señor paykunaj contrampi oqharikojtin.
ISA.19.17	Egipto nacionqa, Judá nacionta maytapuni manchachikonqa;
ISA.19.17	sutinta yuyarispalla mayta manchachikonqanku
ISA.19.17	Tukuy Atiyniyoj Señor Egiptoj contrampi imatachus ruwananta yuyarispa.
ISA.19.18	Chaypacha Egiptopeqa phishqa llajtas kanqanku hebreo parlayta parlajkuna, Tukuy Atiyniyoj Señorpa sutimpi juranqankutaj. Ujnin kajtaj Inti llajta sutichasqa.
ISA.19.19	Chaypacha kikin Egipto nación chaupipi Señorpaj uj altar kanqa, chay jallp'aj mojonnimpitaj Señorpa sutimpi uj rumita sayachenqanku.
ISA.19.20	Chayta uj señal kanqa Tukuy Atiyniyoj Señorpa sutinta Egipto jallp'api yuyarikunankupaj. Paykunaqa Señormanta qhaparikojtinku enemigosninku ñak'arichejtin, Payqa uj salvajta kachamonqa, paykunata jark'anampaj.
ISA.19.21	Chaypacha Señorqa egipcioswan rejsichikonqa, paykunataj Señortaqa rejsenqanku, yupaychanqanku ima, uywata wañuchispataj jaywanqanku, chantá rikuchikusta ima. Paykuna Señorta sirvisaj nenqanku, junt'anqankutaj.
ISA.19.22	Señorqa Egipciosta jasut'enqa, chanta thañichenqa.
ISA.19.22	Paykunataj Señorman kutirikonqanku, chaymantataj Señorqa paykunata khuyakuspa thañichillanqataj.
ISA.19.23	Chaypacha uj jatun ñan Egiptomanta Asiriaman renqa.
ISA.19.23	Asiriamanta kajkunaqa Egiptoman renqanku, jinallataj Egiptomanta kajkunapis Asiriaman renqanku. Jinamanta iskayninku Señorta yupaychanqanku.
ISA.19.24	Chaypacha Israelqa, egipcioswan, asirioswan khuska kay jallp'a patapi bendicionta jap'enqa.
ISA.19.25	Chaypacha Tukuy Atiyniyoj Señorqa bendicenqa nispa: Noqa bendicisaj Egipto aylluyta, noqaj ruwasqay asiriosta, chayaqey Israeltapis.
ISA.20.1	Asiria rey Sargonqa uj kamachinta Asdod llajtaman kacharqa. Chaypacha Asdod llajtata atispa jap'ikaporqa. 
ISA.20.2	Chaypacha Señorqa Amospa wawan Isaiasman parlarqa: Chay qhashqa p'achaykita lluch'ukuy, jinallataj chakiykimanta ujut'asniykitapis, nispa. Isaiastaj ajinata ruwarqa, mana ujut'ayoj, q'alallataj karqa. 
ISA.20.3	Chantá Señorqa nerqa: Kamachiy Isaiasqa kinsa wata junt'ata q'alalla, mana ujut'ayojtaj purerqa, Egiptopaj Etiopiapajwan imachus kananta rikuchispa. 
ISA.20.4	Ajinata Asiria reyqa, Egiptopi kajkunatawan, Etiopiapi kajkunatawan, wayna runasta, jinataj machu runastawan q'alasllata apachenqa, mana ujut'asniyojta, q'ara sikispachata, Egipto p'enqakunampaj jina. 
ISA.20.5	Etiopiapi suyajkuna jinallataj Egiptopipis atienekojkuna mancharikonqanku t'ukonqankutaj. 
ISA.20.6	Chaypacha chay mar qocha cantospi tiyakojkuna nenqanku: Qhawariychej atienekusqanchej nación imapichus rikhurisqanta, ima mana allin kajtimpis payman qayllakoj kanchej, Asiria reymanta jark'anawanchejpaj. Kunanqa imaynallatataj ayqekusunri?
ISA.21.1	Ch'in mar qochamanta imaynachus kananmanta willakun.
ISA.21.1	Neguevmanta muyoj wayra jamun, ajinata,
ISA.21.1	manchachikuy ch'in jallp'amanta jamun.
ISA.21.2	Diosqa mosqoypi jina, manchachikunata rikuchiwan.
ISA.21.2	Suwajqa suwan, chinkachejqa chinkachin.
ISA.21.2	Sayarikuy ari, Elam, soldadosniykiwan;
ISA.21.2	qampis Media soldadosniykiwan muyuykuchiy.
ISA.21.2	Tukuy ayqosqaykita tukuchini.
ISA.21.3	Chayrayku tukuy ukhuy nanawan,
ISA.21.3	onqoy warmi imaynatachus nanaywan
ISA.21.3	q'ewiykachakun, ajinata q'ewiykachakuni.
ISA.21.3	Chay llakikusqayqa mana uyarejta saqewanchu,
ISA.21.3	manchachikuywan mana rikuytapis atinichu.
ISA.21.4	Yuyayniy chinkawan,
ISA.21.4	chiri chirilla oqhariwan.
ISA.21.4	Ch'isiyaykunanta suyasqayqa manchachikunaman tukupun.
ISA.21.5	Mesaqa churasqaña, patanmampis mast'ata churankuña,
ISA.21.5	jatun mikhoyqa qallarikunña.
ISA.21.5	Kamachejkuna sayariychej ari, escudotapis jawiychej!
ISA.21.6	Señorpuni ajinata niwan:
ISA.21.6	Qanqa riy, uj qhawajtataj churamuy,
ISA.21.6	tukuy rikusqanta willanampaj.
ISA.21.7	Sichus rikonqa, caballospi montasqasta,
ISA.21.7	iskaymanta iskay jamushajta,
ISA.21.7	wakenqa burrospi, chayri camellospi montasqasta chayqa,
ISA.21.7	chayta sumajta qhawachun.
ISA.21.8	Qhawajqa león jina qhaparerqa:
ISA.21.8	Wiraqochíy, maypichus kanaypi noqaqa kashani sapa p'unchay.
ISA.21.8	Sapa ch'isi noqaqa imachá qhawanay kajta qhawashani.
ISA.21.9	Ashkha runasta caballospi montasqasta iskaymanta iskay jamushajta rikorqani. Chaymantataj nerqa: Babiloniaqa urmanña, urmanña,
ISA.21.9	jinallataj lantisnimpis pampapi p'akirasqa rikhurin.
ISA.21.10	Ayllúy, trigo era jina sarusqa, wayrachisqataj.
ISA.21.10	Noqaqa willarqayki Israelpa Diosnin Tukuy Atiyniyoj Señormanta imatachus uyarisqayta.
ISA.21.11	Edompa contranta willay:
ISA.21.11	Pichá qhaparimuwan Seirmantapacha:
ISA.21.11	Qhawaj runa, kunan ch'isi ima horasñatajri?
ISA.21.11	Qhawaj runa, kunan ch'isi ima horasñatajri?, nispa.
ISA.21.12	Qhawaj runataj kuticherqa:
ISA.21.12	Sut'iyamushanña, chaymantaqa ch'isiyayñataj jamushan.
ISA.21.12	Sichus munankichej tapukuyta chayqa, tapukuychej,
ISA.21.12	ujtawantaj kutimuychej.
ISA.21.13	Arabiaj contranta willay.
ISA.21.13	Dedanmanta purejkuna, Arabia orqospi uj ch'isita puñunkichej.
ISA.21.14	Llojsiychej ch'akichikojta taripamoj,
ISA.21.14	Temapi tiyakojkuna yakuta qoychej,
ISA.21.14	ayqekojta taripamuychej mikhunatataj qoriychej.
ISA.21.15	Espadamanta ayqekushan,
ISA.21.15	sumaj afilasqa espadamanta,
ISA.21.15	flechanapaj mat'isqa arcomanta,
ISA.21.15	chay sinch'i maqanakuymantawan.
ISA.21.16	Señortaj niwarqa:
ISA.21.16	Kaymanta uj wataman,
ISA.21.16	runaj sirvinan wata jina,
ISA.21.16	Cedarpa tukuy jatun kaynin tukukonqa.
ISA.21.17	Cedarpa wapu flechajkunamantaqa pisilla qhepakonqanku,
ISA.21.17	ajinata Israelpa Señor Diosnenqa nin.
ISA.22.1	Hinom vallej contranta willakun.
ISA.22.1	Imataj tiyan tukuyniykichej wasi pataman wicharinaykichejpajri?
ISA.22.2	Imaymana qhapariywan, ch'ajwawan junt'a kaj llajta,
ISA.22.2	kusiypi kausaj llajta. Wañusqasniykeqa mana espadawan wañuchisqaschu kanku, nitaj ch'ajwapi wañuchisqaschu kanku.
ISA.22.3	Tukuy kurajkunasniyki flechamanta ayqekorqanku.
ISA.22.3	Paykunaqa presochasqas karqanku.
ISA.22.3	Wapu runasniyki karuman ayqeshajtinkupis,
ISA.22.3	presochasqas karqanku.
ISA.22.4	Chayrayku nerqani: Jatariychej noqamanta;
ISA.22.4	jik'un jik'unta waqarikusaj.
ISA.22.4	Ama sonqochawaytaqa yuyaychejchu, llajtay tukuchisqa kasqanmanta.
ISA.22.5	Tukuy Atiyniyoj Señorqa nerqa qhaparina llakiy atipachikuna p'unchay chayamunanta.
ISA.22.5	Hinom vallepitaj perqasta urmachinku, qhapariykunataj orqosman chayan.
ISA.22.6	Elammanta kajkunaqa flechasninkuta wakichinkuña,
ISA.22.6	carrosninkuman, caballosninkumampis wicharinkuña.
ISA.22.6	Kirmanta kajkunapis escudosninkuta orqhomunku.
ISA.22.7	Chay sumaj vallesniykiman carrosqa junt'aykun,
ISA.22.7	caballospi kajkunataj llajta punkupi sayaykunku.
ISA.22.8	Judaj jark'akunanqa urmarqa;
ISA.22.8	chay p'unchaypi qankunaqa arma waqaychana wasipi ashkha maqanasta rikorqankichej.
ISA.22.9	Davidpa llajtampa perqasnimpa ch'ejtakusqanta rikorqankichej,
ISA.22.9	ura kaj estanquemantaj yakuta junt'acherqankichej.
ISA.22.10	Jerusalempi wasista qhawarqankichej,
ISA.22.10	wakin wasista urmacherqankichej llajta perqasta sumajta sayachinaykichejpaj.
ISA.22.11	Chay iskay perqas chaupipi uj estanqueta ruwarqankichej,
ISA.22.11	chay mauk'a estanquemanta yakuta jap'inaykichejpaj.
ISA.22.11	Manataj pichus ruwajta allimpi qhawarqankichejchu,
ISA.22.11	nitaj unay ruwajtapis yuyarikorqankichejchu.
ISA.22.12	Chayrayku, Tukuy Atiyniyoj Señorqa wajyasorqachej, mayta llakikuspa waqanaykichejpaj, umaykichejtataj ruthunaykichejpaj,
ISA.22.12	qhashqa p'achastataj churakunaykichejpaj.
ISA.22.13	Astawampis asikorqankichej, kusikorqankichejtaj,
ISA.22.13	ovejasta, wakastapis ñak'aspa, sumajta aychata
ISA.22.13	mikhuspa, vinotapis ujyaspa, nerqankichej:
ISA.22.13	Mikhuna, ujyana, imaraykuchus q'aya wañupusun.
ISA.22.14	Chayta Tukuy Atiyniyoj Señorqa sut'inchaspa uyarichiwarqa:
ISA.22.14	Wañunaykichejkama kay juchataqa mana perdonasqaykichejchu,
ISA.22.14	nispa nin Tukuy Atiyniyoj Señorqa.
ISA.22.15	Tukuy Atiyniyoj Señorqa niwarqa:
ISA.22.15	Rispa qolqe jallch'aj mayordomo Sebnaman nimuy:
ISA.22.16	Imata kaypi ruwanayki tiyan?
ISA.22.16	Pitaj sepulturata ruwakunaykita kamachisunkiri alto patapi,
ISA.22.16	chhankapi jusk'uspa ruwakunaykitari?
ISA.22.17	Señorqa karuman wijch'umusonqa, chaypitaj sinch'ita jap'isonqa.
ISA.22.18	Qantaqa pelotata jina morq'oykuspa karuta jallp'a patanta bolalachisonqa. Chaypitaj wañunki,
ISA.22.18	chayman mentasqa carretasniyki renqanku,
ISA.22.18	qantaj wiraqochiykej wasimpaj uj p'enqay kanki.
ISA.22.19	Chay maypichus kashanki chaymanta wijch'usqayki,
ISA.22.19	maypichus llank'anaykimantawan qharqosqayki.
ISA.22.20	Chaypacha Hilciaspa wawan Eliaquim kamachiyta wajyasaj.
ISA.22.21	Payta p'achasniykiwan p'achallichisaj,
ISA.22.21	kamachina chumpiykiwantaj chumpichisaj.
ISA.22.21	Qampa atiyniykita payman qopusaj.
ISA.22.21	Paytaj Jerusalempi tiyakojkunapaj uj tata jina kanqa,
ISA.22.21	jinallataj Judá ayllupajpis.
ISA.22.22	Davidpa wasimpa llaventapis kunkanman warkhuykusaj.
ISA.22.22	Pay kicharejtenqa ni pipis wisq'ayta atenqachu, wisq'ajtintaj ni pipis kichariyta atenqachu.
ISA.22.23	Payta uj takarputa jina sinch'i perqaman takaykusaj,
ISA.22.23	tatampaj ayllumpaj allin kanampaj.
ISA.22.24	Tatampa wasimpi imaschus allin kajkunata chayman warkhonqanku, wawasnin, allchhisnin ima, tukuy vasosta, imaymana kaj yurusta ima.
ISA.22.25	Chaypacha, chay sinch'i perqapi takarpoqa sik'ikaponqa,
ISA.22.25	urmachisqataj kanqa. Chaypi warkhusqa kajkunataj tukuyninku ñut'ukonqanku.
ISA.22.25	Ajinata Señorqa nin.
ISA.23.1	Tiroj contrampi willay.
ISA.23.1	Tarsispi kajkuna barcos, waqaychej,
ISA.23.1	imaraykuchus Tiroqa thuñisqa mana uj wasiyoj.
ISA.23.1	Chayrayku ni mayman yaykunapaj kanchu.
ISA.23.1	Quitim jallp'amantapacha chay imastaqa yachachimunku.
ISA.23.2	Tiropi kaj runasqa ch'inlla kaychej, jinallataj Sidonmanta kaj qolqeta mask'ajkunapis.
ISA.23.2	Paykunaj kamachisninku mar qochata chimpasharqanku,
ISA.23.2	yaku qhallajkunaj patanta pasaspa.
ISA.23.3	Mikhunankupajqa karqa chay chajrasninkumanta. Chaytaj wiñan Nilo mayu yakuwan. Chaypi poqoj chajraswantaj qhapajyaj kanku.
ISA.23.3	Waj nacionesmampis vendej aparqanku.
ISA.23.4	Sidón llajta p'enqakuy ari kunanqa, mar qochaqa jark'ajnin,
ISA.23.4	kunanqa niy:
ISA.23.4	Ni mayk'aj noqaqa wawastapis onqoj warmej nanayninwan jap'ichikojchu kani,
ISA.23.4	nitaj wawatapis paqarichinichu.
ISA.23.4	Manaña wayna wawasniy uywanaypaj kanchu, nitaj warmi wawasniypis uywanaypaj kanchu.
ISA.23.5	Egiptomanta kajkuna, Tiro llajta urmasqanta yachaspa mayta llakikonqanku.
ISA.23.6	Tarsiskama riychej, mar qocha cantospi tiyakojkuna, waqamuychej.
ISA.23.7	Kaychu mayta kusikoj unayniyoj llajtaykichej?
ISA.23.7	Kaychu runasninta tiyakunankupaj karuman kachaj llajta?
ISA.23.8	Pitaj kayta unancharqa Tiroj contrantari?
ISA.23.8	Chay llajtaqa reyespa llajtan,
ISA.23.8	qhatojkunasnimpis kamachejkuna karqanku,
ISA.23.8	vendejkunasnimpis chay jallp'api sumaj runaspaj qhawasqas karqanku.
ISA.23.9	Kaytaqa Tukuy Atiyniyoj Señormin unancharqa,
ISA.23.9	mayta machu machuykachasqankuta p'enqaypi rikhurichinampaj,
ISA.23.9	jinallataj jallp'a patapi may atiyniyojkunatapis.
ISA.23.10	Tarsis llajta, jallp'ata llank'ayta qallariy, imaraykuchus manaña barco ruwanayki kanchu.
ISA.23.11	Señorqa mar qocha pataman makinta oqharerqa,
ISA.23.11	chaymantataj tukuy nacionesta kharkaticherqa;
ISA.23.11	Canaampa sumaj jark'achisqa perqasnintapis thuñinankuta kamacherqa.
ISA.23.12	Chantá nerqa: Manaña kusikunkichu astawan may ñak'ariypi jap'isqa Sidompa ususin.
ISA.23.12	Sayariytawan Quitimman chimpay,
ISA.23.12	chaypipis qanqa manapuni samarikuyta tarinkichu.
ISA.23.13	Caldeospa jallp'ankuta qhawariy. Kay llajtaqa mana karqachu. Chay llajtataqa Asirios sayacherqanku ch'innejpi tiyakojkunapaj. Paykuna perqasninta perqarqanku;
ISA.23.13	chaymantaqa palaciosninta ruwarqanku, Chaymantaqa paykunallataj thuñispa urmacherqanku.
ISA.23.14	Tarsismanta kaj barcos waqaychej kunanqa,
ISA.23.14	imaraykuchus pakakunaykichejqa thuñisqañamin.
ISA.23.15	Chaypacha Tiro llajtaqa qanchis chunka watasta qonqasqa kanqa,
ISA.23.15	uj reypaj kausanan tiempota.
ISA.23.15	Chay qanchis chunka watas qhepata Tiro llajtaqa sajra purej warmej takiynin pasanqa.
ISA.23.16	Qonqarparisqa sajra purej warmi, arpaykita oqhariy.
ISA.23.16	Llajtata muyoj sumajta tocay, sumajtataj takiy,
ISA.23.16	jinamanta yuyarisqa kanaykipaj.
ISA.23.17	Chay qanchis chunka wata qhepata Tiro llajtataqa Señor watukonqa. Watejmantataj vendekuyta qallarenqa, kay jallp'a patapi kaj tukuy nacioneswantaj qhenchachakonqa.
ISA.23.18	Chay vendekusqanmanta ganasqasnenqa Señorpaj kanqa.
ISA.23.18	Chayqa mana waqaychasqachu kanqa, nitaj jallch'asqachu kanqa,
ISA.23.18	manachayqa, Señorpaj kanqa, paykuna sajsakunankukama mikhunankupaj, sumajtataj p'achallikunankupaj.
ISA.24.1	Señorqa kay jallp'ata ch'usajllata, q'arallatataj saqenqa. Jallp'a patataj tijranqa,
ISA.24.1	chaypi tiyakojkunatataj ch'eqerachenqa.
ISA.24.2	Chay jinaqa tukuypaj kanqa llajtapi tiyakojkunapaj, sacerdotepaj,
ISA.24.2	kamachipaj, patrompaj, warmi kamachipaj, patronapaj, rantikojpaj; jinataj vendejpaj, qolqeta manojpaj, manukojpajwan,
ISA.24.2	reditoyojta manojpaj, reditoyojta manukojpajwan.
ISA.24.3	Jallp'aqa ch'usajpacha kanqa.
ISA.24.3	Tukuy iman kajta suwanqanku.
ISA.24.3	Chaytaqa Señorpuni nin.
ISA.24.4	Jallp'aqa ch'akipun, maytataj ch'akishan.
ISA.24.4	Kay pachaqa onqospa urmasqan kashan.
ISA.24.4	Janaj pachawan kay pachawanqa llakiywan junt'a kashan.
ISA.24.5	Jallp'aqa chaypi tiyakojkunanejta ch'ichichasqa;
ISA.24.5	imaraykuchus leyesta p'akinku,
ISA.24.5	kamachisqasta mana kasunkuchu,
ISA.24.5	wiñaypaj ruwasqa tratota p'akinku.
ISA.24.6	Chayrayku maldicionqa jallp'ata tukuchin,
ISA.24.6	chaypi tiyakojkunapis jasut'ichikunku.
ISA.24.6	Chaynejta jallp'a patapi tiyakojkunapis pisiyachisqas kanqanku.
ISA.24.6	Jinamanta pisillaña qhepakonqanku.
ISA.24.7	Vinoqa pisiyan, uva sach'aspis onqoyta jap'in,
ISA.24.7	tukuy kusisqa kajkunapis llakiywan junt'a kanku.
ISA.24.8	Cajastawan, arpastawan tocaspa kusikojkunaqa ch'inyaponqanku, kausaqesninkuwan mayta qhollpikuspa kusikojkunapis ch'inyapunku.
ISA.24.9	Vinotaqa manaña takispachu ujyanqanku.
ISA.24.9	Chay ujyanaqa jayaman tukonqa.
ISA.24.10	Chay tukuy ima ch'ichi imaswan llajtaqa thuñisqa kashan,
ISA.24.10	tukuy wasispis wisq'akun ama pipis yaykunampaj.
ISA.24.11	Runasqa tukuy callespi vinomanta jina waqashanku.
ISA.24.11	Tukuy kusiyninku llakiyman tukun.
ISA.24.11	Chay kusiyninkoqa jallp'a patamanta qhechusqa kanqa.
ISA.24.12	Llajtaqa raqayman tukun,
ISA.24.12	punkuspis sinch'i phirisqas.
ISA.24.13	Chay imasqa ajinapuni kanqa kay jallp'a patapi tukuy nacionespi,
ISA.24.13	imaynatachus olivo poqoyta k'aspiwan wajtanchej ajina,
ISA.24.13	chayri, imaynatachus cosecha pasayta uvas puchojkunata chajmanku, ajinata.
ISA.24.14	Chaykunaqa manchay kusiywan jatunmanta qhaparispa takenqanku, mar qochaj cantosninmantapacha Señorpa jatun kayninmanta.
ISA.24.15	Chayrayku inti llojsimuy jallp'aspi Señorta jatunchaychej ari.
ISA.24.15	Israelpa Señor Diosnimpa sutinta tukuy mar qocha cantospi jatunchaychej.
ISA.24.16	Kay mundoj k'uchusninmantapacha takejta uyariyku:
ISA.24.16	Cheqanchajqa jatunchasqa kachun, nispa. Noqataj nerqani:
ISA.24.16	Ay, kay llakiy kasqaymanta. Ay, kay llakiy kasqaymanta!
ISA.24.16	Wasanchajkunaqa mana sayk'uspa wasanchanku.
ISA.24.17	Jallp'a patapi tiyakoj runa, qampa pataykipiña kashan manchachikuyniyki, t'oqoman urmaykunayki, jarap'asqa kanayki ima.
ISA.24.18	Pichus manchachikuymanta ayqejqa t'oqoman urmaykonqa. Chay t'oqomanta llojsimojtaj tojllapi preso rikhurenqa. Janaj pacha ventanasqa kicharikonqa,
ISA.24.18	kay jallp'ataj tukuynin ikhakonqa.
ISA.24.19	Kay jallp'aqa manchaytapuni kharkatitenqa, lajrakonqataj,
ISA.24.19	chay chhikatapuni thalakusqampitaj t'unakonqa.
ISA.24.20	Jallp'aqa uj machasqa runa jina, chankaykachanqa,
ISA.24.20	ch'ujlla jina kaynejman jaqaynejman wajtaykachakonqa.
ISA.24.20	Juchasnenqa manchaytapuni llasaykun,
ISA.24.20	urmachenqataj manañataj ujtawan sayarikonqankuchu.
ISA.24.21	Chaypacha Señorqa janaj pachapi atiyniyojkunata jasut'enqa;
ISA.24.21	jinallataj kay jallp'a patapi kaj reykunatapis.
ISA.24.22	Ujllaman tantaykuspa calabozoman wisq'aykonqa,
ISA.24.22	carcelpitaj wisq'asqas kanqanku,
ISA.24.22	unaymanta orqhomuspataj jasut'enqa.
ISA.24.23	Jerusalempi Sión orqopi Tukuy Atiyniyoj Señor kamachiyta qallarejtin, intiwan killawan laqhayaykonqanku.
ISA.24.23	Chay llajtamanta kurajkunataj Señorpa atiyninta rikonqanku.
ISA.25.1	Señor, qanmin Diosneyqa kanki;
ISA.25.1	pataman sutiykita oqharispa jatunchayki;
ISA.25.1	imaraykuchus t'ukun imasta ruwanki;
ISA.25.1	unaymantapacha unanchasqaykeqa allimpuni cheqataj.
ISA.25.2	Llajtasta rumi loqho qontusman tukuchinki.
ISA.25.2	Sumaj jark'achisqa llajtasta raqayman tukuchinki.
ISA.25.2	Enemigospa palaciosninta thuñinki;
ISA.25.2	chaykunataj manaña jayk'ajpis ujtawan ruwakonqankuchu.
ISA.25.3	Chayrayku atiyniyoj runasqa jatunchasonqanku,
ISA.25.3	may jina kallpasapa runaspis manchachikusonqanku.
ISA.25.4	Qanqa wajchaj pakakunan kanki,
ISA.25.4	llakisqa pisichikojpaj jark'ajnin,
ISA.25.4	para wayramanta jark'aj,
ISA.25.4	ruphaymanta llanthojtaj.
ISA.25.4	Sajra runaspa samayninkoqa,
ISA.25.4	chiri tiempopi llojlla para perqaman seq'on ajina.
ISA.25.5	Ch'aki jallp'api ruphay jina.
ISA.25.5	Qan atiyniyojkuna ch'ajwasqankuta thasnunki.
ISA.25.5	Imaynatachus phuyoj llanthun ruphayta thasnun,
ISA.25.5	ajinata sajra runaspa ch'ajwasqankuta ch'inyachinki.
ISA.25.6	Tukuy Atiyniyoj Señorqa Sión orqopi tukuy llajtaspa uj jatun mikhunata ruwanqa, misk'i mikhuykunawan sumaj kaj vinosta ujyachenqa. Chantá sumaj kaj aycha kankasta mikhuchenqa,
ISA.25.6	sumaj allin kaj ch'uwachasqa kaj vinostawan ujyachenqa.
ISA.25.7	Kay orqopi Señorqa tukuy llajtasta qhatasharqa.
ISA.25.7	Chayta qhataranqa,
ISA.25.7	tukuy nacionesta uj manta jina qhatasharqa chayta.
ISA.25.8	Señorqa wañuyta wiñaypaj chinkachenqa;
ISA.25.8	tukuypaj waqayninta Señorqa pichanqa;
ISA.25.8	ayllumpa mana allimpaj qhawasqa kayninkutataj tukuy jallp'amanta chinkachenqa. Ajinata Señorqa nin.
ISA.25.9	Chaypacha nenqanku:
ISA.25.9	Qhawaychej, kaymin Diosninchejqa.
ISA.25.9	Payta maytapuni suyarqanchej.
ISA.25.9	Paytaj salvawarqanchej.
ISA.25.9	Kunanqa kusikunachej jatun kusiywan ajinata salvawasqanchejmanta.
ISA.25.10	Señorqa makinwan Sión orqota jark'anqa,
ISA.25.10	Moab llajtataj pachampi saronqa,
ISA.25.10	imaynatachus ichhuta q'opata jich'anapi sarunku ajinata.
ISA.25.11	Moabqa puraj makisninta jaywatatanqa,
ISA.25.11	imaynatachus yakupi wayt'aj runa makisninta jaywatatan, ajinata.
ISA.25.11	Chaywampis Señorqa jatunchakuyninta chinkachenqa,
ISA.25.11	jinallataj makisnimpaj kallpantapis.
ISA.25.12	Señorqa chay chhikachaj jark'akuna sinch'i perqasninta urmachenqa,
ISA.25.12	pampaman choqarqayanqa jallp'aman tukunankama.
ISA.26.1	Chay p'unchaypi kay takiyta Judá jallp'api takenqanku:
ISA.26.1	Kunanqa sumaj jark'achisqa llajta tiyapuwayku;
ISA.26.1	chaypi pakakunaykupaj iskay perqaswan muyuykucherqa.
ISA.26.2	Punkusta kichariychej chayninta cheqan runas yaykunampaj,
ISA.26.2	imaraykuchus paykunaqa cheqan sonqoyoj kanku.
ISA.26.3	Pichus qampi sonqo churajtaqa, sonqo tiyakuypi kachiy,
ISA.26.3	imaraykuchus payqa qampipuni atienekun.
ISA.26.4	Wiñaypaj Señorllapipuni atienekuychej,
ISA.26.4	imaraykuchus payllamin wiñaypaj pakakunanchejqa.
ISA.26.5	Payqa mayta runaykachajkunata urmachin,
ISA.26.5	mayta runaykachaj llajtata k'umuykachachin,
ISA.26.5	ajinata urmachiytawan jallp'aman tukuchin.
ISA.26.6	Ajinamanta tukuy wajchas, llakisqa kajkunawan ima sarunankupaj.
ISA.26.7	Cheqan runaj ñannenqa cheqampuni;
ISA.26.7	allinta ruwaj kaj runaj ñannintaqa qanlla allinyachinki.
ISA.26.8	Señor kamachisqasniykej ñannimpi yachakuyku allin kasqaykuta. Noqaykoj sonqoykoqa qanllapi yuyan.
ISA.26.9	Ch'isenqa tukuy sonqo qanllapi yuyani,
ISA.26.9	tukuy munakuyniywan sut'iyayta mask'ayki.
ISA.26.9	Qan kay pachapi tukuy imata cheqanchajtiykeqa,
ISA.26.9	jallp'a patapi kaj runas yachanqanku imachus cheqan kasqanta.
ISA.26.10	Sajra runasta khuyanki chaypis,
ISA.26.10	paykunaqa mana yachankuchu imachus cheqan kajtaqa;
ISA.26.10	allinta ruwaj runaspa jallp'ampi paykunaqa sajra imasta ruwanku.
ISA.26.10	Paykunaqa Señorqa jatun kayninta mana reparankuchu.
ISA.26.11	Señor, qanqa ñapis jasut'inaykipajña kashanki,
ISA.26.11	paykunataj mana reparakunkuchu.
ISA.26.11	Aylluykita munakusqaykita rikuspa p'enqaypi rikhurenqanku.
ISA.26.11	K'ajaj phiñakuyniykej larwaynin enemigosniykita tukukuchichun.
ISA.26.12	Señora, qanlla sonqo tiyakuytaqa qowasqayku;
ISA.26.12	qanlla tukuy ruwasqasniykuta, noqaykupaj ruwanki.
ISA.26.13	Señor Diosniyku, waj runaslla qan kamachinawaykumantaqa munayninkuman jina kamachiwayku;
ISA.26.13	chaywampis qan Señornillaykumanta yuyarikuyku.
ISA.26.14	Paykunaqa wañusqas kanku. Manaña ujtawan kausankumanchu.
ISA.26.14	Paykunaqa llanthu jina kanku. Manaña ujtawan kausarimunkumanchu.
ISA.26.14	Qanqa jasut'inki, pampachanki, paykunamanta yuyarikunatapis chinkachinki.
ISA.26.15	Qanqa, Señor, chay nacionta jatunyachinki;
ISA.26.15	qampa sutiyki jatunchasqa kanampaj jatunyachinki.
ISA.26.15	Chay jallp'aj mojonesnintapis jatunman tukuchinki.
ISA.26.16	Chay jina llakiypi tarikuspa qanta mask'asorqayku, Señor;
ISA.26.16	ajinata jasut'iwajtiyki astawan mañakorqayku.
ISA.26.17	Imaynatachus wijsayoj warmej onqokuynin chayamojtin, mayta q'ewiykachakuspa qhaparikuspataj waqakun, ajinata Señor noqaykupis ñaupaqeykipi waqayku.
ISA.26.18	Wijsallikuyku, nanaywan onqoj warmiman jina tukuyku.
ISA.26.18	Chaywampis wayrallata wachayku;
ISA.26.18	chaywanqa chay llajtata mana libraykuchu,
ISA.26.18	manataj kay pachapi tiyajkunapis kanqañachu.
ISA.26.19	Chaywampis, wañusqasniykeqa kausarimonqanku,
ISA.26.19	ayasninkupis kausarimponqanku.
ISA.26.19	Jallp'a ukhupi puñojkunaqa rijch'arimonqanku,
ISA.26.19	kusiywantaj mayta qhaparispa kusikonqanku.
ISA.26.19	Qanqa k'anchayta chhulla parata jina apachimunki,
ISA.26.19	chanta wañusqasqa jallp'a ukhumanta sayarimonqanku.
ISA.26.20	Kunanqa, ayllúy, riy ari, wasiykiman yaykuy,
ISA.26.20	punkuykitataj wisq'aykakamuy.
ISA.26.20	Chaypi uj pisita pakakuy, Señorpa k'ajaj phiñakuynin tukukunankama.
ISA.26.21	Qhaway, Señorqa tiyakunanmanta llojsimonqa,
ISA.26.21	jallp'a patapi tiyakojkuna paypa contranta juchallejkunata jasut'inampaj.
ISA.26.21	Jallp'aqa manaña pakayta atenqachu yawar jich'asqata wañuchisqa kajkunatawan.
ISA.27.1	Chay p'unchaypi Señorqa, manchay atiyniyoj espadanwan manchayta phawaj Leviatán katarita jasut'enqa,
ISA.27.1	manchayta ch'aukiyaj Leviatán katarita. Chantá mar qochapi kashaj dragontapis wañuchenqa.
ISA.27.2	Chaypacha Señorqa nenqa:
ISA.27.2	Sumaj misk'i kaj uva huertamanta takirikuychej.
ISA.27.3	Noqa Señor waqaychani,
ISA.27.3	noqa sapa kuti qarpani.
ISA.27.3	Tuta p'unchay waqaychani,
ISA.27.3	ama pipis imananampaj.
ISA.27.4	Manaña phiñasqachu kani.
ISA.27.4	Sichus chaypi khishkas, chayri chaypi qhoras kanman chayqa,
ISA.27.4	noqa saruspa q'olachimusaj.
ISA.27.5	Sichus jark'asunayta munanki chayqa,
ISA.27.5	noqawan allinyakunachej.
ISA.27.5	Arí, noqawan allinyakunachej.
ISA.27.6	Qhepa p'unchaykunaman Jacobqa sumajta saphinchakonqa,
ISA.27.6	ajinamanta Israelqa ch'illchispa t'ikanqa,
ISA.27.6	chay poqoynintaj mundontinman junt'aykonqa.
ISA.27.7	Diosqa mana Israeltaqa jasut'inchu,
ISA.27.7	imaynatachus ñak'arichejkunasninta jasut'ej ajinataqa.
ISA.27.7	Manataj israelitastaqa wañuchinchu,
ISA.27.7	imaynatachus paykunata wañuchej kanku ajinataqa.
ISA.27.8	Diosqa jasut'in ayllunta karu llajtaman apachispa.
ISA.27.8	Payqa apachin wayrawan jina,
ISA.27.8	inti llojsimuymanta sinch'i wayraway jina.
ISA.27.9	Ajinamanta Jacobpa millay juchasnenqa perdonasqa kanqa.
ISA.27.9	Chaytaj ruwasqa kanqa kay jinata ruwanan kajtin:
ISA.27.9	Tukuy altaresninta cal rumista jina jallp'aman tukuchinan kajtin,
ISA.27.9	amaña yupaychana k'ulluspis kachunchu,
ISA.27.9	amataj intiman rijch'akoj lantispis.
ISA.27.10	Chay sumaj jark'achisqa llajtaqa ch'impacha kanqa,
ISA.27.10	ch'usajpachataj mana imayoj, nitaj runayoj.
ISA.27.10	Chayqa kanqa wakasta michinallapajña.
ISA.27.10	Chay uywas chaypi sach'a ramasta mikhonqanku,
ISA.27.10	samarikonqankutaj.
ISA.27.11	Sach'aj ramasnin ch'akipojtin p'akiranqanku;
ISA.27.11	warmistaj pallaytawan ninaman enqhanqanku.
ISA.27.11	Chay runasqa mana imata yachankuchu.
ISA.27.11	Chayrayku, paykunata Ruwajqa mana paykunamanta khuyakonqachu,
ISA.27.11	manataj sonqontapis nanachikonqachu ruwajnin jina.
ISA.27.12	Jaqay p'unchaypi Señorqa
ISA.27.12	erata jina trillanqa Eufrates mayumanta, Egipto mayukama.
ISA.27.12	Qankuna Israelpa wawasnintaj ujmanta tantasqas kankichej.
ISA.27.13	Chaypacha putututa jatunmanta waqachenqanku,
ISA.27.13	chayta uyariytawan Asiriaman wijch'usqa kajkuna jamonqanku,
ISA.27.13	jinallataj Egiptopi kajkunapis.
ISA.27.13	Chayamuspataj Jerusalempi Santo orqopi Señorta yupaychanqanku.
ISA.28.1	Ay, Samaria, machasqa llajta, Efraimpa runaykachajnin pillun
ISA.28.1	qawisqa t'ikawan jina k'achanchasqa,
ISA.28.1	sumaj valle jallp'aj patampi kaj,
ISA.28.1	vinoj atipasqan llajta!
ISA.28.2	Señorpa kachamusqan kallpasapa runa tiyan;
ISA.28.2	chayqa chejchi paraj sonaynin jina,
ISA.28.2	uj sinch'i wayra jina,
ISA.28.2	llojlla para jina,
ISA.28.2	ashkha yaku llump'imoj jinataj;
ISA.28.2	makinwan jap'ispataj pampaman wijch'onqa.
ISA.28.3	Efraimpa pillusnin machasqa machu machuykachaj runasqa chakiwan sarusqas kanqanku.
ISA.28.4	Chay valle patapi kaj,
ISA.28.4	qawisqa t'ikaswan kachanchasqa kajqa,
ISA.28.4	higospa ñaupaj poqoynin jina kanqa.
ISA.28.4	Chayta rikojqa, makinwan p'itiytawan mikhuykun.
ISA.28.5	Chaypacha Tukuy Atiyniyoj Señorqa,
ISA.28.5	puchoj ayllun israelitaspaj
ISA.28.5	may sumaj lliphipishaj k'achanchasqa pillu jina kanqa.
ISA.28.6	Jinallataj cheqanchajkunata
ISA.28.6	yuyaychanqa, llajtata jark'aj soldadostapis kallpachanqa.
ISA.28.7	Kaykunapis vinowan machaykuspa pantallarqankutaj,
ISA.28.7	machana ujyanawan machaykuspa chankaykachanku,
ISA.28.7	sacerdoteswan, profetaswanqa machaykuspa yuyayninkuta chinkachinku;
ISA.28.7	chaymantataj aswan machachikoj ujyanasta ujyanku,
ISA.28.7	imatachus mosqoypi jina rikusqankutataj pantasqata rikunku.
ISA.28.7	Allinta cheqanchananku kashajtimpis paykunaqa machasqas kashanku.
ISA.28.8	Mesasqa millay ajtuykukusqasninkuwan junt'a kashan, jinamanta mana uj cheqallapis llimphu kanchu.
ISA.28.9	Paykunaqa noqamanta parlanku:
ISA.28.9	Pimantaj kunanqa imastapis yachachenqari, pimantaj yachaykunamanta yachachenqari, ñuñoj wawasman jina?
ISA.28.10	Palabramanta palabra, watejmanta watej, pisimanta pisi yachachiwayku.
ISA.28.11	Mana kasukojtinkoqa khaku parlajkunaj parlaynimpi,
ISA.28.11	mana rejsisqa parlaypirajtaj Diosqa kay aylluman yachachenqa.
ISA.28.12	Paykunaman Diosqa nisqañaqa:
ISA.28.12	Kaypi samarikoyqa kashan;
ISA.28.12	sayk'usqa kajqa samarikuchun.
ISA.28.12	Paykunataj mana kasorqankuchu.
ISA.28.13	Chayrayku Señorqa juch'uy wawasman jina parlanqa,
ISA.28.13	palabramanta palabra, watejmanta watej,
ISA.28.13	pisimanta pisi.
ISA.28.13	Ajinata purishaspataj wasamanta wijch'ukonqanku,
ISA.28.13	chaypitaj nanachikonqanku, ch'ipaman urmaspataj,
ISA.28.13	presos qhepakonqanku.
ISA.28.14	Chayrayku, uyariychej Señorpa palabranta,
ISA.28.14	machu runas, Jerusalenta kamachejkuna.
ISA.28.15	Qankunaqa ninkichej:
ISA.28.15	Uj tratota wañuywan ruwayku,
ISA.28.15	wañusqaspa tiyakunankuwan tratoyoj kayku;
ISA.28.15	manchay jasut'i jamojtenqa mana chayamuwasqaykuchu.
ISA.28.15	Chay pakakuyniykutaqa llullakuypi mask'ayku,
ISA.28.15	jinallataj ch'aukiyaypi ima.
ISA.28.16	Chayrayku Señorqa nin:
ISA.28.16	Sión orqopi uj rumita sayachisaj.
ISA.28.16	Chaytaj uj sumaj ajllasqa rumi, k'acha esquinasniyoj,
ISA.28.16	wasi cimientopaj sumaj rumi.
ISA.28.16	Pichus chaypi atienekojqa mana kuyurenqachu.
ISA.28.17	Cheqan kajtaqa plomadata jina churasaj,
ISA.28.17	maychus kajtataj hilota jina churasaj.
ISA.28.17	Llullakojpa pakakunanta chejchi chinkachenqa,
ISA.28.17	chay pakakunaykichej cheqatataj yakus apanqanku.
ISA.28.18	Wañuywan trato ruwasqaykichejqa chinkachisqa kanqa,
ISA.28.18	wañusqakunaj tiyakunanwan tratoyoj kasqaykichejpis mana sayanqachu.
ISA.28.18	Manchayta jasut'iytaj jamonqapacha,
ISA.28.18	qankunataqa p'ampaykusonqachej.
ISA.28.19	Sapa kuti jamojtintaj, qankunaqa apasqas kankichej;
ISA.28.19	chay jinata ch'isin paqarin jamonqa,
ISA.28.19	chayta uyarispallaraj runasqa manchayta kharkatitenqanku.
ISA.28.20	Chayqa kanqa uj juch'uy camapi winkuykusunman jina,
ISA.28.20	uj juch'uy qhatanawampis qhatakusunman jinataj.
ISA.28.21	Señorqa Perazim orqopi jinamin ruwanqa,
ISA.28.21	Gabaón vallepi jinmayta phiñakonqa,
ISA.28.21	imachus ruwanan kajta ruwanampaj, mana jayk'aj ruwasqanta,
ISA.28.21	mana rejsisqa ruwananta ruwanampaj.
ISA.28.22	Kunanqa ama alqochakuychejñachu ari.
ISA.28.22	Pajtataj chay imawanchus watasqas kashankichej chay astawan
ISA.28.22	mat'iykusunkichejman. Noqaqa uyarini Tukuy Atiyniyoj Señorqa kay tukuy llajtata chinkachinanta.
ISA.28.23	Sumajta uyariychej. Imatachus nisqayta allinta uyariwaychej.
ISA.28.23	Palabrasniyta allinta uyariychej.
ISA.28.24	Tarpunampaj jallp'ata llank'ajqa,
ISA.28.24	tukuy p'unchaynintinchu llank'anqa?
ISA.28.24	Chay jatuchaj k'urpasta wajtaspa, llamp'uchaspatajchu kanqa?
ISA.28.25	Ajinata jallp'ata sumajta wakichiytawan,
ISA.28.25	manachu chayman anista, chayri cominosta t'akan,
ISA.28.25	chantá surk'asta ruwaspa chayman trigota t'akan,
ISA.28.25	cantosninmantaj cebadata avenatawan?
ISA.28.26	Diosmin chayta yachachin imaynatachus ruwananta.
ISA.28.27	Anisqa mana trigo jinachu trillakun,
ISA.28.27	cominotapis mana carretaj ruedanwanqa saruchinachu;
ISA.28.27	manachayqa anista cominotawanqa uj k'aspiwan wataspa oqharina.
ISA.28.28	Trigotaqa trillaspa oqharina,
ISA.28.28	manataj unaytachu trillana, manataj carretaj ruedasnimpis unaytachu saronqa, jinamanta granoqa t'akasqa kanqa mana ñut'uspalla.
ISA.28.29	Kay jinasta ruwanaqa Tukuy Atiyniyoj Señormanta llojsimun,
ISA.28.29	pay yuyaychaynenqa t'ukunapaj, yachaynintaj jatun.
ISA.29.1	Ay, Arielmanta, Arielmanta,
ISA.29.1	Davidpa jarakunan llajta!
ISA.29.1	Uj watastawan fiestasta ruwallachumpuni.
ISA.29.2	Chaymanta Arielta llakiypi rikhurichisaj.
ISA.29.2	Chaypi llakiy waqay kanqa.
ISA.29.2	Chay llajtaqa noqapajqa Ariel jinapuni kanqa.
ISA.29.3	Qampa contraykita soldadosniywan muyuykuchisqayki,
ISA.29.3	muyuyniykitataj k'aspista churasaj;
ISA.29.3	contraykipitaj pakakuna t'oqosta allaykusaj.
ISA.29.4	Qantaj may k'umuykusqa rikhurinki,
ISA.29.4	parlasqaykitaj jallp'a ukhumanta uj almajta jina uyarikonqa;
ISA.29.4	parlasqaykipis jallp'a ukhumanta chhichimonqa.
ISA.29.5	Enemigosniykeqa ñut'u jallp'a jina kanqanku,
ISA.29.5	manchay atiyniyojkunapis wayrawan apachikoj q'opa jina kanqanku;
ISA.29.5	mana yuyasqamanta ujllata.
ISA.29.6	Tukuy Atiyniyoj Señortaj paykunata jasut'enqa, qhon qhonkunawan,
ISA.29.6	jallp'a kuyuykunawan, manchay ch'ajwawan, sinch'i wayrawan, llojlla parawan, manchayta q'olaj ninawan ima.
ISA.29.7	Chay chhika runas tukuy nacionesmanta Arielwan maqanakusqankoqa,
ISA.29.7	mosqoypi jinalla kanqa.
ISA.29.7	Tukuy paypa contranta maqanakojkunapis
ISA.29.7	tukuy pakakunasninkuta urmachejkuna,
ISA.29.7	jinallataj llakiyman churajkunapis.
ISA.29.8	Imaynachus uj yarqhasqa runa mosqoynimpi mikhun,
ISA.29.8	rijch'arintaj manchay yarqhasqa;
ISA.29.8	jinallataj mosqoynimpi manchayta ch'akichikuspa ujyan,
ISA.29.8	rijch'arintaj may ch'akisqa.
ISA.29.8	Mallq'ampis manchay ch'akisqa.
ISA.29.8	Ajina kanqa chay chhika runas
ISA.29.8	Sión llajtawan maqanakojkunawanqa.
ISA.29.9	Israelitas, wampusllapuni kaychej,
ISA.29.9	ciegos kaychej mana imata rikuspa.
ISA.29.9	Machasqas jina chankaykachallaychejpuni,
ISA.29.9	mana machachej ujyanata ujyashaspapis.
ISA.29.10	Señorqa qankunaman uj sayk'uy puñuyta apachimusunkichej.
ISA.29.10	Profetasniykichejtapis Señorqa puñurparichin,
ISA.29.10	ñawisninkuman velowan jina qhataykuspa.
ISA.29.11	Tukuy mosqoypi jina rikusqasqa qankunapaj wisq'aykusqa libro jina.
ISA.29.11	Chaytataj qonkichej pichus leejman, ninkichejtaj:
ISA.29.11	Kayta leey, nispa.
ISA.29.11	Paytaj kutichisonqachej:
ISA.29.11	Mana leeyta atinichu wisq'asqa kasqanrayku.
ISA.29.12	Sichus uj mana leeyta yachajman qonkichej,
ISA.29.12	ninkichejtaj: Leey kayta, nispa. Paytaj nisonqachej:
ISA.29.12	Mana leeyta yachanichu, nispa.
ISA.29.13	Señortaj nin:
ISA.29.13	Kay runasqa simillankuwan qayllamuwanku,
ISA.29.13	simillankuwan yupaychawanku,
ISA.29.13	sonqonkutaj noqamanta karupi kashan.
ISA.29.13	Noqata kasuwasqankoqa, runaspa kamachisqallan kapun,
ISA.29.13	imatachus yachasqankullata ruwanku.
ISA.29.14	Chayrayku, kay runastaqa jatuchaj t'ukuna imasta ruwaspa t'ukushajta saqesaj.
ISA.29.14	Yachayniyojkunasniyoj yachaynenqa chinkaponqa,
ISA.29.14	yuyayniyojkunaj yuyayninkupis manaña kanqachu.
ISA.29.15	Ay, Señormanta pakakojkunamanta, imatachus yuyasqasninkuta pakajkunamanta,
ISA.29.15	imatachus ruwasqasninkupis laqhayaypi kashan!
ISA.29.15	Chanta ninkutaj: Mana pipis rikuwanchejchu, manataj reparawanchejchu!
ISA.29.16	Cheqamanta qankunaj sajra ruwasqaykichejqa rijch'akun manka ruwajpa llink'i t'uruman.
ISA.29.16	Chay imatachus ruwasqanqa ruwajninta ninmanchu: Mana qanchu ruwawanki. Chay ruwasqan p'uñoqa ruwajninta ninmanchu: Mana yachankichu imatachus ruwasqaykita.
ISA.29.17	Manachu Líbano q'ara orqo pisi tiempomantawan sumaj llank'ana jallp'aman tukonqa?
ISA.29.17	Llank'ana jallp'apis manachu sach'araraman tukonqa?
ISA.29.18	Chaypacha libromanta leesqa palabrasta joq'aras uyarenqanku,
ISA.29.18	ciegospis laqha ukhupi kaspa sut'ita rikonqanku.
ISA.29.19	Llamp'u sonqo kajkunaqa mayta kusikonqanku Señorpi,
ISA.29.19	aswan wajcha kajkunapis Israelpa Santo nisqa Diosnimpi maytapuni kusikonqanku.
ISA.29.20	Tukuy ñak'arichejkunaqa tukukaponqanku,
ISA.29.20	alqochakojkunapis chinkachisqas kanqanku;
ISA.29.20	tukuy sajra imasllata ruwayta munajkunapis chinkachisqas kanqanku.
ISA.29.21	Sajra palabraswan mana juchayojta juchachajkuna,
ISA.29.21	allinta cheqanchajpajpis misk'anata churajkuna;
ISA.29.21	mana juchayojta imaymana llulleriosninkuwan ch'aukiyajkuna ima.
ISA.29.22	Chayrayku Israelpa Diosnin, Abrahamta libraj Señorqa,
ISA.29.22	Jacobman nin: Jacob, mana kunanqa p'enqachisqachu kanki,
ISA.29.22	manataj uyaykipis khuyay khuyayta qhawaykachanqachu.
ISA.29.23	Wawasniykeqa paykuna ukhupi imastachus ruwasqasniyta rikonqanku. Paykuna nenqanku noqaqa Santo kasqayta,
ISA.29.23	Israelpa Diosnintataj kasuwanqanku.
ISA.29.24	Pantasqa yuyayniyojkunaqa,
ISA.29.24	yachayniyojman tukonqanku. Thutojkunapis Diosmanta yachaqakonqanku.
ISA.30.1	Señorqa ajinata nin:
ISA.30.1	Ay, mana kasukoj wawasniymanta.
ISA.30.1	Paykunaqa imatapis wakichikunku mana tapuwaspalla.
ISA.30.1	Paykunaqa tratota ruwakunku
ISA.30.1	mana noqaj yuyaychasqallay.
ISA.30.1	Chay jinamanta juchamanta jucha yapakunku.
ISA.30.2	Usqhay usqhayta Egiptoman rinku mana noqata tapuriwaspalla, faraonwan yanapachikuyta munaspa,
ISA.30.2	Egiptoj ojllaynimpi pakasqa kayta munaspa.
ISA.30.3	Faraompaj kallpanman atienekusqaykichejtaj p'enqaypi rikhurichisonqachej,
ISA.30.3	Egiptoj ojllaynimpi pakakuyta munasqaykichejtaj
ISA.30.3	k'umuykachanaykichejpaj kanqa.
ISA.30.4	Qankunamanta parlamojkunata, Zoán llajtaman, Hanes llajtamanwan kachajtiykichejpis.
ISA.30.5	Tukuyninku p'enqaypi rikhurenqanku chay mana kaj nacionespi atienekuspa. Chayqa mana yapanqachu,
ISA.30.5	manataj ima allin kajtapis qonqachu;
ISA.30.5	mana chayqa paykunapaj llakiylla, p'enqaylla kanqa.
ISA.30.6	Neguevpi animalesmanta sut'inchay:
ISA.30.6	Llakiy ñak'ariy jallp'anejta,
ISA.30.6	maypichus leoneslla imaymana phawaj kataris ima tiyanku,
ISA.30.6	chaynejta tukuy kapuyninkuta, qhapajyayninkutawan burrospi, camellospi ima apanku mana yanapayta atej Egipto llajtaman.
ISA.30.7	Cheqamanta Egiptoj yanapaynenqa qhasi mana kaj.
ISA.30.7	Chayrayku noqaqa chay llajtata sutichani:
ISA.30.7	Mana kaj millay khuru, nispa.
ISA.30.8	Kunanqa, jamuy, kay mosqoypi jina rikusqayki palabrasta uj qelqanaman qelqay, qhepa p'unchaykunapaj kanampaj,
ISA.30.8	chay nisqasqa wiñaypaj kanampaj.
ISA.30.9	Kay runasqa mana kasukoj kanku llulla wawas jina.
ISA.30.9	Diospa kamachisqanta mana uyariyta munajkuna wawas jina kanku.
ISA.30.10	Paykunaqa sut'inchajkunata ninku: Ama qankunaqa mosqoypi jina rikuychejchu, nispa.
ISA.30.10	Chaymanta profetastañataj ninku: Qankunaqa ama cheqan kajtaqa sut'inchawaykuchu; k'acha palabrasllata niwayku,
ISA.30.10	llulla imasllatataj sut'inchawayku.
ISA.30.11	Ñanmanta pantakuychej, cheqan chaki ñanta saqeychej.
ISA.30.11	Israelpa Santo Diosninmantataj amaña uyarichiwaykuchu.
ISA.30.12	Chayrayku Israelpa Santo Diosnenqa nin:
ISA.30.12	Qankunaqa kay k'acha palabrasta qhesachankichej.
ISA.30.12	Qankunaqa mana allin ruwaykunaman, sajra ruwaykunaman ima atienekunkichej. Chay sajra imasman sayasqa qankunaqa kankichej.
ISA.30.13	Chayrayku qankunaj juchaykichejqa,
ISA.30.13	uj alto thanta perqa lajrasqa urmashajmanña rijch'akun.
ISA.30.13	Chay perqaqa mana yuyasqallamanta urmaykonqa.
ISA.30.14	Chayqa t'unasqa kanqa uj t'uru qeru jina,
ISA.30.14	mana khuyaspa t'unasqa ajina.
ISA.30.14	Chay jinatapuni p'akikojtenqa mana uj chhikan k'anallallapis puchonqachu, q'onchamanta ninata orqhonallapajpis,
ISA.30.14	nitaj allinchu yakuta wisinallapajpis.
ISA.30.15	Israelpa Santo Señor Diosnenqa ajinata nin:
ISA.30.15	Kutirimuwaspa, tukuy sonqo samarikuspataj qankunaqa salvo kankichej. Ajinata ni imamanta llakiyniyoj, tukuy sonqo atienekuspa kallpayoj kankichej.
ISA.30.15	Qankunataj chaytaqa mana munarqankichejchu.
ISA.30.16	Mana chayqa qankunaqa nerqankichej: Mana, astawanqa caballospi ayqesqayku. Ayqellaychej ari.
ISA.30.16	Chaymanta nillarqankichejtaj: Sumajta correj carretasman wicharisqayku.
ISA.30.16	Arí, qhatisojkunaqa usqhayllata jap'irparisonqachej.
ISA.30.17	Uj enemigota rikuspalla waranqa runas ayqekunkichej,
ISA.30.17	phishqa enemigosta rikuytawan tukuyniykichej ayqekunkichej,
ISA.30.17	uj orqopi sapan sayashaj k'aspi jinalla qhepakunaykichejkama,
ISA.30.17	chayrí uj lomapi uj wiphayla jina qhepakunaykichejkama.
ISA.30.18	Chaywampis, Señorqa qankunaman khuyakuyninta rikuchinasuykichejpaj suyashasunkichej. Chayrayku, payqa mayta suyashasunkichej munakuyninta rikuchisunaykichejpaj. Señorqa cheqanta ruwajmin. Paypi atienekojqa kusikuyniyojmin.
ISA.30.19	Jerusalempi tiyakoj Sión llajta, manaña astawan waqankichu.
ISA.30.19	Khuyakoj Señorqa waqasqaykita uyarispa khuyakusonqa, nisqaykita uyarispataj kutichisonqapacha. 
ISA.30.20	Señorqa ñak'arina t'antata, jinallataj uj llakiy yakuta qoshajtimpis, yachachejniyki Señorqa mana jayk'ajpis pakakusonqachu, mana chayqa kikin ñawisniykiwan rikunki. 
ISA.30.21	Chantaqa wasaykipi kay palabrasta nishajta uyarinki: Kaymin cheqan ñanqa; chayninta riy, ama pantaychu pañaman, nitaj lloq'emampis. 
ISA.30.22	Chaymantaqa qhesachanki qolqemanta lantisniykita, jinallataj qoriwan lluchhisqa lantisniykitapis. Qanqa chaymanta millayta jina qhawanki, uj q'opata jinataj, ninkitaj llojsiy jawaman, nispa. 
ISA.30.23	Señorqa chajrasniykipaj parachimonqa, jallp'aman tarpojtiykikama. Jallp'ataj tarpojtiykikama trigota sumajta poqochenqa. Chaypacha wakasniykeqa sumaj pasto pampaspi michisqa kanqanku. 
ISA.30.24	Chaypacha llank'aj wakasniyki, burrosniyki ima, sumaj llimphu pastota mikhonqanku. 
ISA.30.25	Maypachachus manchay wañuchinakuy p'unchay chayamonqa, torrespis urmaranqanku chaypacha, jatuchaj orqospi, juch'uy lomaspi ima, yakusqa mayus jina phajcharimonqanku. 
ISA.30.26	Chaypacha, killaj k'anchaynenqa intej k'anchaynin jina kanqa. Inteqa chay k'anchayninmanta qanchis kutitawan jina k'anchanqa, qanchis intispis ujllapi k'anchamushanman jina. Chaypacha Señorqa ayllumpa nanasqasninta jampenqa, mayqenkunatachus payllataj nanaykucherqa.
ISA.30.27	Señorqa pay kikin karumantapacha jamun; uyanqa nina larway imatapis ruphaykoj jina; simimpis manchay phiñakuywan junt'a kashan; qalluntaj q'olaykoj nina jina kashan.
ISA.30.28	Paypa samaynenqa uj yaku mayu llump'irishaj jina,
ISA.30.28	kunkakama chayaj.
ISA.30.28	Payqa nacionesta suysunampaj jamun,
ISA.30.28	tukuy nacionespa simisninkuman pantachej frenosta churanampaj ima.
ISA.30.29	Qankunapajqa takiykuna kanqa jatun fiesta ch'isipi jina.
ISA.30.29	Sonqoykichejqa kusisqa kanqa,
ISA.30.29	qenata tocarispa,
ISA.30.29	israelitaspa pakakunan Señorpa orqonman rejpata jina.
ISA.30.30	Señorqa jatunmanta parlasqanta uyarichenqa,
ISA.30.30	makimpa sajmasqanta rikuchenqa,
ISA.30.30	manchay phiñasqa kayninta rikuchispa, manchayta q'olarparej ninawan, llojlla parawan, manchay muyoj wayrawan, jatuchaj rumi jina chejchiwan ima.
ISA.30.31	Señorpa parlasqanta uyarispa, jasut'inta jap'ispa ima Asiriaqa manchachikuywan kharkatitenqa.
ISA.30.32	Asiriata sapa seq'ojtin,
ISA.30.32	cajaswan arpaswan sonanqanku.
ISA.30.32	Ajinata Señorqa manchay ch'ajwata ruwaspa paykunawan maqanakonqa.
ISA.30.33	Unaymantapacha, Asiriapaj, reynimpajwan
ISA.30.33	ñak'arina cheqa wakichisqa kashan manchay jatun, ukhutaj.
ISA.30.33	Chay ruphachinaqa ashkha llant'ayoj ninayoj ima kashan.
ISA.30.33	Chaymantaj Señorqa azufre mayuta jina samayninwan jap'iykuchenqa.
ISA.31.1	Ay, Egiptoman uraykojkuna yanapachikunankurayku,
ISA.31.1	caballosninkuman atienekojkuna,
ISA.31.1	ashkha carretaspi atienekojkuna,
ISA.31.1	caballospi wapu rejkunapi atienekojkuna,
ISA.31.1	manataj Israelpa Santo Diosninta qhawarinkuchu.
ISA.31.2	Chaywampis, Señorqa aswan yachayniyoj, ashkha llakiykunasta apamonqa, imatachus nisqantataj junt'anqapuni.
ISA.31.2	Payqa sajra runaspa contranta maqanakonqa,
ISA.31.2	chay sajra runasta yanapajkunawampis.
ISA.31.3	Egipciosqa runaslla kanku mana dioskunachu;
ISA.31.3	caballosninkoqa aychalla kanku, manataj espirituschu.
ISA.31.3	Chayrayku Señorqa makinta oqharejtin, chay yanapaj urmanqa,
ISA.31.3	jinallataj yanapachikojpis.
ISA.31.3	Jinamanta tukuyninku ujllapi urmachisqas kanqanku.
ISA.31.4	Señorqa noqaman kay jinata niwarqa:
ISA.31.4	Uj leonqa ovejata wañuchispa aycha patapi uñanwan mayta phiñarikun;
ISA.31.4	michejkuna mancharichinankupaj ch'ajwaspa tantakamunku chaypis,
ISA.31.4	mana mancharinkuchu nitaj ayqechiyta atinkuchu.
ISA.31.4	Ajinata Tukuy Atiyniyoj Señorqa Sión orqoman maqanakoj uraykamonqa.
ISA.31.5	Imaynatachus uj p'isqoqa thapan patata phawaykachaspa irpasninta jark'akun, ajinata Tukuy Atiyniyoj Señorqa Jerusalenta jark'akonqa, libranqataj,
ISA.31.5	waqaychanqa, salvanqataj.
ISA.31.6	Israelpa wawasnin, Diosman kutiriychej ari, pejpa contrantachus millay imasta ruwarqankichej, chayman.
ISA.31.7	Chay p'unchaypi sapa ujninku qolqemanta ruwasqa lantisninkuta, qorimantawan ruwasqa lantisninkuta ima pampaman choqanqanku. Chaytaqa juchasapa makisniykichejwan ruwakorqankichej.
ISA.31.8	Chaypacha Asiriaqa maqanakupi tukuchisqa kanqa,
ISA.31.8	manataj runaj espadanwanchu.
ISA.31.8	Asiriosqa maqanakumanta ayqenqa,
ISA.31.8	sumachaj maqanakoj wayna runasninkupis presochasqas kanqanku.
ISA.31.9	Manchachikuywan reyqa pakakunanta saqerparenqa,
ISA.31.9	kurajkunasninkupis maqanakuta saqerparispa ayqerikaponqanku.
ISA.31.9	Kayta Señorqa nin: Jerusalempi nina kashan,
ISA.31.9	enemigosninta jasut'inampaj.
ISA.32.1	Uj rey kanqa cheqanta kamachej,
ISA.32.1	kurajkunapis tukuy imata cheqanta kamachenqanku.
ISA.32.2	Chay sapa ujninku kanqanku wayramanta pakakunapaj jina,
ISA.32.2	llojlla para wayramanta pakakunapaj;
ISA.32.2	ch'aki jallp'api qarpanapaj larq'as jina;
ISA.32.2	ch'in pampapi jatun chhankaj llanthun jina.
ISA.32.3	Rikojkunaj ñawisnenqa mana chharpuyanqachu,
ISA.32.3	uyarejkunaj ningrisninkupis sumajta uyarenqanku.
ISA.32.4	Wampu runasqa sumajta yachaqakuyta munanqanku;
ISA.32.4	khakuta parlajkunapis apurata, sumaj sut'ita parlanqanku.
ISA.32.5	Uj wampu runataqa mana sumaj runa nenqankuchu,
ISA.32.5	nitaj ch'aukiyaj runatapis sumaj runapaj qhawanqankuchu.
ISA.32.6	Wampu runaqa sonserasllata parlan,
ISA.32.6	yuyaynimpi sajra imasta wakichin;
ISA.32.6	mana allinta ruwayllata mask'an.
ISA.32.6	Señorpa contranta llullasllata parlan;
ISA.32.6	yarqhasqa kajtaqa mana imayojta ch'usajllata kacharpayan,
ISA.32.6	ch'akichikojmampis mana yakuta jaywarinchu.
ISA.32.7	Ch'auka runaqa mañasniyoj,
ISA.32.7	llullakuspa ch'aukiyayta wakichin,
ISA.32.7	llullakuykunawan wajcha runasta ch'aukiyanampaj,
ISA.32.7	wajcha runa cheqan kajta mañajtin.
ISA.32.8	K'acha runaqa k'acha imastapuni ruwayta yuyan,
ISA.32.8	jinamanta k'acha ruwanastapuni ruwan.
ISA.32.9	Qankuna, mana imata ruwaspa chukoj warmis,
ISA.32.9	uyariwaychej kay nisqasuyta.
ISA.32.9	Qhella sipaskuna, uyariwaychej kay palabrasniyta.
ISA.32.10	Qankunaqa mana imamanta llakiyniyoj kashankichej;
ISA.32.10	kay uj pisi watamantawan mancharikunkichej,
ISA.32.10	imaraykuchus mikhunaykichejqa tukukaponqa, manaña uvaspis poqonqañachu.
ISA.32.11	Qankuna, mana imata ruwaspa chukoj warmis, manchachikuychej ari;
ISA.32.11	mana imamanta llakiyniyoj warmis, kharkatiychej ari.
ISA.32.11	Chay p'achasniykichejta lluch'ukuychej.
ISA.32.11	Qhashqa p'achasta churakuychej llakisqa kasqaykichejta rikuchinaykichejpaj.
ISA.32.12	Llakiyniyoj kasqaykichejta rikuchispa pechoykichejta takakuspa waqaychej, sumaj poqoj jallp'asniykichejmanta,
ISA.32.12	uva huertasniykichejmantawan.
ISA.32.13	Llajtaypeqa khishkaswan qhasi qhorasllawan wiñanku,
ISA.32.13	may wasispischus sumaj kusiykuna karqa, chay kusikuna llajtapi.
ISA.32.14	Reypa palacionqa ch'in pacha qhepakonqa,
ISA.32.14	chay chhika runayoj llajtapis ch'in pacha kanqa,
ISA.32.14	qhawana torreswan, pakakuna wasiswanqa wiñaypaj saqerpasqas
ISA.32.14	qhepakonqanku. Chaypeqa k'ita burroslla mayta kanqanku, wakas ima chaypi mikhonqanku.
ISA.32.15	Chanta Señorpa atiynin ujtawan noqaykuman jamonqa.
ISA.32.15	Ch'aki ch'in pampaqa sumaj chajra poqonaman tukonqa.
ISA.32.15	Sumajta chajra poqona jallp'astaj monteman tukonqa.
ISA.32.16	Ch'in pampapeqa tukuy ima cheqan ruwaylla kanqa,
ISA.32.16	sumajta poqoj jallp'aspipis cheqan ruwayllapuni kanqa.
ISA.32.17	Chay cheqan ruwajpa poqoynenqa sonqo tiyakuy,
ISA.32.17	chay cheqan kajqa apamun wiñaypaj samarikuyta.
ISA.32.18	Runasneyqa sonqo tiyakuy wasispi tiyakonqanku,
ISA.32.18	sumaj jark'asqa tiyakunaspi, chaypitaj munayninman jina samarikonqa.
ISA.32.19	Chejchi para urmamonqa chayqa, montesllaman urmanqa,
ISA.32.19	llajtataj pampachasqa kanqa.
ISA.32.20	Yakusniyoj tarpojkunaqa kusisqas tiyakunkichej,
ISA.32.20	burrosniykichejtawan, wakasniykichejtawantaj mana llakikuspa kacharparinkichej.
ISA.33.1	Ay, qanqa qhechoj runa, qanmantataj mana jayk'ajpis qhechusunkuchu; qan, suwaj runa, qanmantataj manaraj suwasunkurajchu. Qan qhechuyta tukojtiyki, qanmantapis qhechullasonqankutaj.
ISA.33.1	Ajinata suwayta tukojtiykikama qanmantapis suwallasonqankutaj.
ISA.33.2	Señor, noqaykumantaqa khuyarikuwayku ari.
ISA.33.2	Noqaykoqa qantapuni suyayku.
ISA.33.2	Qanqa tutamanta yanapawajniyku kay ari,
ISA.33.2	llakiy tiempopipis salvajniyku kay ari.
ISA.33.3	Manchay palabraykita uyariytawan runasqa ayqenku;
ISA.33.3	qan sayarimojtiykikama nacionespis ch'eqeranku.
ISA.33.4	Enemigosnenqa langostas jina urphurimonqanku, tukuynejmantataj correnku tukuy imasninkuta suwanankupaj.
ISA.33.5	Señorqa jatunchasqa kanqa, imaraykuchus payqa patapi tiyakun,
ISA.33.5	paylla allin kajwan, cheqan kajwantaj Sionman junt'achenqa.
ISA.33.6	Qan kashajtiykeqa yachaywan, yuyaywan, salvacionwan kamachenqanku.
ISA.33.6	Señorta manchachikoyqa uj qhapajyay jina kanqa.
ISA.33.7	Uyariychej imaynatachus wapus kajkunaqa callespi qhaparisqankuta. Uyariychejtaj allinyakunapaj chay kachasqaspis sonqo nanayta waqasqankuta.
ISA.33.8	Ñankunaspis ch'inman tukupunku, manaña pipis purej kanchu,
ISA.33.8	trato ruwasqaspis p'akikunku, llajtaspis millachikapunku,
ISA.33.8	manaña pi runatapis allimpaj qhawankuchu.
ISA.33.9	Jallp'aqa llakisqa, onqosqataj kashan;
ISA.33.9	Líbano orqoqa may p'enqaywan qawisqa kashan,
ISA.33.9	Sarón jallp'aqa ch'impachaman tukupun,
ISA.33.9	Basán jallp'awan, Carmelo jallp'awanqa t'ojrapacha kashan.
ISA.33.10	Señorqa nin: Kunanqa sayarikusaj;
ISA.33.10	oqharisqa, may jatunchasqataj kasaj, nispa.
ISA.33.11	Qankunaj yuyasqaykichej, ruwasqaykichej imaqa,
ISA.33.11	ichhu q'opa jinalla, phukusqaykichej, ninataj q'olaykusonqachej.
ISA.33.12	Chaypacha llajtasqa cal chayasqa jina kanqanku,
ISA.33.12	khishka k'utusqa jina ninapi ruphachisqa kanqanku.
ISA.33.13	Karupi kajkuna, uyariwaychej ruwasqasniyta;
ISA.33.13	kayllapi kashajkunataj atiyniyta rikuychej.
ISA.33.14	Juchasapasqa Siompi mayta kharkatiterqanku,
ISA.33.14	puraj uyastapis t'ukuylla jap'erqa.
ISA.33.14	Pitaj noqanchejmanta kay jina nina ukhupi kausanmanri,
ISA.33.14	pitaj kay jinata wiñaypaj nina k'ajaj ukhupi tiyakunmanri?
ISA.33.15	Pichus cheqanta ruwaspa purin, cheqantataj parlan,
ISA.33.15	qhasimanta qolqe jap'inata chejnikun,
ISA.33.15	mana qolqewan lluk'iykuchikuspa rantichikunchu,
ISA.33.15	runata wañuchimuna nejtinkupis ningrinta wisq'aykun,
ISA.33.15	sajra imastapis rikushaspa mana rikojman tukun.
ISA.33.16	Chaymá patapeqa wiñaypaj kausanqa;
ISA.33.16	pakakunampis chhankapi kanqa,
ISA.33.16	mikhunanwan, ujyanan yakuwanqa mana tukukoj kanqa.
ISA.33.17	Uj reyta sumaj lliphipishajta rikunki,
ISA.33.17	jallp'aj mojonesnintaqa karukama rikunki.
ISA.33.18	Chay jina t'ukunapaj jina kasqanta rikuspa sonqoykipi ninki:
ISA.33.18	Maytaj kunan impuestota yupajri?
ISA.33.18	Maytaj kunan impuestota pesaj runari?
ISA.33.18	Maytaj kunan torresta yupaj runari?
ISA.33.19	Manaña wapuykachaj llajtata rikunkichu,
ISA.33.19	chay parlasqankoqa mana unanchay atina,
ISA.33.19	mana unanchay atina parlayninkuta ima.
ISA.33.20	Qhawariy Sionta mayta kusikunanchej llajtata.
ISA.33.20	Qhawariy Jerusalén jark'asqa tiyakuna llajtata.
ISA.33.20	Chayqa sumaj sayachisqa toldo jina kanqa,
ISA.33.20	chay jap'ichina ch'akarpusnimpis mana sik'ikonqankuchu,
ISA.33.20	nitaj jap'ichina waskasnimpis p'itikonqachu.
ISA.33.21	Señorqa chaypimin atiyninta rikuchiwasun.
ISA.33.21	Chay cheqaqa mayus jina kanqa, sumajta correshaj ashkha yakus jina;
ISA.33.21	enemigosqa chayman mana yaykuyta atenqankuchu,
ISA.33.21	juch'uy barcoswan, nitaj jatun barcoswampis.
ISA.33.22	Señorqa cheqanchawajninchej,
ISA.33.22	Señorqa kamachiwajninchej,
ISA.33.22	Señorqa reyninchej.
ISA.33.22	Pay kikinmin salvawasunchej.
ISA.33.23	Chay barcospa watanasnenqa llauqheyanqa,
ISA.33.23	patampi k'aspita mana sumajtachu jap'enqa, nitaj barco purichina toldotapis.
ISA.33.23	Jinamanta enemigosmanta qhechusqa imatapis rak'inakuna kanqa;
ISA.33.23	cojospis jap'illanqankupuni.
ISA.33.24	Mana pipis ima nenqachu: Onqosqa kani nispaqa.
ISA.33.24	Sión llajtapi tiyakojkunaj juchasninkuta Diosqa pampachanqa.
ISA.34.1	Uyarinaykichejpaj ujllapi qayllamuychej:
ISA.34.1	Naciones, llajtas, allinta uyariychej.
ISA.34.1	Qampis, jallp'a, uyariy, imachus qampi kajkunasnintin.
ISA.34.1	Qampis, mundo, uyariy, qampi tukuy kausajkunaspiwan.
ISA.34.2	Señorqa manchay phiñasqa kashan tukuy nacionespaj, tukuy soldadosninkupaj ima.
ISA.34.2	Chaykunata urmachenqa, wañurachichenqataj.
ISA.34.3	Chay wañusqasqa pachanman wijch'urpayasqa kanqanku,
ISA.34.3	chay wañusqasqa millayta asnayta qallarenqanku,
ISA.34.3	orqospitaj yawarninku purirenqa.
ISA.34.4	Cielopi qoyllurkunapis chinkaraponqanku,
ISA.34.4	cielopis papel jina mayt'uykukonqa,
ISA.34.4	tukuy qoyllurkuna urmaramonqanku, uva sach'aj qawisqa laphisnin urmaran jinata, chayri higospa laphisnin jina.
ISA.34.5	Janaj pachapi Señorpa espadanqa wakichisqa kashan.
ISA.34.5	Chaytaj Edom llajtaman uraykamonqa,
ISA.34.5	wañunampaj juchachasqa llajtaman.
ISA.34.6	Señorpa espadanqa sumaj yawarchasqa, wiranchasqataj kashan,
ISA.34.6	imaynatachus ovejasta, cabrastapis rikuchikuspaj wañuchinku ajinata.
ISA.34.6	Señorqa uywa wañuchisqa jaywakuta Bosra llajtapi ruwanqa,
ISA.34.6	jinamanta ruwanqa uj jatun ñak'arakuta Edom llajtapi.
ISA.34.7	Chay runaswan khuska wañonqanku búfalos, toros, waka uñas ima.
ISA.34.7	Chay jallp'aqa chay yawarwan ch'aranchasqa kanqa,
ISA.34.7	wirawan qhosqochasqataj kanqa.
ISA.34.8	Chay p'unchaypi Señorqa Sionta ñak'arichisqankumanta pagachikonqa.
ISA.34.9	Chaypacha Edompa yaku mayusnenqa alquitranman tukonqa,
ISA.34.9	jallp'a jatarejqa azufreman,
ISA.34.9	jallp'ataj alquitrán jina larwanqa.
ISA.34.10	Chaytaj tuta p'unchay larwallanqapuni,
ISA.34.10	q'osñimpis mana tukukuyniyojta q'osñillanqapuni.
ISA.34.10	Jinamanta chay jallp'aqa watan watan wijch'usqa kanqa,
ISA.34.10	manataj pipis ni jayk'aj chayninta purenqachu.
ISA.34.11	Chaypeqa tiyakonqanku jukus, ch'useqas, q'arqañas, wajchillas imalla. Señorqa chay llajtata tukuchenqa ch'usaj ch'impachaman.
ISA.34.12	Chay llajtata kamachinampaj mana rey kanqachu,
ISA.34.12	chay tukuy kurajkunataj chinkaponqanku.
ISA.34.13+ISA.34.14	Chay palaciosninkupeqa khishkaslla wiñanqanku,
ISA.34.13+ISA.34.14	pakakunasninkupipis itapalloswan, qhorasllawan wiñanqanku.
ISA.34.13+ISA.34.14	Chantapis chaykunapeqa atojkunallaña puñonqanku,
ISA.34.13+ISA.34.14	chay patiosnintaj surispa wasillanña kanqa,
ISA.34.13+ISA.34.14	osqhollus tiyakonqanku, tarukaspis,
ISA.34.13+ISA.34.14	cabraspis chaypi qhaparinakonqanku,
ISA.34.13+ISA.34.14	tuta purej sajrapis chaypi tiyakonqa, samarikonqataj.
ISA.34.15	Chaypi jukupis thapachakuytawan wachanqa,
ISA.34.15	ojllaspataj chillwisninta t'ojyachenqa,
ISA.34.15	lijran urapi sumajta pakaspataj uywanqa.
ISA.34.15	Chayllamantaj suwintuspis tantakonqanku,
ISA.34.15	sapa uj ch'ullanwankama.
ISA.34.16	Señorpa libronta qhawaychej, leeychejtaj.
ISA.34.16	Chaypi kanqanku tukuynin chay animales, china orqo,
ISA.34.16	imaraykuchus kikin Señorpuni kamacherqa, phukuspataj ujllaman chaykunata tantaykonqa.
ISA.34.17	Sapa uj animalesman maypichus tiyanankuta rikuchin;
ISA.34.17	chay jallp'api tiyanqanku wiñaypaj, watan watanta kikin jallp'api miraspa.
ISA.35.1	Q'omeryaspataj rosas jina qhallallarishaj t'ikanqa.
ISA.35.2	Chay ch'in pampaqa qhallallarispa t'ikanqa,
ISA.35.2	mayta kusikuspataj takenqanku.
ISA.35.2	Líbano orqo jina may k'achitu kanqa,
ISA.35.2	Carmelo jallp'as, Sarón jallp'as jinataj
ISA.35.2	sumajta poqoj jallp'as kanqa.
ISA.35.2	Ajinamanta paykunaqa Señorpa atiyninta rikonqanku,
ISA.35.2	Diosninchejpa k'acha kaynintawan.
ISA.35.3	Sayk'usqa kajkunata kallpachaychej,
ISA.35.3	mana sayayta atej llauchhu qonqorista sumajta sayachiychej.
ISA.35.4	Manchachikojkunaman niychej:
ISA.35.4	Kallpachakuychej, amataj manchachikuychejchu;
ISA.35.4	qhawariychej Diosniykichej jamushan salvasunaykichejpaj enemigosniykichejmantaj pagota qonampaj.
ISA.35.5	Chaypacha ciegospis rikonqanku,
ISA.35.5	lojt'ospis uyarenqanku.
ISA.35.6	Cojosqa tarukas jina phinkiykachanqanku,
ISA.35.6	opapis parlarenqa.
ISA.35.6	Chay jina ch'aki ch'in jallp'api ashkha correshaj yakus llojsimonqanku.
ISA.35.7	Chay ch'aki jallp'aqa yaku qochaman tukonqa mana jayk'aj yaku llojsinaspi yaku juturis rikhurenqa;
ISA.35.7	maynejkunapichus atojkuna puñoj kanku chaykunapi,
ISA.35.7	soqososwan, totoraswan wiñanqanku.
ISA.35.8	Chaypi kanqa uj sumaj ñan,
ISA.35.8	sutintaj kanqa Santo ñan.
ISA.35.8	Chayta juchayoj runaqa manapuni renqachu,
ISA.35.8	nitaj ima wampu runapis chay ñantaqa pantanqachu.
ISA.35.9	Chaypeqa mana leones tiyanqankuchu,
ISA.35.9	nitaj runa mikhoj animalespis chaynejta purenqankuchu.
ISA.35.9	Chay ñanninta librasqa kajkunalla purenqanku.
ISA.35.10	Ajinata Señorpa salvasqasnenqa kutimponqanku,
ISA.35.10	Sionmanqa may kusisqas yaykuponqanku.
ISA.35.10	Umankupeqa kusiy yuyayllapuni kanqa.
ISA.35.10	Chaypacha may kusiyniyoj kanqanku.
ISA.35.10	Paykunamanta llakiywan, ayqoywan ayqenqa.
ISA.36.1	Chunka tawayoj watataña rey Ezequías kamachishajtin, Asiriamanta rey Senaquerib, maqanakoj wicharerqa Judaj contranta, chaypitaj tukuy jark'achasqa llajtasta jap'erqa. 
ISA.36.2	Chay Asiriamanta reyqa uj kuraj kamachejta ashkha soldadosniyojta Laquismantapacha Jerusalenman kachaykorqa rey Ezequiaswan maqanakamunampaj. Chay soldadostaj muyuykunankupaj jarakorqanku patanejpi yaku qocha cantopi, t'ajsaspa jallp'anman rina ñan patapi.
ISA.36.3	Chaymantataj chay kurajwan parlamoj llojserqanku Hilciaspa wawan palaciopi mayordomo Eliaquimwan, qelqeri Sebnawan, Asafpa wawan yuyaychaj Joawan ima.
ISA.36.4	Chaypitaj Asiria soldadosta chay kamachejqa paykunaman nerqa: Kayta willamuychej Ezequiasman: Jatun kaj, Asiria reyqa kay jinata nimun: Imapitaj qan chay jinatapuni atienekunkiri? 
ISA.36.5	Qanqa yuyanki yuyaychasusqanku, parlasusqankupis maqanakupaj sumaj kasqanta. Chay palabrasqa qhasi manakajlla kanku. Kunan qanqa, pipitaj atienekunki noqaj contraypi oqharikunaykipajri? 
ISA.36.6	Noqa yachani Egiptoj yanapaynimpi atienekusqaykita. Egipto nacionqa uj ch'ejtarpayasqa soqoso jina, pipis chayman atikojqa t'ojsiykuchikonqa. Chay jinamin rey Faraón paypi atienekojkunapajqa. 
ISA.36.7	Sichus qan niwankiman: Noqaykoqa Señor Diosniykupi atienekuyku, nispa chayqa; imajtintaj chantá Diosta yupaychana altaresta, alto lugarestawan Ezequiasllataj urmaracherqa, kamachintaj Judá llajtata, Jerusalén llajtatawan uj altarllapi Diosta yupaychanankutari? 
ISA.36.8	Kunanqa uj tratota ruway ari Asiriamanta wiraqochi reyniywan. Noqa qoykiman iskay waranqa caballosta, sichus chay caballospi rinankupaj runasta tariwaj chayqa. 
ISA.36.9	Qanqa mana atiwajchu tukuy asirio soldadosta kamachejkunamanta aswan juch'uy kajllatapis ayqechiytaqa. Qanqa qhasita suyakushanki Egipto nación carrestasta, jinallataj caballospi rejkunatapis kachamusunanta. 
ISA.36.10	Chantapis, qanqa yuyankichu mana Señorllawan kay llajtata chinkachej jamusqayta? Señorqa niwan kay llajtaman wicharimuspa chinkachinayta. 
ISA.36.11	Chaymantaqa, Eliaquimwan, Sebnawan, Joawan soldadosta kamachej asirioman nerqanku: Qanta mañayku arameo parlaypi kay kamachisniykiman parlanawaykuta, imaraykuchus noqaykoqa arameo parlayta yachayku. Amataj Judá llajtaj parlaynin hebreopi parlawaykuchu, kay perqa patapi qhawajkunaj uyarinantaqa, nispa. 
ISA.36.12	Chay kamachejtaj paykunaman nerqa: Kaytaqa wiraqochi reyneyqa, mana qankunaman, nitaj wiraqochi reyniykichejman ninaypajchu kachamuwan, mana chayqa kay perqa patapi qhawajkunaman ninaypaj kachamuwan. Paykunaqa qankunawan khuska akasninkuta mikhukonqanku, kikin jisp'ayninkutataj ujyakonqanku.
ISA.36.13	Chaymantataj chay kamachejqa sayaykuytawan jatunmanta Judá llajtaj parlaynimpi qhaparerqa: Uyariychej Asiriamanta jatun reypa nimusqanta: 
ISA.36.14	Ama Ezequiaswanqa ch'aukiyachikuychejchu, imaraykuchus payqa mana qankunata librayta atisonqachejchu. 
ISA.36.15	Ama Ezequiaswanqa Señorpi atienechichikuychejchu. Payqa nisonqachej: Cheqamanta Señorlla jark'akuwasunchej. Kay llajtaqa mana Asiriamanta reypa makinmanqa urmanqachu, nispa. 
ISA.36.16	Qankunaqa ama Ezequiasta kasuychejchu. Chayrayku, qankunaman nimusunkichej Asiriamanta rey: Noqawan tratota ruwaychej, noqawan ujchakuychej. Chaywanqa sapa ujniykichej kikin uva sach'asniykichejmanta, jinallataj higostapis sach'asniykichejmanta mikhunkichej, yakutapis sapa uj pujyuykichejmanta ujyankichej. 
ISA.36.17	Chayta ruwankichej noqa jamuspa pusamusunaykichejkama.
ISA.36.17	Noqaqa pusasqaykichej jallp'aykichejman rijch'akoj jallp'allamantaj granowan, trigowan, uvaswan poqojman. 
ISA.36.18	Chayrayku Ezequiaswanqa ama ch'aukiyachikuychejchu. Payqa nillasonqachejpuni: Señorninchej salvallawasun, nispa. Qankuna yachankichej, Asiriaj atiyninmanta ima naciompa diosnintaj jallp'anta qhechuyta atisqari? 
ISA.36.19	Maypitaj kashan Hamatpata, Arfadpatapis diosninkuri? Maypitaj kashan Sefarvaimpa diosnimpisri? Samariataqa Asiria reypa atiyninmanta qhechuyta aterqankuchu? 
ISA.36.20	Chay mayqen naciompa diosnintaj nacionninkuta Asiriaj atiyninmanta librarqa? Imajtintaj qankunaqa Señorniykichej Jerusalenta qhechunanta yuyankichejri? 
ISA.36.21	Chay kachasqa runasqa chay palabrasta uyarillarqanku, mana imatapis kuticherqankuchu; imaraykuchus paykunataqa reyninku kamacherqa ch'inlla kanankuta: Amapuni imatapis kutichinkichejchu, nispa. 
ISA.36.22	Chaymantaqa Hilciaspa wawan palaciopi mayordomo Eliaquimwan, qelqeri Sebnawan, Asafpa wawan yanapaj Joawanqa, p'achasninkuta llakiywan llik'irakuspa Ezequiaspaman kachaykukorqanku, chayaspataj willarqanku Asiriamanta kamachej imastachus parlasqanta.
ISA.37.1	Rey Ezequiastaj chayta uyariytawan, llakiywan p'achasninta llik'irakorqa, qhashqa p'achasta churaykukuytawantaj Señorpa wasinman mañakoj rerqa. 
ISA.37.2	Chaymantataj palaciopi mayordomo Eliaquimta, qelqeri Sebnata, sacerdotespa kurajkunasnintawan qhashqa llakiy p'achaswan churaykuchispa, Amospa wawan sut'inchaj Isaiasman kacharqa. 
ISA.37.3	Chayaspataj Isaiasman willarqanku: Kay jinata nin rey Ezequías: Kunan p'unchayqa may llakiypi tarikunchej, may k'amisqa, k'umuykachachisqataj. Imaynachus uj onqoj warmeqa onqokunampachapi mana kallpayoj llauch'ipacha tarikun, ajinata rikhurinchej. 
ISA.37.4	Ichapis Señor Diosniyki soldadosta kamachejpa palabrasninta uyarin ari; paytaqa Asiriaj reynin kachamun chaypi Kausaj Diospa contranta sajrata parlanampaj, noqanchejpa contranchejta ima. Ichapis Señor Diosniyki paykunata jasut'inman. Diosniykimanta mañapuwayku ari, kaypi mashkhachus puchunkuraj chaykunapaj. 
ISA.37.5+ISA.37.6	Chaymanta Ezequiaspa kachasnin Isaiasman willajtinkukamataj, paykunaman Isaiasqa nerqa: Kunanqa ajinata nimuychej reyniykichejman: Señorqa ajinata nin: Ama chay uyarisqayki palabrasmantaqa llakikuychu, noqaj contrayta Asiria reypa kamachisnin parlasqanmantaqa. 
ISA.37.7	Qhaway, noqa payman uj iskayrayachej yuyayta churasaj. Payqa mana allin willayta uyarispa llajtanman kutiponqa, chaypitaj espadawan wañuchichisaj.
ISA.37.8	Llajtanman kutispa soldadosta kamachejqa, yacharqa Asiriamanta reyqa manaña Laquis llajtapichu kasqanta, mana chayqa Libna llajtawan maqanakamushasqanta. 
ISA.37.9	Chaypi Asiria reyqa uyarerqa nejta, Etiopiamanta Tirhaca reyqa, paypa contrampi ashkha soldadosta kachashasqanta. Chayta uyariytawan, ujtawan Rey Ezequiasman kachasta kacharqa kay jinata nimunankupaj:
ISA.37.10	Kunanqa ujtawan Judamanta rey Ezequiasman nimuychej: Atienekunki chay Dioswanqa ama ch'aukiyachikuychu; Jerusalenqa mana Asiria reypa makinman urmanqachu, nisojtin. 
ISA.37.11	Qanqa allinta yachanki, imaynatachus Asiriamanta reyesqa tukuy nacionesta tukuchisqankuta. Kunanqa qampunichu librakuwaj? 
ISA.37.12	Ñaupa tatasniyku chay nacionesta chinkachishajtinku, Gozán llajtata, Harán llajtata, Resef llajtata ima, Dioskunasninkoqa aterqankuchu qhechuyta, chantá Telasarpi tiyakoj Edén runasta ima? 
ISA.37.13	Hamatmanta, Arfadmanta, Sefarvaim llajtasmanta, Henamanta, Ivamanta ima reykuna maypitaj kashankuri?
ISA.37.14+ISA.37.15+ISA.37.16	Rey Ezequiasqa chay kachaspa jaywasqanku cartasta jap'iytawan leerqa; jinaytawantaj Señorpa wasinman kachaykukorqa, chaypi chay papelta mast'aspataj, Señormanta mañakorqa: Tukuy Atiyniyoj Señorníy, Israelpa Diosnin querubines sutichasqa angelespa patapi tiyakoj Dios, kay jallp'a patapi kaj chhika nacionespa Diosnin; qanlla ruwarqanki janaj pachata, kay pachatawan. 
ISA.37.17	Uyariway ari Señorníy, ñawiykita kicharispa qhawarimuy ari. Senaqueribpa tukuy nisqanta uyariy ari, pay kachamun kayman, qan kausaj Diosniypa contranta kaypi rimanampaj. 
ISA.37.18	Cheqamanta Señor, Asiriamanta reyes jamuytawan kay llajtasta, tukuy ranchosnintinta tukucherqanku. 
ISA.37.19	Chay llajtaspa dioskunasninkutaqa ninaman enqhaykorqanku, imaraykuchus chaykunaqa cheqamanta manapuni dioskunachu karqanku, mana chayqa runaj, ruwasqallan, k'aspimanta, rumimanta ima; chayrayku chaykunataqa t'unararqanku. 
ISA.37.20	Kunanqa Señor Diosniyku, Asiriospa makinmanta jark'awayku ari; ajinamanta kay jallp'a patapi kaj chhika naciones yachanankupaj qan k'atalla atiyniyoj Señor kasqaykita, nispa.
ISA.37.21	Chaymanta Isaiasqa Ezequiasman willacherqa: Ajinata Israelpa Señor Diosnenqa nimusunki: Asiria rey Senaquerib imastachus ruwayta munasqanmanta mañakuwasqaykitaqa uyariyki.
ISA.37.22	Kay jinata Señorqa nin chay reypa contranta: Rey Senaquerib,
ISA.37.22	Sión llajtaqa uj sipas jina qhesachasunki,
ISA.37.22	uyaykipi asiykukusunki.
ISA.37.22	Jerusalén llajtaqa qhepaykimanta umanta khiwirispa asiykakamusunki.
ISA.37.23	Pipaj qanqa rimankiri, pimantataj alqochakunkiri?
ISA.37.23	Pejpa contrantataj chhika jatunmanta qhaparinki,
ISA.37.23	jatun jatunmanta qhawaykachaspari?
ISA.37.23	Israelpa Santo Diosnimpa contranta ruwanki.
ISA.37.24	Qanqa kamachisniykita kachamunki kaypi Señorpa contranta qhaparinankupaj, nichimunkitaj:
ISA.37.24	Ashkha carrosniywan orqo puntasman wicharini,
ISA.37.24	Líbano kinraykunaman.
ISA.37.24	Jatuchaj kaj cedros sach'asta k'utuni, sumachaj kaj pinostawan,
ISA.37.24	aswan jatuchaj kaj orqo puntasniykiman wicharini,
ISA.37.24	aswan ch'ipasqa kaj montesniykiman ima.
ISA.37.25	Noqaqa jallp'ata jusk'uspa chaymanta yakuta ujyani.
ISA.37.25	Noqaqa chakisniywan saruspalla Egipto mayu yakusta ch'akichini, nispa.
ISA.37.26	Qanqa manachu yacharqanki noqaqa Señor kasqayta,
ISA.37.26	unaymantapachaña kay imasta wakichisqayta?
ISA.37.26	Unay unaymantapacha kay wakichisqayta kunanqa ruwani.
ISA.37.26	Chayrayku qanqa pakakuna jark'achisqa llajtasta urmarachinki,
ISA.37.26	raqay rumi qontusmantaj tukuchinki.
ISA.37.27	Chaypi tiyakoj runasqa pisi atiyniyoj karqanku,
ISA.37.27	manchali manchalilla, musphasqastaj.
ISA.37.27	Paykunaqa karqanku campo qhora jina, q'omer qhora jinataj.
ISA.37.27	Wasi patapi wiñaj qhora jina karqanku,
ISA.37.27	inti llojsimuymanta wayramojtinkama ch'akirpayan, kikillan.
ISA.37.28	Noqa rejsiyki imaynachus kasqaykita,
ISA.37.28	imaynatachus llojsisqaykita, yaykusqaykitapis,
ISA.37.28	jinallataj noqapaj phiñakusqaykitapis.
ISA.37.29	Qanqa noqaj contrayta oqharikorqanki,
ISA.37.29	noqaj contraypi mayta phiñakusqaykita uyarini.
ISA.37.29	Kunanqa senqaykiman uj muyu fierrota warkhusqayki,
ISA.37.29	simiykiman frenota churasqayki;
ISA.37.29	chantaqa may ñantachus jamorqanki chayllatataj kutirichisqayki.
ISA.37.30	Isaiasqa Ezequiasman nillarqataj:
ISA.37.30	Qankunapajqa kay uj señal kanqa:
ISA.37.30	Kunan wata, qhepan watatawan k'ipa poqoj trigota mikhunkichej.
ISA.37.30	Kinsa watamantataj qankunaqa tarpunkichej, cosechankichej,
ISA.37.30	uva sach'astapis wiñachinkichej, chaymantataj poqoyninta mikhunkichej.
ISA.37.31	Judá ayllumanta qhepakojkunaqa, sach'a jina sumajta saphichakonqanku, chaymantataj poqonqanku.
ISA.37.32	Jerusalenmanta Sión orqomantawan puchojkuna kanqanku.
ISA.37.32	Sumajta munakoj Tukuy Atiyniyoj Señorlla chaytaqa ruwanqa.
ISA.37.33	Señorqa Asiria reymanta kay jinata nin:
ISA.37.33	Jerusalén llajtamanqa manapuni yaykumonqachu,
ISA.37.33	nitaj flechallantapis kachaykamonqachu.
ISA.37.33	Mana pipis ñaupaqenta escudo oqharisqa jamoj kanqachu,
ISA.37.33	manallataj llajtaj muyuyninmampis ima jallp'a moqosta churanqachu.
ISA.37.34	May ñantachus jamorqa chayllatataj kutirenqa;
ISA.37.34	kay llajtamanqa manapuni yaykumonqachu.
ISA.37.34	Ajinata noqa Señor nini.
ISA.37.35	Noqa kay llajtamantaqa sayaykusaj, librasajtaj, noqa paykunata munakusqayrayku, jinallataj kamachiy Davidta munakusqayrayku.
ISA.37.36	Maypichus asirio soldados kashanku chayman rispataj, Señorpa angelnin pachaj pusaj chunka phishqayoj asirio soldadosta wañuracherqa. Q'ayantintaj tukuyninku wañusqaslla rikhurerqanku. 
ISA.37.37	Chaymanta Asiria rey Senaqueribqa tukuy imasninta oqharikuspa Ninivepi tiyakoj riporqa. 
ISA.37.38	Uj kutitaj Nisroc nisqa diosninta yupaychashajtin, iskaynin wawasnin Adramelecwan, Sarezerwan tatankuta espadawan wañurpacherqanku, chaymantataj Ararat nisqa jallp'aman ayqerqanku. Esarhadón wawantaj paypa cuentanmanta rey karqa.
ISA.38.1	Chaypachataj Ezequiasqa onqoykuspa wañupunayasharqa. Jina kashajtintaj Amospa wawan parofeta Isaías watukoj rispa nerqa: Señorqa nisunki: Wasiykipi kajkunaman imatachus ruwanankuta willay. Qanqa wañupunkiña, mana sanuyawajchu.
ISA.38.2+ISA.38.3	Ezequiastaj perqaman uyanta kutirichiytawan, Señormanta ajinata mañakorqa: Señor, yuyarikuway noqamanta ari. Noqaqa qampa ñaupaqeykipi purerqani tukuy cheqa kajta ruwaspa tukuy sonqowan, munayniykiman jina. Chanta Ezequiasqa sonqo nanayta waqarqa. 
ISA.38.4	Chaymantataj Señorqa ujtawan Isaiasman kamacherqa: 
ISA.38.5	Rispa Ezequiasman nimuy: Tatayki Davidpa Diosnenqa kay jinata nimusunki: Mañakusqaykita, waqasqaykitapis uyariyki. Chayrayku noqaqa niyki chunka phishqayoj watastawanraj kausanaykita. 
ISA.38.6	Qantawan Jerusalén llajtatawan mana imanachisqaykichejchu Asiria reywan. Noqa kay llajtata jark'asaj, nispa. 
ISA.38.7+ISA.38.8	Kay señalta Señorqa qosonqa, nisusqanta junt'anampaj. Qhawariy, Acazpa inti relojnimpi chunka thaskiytawan kutirichisaj intej llanthunta qhepaman. Chaymantataj, intej llanthonqa chay uraykamusqanmanta chunka thaskiytawan qhepaman kutirerqa.
ISA.38.9	Judamanta rey Ezequiasqa, chay onqoyninmanta thañiytawan,
ISA.38.9	kay takiyta qhelqarqa:
ISA.38.10	Noqaqa nerqani:
ISA.38.10	Noqaqa kay khuskan kausayniypi ripusaj.
ISA.38.10	Wañuy punkupi kasaj tukuy kausayniypi.
ISA.38.11	Noqaqa nerqani: Manaña Señorta rikusajchu kay jallp'a patapi kausajkunaj chaupimpi.
ISA.38.11	Manaña pitapis kay pachapi kausajta rikusajchu.
ISA.38.12	Kunanqa kausayniyta qhechukapuwan,
ISA.38.12	uj michejpa toldonta jina.
ISA.38.12	Bayetata awaj runa jina kausayniyta k'uturparin kay onqoywan;
ISA.38.12	uj tutallapi chinkachiwanki.
ISA.38.13	Noqaqa sut'iyaykama qhaparikorqani.
ISA.38.13	León jina tullusniyta qhaj nicherqanki.
ISA.38.13	Qanqa Señor tutallapi chinkachiwanki.
ISA.38.14	Para p'isqos jina waqani,
ISA.38.14	paloma jina ayqoni.
ISA.38.14	Patata qhawasqaypi ñawisniy k'arawanña.
ISA.38.14	Señor, kay jina ñak'ariypi tarikuni, kallpachaway ari.
ISA.38.15	Ima nisajtaj pay kikin nishawaspa ruwashawajtinri?
ISA.38.15	Puñuyniypis chinkapun,
ISA.38.15	kay jina ñak'ariypi tarikusqayrayku.
ISA.38.16	Pi runastachus Señor waqaychan, chaykunaqa kausanqanku.
ISA.38.16	Noqapis chaykunawan kausasaj.
ISA.38.16	Qanlla thañichiwanki, kausachiwankitaj.
ISA.38.17	Qhawariy, kay jinata ñak'arispa waqayneyqa, kusiyman tukun.
ISA.38.17	Qanqa kausayniyta t'oqopi ismunanmanta jark'arqanki.
ISA.38.17	Qanqa tukuy juchasniyta pampachanki.
ISA.38.18	Aya p'ampanaqa mana qanta jatunchasunkimanchu,
ISA.38.18	nitaj wañuypis jatunchasunkimanchu.
ISA.38.18	Pikunachus sepulturaman yaykojkunaqa cheqa kayniykipi mana suyankuchu.
ISA.38.19	Pikunachus kausashanku chaykunalla qantaqa yupaychasunku,
ISA.38.19	noqa kunan yupaychashayki ajinata.
ISA.38.19	Tatasqa wawasninkuman cheqa kayniykimanta parlanku.
ISA.38.20	Señorneyqa salvawanqa;
ISA.38.20	chayrayku takirikunachej Señorpa wasimpi takiykunata,
ISA.38.20	sapa p'unchay tukuy kausayninchejpi.
ISA.38.21	Isaiastaj nerqa: Higosmanta ch'aqerqospa chaywan chay nanasqanman laq'aykuychej, thañenqataj, nispa.
ISA.38.22	Ezequiastaj nillarqataj: Ima señaltaj kanqa Señorpa wasinman wicharinaymantari?, nispa.
ISA.39.1	Chaypacha Babilonia wawan Meradac-baladanqa, cartastawan t'inkastawan Ezequiasman apacherqa, onqosqa kasqanta thañirasqantaña taj yachaspa. 
ISA.39.2	Chay kachaswan Ezequiasqa mayta kusikorqa, Chaymantataj tukuy kapuyninta paykunaman rikucherqa, qolqeta, qorita, sumajta q'apaj jawinasta, sumajnin kaj aceiteta, arma jallch'ana wasista, tukuy iman kajtawan. Palaciompi, nacionnimpipis manapuni imapis qhepakorqachu mana rikuchisqasnenqa.
ISA.39.3	Chay qhepatataj Isaiasqa rey Ezequiasta watukoj rispa taporqa:
ISA.39.3	Maymantataj chay runas jamusqankuri? Ima nisunkutajri?
ISA.39.3	Ezequiastaj nerqa: Karumanta, Babiloniamantapacha watukuwaj jamusqanku, nispa.
ISA.39.4	Isaías tapullarqataj:
ISA.39.4	Imatataj wasiykipi rikunkuri?
ISA.39.4	Ezequiastaj kuticherqa:
ISA.39.4	Paykunaman rikuchini imaschá wasiypi kajkunata. Wasiypeqa mana imapis puchunchu mana paykunaj rikusqankoqa.
ISA.39.5	Chantá Isaiasqa Ezequiasman nerqa:
ISA.39.5	Uyariy Tukuy Atiyniyoj Señorpa palabranta:
ISA.39.6	Uj p'unchay chayamonqa, chaypacha
ISA.39.6	paykunaqa Babiloniamanta jamuspa, kunankama tatasniykej waqaychasqasninkuta apakaponqanku, qampa jallch'asqasniykitawan.
ISA.39.6	Chaykunamanta ni ima puchonqachu, nispa nimusunki Señorqa. 
ISA.39.7	Mirayniykimanta kajkunata wakinta Babiloniamanta kajkunaqa, kapaspa Babilonia reypa palaciompi kamachismanta churanqanku. 
ISA.39.8	Ezequiasqa Isaiasman kuticherqa: Señorpa palabranta parlasqaykeqa sumajpacha: Noqa kausanaykamallapis k'acha kausakuy, sonqo tiyakuytaj kachun nispa.
ISA.40.1	Qankunaj Diosniykichejqa nin: Sonqochakuychej, sonqochakuychej, israelitasníy.
ISA.40.2	K'acha simiwan Jerusalenmanqa parlaychej.
ISA.40.2	Kamachi kanaykichej p'unchayqa tukukapun,
ISA.40.2	juchasniykichejqa pampachasqaña.
ISA.40.2	Chay juchasniykichejmanta jasut'itaqa uj jinatawanña Señorpa makinmanta jap'inkichej.
ISA.40.3	Uj runaj qhaparisqan uyarikun:
ISA.40.3	Señorpaj uj ñanta pichapuychej ch'in pampapi. Diosninchejpaj ch'in pampapi jatun ñanta cheqanta ruwapuychej.
ISA.40.4	Chay tukuy meq'asninman junt'achiychej.
ISA.40.4	Tukuy orqosninta moqosninta pampachaychej.
ISA.40.4	Wist'u kajtaqa cheqanyachiychej.
ISA.40.4	Moqo moqolla kajtapis khuskachaychej.
ISA.40.5	Chaypi Señorpa atiynin rikuchisqa kanqa.
ISA.40.5	Tukuy runataj rikonqanku,
ISA.40.5	imaraykuchus kaytaqa kikin Señormin nin.
ISA.40.6	Uj runaj kunkan uyarikun: Qhapariy, nispa.
ISA.40.6	Noqataj nerqani: Imatataj qhaparisajri?, nispa.
ISA.40.6	Tukuy runaj kausaynenqa qhora jinalla,
ISA.40.6	tukuy k'acha kasqankoqa pampa t'ika jinalla.
ISA.40.7	Qhoraqa ch'akipun, t'ikapis qawerparin,
ISA.40.7	Señorninchej wayrata wayrachimojtin.
ISA.40.7	Cheqamanta runaqa qhora jinalla.
ISA.40.8	Qhora ch'akipun, t'ika qawipun;
ISA.40.8	Diosninchejpa palabranrí wiñaypaj wiñaynintimpaj.
ISA.40.9	Sión, uj alto orqoman wichariy,
ISA.40.9	jatunmanta qhapariy,
ISA.40.9	sumaj willaykunata willanaykipaj.
ISA.40.9	Jerusalén, ama manchachikuspa qhapariy.
ISA.40.9	Judá llajtasman willay:
ISA.40.9	Kaypi Diosniykichej kashan, nispa.
ISA.40.10	Señor Diosniykichejqa jatun atiyninwan jamushan,
ISA.40.10	makinwan tukuyta atipaspa.
ISA.40.10	Payqa t'inkanwan jamushan,
ISA.40.10	pagontapis apamushan.
ISA.40.11	Uj michej jina ovejasninta michin,
ISA.40.11	corderosta makisninwan marq'arikun,
ISA.40.11	uñayoj kajkunatataj allinta pusanqa.
ISA.40.12	Pitaj mar qochata makinwan t'ajlliyan,
ISA.40.12	janaj pachatapis mashkhanchus kasqanta wikiyan?
ISA.40.12	Pitaj kay pachata kaj chhika jallp'ata chimpuman churanri,
ISA.40.12	romanawantaj jatuchaj orqosta pesan,
ISA.40.12	jinallataj juch'uy lomastapis?
ISA.40.13	Pitaj Señorpa Espiritunta reparachinri,
ISA.40.13	chayri yuyaychanri?
ISA.40.14	Pitaj Señorta imatapis yachanampaj tapukunri?
ISA.40.14	Pitaj payman imatapis cheqanta ruwanampaj yachachinri?
ISA.40.14	Pitaj payman ima yachaykunasmantapis yachachinri?
ISA.40.14	Pitaj payman yuyaychan chay jina yuyayniyojpuni kanantari?
ISA.40.15	Paypajqa tukuy naciones uj sut'oj yaku jinalla,
ISA.40.15	pesaspi uj chhika ñut'u jak'itu jinalla,
ISA.40.15	yaku churuspis uj ñut'u t'iyuta jina chinkarichin.
ISA.40.16	Líbano orqopi llant'aqa nina enqhanapaj mana kanmanchu nitaj tukuy uywaspis ruphachispa jaywanapaj.
ISA.40.17	Paypa ñaupaqempi nacionesqa mana imachu kanku.
ISA.40.17	Paypajqa chay tukuy imas manapis kankumanchu jinalla.
ISA.40.18	Pimantaj qankunaqa Diosta rijch'achinkichejri?
ISA.40.18	Chayri ima lantimantaj rijch'achinkichejri?
ISA.40.19	Lantita ruwaj runaqa ninapi wakichin,
ISA.40.19	qolqe cadenasta ruwaj runaqa, qorita unuyachispa cadenaj patanta jawerqon.
ISA.40.20	Runaqa, mana thutaj k'ulluta ajllakun.
ISA.40.20	Chaymantataj lantita sumajta ruwayta yachajta mask'an,
ISA.40.20	chaywan sumaj ruwasqa lantita sayachipunampaj.
ISA.40.21	Manachu yacharqankichej,
ISA.40.21	manachu uyarerqankichej?
ISA.40.21	Manachu uyarerqankichej kay pacha imaynatachus qallarikusqanta?
ISA.40.21	Manachu qallariymantapacha willasorqachej?
ISA.40.22	Payqa kay pachamanta aswan patapi tiyasqa kashan.
ISA.40.22	Chaymanta qhawarimun runasta,
ISA.40.22	t'intis jinallata.
ISA.40.22	Kay toldota cielota jina aysan.
ISA.40.22	Chay toldotaqa runa tiyakunampaj jina qhataykun.
ISA.40.23	Diosqa yachayniyoj runastaqa mana kajman tukurpayachin.
ISA.40.23	Kay jallp'a patapi kamachejkunataqa manapis kankumanchu jina chinkarpayachin.
ISA.40.24	Paykunaqa chaypachallaraj plantasqa sach'aman rijch'akunku,
ISA.40.24	manaraj allinta saphinchakojman.
ISA.40.24	Paykunaman sinch'ita Dios wayrachimojtenqa ch'akipunkupacha,
ISA.40.24	muyu wayrapis jamuytawan q'opata jina apakapun.
ISA.40.25	Santo Diosqa tapurin: Pimantaj rijch'achiwankichejri?
ISA.40.25	Pitaj noqa jina kanmanri?, nispa.
ISA.40.26	Patata cielota qhawariychej.
ISA.40.26	Pitaj kay tukuy qoyllurkunata ruwarqa?
ISA.40.26	Pichus chaykunata orqhomuspa yupan,
ISA.40.26	tukuyninkutataj sutisninkumanta wajyan; mana ujta puchuchispa.
ISA.40.26	Chay jinapuni kamachinampaj atiyninwan kallpanwanqa.
ISA.40.27	Jacobpa ayllun, Israel,
ISA.40.27	imajtintaj rimanki, ninkitaj:
ISA.40.27	Purisqaypi Señorqa mana rikuwanchu.
ISA.40.27	Noqaj llakiyniymanta Diosqa mana yuyarikuwanchu, nispari?
ISA.40.28	Manachu yacharqanki, manatajchu uyarerqanki wiñaypaj kaj Diosqa Señor kasqanta,
ISA.40.28	kay tukuynin jallp'atapis pay ruwasqanta?
ISA.40.28	Payqa mana iskayrayanchu, nitaj sayk'unchu.
ISA.40.28	Payqa yuyasqantaqa mana pipis yachayta atinchu.
ISA.40.29	Payqa sayk'usqa kajta astawan kallpachan,
ISA.40.29	pisi kallpayojmampis kallpata yapan.
ISA.40.30	Majt'illosqa llauchhuyanku, sayk'upunkutaj.
ISA.40.30	Waynakunapis sayk'upunku, urmapunkutaj.
ISA.40.31	Señorpi atienekojkunaqa mosoj kallpayojllapuni kanqanku.
ISA.40.31	Paykunaqa kallpachakuspa astawan oqharikonqanku ankas jina.
ISA.40.31	Paykunaqa correnqanku manataj sayk'onqankuchu,
ISA.40.31	karusta rispapis mana llauch'iyanqankuchu.
ISA.41.1	Mar qocha churuspi kaj runas ch'in kaychej;
ISA.41.1	tukuy llajtas kallpachakuychej.
ISA.41.1	Qayllamuspa allinta parlawaychej,
ISA.41.1	jinamanta yachasunchej pichus cheqan kasqanta.
ISA.41.2	Pitaj inti llojsimuynejmanta rijch'arichimorqa sapa
ISA.41.2	thaskiypi atipaj reytari?
ISA.41.2	Pitaj payman nacionesta jaywarqa,
ISA.41.2	reyestataj kamachicherqari?
ISA.41.2	Ajinamanta espadanwan flechanwan ima ñut'uta ruwanampaj,
ISA.41.2	ch'aki laqhesta jinataj, wayrawan apachinampajri?
ISA.41.3	Payqa, paykunata qhatiykun, ñantataj mana ima nisqalla pasarparin,
ISA.41.3	manapis chakisninta ñanman chayachinmanchu karqa jina.
ISA.41.4	Pitaj kay imasta ruwarqari?
ISA.41.4	Pitaj qallariymantapacha runasta wajyarqa kausanankupajri?
ISA.41.4	Chaytaqa noqa Señor, uj k'ata Dioslla ruwani,
ISA.41.4	qallariymantapacha tukukuykama.
ISA.41.5	Mar qochaj cantompi kaj llajtasqa payta rikorqanku,
ISA.41.5	manchachikuywantaj mayta kharkatiterqanku,
ISA.41.5	Jallp'apis uj cantonmanta uj cantonkama ikhakorqa.
ISA.41.5	Ujllaman tantaykukuspa jamorqanku.
ISA.41.6	Sapa uj imatachá ruwayta yachasqanwan yanapanakunku.
ISA.41.6	Chay runa masintaqa: Kallpachakuy, nispa, kallpachan.
ISA.41.7	Carpinteroqa qorita unuyachejta yanaparqa,
ISA.41.7	martillowan llusk'achajpis yunquepi wajtajta yanaparqa,
ISA.41.7	kay soldasqaqa allillan kashan, nispa.
ISA.41.7	Chaymantataj lantitaqa sumajta jap'iykucherqa clavoswan,
ISA.41.7	ama kuyuykachanampaj.
ISA.41.8	Uyariway ari, Israel ayllu, Jacobpa ayllun.
ISA.41.8	Qanqa kamachiy kanki.
ISA.41.8	Qanta noqaqa kausaqey Abrahampa mirayninmanta ajllakorqayki.
ISA.41.9	Qantaqa jallp'aj tukukuyninmantapacha pusamorqayki,
ISA.41.9	karu jallp'api kashajtiyki wajyamorqayki,
ISA.41.9	nerqaykitaj: Qanqa noqaj kamachiy kanki.
ISA.41.9	Noqaqa ajllakorqayki manataj qhesacharqaykichu, nispa.
ISA.41.10	Qanqa, ama manchachikuychu. Noqaqa qanwampuni kashani,
ISA.41.10	Ama iskayrayaychu. Noqaqa kallpachasoj Diosniyki kani.
ISA.41.10	Atipachej paña makiywan sayachisqayki, yanapallasqaykipunitaj.
ISA.41.11	Qanta tukuy chejnikusojkunaqa p'enqachisqas k'umuykachachisqastaj kanqanku,
ISA.41.11	mana imananankutapis yachakonqankuchu.
ISA.41.11	Qanwan maqanakojkunaqa manapis kankumanchu karqa jina tukukaponqanku.
ISA.41.12	Qanqa enemigosniykita mask'anki,
ISA.41.12	manataj tarinkichu.
ISA.41.12	Qanwan ch'ajwata ruwarqanku chaykunaqa,
ISA.41.12	manapis kankumanchu karqa jina chinkaponqanku.
ISA.41.13	Noqaqa paña makiykimanta jap'isoj Señor Diosniyki kani,
ISA.41.13	niykitaj: Ama manchachikuychu, noqa yanapasqayki, nispa.
ISA.41.14	Ama manchachikuychu pisi kallpayoj Israel, Jacobpa ayllun.
ISA.41.14	Noqa yanapajniyki kani.
ISA.41.14	Noqa Israelpa Santo Diosnin, Salvadorniyki kani.
ISA.41.15	Noqaqa rastrillota jina ruwasqayki,
ISA.41.15	mosojta sumaj kirusniyojtataj.
ISA.41.15	Qanqa orqosta trillaspa, ñut'uman tukuchinki,
ISA.41.15	lomastapis ichhuta jina ruwanki.
ISA.41.16	Chaymantaqa wayrachinki, wayrataj apakaponqa,
ISA.41.16	muyoj wayrataj kayman jaqayman t'akaranqa.
ISA.41.16	Qantaj Señorpi kusikunki.
ISA.41.16	Israelpa Santo Diosninmantataj mayta kusisqa yuyarikunki.
ISA.41.17	Wajcha runas, mana imayoj kajkunaqa yakuta mask'anku,
ISA.41.17	manataj tarinkuchu.
ISA.41.17	Yaku ch'akiywan siminkupis pharallaña kashan.
ISA.41.17	Noqa Señortaj paykunata uyarisaj.
ISA.41.17	Noqa Israelpa Diosnin, paykunataqa mana saqerpayasajchu.
ISA.41.18	Ch'aki orqospi mayusta rikhurichisaj,
ISA.41.18	vallespitaj yaku juturista.
ISA.41.18	Ch'aki pampaspi yaku qochasta rikhurichisaj,
ISA.41.18	ch'aki jallp'aspitaj yakusta t'ojyachisaj.
ISA.41.19	Ch'in pampapi wiñachisaj cedrosta, acacia sach'asta,
ISA.41.19	arrayanesta, olivosta ima.
ISA.41.19	Ch'aki jallp'aspi wiñachillasajtaj pino sach'asta, ciprés sach'astawan.
ISA.41.20	Chayta ruwasaj tukuy runas rikunankupaj,
ISA.41.20	allinta reparaspa umachakunankupaj,
ISA.41.20	noqa Señor, atiyniywan kay imasta ruwasqayta,
ISA.41.20	noqa Israelpa Santo Diosnin kay imasta rikhurichisqayta.
ISA.41.21	Jacobpa reynin Señorqa nin:
ISA.41.21	Nacionespa diosninkuna imatachus parlarinaykichejta rimariychej.
ISA.41.21	Imachus kasqaykichejmanta parlaychej.
ISA.41.22	Jamuychej qhepaman, imaschus kananta willawayku.
ISA.41.22	Qallariymantapacha imaschus pasarqa chaykunatapis,
ISA.41.22	allinta tukuy sonqowan umachakunapaj.
ISA.41.22	Willawayku ari, imaschus qhepaman kananta yachanaykupaj.
ISA.41.23	Allinta willawayku qhepaman imaschus kananta,
ISA.41.23	ajinamanta yachanaykupaj cheqamanta qankuna dioskuna kasqaykichejta.
ISA.41.23	Allintapis chayrí mana allintapis ruwaychej ari;
ISA.41.23	t'ukunaykupaj, manchachikunaykupajpis.
ISA.41.24	Qankunaqa mana imachu kankichej,
ISA.41.24	manataj imatapis ruwayta atinkichejchu.
ISA.41.24	Chaynejta qankunata yupaychajkunaqa millachikuna kanku.
ISA.41.25	Patanejpi uj runata rikhurichini,
ISA.41.25	payqa inti llojsimuymanta jamuspa sutiyta oqharin;
ISA.41.25	kamachejkunataqa t'uruta jina saronqa,
ISA.41.25	imaynatachus manka ruwajqa t'uruta sarun, ajinata.
ISA.41.26	Pitaj qallariymantapacha chayta willarqa,
ISA.41.26	yachananchejpajri? Pitaj ñaupajmantapacha willarqa, chayqa cheqan ninanchejpajri?
ISA.41.26	Chaqamanta mana pipis willarqachu,
ISA.41.26	nitaj pipis yachacherqachu.
ISA.41.26	Manataj pipis palabraykichejta uyarerqachu.
ISA.41.27	Kay palabrastaqa noqa qallariymantapacha Sionman willarqani,
ISA.41.27	Jerusalenmantaj uj willajta kachamusaj.
ISA.41.27	Payqa sumaj kusikuymanta willanqa.
ISA.41.28	Qhawarejtiy, mana chay dioskuna rikhurimunkuchu. Mana pi yuyaychajpis kanchu.
ISA.41.28	Kay imasmanta tapurejtiypis mana pipis kutichiwaj karqachu.
ISA.41.29	Tukuyninku mana imapis kankuchu.
ISA.41.29	Chaykunaqa mana imatapis ruwayta atinkuchu.
ISA.41.29	Chay ruwasqanku lantisqa qhasi mana kaj ch'usajlla kanku.
ISA.42.1	Qhawariy kamachiyta. Payta noqaqa sayachini,
ISA.42.1	payqa noqaj ajllasqay.
ISA.42.1	Paypi noqaqa kusikuni.
ISA.42.1	Payman Espirituyta churani,
ISA.42.1	tukuy nacionespaj cheqan kajta apamunampaj.
ISA.42.2	Payqa mana qhaparenqachu, nitaj jatunmanta parlanqachu,
ISA.42.2	manataj callespipis qhaparenqachu.
ISA.42.3	Lajrasqa soqosota mana p'akenqachu,
ISA.42.3	nitaj ñak'ayllata larwashaj mecherotapis wañuchenqachu.
ISA.42.3	Cheqan sonqowan cheqan kajta ruwanqa.
ISA.42.4	Payqa mana sayk'onqachu, nitaj iskayrayanqachu,
ISA.42.4	kay jallp'a patapi cheqan kajta sayachinankama.
ISA.42.4	Mar qocha cantospi kajkunaqa paypa yachachisqasnimpi suyanqanku.
ISA.42.5	Pichus janaj pachata ruwaj, jatunman aysajtaj,
ISA.42.5	kay jallp'ata ruwaj, chaypi poqojkunata ima;
ISA.42.5	chay jallp'a patapi tiyaj runasman kausayta qoj;
ISA.42.5	pichus chay jallp'api purejman samayta qoj, Señor Diosqa ajinata nin:
ISA.42.6	Noqa Señorqa qanta wajyayki.
ISA.42.6	Makiykimanta mana kacharisqaykichu.
ISA.42.6	Noqa qantaqa waqaychasqayki.
ISA.42.6	Qanqa runaswan trato ruwanay kanki,
ISA.42.6	tukuy nacionespa k'anchaynintaj.
ISA.42.7	Noqa wajyayki ciegosta qhawarichinaykipaj,
ISA.42.7	carcelpi kajkunata orqhomunaykipaj,
ISA.42.7	laqhayaj wasipi jap'isqa tiyajkunata sut'iman orqhomunaykipaj.
ISA.42.8	Noqaj suteyqa Señor.
ISA.42.8	Wajkunamanqa mana atiyniyta qosajchu;
ISA.42.8	nitaj yupaychasqa kayniytapis lantismanqa qosajchu.
ISA.42.9	Ñaupajmanta willasqasniy imaynatachus tukuynin junt'akusqanta;
ISA.42.9	kunantaj mosoj imasta willashani.
ISA.42.9	Manaraj sut'iman llojsishajtin noqaqa willasqaykichej.
ISA.42.10	Uj mosoj takiyta Señorman takiychej.
ISA.42.10	Tukuynin jallp'aj tukukuyninmantapacha payta yupaychaychej,
ISA.42.10	mar qochapi purejkuna,
ISA.42.10	chay qochapi animales kajkuna ima,
ISA.42.10	qocha chaupipi kaj churu llajtas, chay llajtaspi tiyakojkuna ima.
ISA.42.11	Ch'in pampas, chaypi kaj llajtas ima jatunmanta takiychej,
ISA.42.11	Cedar jallp'aj ranchosnin ima.
ISA.42.11	Selapi tiyakojkunapis kusiywan takiychej.
ISA.42.11	Tukuy orqo puntasmanta may kusiywan uj sonqo kausayta takirimuychej.
ISA.42.12	Señorta kusichiychej,
ISA.42.12	tukuy mar qocha canto llajtas kusiywan yupaychaychej.
ISA.42.13	Señorqa atipaj runa jina rikhurimonqa,
ISA.42.13	ch'ajwapi maqanakoj runa jina phiñakonqa,
ISA.42.13	jatunmanta manchayta qhaparispa enemigosninta atipanampaj.
ISA.42.14	Señorqa nin:
ISA.42.14	Unayña noqaqa ch'inyapuni.
ISA.42.14	Ch'inllamanta uyarini sonqoyta ñit'iykuspa.
ISA.42.14	Kunantaj qhaparinay tiyan uj onqokushaj warmi jina.
ISA.42.14	Jeq'eqaspa ñak'ayllataña samani.
ISA.42.15	Orqosta lomasta ima urmarachisaj.
ISA.42.15	Tukuy qhoras kajta ch'akirachisaj.
ISA.42.15	Mayusta yaku qochasman tukuchisaj.
ISA.42.15	Yaku tantakunasta ch'akirachisaj.
ISA.42.16	Ciegosta pusasaj mana rikusqanku ñanta,
ISA.42.16	mana rikusqanku chaki ñankunasninta purichisaj.
ISA.42.16	Ñaupaqenkupi laqhayayta k'anchayman tukuchisaj.
ISA.42.16	Mana puriy atina kajtapis pampaman tukuchisaj.
ISA.42.16	Kay imasta noqaqa ruwasaj, mana saqeraspa.
ISA.42.17	Pikunachus lantispi atienekojkunaqa p'enqaypi rikhurenqanku.
ISA.42.17	Chay jich'asqa lantista,
ISA.42.17	diosniyku kankichej nejkunaqa.
ISA.42.18	Joq'aras, uyariychej.
ISA.42.18	Qankunapis, ciegos, qhawariychej rikuychejtaj.
ISA.42.19	Pitaj ciegori, manachu kamachiy?
ISA.42.19	Pitaj kachasqay runa jina joq'arari?
ISA.42.19	Mana pipis ajllakusqay jina ciegoqa kanchu,
ISA.42.19	nitaj kachasqay Señorpa kamachin jinapis.
ISA.42.20	Ashkha imasta rikun, manataj allinta qhawarinchu;
ISA.42.20	ningrin tiyan manataj uyarinchu.
ISA.42.21	Señorqa cheqan kasqanrayku salvan,
ISA.42.21	kamachisqasninta allin qhawasqa kananta munarqa.
ISA.42.22	Astawampis Israel aylluta suwanku, sarunkutaj chaykunaqa.
ISA.42.22	Tukuyninku wisq'asqas kanku.
ISA.42.22	Tukuyninku wijch'unapaj qhawasqas kanku,
ISA.42.22	manataj pipis paykunata salvaj kanchu.
ISA.42.22	Paykunamanta suwaj kanku, manataj pipis kutichipunchu.
ISA.42.23	Mayqenniykichejtaj qankunamanta kayta uyarenqari?
ISA.42.23	Pitaj allinta uyarenqa qhepaman yuyarinampaj?
ISA.42.24	Pitaj Jacobta suwasqa kananta saqerqa? Israelmantataj qhechunankuta? Manachu Señor chaytaqa ruwarqa contranta juchallikusqanchejrayku?
ISA.42.24	Noqanchejqa mana ñannintachu purerqanchej,
ISA.42.24	manataj kamachisqasnintapis kasorqanchejchu.
ISA.42.25	Chayrayku, paykunaj patankuman manchay k'ajaj phiñakuyninta jich'amorqa, manchay ch'ajwapi kanankupaj.
ISA.42.25	Tukuynejman jinata jap'iykucherqa. Chaywampis mana unancharqankuchu. Chay jinata ruphachishajtimpis mana kasorqankuchu.
ISA.43.1	Jacobpa miraynin israelitasta Señorqa nin:
ISA.43.1	Ama manchachikuychu, noqa qantaqa librarqayki.
ISA.43.1	Noqa qanman sutita churarqayki. Chaynejta noqajta qanqa kanki.
ISA.43.2	Yaku mayusta chimpashajtiykeqa noqa qanwan kasaj.
ISA.43.2	Mana yakoqa apasonqachu.
ISA.43.2	Nina chaupita rishaspapis mana ruphachikunkichu.
ISA.43.2	mana larwaynillampis q'aspasonqachu.
ISA.43.3	Noqaqa Señor Diosniyki,
ISA.43.3	Israelpa Santo Diosnin salvajniyki kani.
ISA.43.3	Qanta Egiptota, Etiopiata, Sebastawan qorqani cuentaykimanta.
ISA.43.4	Noqaj rikuyniypi may k'acha, allintaj kanki. Chayrayku munakuyki.
ISA.43.4	Qanrayku waj runasta qosaj.
ISA.43.4	Kausayniykimanta waj nacionesta rikuchisaj.
ISA.43.5	Ama manchachikuychu. Noqa qanwan kashani.
ISA.43.5	Inti llojsimuymantapacha, inti yaykuymantawan runasniykita tantaykampusqayki.
ISA.43.6	Patanejpi kaj nacionta nisaj kutichipuy, runasniyta.
ISA.43.6	Uranejpi kaj naciontapis nisaj: Ama jap'ikuyñachu, nispa.
ISA.43.6	Kacharipuway qhari wawasniyta, warmi wawasniytawan,
ISA.43.6	kay pachaj k'uchusninmantapacha.
ISA.43.7	Sutiyta apaykachajkunata,
ISA.43.7	pikunatachus noqa kusikunaypaj ruwarqani chaykunata, sayaricherqanitaj.
ISA.43.8	Qharqompuwaychej qhawaykachashaj ciego runasniyta,
ISA.43.8	ningrisniyojpacha mana uyarejkunasniyta.
ISA.43.9	Uj cheqallaman tukuy naciones, runaspis tantakuchunku.
ISA.43.9	Mayqenninkutaj kay imasta willasqa,
ISA.43.9	chayri ñaupajta imaschus kasqantapis willasqari?
ISA.43.9	Chayta rikoj runasta pusakamuchunku, nichunkutaj cheqanta,
ISA.43.9	cheqapuni kasqanta ninanchejpaj.
ISA.43.10	Señorqa cheqamanta nin:
ISA.43.10	Qankuna noqamanta sut'inchajkuna kankichej,
ISA.43.10	noqaj ajllakusqasniy kamachisniy,
ISA.43.10	noqata rejsikunawaykichejpaj, atienekunawaykichejpajtaj,
ISA.43.10	pichus noqa kasqayta allinta unanchanaykichejpaj.
ISA.43.10	Noqamanta ñaupajtaqa mana ima diospis karqachu,
ISA.43.10	manataj qhepamampis waj dios kanqachu.
ISA.43.11	Noqa k'atalla Señorqa kani.
ISA.43.11	Noqamanta wajqa mana pipis salvajqa kanchu.
ISA.43.12	Señorqa cheqamanta nin:
ISA.43.12	Noqa willarqani, salvarqani, uyarichikorqanitaj.
ISA.43.12	Qankuna chaupipeqa mana waj dios karqachu.
ISA.43.12	Qankuna chay rikojkunasneyqa kankichej.
ISA.43.13	Noqaqa Dios kan. Manaraj p'unchay kashajtin karqanipuni.
ISA.43.13	Mana pipis makiymantaqa qhechuyta atinchu.
ISA.43.13	Noqa ruwasaj nisqaytaqa mana pipis jark'anmanchu.
ISA.43.14	Israelpa Santo Diosnin salvasojniyki Señorqa ajinata nin:
ISA.43.14	Qankunata libranaypaj Babiloniaman runasta kacharqani,
ISA.43.14	babiloniostataj tukuyninkuta ayqecherqani.
ISA.43.14	Jinallataj runaykachaspa buquespi purej caldeostapis may llakiypi rikhuricherqani.
ISA.43.15	Noqamin kani Señorniykichej, Santo Diosniykichej, Israelta ruwaj, reyniykichejtaj.
ISA.43.16	Señorqa mar qochaj chaupinta uj ñanta khallarparerqa,
ISA.43.16	sinch'ita correj yakoj chaupinta.
ISA.43.17	Llojsichimorqataj carrosta, caballospi rejkunata,
ISA.43.17	mayta wapuykachaj soldadosta ima.
ISA.43.17	Tukuyninku chinkarerqanku amaña ujtawan jatarimunankupaj.
ISA.43.17	Chaypi paykunaqa uj mechero jina tukukapunku.
ISA.43.18	Chay tukuy imasta ruwaj Señorqa israelitasman nerqa:
ISA.43.18	Ñaupa imasta ama yuyariychejchu,
ISA.43.18	nitaj pasaj imastapis yuyariychejchu.
ISA.43.19	Kunanqa uj mosoj imata ruwasaj;
ISA.43.19	chaytaj rikhurenqaña.
ISA.43.19	Manachu chaytaqa qankuna reparashankichej?
ISA.43.19	Ch'in pampanejta watejmanta uj ñanta kicharisaj,
ISA.43.19	mayustataj ch'aki pampaspi rikhurichisaj.
ISA.43.20	Tukuy k'ita animales jatunchawanqanku,
ISA.43.20	atojkuna, suriwan ima.
ISA.43.20	Ch'aki jallp'aspi yakuta rikhurichisaj,
ISA.43.20	ch'in pampaspi mayuta puririchisaj,
ISA.43.20	ajllakusqay ayllu yakuta ujyanampaj.
ISA.43.21	Kay israelitastaqa noqapaj ruwakorqani,
ISA.43.21	paykuntaj noqata yupaychawaspa takenqanku.
ISA.43.22	Qantaj Jacobpa miraynin Israel, mana qhaparikuwarqankichu,
ISA.43.22	mana chayqa noqawan amichikorqanki.
ISA.43.23	Ovejasta wañuchispa q'olachinapaj mana apamuwarqankichu nitaj uywa wañuchispapis jatunchawankichu.
ISA.43.23	Noqaqa mana rikuchikusniykita mañaspa sayk'ucherqaykichu,
ISA.43.23	manataj phiñachiykichu inciensota mañaspapis.
ISA.43.24	Mana noqapajqa q'apaj jawinasta ranterqankichu,
ISA.43.24	nitaj uywa wañuchisqa wiraswampis sajsachiwarqankichu,
ISA.43.24	mana chayqa jucha q'episniykita wijch'uykuwanki;
ISA.43.24	chay jina millay juchata ruwasqasniykiwantaj sayk'uchiwarqanki.
ISA.43.25	Noqarí, noqa kikiyta munakusqayrayku chay millay juchaykichejta pichani. Chay juchasniykichejmantaqa manaña yuyarikusajchu.
ISA.43.26	Qan yuyarichiway, iskayninchej parlakuna.
ISA.43.26	Qan parlariy ari, cheqamanta mana juchayoj kasqaykita rejsichinaykipaj.
ISA.43.27	Ñaupa tatayki juchallikorqa,
ISA.43.27	qanman yachachisojkunapis contraypi oqharikorqanku.
ISA.43.28	Kamachejkunasniykichejqa santo wasiyta ch'ichicharqanku.
ISA.43.28	Chayrayku noqaqa Jacobpa ayllun Israelta saqerqani,
ISA.43.28	chinkachisqa, p'enqachisqataj kananta.
ISA.44.1	Kunanqa Jacobpa ayllun Israel, ajllakusqay kamachíy, uyariway ari.
ISA.44.2	Noqa ruwasoj Diosniyki kani.
ISA.44.2	Manaraj naceshajtiyki ruwarqayki, yanaparqaykitaj.
ISA.44.2	Ama manchachikuychu kamachíy, Jacob, Jesurún.
ISA.44.2	Qanta noqaqa kamachiypaj ajllakorqayki.
ISA.44.3	Noqaqa ch'aki pampaspi yakuta phullchichisaj.
ISA.44.3	Ch'aki jallp'aspipis yakuta puririchisaj.
ISA.44.3	Mirayniykiman Espirituyta apachimusaj.
ISA.44.3	Allin imastataj apachimusaj.
ISA.44.4	Mirayniykeqa mayu cantopi qhoras chaupipi sauces q'erqemunku jinata wiñanqanku.
ISA.44.5	Chaypacha sapa uj nenqanku:
ISA.44.5	Noqaqa Señorpata kani,
ISA.44.5	ujtaj nenqa: Noqaqa Jacobpa m irayninmanta kani, nispa.
ISA.44.5	Ujnin kajtaj makinwan qhelqanqa, noqaqa Señorpata kani,
ISA.44.5	apellidontataj Israelta churakonqa.
ISA.44.6	Tukuy Atiyniyoj Señorqa, Israelta salvaj reyqa ajinata nin:
ISA.44.6	Noqamin kani qallariytaj tukukuytaj.
ISA.44.6	Noqamanta astawan waj diosqa mana kanchu.
ISA.44.7	Pitaj noqa jina kanmanri? Parlachun rikuchichuntaj ñaupaqeypi.
ISA.44.7	Pitaj jamoj imasmanta ñaupajta willarqa,
ISA.44.7	jinallataj qhepaman imaschus pasananmantari?
ISA.44.8	Qankunaqa ama iskayrayaychejchu, amataj manchachikuychejchu.
ISA.44.8	Noqaqa unaymantapachaña uyaricherqaykichej, nerqaykichejtaj imachus kananta. Chaymanta qankunaqa mana llullakuwajchejchu.
ISA.44.8	Noqamanta astawan waj diosqa manapuni kanchu;
ISA.44.8	mana waj pakakunaqa kanchu;
ISA.44.8	manapuni pitapis rejsinichu.
ISA.44.9	Tukuy lantista, ruwajkunaqa qhasi manakaj kanku. May chhika k'achitu ruwasqasninkupis qhasi manakajlla. Paykuna kikinku yachanku chay ruwasqasninkoqa qhasi mana kajlla kasqanta, chay lantisqa mana rikusqankuta manataj unanchasqankuta. 
ISA.44.10	Pichus jich'aspa lantista dios nispa ruwajqa, qhasi manakajllata tiemponta usuchin. 
ISA.44.11	Tukuy chay lantista yupaychajkunaqa p'enqaypi rikhurenqanku, imaraykuchus chaykunataqa runaslla ruwanku. Chay runasqa tukuyninku cheqanchasqa kanankupaj tantakonqanku. Chaypi manchariywan may p'enqaypi rikhurenqanku.
ISA.44.12	Uj herreroqa fierrota ninapi q'oñichispa, martillowan wajtaspa munasqanman tukuy kallpanwan q'ewin. Chaymantataj yarqhachikun, kallpampis pisiyan. Mana yakullatapis ujyaspaqa llauch'iyan.
ISA.44.13	Lanti ruwajpis carpinteropis reglata jap'iytawan lapizwan rayan. Chaymantataj compaswan rayaytawan cepillayta qhallarin. Chay jinamanta lantitaqa runaman rijch'akojta k'achituta ruwan. Chaymantataj uj yupaychana wasiman sayachimun.
ISA.44.14	Uj runaqa cedro sach'asta, cipresta encinas nisqa sach'astawan k'utun monte ukhupi wiñajkunata. Chaymantataj pinosta plantan. Chaykunataj parawan wiñanku. 
ISA.44.15	Chaywan runaqa ninata enqhakun, chaywan q'oñikun; chaywan hornopipis t'antata chayachikun. Chay k'aspillamantataj uj diostapis ruwaspa yupaychakun. Chay sach'asllamantataj uj lantita ruwaspa tukuy sonqo chayman qonqorikun. 
ISA.44.16	Wakin llant'atataj ninaman enqhanku, chay nina k'ajajpi aychata kankaspataj sajsanankama mikhun. Chayllapitaj q'oñikun, nintaj: Aj, sumajta q'oñirakuni, ninata sumajta k'ajarejtapis rikuni. 
ISA.44.17	Chay puchoj llant'amantataj uj lantita ruwakun, chaypa ñaupaqenman qonqoriykukuspataj yupaychan. Mañakuntaj: Libraway ari, imaraykuchus qanqa diosniy kanki, nispa.
ISA.44.18	Chay runasqa mana yachankuchu, manataj unanchankuchu imatachus ruwashasqankuta, imaraykuchus qhawaykachashaj ciegos kanku, manataj yuyayninkupipis imachus kasqanta jap'inkuchu. 
ISA.44.19	Chay runasqa manapuni reparakunkuchu, mana paykuna kikinkumanta unanchakunkuchu, nitaj ninkuchu: Kay llant'amanta wakintaqa ninaman enqhaykuni, chay nina k'ajajpitaj t'antata chayachini, chayllapitaj aychatapis kankani mikhunaypaj. Chay puchojmantaqa uj millachikunata ruwani. Uj k'ulloj ñaupaqempitaj qonqorikuni, nispa. 
ISA.44.20	Cheqamanta chayqa ushphata mikhoj jinamin; chayqa llulla yuyajkunawan ch'aukiyachikuymin. Chayrayku chay runaqa almanta mana salvanchu, nitaj ninchu: Manachu paña makiypi kajqa lullalla?, nispa.
ISA.44.21	Jacobpa ayllun Israel, yuyarikuy kay imasmanta, noqa ruwasusqayta, kamachiytaj kasqaykita.
ISA.44.21	Israel, noqamantaqa ama qonqapuwaychu.
ISA.44.22	Noqa juchasniykitaqa uj phuyuta jina chinkarichini, mana kasukusqaykitataj urphuta jina. Noqaman kutirimuy, noqamin qantaqa salvarqayki.
ISA.44.23	Janaj pachaqa, kusiywan takiy, imaraykuchus kaytaqa Señor ruwan. Jallp'aj ukhusnin kusiywan qhapariychej.
ISA.44.23	Qankuna orqos, montes, chaypi kaj tukuy sach'as ima kusikuywan takiychej.
ISA.44.23	Señorqa atiyninta rikucherqa Jacobpa ayllun israelitasta salvaspa.
ISA.44.24	Manaraj naceshajtiyki ruwasoj salvajniyki Señorqa ajinata nin: Noqa, tukuy imata ruwaj Señorqa kani.
ISA.44.24	Noqa cielota qhatatatani, jallp'atapis sumajta sayachini ni pejpa yanapasqan.
ISA.44.25	Llullakojkunaj señalesninkuta pantachini,
ISA.44.25	layqastapis t'ojpichini,
ISA.44.25	yachayninkutapis mana kajman tukuchini.
ISA.44.26	Kamachisniypa palabrasninta sut'iman orqhoni.
ISA.44.26	Chay kachasqasniypa yuyasqankuta sut'iman orqhoni.
ISA.44.26	Chaymantaqa noqa nini Jerusalenqa runa junt'ayoj kananta.
ISA.44.26	Jinallataj Judá jallp'aj llajtasnimpis,
ISA.44.26	watejmanta ruwasqas kanqanku,
ISA.44.26	urmasqa raqaykunasninkutapis watejmanta sayarichisaj.
ISA.44.27	Noqa nini mar qocha ch'akinanta,
ISA.44.27	mayuspis mana yakusniyoj kananta.
ISA.44.28	Kamachej Cirotapis nini: Qanqa michejniy kanki,
ISA.44.28	qanqa ruwanki imatachá munasqayta, nispa.
ISA.44.28	Jerusalentapis nillanitaj: Qanqa watejmanta ruwasqa kanki.
ISA.44.28	Diospa wasintapis nillanitaj: Qantapis watejmanta sayachisonqanku, nispa.
ISA.45.1	Ajinata ajllasqa Ciroman Señorqa nin:
ISA.45.1	Noqa qanqa paña makiykimanta jap'erqayki,
ISA.45.1	ñaupaqeykipi nacioneswan kasuchikunaykipaj,
ISA.45.1	tukuy reyesta munayniykipi apaykachanaykipaj.
ISA.45.1	Ñaupaqeykipi punkusta kicharerqani,
ISA.45.1	manataj saqerqanichu punkus wisq'akunanta.
ISA.45.2	Noqa qampa ñaupaqeykita risaj,
ISA.45.2	moqo moqosta khuskachasaj;
ISA.45.2	broncemanta ruwasqa punkusta t'unarasaj,
ISA.45.2	fierro barretastapis p'akirasaj.
ISA.45.3	Ima kapuykunachus pakasqa kashan chaykunatapis noqa rikuchisqayki, maykunapichus pakasqa kashan chaykunata,
ISA.45.3	noqa Israelpa Señor Diosnin kasqayta yachanaykipaj,
ISA.45.3	sutiykimanta wajyasoj kasqaytawan.
ISA.45.4	Kamachiy Jacobta munakusqayrayku,
ISA.45.4	ajllasqay Israelrayku sutiykimanta wajyarqayki;
ISA.45.4	mana rejsishawajtiykipis sumaj sutiwan suticharqayki.
ISA.45.5	Noqamin Señorqa kani. Noqamanta astawan waj diosqa manapuni kanchu. Qan mana rejsishawajtiykipis noqa qantaqa sumajta sayacherqayki atipanaykipaj;
ISA.45.6	tukuy yachanankupaj intej llojsimuyninmanta, intej chinkaykuyninkama, noqamanta astawanqa mana waj dios kasqanta.
ISA.45.6	Noqa k'atalla Diosqa kani, astawanqa mana kanchu.
ISA.45.7	Noqa ruwani k'anchayta, laqhayayta.
ISA.45.7	Noqallataj ruwani sonqo tiyakuyta, llakiytapis.
ISA.45.7	Noqa Señorlla chay tukuy imastaqa ruwani.
ISA.45.8	Cielo, qanqa patamanta ch'ajchumuy,
ISA.45.8	phuyus, qankunapis cheqanchayta parachimuychej;
ISA.45.8	chaytataj jallp'aqa jap'enqa,
ISA.45.8	chaywantaj jallp'aqa salvacionta cheqanchaytapis poqochun.
ISA.45.8	Kay imastaqa noqa Señor ruwachini.
ISA.45.9	Pichus ruwajninwan churanakojqa imanallanqachus!
ISA.45.9	T'urumanta ruwasqakamalla k'aminakuyta atinkumanchu?
ISA.45.9	T'uru mankaqa ruwajninta ninmanchu: Imata ruwashanki,
ISA.45.9	chayri ninmantajchu ruwasqaykeqa mana allinchu, nispa?
ISA.45.10	Manallataj pi runapis tatanta ninmanchu, Imapaj yumawankiri?
ISA.45.10	Manallataj mamantapis ninmanchu: Imapaj nacechiwarqankiri?, nispa.
ISA.45.11	Israelitasta Ruwaj Señor Santo Diosqa kay jinata nin:
ISA.45.11	Kunanqa tapuriway qhepaman imachus jamunan kashan chaymanta,
ISA.45.11	wawasniy imatachus ruwanankumanta kamachiway,
ISA.45.11	makisniywan imastachus ruwasqasniymantawan.
ISA.45.12	Noqa jallp'ata ruwarqani, chaymantaj runata ruwaspa churarqani, cielota makisniywan qhatatarqani,
ISA.45.12	kamacherqanitaj chayman qoyllurkuna rikhurimunankuta.
ISA.45.13	Noqa rijch'arichini Cirotaqa cheqanta ruwaspa atipanampaj,
ISA.45.13	may ñantachus purinasninta cheqanchapusaj;
ISA.45.13	paymin llajtaytaqa watejmanta ruwapuwanqa,
ISA.45.13	karuman apasqa kashanku chaykunatapis kacharichipuwanqa,
ISA.45.13	mana qolqeraykuchu, nitaj imata munasqanraykuchu.
ISA.45.13	Ajinata nin Tukuy Atiyniyoj Señorqa.
ISA.45.14	Chanta israelitasman nillantaj Señorqa:
ISA.45.14	Egiptoj campo runas, Etiopía qhatojkunapis,
ISA.45.14	Sabá llajtamanta kaj; jatuchaj runas ima qanman k'umuykusonqanku,
ISA.45.14	qampata kamachisniyki kanqanku.
ISA.45.14	Qhepaykita cadenaswan watasqas renqanku.
ISA.45.14	Cheqamanta ñaupaqeykiman qonqoriykukuspa mañakusonqa:
ISA.45.14	Cheqamanta qampi Diosqa kashan,
ISA.45.14	chay Diosmanta astawan waj Diosqa mana kanchu.
ISA.45.15	Cheqamanta qanqa mana rikukoj Dios kanki,
ISA.45.15	israelitasta salvaj Dios.
ISA.45.16	Tukuyninku paykunaqa k'umuykachachisqas, p'enqachisqastaj kanqanku;
ISA.45.16	jinallataj imaymana lantista ruwajkunapis may p'enqaypi rikhurenqanku.
ISA.45.17	Señorqa israelitasta wiñaypaj salvarqa.
ISA.45.17	Qankunaqa mana p'enqakunkichejchu,
ISA.45.17	manataj k'umuykachankichejchu jayk'ajpis.
ISA.45.18	Janaj pachata ruwaj Señorqa,
ISA.45.18	payllataj Dios kay jallp'ata ruwaj,
ISA.45.18	chay ruwasqanta sumajta sayachej,
ISA.45.18	manataj qhasipajchu chay imasta ruwaj,
ISA.45.18	chaypi tiyakunankupaj ruwajqa, nin:
ISA.45.18	Noqamin Señorqa kani, noqamanta astawan wajqa mana kanchu.
ISA.45.19	Noqaqa mana pakaypichu parlani, manataj jallp'api maynejpichus laqha kashan chaypichu.
ISA.45.19	Jacobpa mirayninmanqa mana nerqanichu:
ISA.45.19	Pejtusqa ukhupi mask'awaychej, nispa.
ISA.45.19	Noqaqa Señor kani, cheqata parlani,
ISA.45.19	cheqantataj imatapis willaykichej.
ISA.45.20	Tantakuspa jamuwaychej.
ISA.45.20	Tukuy nacionespi kausashajkuna qayllamuwaychej.
ISA.45.20	Maderamanta ruwasqa lantisninkuta oqharispa
ISA.45.20	apajkunaqa mana yachankuchu imatachus ruwasqankuta.
ISA.45.20	Mana salvayta atej diosmanta qhasi manakajllata mañakunku.
ISA.45.21	Qankuna allinta parlaychej, ruwasqasninkuta rikuchiychej,
ISA.45.21	munankichej chayqa ujkuna ujkuna tapunakuychej:
ISA.45.21	Pitaj qallariymantapacha kay imasta ruwarqari?
ISA.45.21	Pitaj unaymantapacha kay imasta willanri?
ISA.45.21	Manachu noqa Señor chay imastaqa willarqaykichej?
ISA.45.21	Noqamanta astawan waj diosqa mana kanchu.
ISA.45.21	Cheqan Diosqa, tukuy imata atipajqa, manapuni ujpis kanchu;
ISA.45.21	noqalla kani.
ISA.45.22	Noqaman jamuychej tukuy jallp'api tiyajkuna. Noqamin Diosqa kani.
ISA.45.22	Noqa salvasqaykichej.
ISA.45.22	Mana astawan wajqa kanchu.
ISA.45.23	Noqa kikiy juramentota ruwani,
ISA.45.23	kikin simiymanta llojsin imatachus cheqanta ruwanay.
ISA.45.23	Chay nisqayqa junt'akonqapuni. Chaytaj kay jina:
ISA.45.23	Noqaman tukuypis qonqorikuwanqanku,
ISA.45.23	sutiypitaj juraspa noqamanta nenqanku:
ISA.45.24	Cheqamanta Señorllapi kashan cheqanchayqa,
ISA.45.24	kallpapis. Payllaman tukuypis jamonqanku,
ISA.45.24	pikunachus contranta ruwarqanku chaykunapis may p'enqaypi rikhurenqanku.
ISA.45.25	Señorllapi tukuypi llimphuchasqas kanqanku.
ISA.45.25	Chaypacha Israelpa miraynenqa mayta kusikonqanku.
ISA.46.1	Bel diosqa urman, Nebo diospis pampaman wijch'usqa kashan.
ISA.46.1	Lantisninkoqa mulaspi chajnasqas rinku
ISA.46.1	llasa q'epis jina,
ISA.46.1	sayk'usqa burroswampis apachishawajchej jina.
ISA.46.2	Chay dioskunaqa p'enqaywan wijch'ukunku,
ISA.46.2	manataj salvakuytapis atinkuchu.
ISA.46.2	Paykuna kikinku apachisqas, wijch'usqastaj kanku.
ISA.46.3	Uyariwaychej Jacobpa miraynin,
ISA.46.3	tukuy israelitasmanta puchojkuna ima.
ISA.46.3	Manaraj naceshajtiykichej noqa qankunataqa apamorqaykichej.
ISA.46.3	Mamaykichej wijsanmantapacha sumaj apaykachasqas karqankichej.
ISA.46.4	Machuyanaykichejkama noqaqa kikillampuni kasaj,
ISA.46.4	yuraj chujchallaña kanaykichejkama apaykachasqaykichej.
ISA.46.4	Noqa qankunataqa ruwarqaykichej,
ISA.46.4	noqallataj pusaykachasqaykichej, tukuy imamanta qhawasqaykichej,
ISA.46.4	orqhosqaykichejtaj.
ISA.46.5	Pimantaj rijch'achiwankichej; noqa jinaqa pitaj kanmanri?
ISA.46.6	Paykunaqa wayaqasninkumanta qorita orqhonku,
ISA.46.6	qolqeta pesaspi aysanku, chaymantataj lantita
ISA.46.6	ruwajta wajyachinku, ruwachinkutaj, jinaspataj
ISA.46.6	chay ruwasqa diosman qonqorikuytawan yupaychanku.
ISA.46.7	Lijrariykukuytawan apanku,
ISA.46.7	maypichus kananmantaj churanku.
ISA.46.7	Chaypitaj mana kuyurispa kakullan.
ISA.46.7	Paymanta qhaparikunku, manataj uyarinchu,
ISA.46.7	nirajtaj llakiyninkumantapis libranchu.
ISA.46.8	Chaymanta yuyarikuspa p'enqarikuychej ari;
ISA.46.8	yuyayniykichejman tukuspa allinta unanchakuychej ari.
ISA.46.9	Yuyarikuychej ari ñaupamantapacha imaschus kasqanta.
ISA.46.9	Noqalla Diosqa kani. Noqamanta astawan waj mana kanchu, manataj kanchu ujllapis noqaman rijch'akojqa.
ISA.46.10	Qallariymantapacha qhepaman imaschus kananmanta willani.
ISA.46.10	Noqaqa unaymantapacha willani manaraj imapis kashajtin.
ISA.46.10	Noqaqa nini: Noqaj nisqayqa wiñaypaj kanqa.
ISA.46.10	Imatachá munasqayta noqaqa ruwasaj.
ISA.46.11	Inti llojsimunanmantapacha aycha mikhoj p'isqosta wajyani;
ISA.46.11	karu jallp'amantapacha uj runatapis wajyani pipichus yuyasqayta.
ISA.46.11	Imatachus nisqayta noqaqa chayachimunay tiyan.
ISA.46.11	Imatachus yuyasqaytapis ruwanaypuni tiyan.
ISA.46.12	Uyariwaychej rumi sonqo runas,
ISA.46.12	cheqan kajmanta karupi kajkuna.
ISA.46.13	Noqaqa cheqanchayniyta qayllachimusaj.
ISA.46.13	Mana karunchakonqachu, salvacionniypis mana kikimpichu sayanqa. Sionman noqaqa salvacionniyta churasaj,
ISA.46.13	atiyniytaj israelitaswan kallanqapuni.
ISA.47.1	Babilonia sipas, uraykuspa jallp'a patapi tiyamuy.
ISA.47.1	Caldeo sipas, mana kamachinayoj kunanqa pampapi chukumuy. Kunanmantaqa, manaña sumaj k'acha llamp'u sonqo nisonqankuchu.
ISA.47.2	Maran rumita jap'ispa jak'uta kutay;
ISA.47.2	uma qhatanaykita qhatarakuy,
ISA.47.2	qhoysu p'achaykita pataman oqharikuy,
ISA.47.2	ujut'aykita lluch'ukuspa mayusta chimpay.
ISA.47.3	Tukuy ukhuykipis q'alalla rikukonqa,
ISA.47.3	p'enqayniykipis sut'ipacha kanqa,
ISA.47.3	chaypacha aynita kutichisqayki.
ISA.47.3	Mana pi runapis jark'awanqachu.
ISA.47.4	Tukuy Atiyniyoj Señor, salvadorninchej, Israelpa Santo Diosnenqa,
ISA.47.4	kay jinata nin:
ISA.47.5	Caldea sipas, ch'inmanta chukuy,
ISA.47.5	laqhayajman yaykuy;
ISA.47.5	kunanmantaqa manaña jayk'ajpis nacionespa kamachejnin reina nisonqankuchu.
ISA.47.6	Noqaqa mayta phiñakorqani Israel aylluypaj.
ISA.47.6	Chaypacha Israel nacionniytaqa mana allimpajchu qhawarqani,
ISA.47.6	makiykimantaj jaywarqayki.
ISA.47.6	Qantaj mana khuyarispa ñak'arichipuwarqanki;
ISA.47.6	kurajkunaj much'usninman qanqa chay chhika llasa yugoykita churarqanki.
ISA.47.7	Qanqa nerqankitaj: Wiñaypaj noqaqa kamachejllapuni kasaj,
ISA.47.7	nispa. Qanqa kay imasmanta mana yuyarerqankichu,
ISA.47.7	manataj yuyarikorqankichu imaynapichus tukukunaykita.
ISA.47.8	Chayrayku, kunanqa uyariy kayta,
ISA.47.8	k'anchilla warmi. Kamachinaykipi kunanqa sumaj sumajta tiyarishanki, sonqoykipitaj nishayki:
ISA.47.8	Noqalla kani. Noqamanta astawan wajqa mana kanchu.
ISA.47.8	Mana noqaqa viudachu kasaj,
ISA.47.8	manataj wawasniypis wañonqankuchu, nispa.
ISA.47.9	Chay iskaynin llakiykuna ujllata uj p'unchayllapi qhatirisonqa, ujllapi mana wawasniyoj, mana qosayojtaj rikhurinki.
ISA.47.9	Chay jina yatirisniyoj, layqasniyoj kashajtiykipis,
ISA.47.9	chay llakiykunaqa kaymanta jinalla chayamusonqa.
ISA.47.10	Qanqa sajra ruwasqasniykiman atienekuspa nerqanki:
ISA.47.10	Mana pipis rikuwanchu, nispa.
ISA.47.10	Qantaqa imatachus yachasqaykiwan, yachaynillaykiwantaj ch'aukiyasunku. Qantaj sonqoykipi nerqanki:
ISA.47.10	Noqalla kani. Noqamanta astawan wajqa mana kanchu.
ISA.47.11	Mana, allin llakiypuni qanman jamusonqa.
ISA.47.11	Chaytataj mana yachankichu maymantachus rikhurimusqanta.
ISA.47.11	Mana allin kay chayamusonqa.
ISA.47.11	Chaytataj mana imanayta atinkichu.
ISA.47.11	Mana yuyashajtillayki chay tukuy ima ñak'ariykuna urmaykamusonqa.
ISA.47.12	Kunanqa yatirisniykiwan layqasniykiwan, ima, kallaypuni.
ISA.47.12	Chaykunata qanqa ruwachej kanki sipas kasqaykimantapacha.
ISA.47.12	Ichapis allin risonqa,
ISA.47.12	ichapis runaswan allimpi qhawachikuwaj ari.
ISA.47.13	Ashkha yuyaychajkunawan sayk'usqaña kanki.
ISA.47.13	Kunanqa qanta jark'akusuchunku,
ISA.47.13	janaj pachata qhawajkuna, qoyllurkunamanta yachajkuna,
ISA.47.13	killasta yupajkuna, ajinamanta qhepaman imaschus jamusunanta yachajkuna ima.
ISA.47.14	Qhawariy. Chaykunaqa q'opa jinalla kanqanku.
ISA.47.14	Ninataj paykunataqa ruphanqa, manataj nina larwaymanta ayqekuyta atinkuchu.
ISA.47.14	Mana nina k'ajaj qhepakonqachu,
ISA.47.14	manataj ninaj larwaynillampis chaypa qayllampi tiyaykuspa q'oñikunapaj kanqachu.
ISA.47.15	Ajina kanqa chay layqaswan, sipas kasqaykimantapacha kausakorqanki chaykunawan.
ISA.47.15	Chay runasqa sapa ujninku munasqankuman jina millay ñanninkuta purerqanku. Kunanqa mana pipis salvasojqa kanchu.
ISA.48.1	Jacobpa ayllun, kayta uyariy.
ISA.48.1	Israelpa sutinwan sutichasqa runas,
ISA.48.1	Judá ayllumanta mirasqas kajkuna,
ISA.48.1	Señorpa sutinta oqharispa parlajkuna,
ISA.48.1	Israelpa Diosninmanta yuyarikojkuna.
ISA.48.1	Chaywampis, chayta ruwankichej mana cheqa kaywanchu, nitaj cheqan sonqowanchu.
ISA.48.2	Diospa llajtanmanta kayku ninkichej,
ISA.48.2	Israelpa Diosninman atienekuyku nispa.
ISA.48.2	Chay Diospa sutenqa Tukuy Atiyniyoj Señormin.
ISA.48.3	Imaschus pasarqa chaykunamantaqa ñaupajmantaña willarqaykichej.
ISA.48.3	Imatachus willasqaytaqa usqhayllata ruwarqani.
ISA.48.3	Chaytaj junt'akorqapuni.
ISA.48.4	Chayqa karqa k'ullu kasqaykirayku,
ISA.48.4	much'uykeqa fierro jina,
ISA.48.4	frenteykipis bronce jina.
ISA.48.5	Unaymantaña noqaqa willaporqayki.
ISA.48.5	Manaraj kay imas kashajtin noqaqa nerqaykiña,
ISA.48.5	ama ninaykipaj:
ISA.48.5	Lantiypa ruwasqan kayqa,
ISA.48.5	ruwasqay lanti kay imasta kamachin, nispa.
ISA.48.6	Chay imasta uyarerqanki, rikorqankitaj;
ISA.48.6	chaytaqa mana niwajchu.
ISA.48.6	Kunanqa mosoj imasta uyarichisqayki, pakasqa kajkunata mana yachasqasniykita.
ISA.48.7	Kay imasqa kunan ruwasqas kanku, manaraj unaychu.
ISA.48.7	Kunankama kay imasmantaqa mana uyarerqankichu
ISA.48.7	ama ninaykipaj: Kay imastaqa yacharqaniña, nispa.
ISA.48.8	Arí, kay imasmantaqa mana jayk'ajpis uyarerqankichu,
ISA.48.8	manataj yacharqankichu chay imasmantaqa.
ISA.48.8	Cheqamanta ñaupajtaqa mana uyariyta munajchu kanki.
ISA.48.8	Noqaqa yacharqanipuni qanqa wasanchanawaykita.
ISA.48.8	Chaynejta nacesqaykimantapacha mana kasukojpaj rejserqayki.
ISA.48.9	Sutiyrayku phiñakuyniyta ñit'iykukuni.
ISA.48.9	Noqa jatunchasqa kanayrayku mana chinkacherqaykichu.
ISA.48.10	Noqaqa llimphucharqayki mana qolqeta jinachu;
ISA.48.10	mana chayqa ñak'ariy hornopi probarqayki.
ISA.48.11	Noqarayku, noqa kikiypa munakuyniyrayku ajinataqa ruwarqani, ama sutiy qhesachasqa kanampaj.
ISA.48.11	Noqa jatunchasqa kayniytaqa mana pimampis qosajchu.
ISA.48.12	Jacobpa ayllun Israel, uyariway.
ISA.48.12	Qanta wajyarqayki:
ISA.48.12	Noqa sapallay Diosqa kani,
ISA.48.12	noqalla qallariy, tukukuytaj kani.
ISA.48.13	Makiywan jallp'ata ruwarqani,
ISA.48.13	makillaywantaj janaj pachatapis qhatatarqani.
ISA.48.13	Chaykunata sutinmanta wajyajtiytaj khuska sayarimorqanku.
ISA.48.14	Tukuyniykichej tantakuspa uyariychej:
ISA.48.14	Mayqen diostaj kay imas kanmanta sut'incharqari?
ISA.48.14	Pitachus noqa ajllarqani, chay runa nisqayta junt'anqa,
ISA.48.14	Babiloniaj contranta caldeospa contrantawan.
ISA.48.15	Noqa kani parlaj, wajyaj, kaymantaj pusamoj;
ISA.48.15	chayrayku maykunastachus purisqasnimpeqa allimpuni renqa.
ISA.48.16	Qayllamuwaychej, uyariwaychejtaj kayta:
ISA.48.16	Qallariymantapacha noqaqa sut'ita parlarqani;
ISA.48.16	kay imas kasqanmantapacha noqaqa chaypi karqani.
ISA.48.16	Kunanqa Señorpuni atiyninwan kachawan.
ISA.48.17	Israelpa Santo Diosnin, salvajniyki Señorqa ajinata nin:
ISA.48.17	Noqa Señor Diosniyki kani;
ISA.48.17	noqa yachachiyki imachus qampaj allin kasqanta.
ISA.48.17	Noqa may ñantachus rinaykita rikuchiyki.
ISA.48.18	Allin kanman karqa sichus kamachisusqayta kasuwankiman chayqa.
ISA.48.18	Kusiyniykeqa uj mayu yaku jina ashkhayanman karqa,
ISA.48.18	atipasqaykipis mar qochaj yaku oqharikusqasnin jina kanman karqa.
ISA.48.19	Mirayniykipis t'iyu jina mana yupay atina kanman karqa.
ISA.48.19	Qanmanta llojsejkunaqa t'iyu jinapuni kanman karqa.
ISA.48.19	Noqaqa mana jayk'ajpis chinkachiykichejmanchu,
ISA.48.19	manataj ñaupaqeymantapis wijch'uymanchu karqa.
ISA.48.20	Babiloniamanta llojsiychej, caldeosmanta ayqekuychej;
ISA.48.20	kay imasmantaqa kusiywan willamuychej;
ISA.48.20	jallp'aj tukukuyninkama chayachiychej.
ISA.48.20	Chaypachataj niychej: Señorpuni kacharichin, kamachin Jacobta, nispa.
ISA.48.21	Ch'in pampata paykunata pusashajtin, yaku ch'akiywanqa mana wañorqankuchu.
ISA.48.21	Señorqa chhankamanta yakuta phullchichimorqa;
ISA.48.21	chhankata lajrarqa yakutaj purirerqa.
ISA.48.22	Sajra runaspajqa mana sonqo tiyakuy kanchu, nin Señorqa.
ISA.49.1	Mar qocha cantopi kaj llajtas,
ISA.49.1	karupi kaj naciones uyariwaychej:
ISA.49.1	Manaraj naceshajtiy Señorqa wajyawarqa,
ISA.49.1	mamaypa wijsampi kashajtillayraj payqa sutichawarqa.
ISA.49.2	Payqa simiyta uj filo espadata jina ruwawarqa,
ISA.49.2	makimpa llanthuyninwan pakaykuwarqa;
ISA.49.2	uj puntayoj flechaman tukuchiwarqa;
ISA.49.2	flecha waqaychanan cajapitaj waqaychawarqa.
ISA.49.3	Niwarqataj: Israel, qanmin kamacheyqa kanki.
ISA.49.3	Qampi noqaqa jatunchakusaj.
ISA.49.4	Noqataj nerqani: Qhasi mana kajta llank'ani,
ISA.49.4	qhasillapaj kallpayta tukuchini;
ISA.49.4	cheqamanta chayaqeyqa Diosniypa ñaupaqempi kashan,
ISA.49.4	t'inkaytaj Diosniywan kashan.
ISA.49.5	Kunanqa Señor nin, pichus mamaypa wijsanmantapacha kamachimpaj ajllakuwarqa chay,
ISA.49.5	Jacobpa ayllunta payman kutirichinaypaj,
ISA.49.5	paywan ujlla kanankupaj. Noqaqa Señorniypa ñaupaqempi allimpaj qhawasqa kasaj, Diosnillaytaj kallpaypis kanqa.
ISA.49.6	Chanta payqa niwarqa:
ISA.49.6	Kamachillay kanaykeqa mana allinchu,
ISA.49.6	Jacobpa ayllusninta kutirichimunallaykipajqa,
ISA.49.6	Israelmanta puchojkunata kutirichimunallaykipajqa.
ISA.49.6	Astawampis nacionespa k'anchaynin kanaykipaj churayki, salvacionniyta apanaykipaj,
ISA.49.6	karu jallp'aspi kajkunasnintinman.
ISA.49.7	Israelpa Santo Diosnin, salvaj Señorqa,
ISA.49.7	sinch'i qhesachasqa llajtanman, waj llajtaspa chejnikusqan llajtaman, ñak'arichejkunaj kamachinman, kay jinata nin:
ISA.49.7	Reykuna, kurajkunawan qanta rikususpa,
ISA.49.7	qonqorikuspa Diosta yupaychanqanku,
ISA.49.7	imaraykuchus Israelpa Diosnin noqa Señor,
ISA.49.7	qanta ajllarqayki, imatachus nisqaytataj junt'anipuni.
ISA.49.8	Señorqa nin: Khuyakuy p'unchaypi uyarerqayki,
ISA.49.8	salvación p'unchaypitaj yanaparqayki,
ISA.49.8	noqa waqaycharqayki,
ISA.49.8	qannejta uj tratota tukuy aylluywan ruwasaj,
ISA.49.8	chay llajtata watejmanta sayarichinaykipaj,
ISA.49.8	saqerpayasqa jallp'asta watejmanta rak'iranaykipaj;
ISA.49.9	wisq'asqa kajkunaman ninaykipaj:
ISA.49.9	Qankunaqa llojsimuychej, nispa.
ISA.49.9	Laqhapi kajkunatapis: K'anchayman llojsimuychej, nispa.
ISA.49.9	Tukuy ñankunapi uywasninkupaj pasto kanqa,
ISA.49.9	jinallataj may orqospipis kallanqapuni mikhunaqa.
ISA.49.10	Mana yarqhachikonqankuchu nitaj ch'akichikonqankuchu,
ISA.49.10	manataj q'oñipis, intipis llakichenqachu;
ISA.49.10	imaraykuchus munakuyniywan paykunata pusaykachanqa,
ISA.49.10	maykunamantachus yaku phullchimushan chaykunaman.
ISA.49.11	Orqosnejta jatun ñankunasta kichasaj.
ISA.49.11	Chay ñankunasqa sumaj pichasqas kanqanku.
ISA.49.12	Kaykunaqa karumanta jamunku,
ISA.49.12	jaqaykunataj patanejmanta jamunku, wakintaj inti yaykuymanta, wakintaj Asuán jallp'asmanta jamunku.
ISA.49.13	Janaj pacha kusiywan takiy ari;
ISA.49.13	jallp'a mayta kusikuy.
ISA.49.13	Qankunapis, orqos, kusiywan qhapariychej:
ISA.49.13	Señorqa ayllunta sonqochan;
ISA.49.13	llakisqa llajtanmanta khuyakun.
ISA.49.14	Sión llajtataj nerqa:
ISA.49.14	Señorqa saqerpariwan,
ISA.49.14	Señorqa noqata qonqarpariwan, nispa.
ISA.49.15	Uj warmeqa wawitanta qonqarparinmanchu?
ISA.49.15	Wijsanmanta llojsej wawanta manachu munakunman?
ISA.49.15	Pay qonqapunman chaypis, noqaqa ni jayk'aj qonqasqaykichu.
ISA.49.16	Makiypi qelqasqata jap'iyki,
ISA.49.16	muyuyniykipi kaj perqasniykitapis qhawashanipuni.
ISA.49.17	Llajtaykita watejmanta sayachejkuna usqhayllata chayamonqanku, chay tukuy imasniykita chinkachejkuna,
ISA.49.17	urmachejkunawanqa ripunku.
ISA.49.18	Umaykita oqharispa muyuyniykita qhawariy;
ISA.49.18	runasniyki tukuynejmanta tantaykukuspa jamusunku.
ISA.49.18	Señorqa nin: Noqa kausayniyrayku nini. Chay tukuyninkuwan qanqa novia p'achaswan jina sumajta p'achallikunki, chaykunawantaj sumaj k'achanchasqa kanki.
ISA.49.19	Llajtaykeqa thuñispa chinkachisqa, ch'impacha.
ISA.49.19	Kunantaj jallp'aykeqa kutimoj runasniykipaj pisi kanqa.
ISA.49.19	Urmachisojkunataj karuman ayqenku.
ISA.49.20	Wajcha wawasniykipis nisonqanku:
ISA.49.20	Kay jallp'asqa ancha pisi noqaykupajqa, qanqa suchuriy ari,
ISA.49.20	noqa chaypi tiyakusaj, nispa.
ISA.49.21	Qantaj sonqoykipi ninki:
ISA.49.21	Pitaj kay wawasta yumapuwarqari?
ISA.49.21	Noqajtaqa manapuni wawasniy karqachu,
ISA.49.21	noqatarí sapayta saqewarqanku.
ISA.49.21	Pitaj kaykunata uywanman karqari?
ISA.49.21	Noqataqa sapayta wijch'umuwarqanku.
ISA.49.21	Chaykama kaykunaqa maypitaj kankuman karqari?
ISA.49.22	Ajinata Señorqa nin:
ISA.49.22	Noqa makiyta oqharispa nacionesta kamachisaj,
ISA.49.22	chay runaspaj uj señasta ruwasaj banderata oqharispa;
ISA.49.22	paykunataj qhari wawasniykita, warmi wawasniykitapis makisninkupi marq'ampusonqanku.
ISA.49.23	Reyqa kanqanku uywaqe tatayki jina,
ISA.49.23	reinapis mamayki jina.
ISA.49.23	Paykunaqa pampaman umankuta chayachinankukama qanman qonqorikusonqanku, chakisniykipi jallp'as kajtapis qallunkuwan llajwasonqanku.
ISA.49.23	Ajinapi qanqa yachanki noqa Señor kasqayta,
ISA.49.23	noqapi atienekuwajkunaqa mana jayk'ajpis p'enqaypi rikhurerqankuchu.
ISA.49.24	Kallpasapa soldadomanta imatachus qhechusqanta qhechuyta atisunmanchu? Uj jap'isqa runaqa, presochajninmanta ayqekuyta atinmanchu?
ISA.49.25	Señortaj nin: Cheqamanta jap'isqa runaqa chay jina kallpayoj soldadoj makinmanta qhechusqa kanqa;
ISA.49.25	uj jap'isqapis uj sujsojkiri runaj makinmanta qhechusqa kanqa.
ISA.49.25	Noqa kutichisaj, quejasojniykiwan yachanakusaj,
ISA.49.25	noqa kikiytaj wawasniykitaqa qhechumpusqayki.
ISA.49.26	Chay ñak'arichisojkunaman kikin aychallankutataj mikhuchisaj;
ISA.49.26	yawarnillankuwantaj vinowan jina machachisaj.
ISA.49.26	Ajinamanta tukuy runas yachanqanku noqa Señor Salvadorniyki kasqayta,
ISA.49.26	Jacobta kallpachaj salvajniyki kasqaytataj.
ISA.50.1	Señorqa nin:
ISA.50.1	Ama yuyaychejchu mamaykichej Israel aylluyta qharqosqayta,
ISA.50.1	uj runa warminta wijch'un jinataqa.
ISA.50.1	Chayrí, yuyankichejchu mayqen manu runayman vendeykususqayta?
ISA.50.1	Qhawariychej, qankunaqa sajra juchaykichejrayku vendechikunkichej.
ISA.50.1	Diospa contranta oqharikusqaykichejrayku mamaykichej Israelqa wijch'usqa karqa.
ISA.50.2	Imaraykutaj jamuspaqa mana pitapis tariparqanichuri,
ISA.50.2	wajyashajtiypis mana pipis uyariwarqachuri?
ISA.50.2	Ima kajtimpis chaymanta orqhonaypaj makeyqa p'akisqachu karqa? Manañachu atiyneyqa kasqa paykunata orqhonaypaj?
ISA.50.2	Ujta k'amispa mar qochasta ch'akichini;
ISA.50.2	chaypi kaj challwaspi yakumanta jina wañuraspa asnanankupaj.
ISA.50.3	Cielotaqa laqhayajwan p'achallichini,
ISA.50.3	llakiy p'achaswan jina qhataykuni.
ISA.50.4	Señorqa yachayniyojkunaj yachayninta qowarqa,
ISA.50.4	imaynamantachus sayk'usqasman parlanayta.
ISA.50.4	Sapa paqarin uyarichiwan;
ISA.50.4	ajinamanta yachachisqan jina sumajta uyarinaypaj.
ISA.50.5	Señorqa ningrisniyta kichariwarqa,
ISA.50.5	noqarí mana k'ullukorqanichu,
ISA.50.5	nitaj qhepamampis kutirerqanichu.
ISA.50.6	Seq'owajkunasmampis wasayta qorqani,
ISA.50.6	sunkhayta t'irarichikullarqani,
ISA.50.6	may jinata toreashawajtinkupis, thoqashawajtinkupis manapuni uyaytaqa pakarqanichu.
ISA.50.7	Señormin noqataqa yanapawanqa,
ISA.50.7	chayrayku toreawasqankoqa mana nanachiwanchu;
ISA.50.7	sumajta uj chhanka jina sayani yachanitaj mana p'enqachisqachu kanayta.
ISA.50.8	Jark'awajqa qayllallaypi kashan.
ISA.50.8	Pillapis contraypi kanchu?
ISA.50.8	Jaku rinachej ari juezpa ñaupaqenman.
ISA.50.8	Pitaj noqata ch'ataykuwajri?
ISA.50.8	Qayllaykamuwaspa niwachun.
ISA.50.9	Señorniy noqataqa yanapawanqa;
ISA.50.9	pitaj juchachawanqari?
ISA.50.9	Tukuyninku chinkaponqanku,
ISA.50.9	imaynatachus thutaj tukusqan p'acha mullphaspa chinkapun ajinata.
ISA.50.10	Mayqellampis Señorta manchachikojkuna,
ISA.50.10	kamachimpa parlasqasninta uyarejkuna.
ISA.50.10	Pikunachus laqhayajpi purejkuna,
ISA.50.10	Señorpa sutimpi atienekuychej.
ISA.50.10	Diosniykichejpi atikuychej.
ISA.50.11	Qankunaqa tukuy ninata jap'ichejkuna,
ISA.50.11	nina k'anchayta apaykachajkuna;
ISA.50.11	chay nina jap'ichisqaykichejman urmankichej,
ISA.50.11	ima k'anchaykunastachus jap'ichikunkichej chaykunallamantaj;
ISA.50.11	llakiywantaj tukukunkichej.
ISA.50.11	Kay jasut'itaqa Señorpuni apachimusonqachej.
ISA.51.1	Cheqan kajta mask'ajkuna,
ISA.51.1	Señorta mask'ajkuna, uyariwaychej.
ISA.51.1	Qhawariychej ima chhankamantachus ch'eqosqas kasqaykichejta,
ISA.51.1	ima canteramantachus orqhosqa kasqaykichejta.
ISA.51.2	Qhawariychej tataykichej Abrahamta,
ISA.51.2	mamaykichej Saratawan.
ISA.51.2	Paykuna manaraj wawasniyoj kashajtinku wajyarqani,
ISA.51.2	ashkha imasta qospataj paytaqa miracherqani.
ISA.51.3	Cheqamanta Sión llajtataqa sonqochasaj,
ISA.51.3	jinallataj ch'in raqaykunasmanta.
ISA.51.3	Ch'aki ch'in jallp'asninta qhallallarichisaj,
ISA.51.3	imaynatachus Señorqa Edén huertata qhallallaricherqa ajinata.
ISA.51.3	Chaypeqa may kusikuy, Diosta yupaychaspa, takiykuna ima kanqa.
ISA.51.4	Uyariwaychej llajtas, naciones ima.
ISA.51.4	Noqa uj yachachiyta orqhosaj.
ISA.51.4	Chay cheqan yachachiyneyqa tukuy llajtaspaj k'anchay kanqa.
ISA.51.5	Qayllallapiña kashan cheqanchayneyqa,
ISA.51.5	salvacionneyqa llojsimunña,
ISA.51.5	runastaqa atiyniywan kamachisaj.
ISA.51.5	Mar qocha cantospi kajkunaqa noqapi suyanku,
ISA.51.5	atiyniypitaj suyanku.
ISA.51.6	Janaj pachata qhawariychej,
ISA.51.6	pampatapis qhawariychej.
ISA.51.6	Janaj pachaqa q'osñi jinalla chinkariponqa,
ISA.51.6	jallp'apis p'acha jinalla thantarparikonqa.
ISA.51.6	Chaypi tiyakojkunapis ch'uspis jina chinkarparenqanku.
ISA.51.6	Noqaj salvacionniyrí wiñaypaj kanqa.
ISA.51.6	Cheqanta ruwasqayqa mana jayk'ajpis chinkankachu.
ISA.51.7	Uyariwaychej, cheqan kajta rejsejkuna,
ISA.51.7	yachachiyniyta sonqoykichejpi jap'ejkuna.
ISA.51.7	Ama runaspa rimasusqantaqa manchachikuychejchu,
ISA.51.7	amataj chay jinatapuni rimasqankuraykoqa umphuyaychejchu.
ISA.51.8	Paykunaqa tukukonqanku thutaj thutasqan p'acha jina, khuruswan mikhusqa millma jina.
ISA.51.8	Noqaj cheqanchayniyrí wiñaypaj kallanqapuni,
ISA.51.8	salvacionniypis wiñay wiñaynintimpaj kanqa.
ISA.51.9	Señorpa makin, rijch'ariy, rijch'ariy ari atiyniykiwan,
ISA.51.9	imaynatachus unay ruwaj kanki jinata rijch'ariy,
ISA.51.9	ñaupa tiempospi jina.
ISA.51.9	Qan Rahabta t'unarparerqanki,
ISA.51.9	chay mar qochapi sierpeta.
ISA.51.10	Qanqa mar qochata ch'akicherqanki chay chhika ukhu yakuta,
ISA.51.10	chaynintataj ñanta ruwarqanki,
ISA.51.10	chayninta librasqa israelitas chimpanankupaj.
ISA.51.11	Cheqamanta Señorpa orqhomusqasnenqa kutimonqanku,
ISA.51.11	may kusiywan takirispa Sión llajtaman chayamonqanku;
ISA.51.11	kusiyllapipuni kanqanku. Paykunaqa kusikonqanku.
ISA.51.11	Nanaywan, waqaywantaj chinkaponqanku.
ISA.51.12	Noqa, noqamin kani sonqochajniykeqa.
ISA.51.12	Pitaj qan kanki runata manchachikunaykipajri?
ISA.51.12	Qhora jina wañoj chay runatachu manchachikunki?
ISA.51.13	Ruwasojniyki Señortaqa qonqapunkiñachu,
ISA.51.13	janaj pachata qhatatajmanta, jallp'atapis sumajta sayachejmanta?
ISA.51.13	Qanqa tukuy p'unchaynintin manchachikuspallapuni kanki,
ISA.51.13	pichus llakichisuspa, phiñakuspataj chinkachisuyta munarqa chaymanta.
ISA.51.13	Kunan maytaj chay jinata llakichisuspa purej runaj phiñakuyninri?
ISA.51.14	Carcelpi ñak'arichisqa kajqa usqhayllata kacharisqa kanqa.
ISA.51.14	Nitaj calabozopi wañonqachu,
ISA.51.14	manataj yarqhaymantapis ch'ayñanqachu.
ISA.51.15	Noqa kani Señor Diosniyki,
ISA.51.15	suteyqa Tukuy Atiyniyoj Señor.
ISA.51.15	Noqa Señormin mar qochataqa aytiykachachini,
ISA.51.15	maytataj qhollchoqeyachini.
ISA.51.16	Palabrasniyta simiykiman churarqani.
ISA.51.16	Makiypa llanthumpi pakarqayki,
ISA.51.16	janaj pachata aysatataspa, kay jallp'atapis sumajta sayachispa,
ISA.51.16	Sionman nerqani: Qanqa noqaj aylluy kanki, nispa.
ISA.51.17	Jerusalén, rijch'ariy, rijch'arikuy, sayarikuy;
ISA.51.17	qanqa Señorpa k'ajaj phiñakuyninta kikin makinmanta jap'ispa ujyarqanki.
ISA.51.17	Qanqa machachej Señorpa phiñakuynin copamanta,
ISA.51.17	qhonchuntinta ujyaykorqanki.
ISA.51.18	Tukuynin wawasniykimanta mana ujllapis pusasunkichu,
ISA.51.18	mana mayqen wawallaykipis makiykimanta aysasunkichu.
ISA.51.19	Kay iskay llakiykuna qantaqa qhatirisorqa:
ISA.51.19	Llajtaykeqa tukuchisqa ch'impacha saqesqa karqa,
ISA.51.19	runasniykeqa yarqhaywan, espadawantaj wañurachisqas karqanku. Chaypacha pitaj qanta llakiysisunkiri?
ISA.51.19	Pitaj sonqochaykurisunkiri?
ISA.51.20	Wawasniykeqa yarqhaywan llauch'iyaspa tukuy ñan pataspi wijch'urakorqanku.
ISA.51.20	Tojllapi jap'isqa tarukas jina.
ISA.51.20	Señorpa k'ajaj phiñakuyninwan jasut'isqas,
ISA.51.20	Diosniykej k'amisqanwan ima.
ISA.51.21	Llakisqa llajta, machasqa, manataj vinowanchu,
ISA.51.21	kayta uyariy:
ISA.51.22	Señor Diosniyki, ayllunta jark'akoj Diosniykeqa ajinata nin: Qhaway, umata muyuchej phiñakuyniywan kaj copayta makiykimanta qhechuykiña;
ISA.51.22	kunanqa manaña jayk'ajpis chay phiñakuyniytaqa ujyankichu.
ISA.51.23	Chaytataj llakichisunki chaykunamanñataj qosaj, pikunachus pampaman siriykuy, pataykita purinaykupaj,
ISA.51.23	nisunku chaykunaman.
ISA.51.23	Qantaj paykunata kasuspa pampaman sirerqanki,
ISA.51.23	paykunataj pataykita ñanta jina purerqanku.
ISA.52.1	Sión llajta, rijch'ariy, rijch'arikuy, atiywan p'achallikuy;
ISA.52.1	ajllasqa Jerusalén llajta, sumaj k'acha p'achaykita churakullayña; imaraykuchus mana circuncidasqa millay sajra ch'ichi runasqa manaña jayk'ajpis yaykumusonqankuchu.
ISA.52.2	Jerusalén, sayarikuspa, chay p'achaykimanta jallp'ata thalarakuspa tiyaykukuy;
ISA.52.2	Sión presochasqa sipas, chay kunkaypi yugota watasusqankuta phaskarakuy.
ISA.52.3	Señorqa nin: Qankunaqa mana qolqellapi vendesqas karqankichej,
ISA.52.3	chayrayku mana qolqellawantaj kacharichisqas kankichej.
ISA.52.4	Señorqa nillantaj: Israel aylloyqa ñaupajta Egiptoman uraykorqa, chaypi tiyakunampaj, chaypitaj Asiria runasqa qhasillamanta paykunata ñak'aricherqanku.
ISA.52.5	Kunanqa imanasajtajri? Mana imallamanta aylluytaqa apanku.
ISA.52.5	Paykunata ñak'arichejkunaqa wapuykachaspa qhaparqachanku,
ISA.52.5	noqaj contraytapis sapa p'unchay rimanku.
ISA.52.6	Chayrayku israelitasneyqa jaqay p'unchaypi noqata rejsikapuwanqanku, yachanqankutaj noqa kikiy parlasqayta,
ISA.52.6	kaypi kani, nispa.
ISA.52.7	May kusiypuni orqo puntaspi sumaj kusiy willaykunata apamojpa chakisnenqa;
ISA.52.7	sonqo tiyakuyta willajpata,
ISA.52.7	allin kajmanta sumaj willaykunata apamojpata.
ISA.52.7	Jinallataj salvacionta willajpata.
ISA.52.7	Sión llajtamampis Diosniykeqa kamachishan, nejpata.
ISA.52.8	Uyariy, qhawajkunasniykej qhaparisqankuta.
ISA.52.8	Tukuyninku ujllapi kusiymanta qhaparinku,
ISA.52.8	imaraykuchus paykunaqa kikin ñawinkuwan Señorqa
ISA.52.8	Sión llajtaman kutimushajta rikunku.
ISA.52.9	Jerusalén raqaykuna,
ISA.52.9	kunanqa jatunmanta may kusiywan qhapariychej;
ISA.52.9	imaraykuchus Señorqa ayllunta sonqochan,
ISA.52.9	Jerusalenta kacharichin.
ISA.52.10	Señor atiyninta rikuchin tukuy nacionespa ñaupaqempi.
ISA.52.10	Tukuy kay pachapi yachanqanku Diosninchejpuni salvawasqanchejta.
ISA.52.11	T'aqakuychej, llojsimuychej Babiloniamanta,
ISA.52.11	ama ch'ichi imastaqa llankhaychejchu.
ISA.52.11	Paykunaj chaupinkumanta llojsimuychej;
ISA.52.11	llimphuchakuychej Diospa imasninta apajkuna.
ISA.52.12	Ama usqhay usqhaytaqa llojsinkichejchu,
ISA.52.12	ama ayqekoj jinaqa rinkichejchu;
ISA.52.12	imaraykuchus Señormin ñaupaqeykichejtaqa renqa,
ISA.52.12	Israelpa Diosnin ujtawan tantaykapusonqachej.
ISA.52.13	Qhawariy, kamachiytaqa tukuy imapi allin renqa.
ISA.52.13	Payqa may jina jatunchasqa, may jina pataman oqharisqataj kanqa.
ISA.52.14	Qanmantaqa ashkhas mancharikonqanku,
ISA.52.14	runaj rijch'ayninmantaqa mana kasqayki jinachu kanki,
ISA.52.14	uyaykeqa manaña runaj uyanmanchu rijch'akonqa.
ISA.52.15	Ajinallataj paymanta tukuy nacionesqa mancharikonqanku,
ISA.52.15	reyesqa paypa ñaupaqempi mana parlariyta atenqankuchu,
ISA.52.15	imaraykuchus paykunaqa rikonqanku mana jayk'aj rikusqankuta,
ISA.52.15	manataj jayk'ajpis uyarisqankuta.
ISA.53.1	Mana pipis creenchu kay willasqaykutaqa;
ISA.53.1	manallataj pipis Señorpa atiynintaqa repararqachu.
ISA.53.2	Chay runaqa Señorpa ñaupaqempi uj ch'illchisqa sach'a jina wiñarqa, uj ch'aki jallp'api saphi jina.
ISA.53.2	Mana k'achituchu karqa payta qhawananchejpajqa,
ISA.53.2	nitaj k'acha uyayojchu karqa payta munakunanchejpajqa.
ISA.53.3	Runaqa payta qhesacharqanku, qhawarqanku.
ISA.53.3	Payqa imaymana nanayta, ñak'ariyta, llakiyta ima yacharqa.
ISA.53.3	Paymanta uyanchejta pakakorqanchej, payta qhesacharqanchej.
ISA.53.3	Mana paytaqa kasuta ruwarqanchejchu.
ISA.53.4	Chaywampis, payqa nanayninchejta aparqa,
ISA.53.4	llakiyninchejtawan.
ISA.53.4	Noqanchejtaj yuyarqanchej paytaqa Dios jasut'ispa ñak'arichisqanta mayta k'umuykachachisqantataj.
ISA.53.5	Payqa nanachisqa karqa Diosta mana kasusqanchejrayku.
ISA.53.5	Juchanchejrayku tukuy ukhun t'unasqa karqa.
ISA.53.5	Pay jasut'ita jap'ikusqanrayku sonqo tiyakuyta apamuwarqanchej,
ISA.53.5	chay jina k'irisqa kasqanwantaj jampisqas kanchej.
ISA.53.6	Tukuyninchej ovejas jina chinkaraporqanchej,
ISA.53.6	sapa ujpis ñanninkutakama riporqanku.
ISA.53.6	Chaywampis Señorqa tukuyninchejpa juchasninchejta payman q'epiricherqa.
ISA.53.7	Payqa may jina maqasqa, llakichisqataj karqa, mana simillantapis kicharerqachu.
ISA.53.7	Payqa oveja jina ñak'anaman apasqa karqa;
ISA.53.7	imaynatachus oveja millmanta ch'inllamanta ruthuchikun,
ISA.53.7	ajinata mana siminta kicharerqachu.
ISA.53.8	Payqa wisq'asqa, juchachasqataj qhasillamanta rikhurerqa,
ISA.53.8	manataj pipis paymantaqa sayakorqachu. Pitaj paymanta dakunri?
ISA.53.8	Payqa jallp'a patamanta qhechusqa karqa,
ISA.53.8	aylluypa juchasninrayku wañuchisqa karqa.
ISA.53.9	Paytaqa juchasapaswan khuska p'ampaykorqanku;
ISA.53.9	qhapaj runaspa p'ampakunan qayllapitaj.
ISA.53.9	Payqa mana ima sajratapis ruwarqachu,
ISA.53.9	nitaj siminmanta uj llulla palabrallapis llojserqachu.
ISA.53.10	Chay tukuywampis, Señorqa ñak'arichiyta munarqa.
ISA.53.10	Pay kikin kausayninta jucharayku rikuchikuta jina jaywaykukorqa.
ISA.53.10	Chayrayku payqa mirayninta rikonqa, unaytataj kausanqa,
ISA.53.10	paynejtataj Señorpa munaynenqa junt'akonqapuni.
ISA.53.11	Chay jina llakiyta jap'ispa kusiy poqoyta rikonqa,
ISA.53.11	may kusisqataj qhepakonqa. Chay yachayninwan cheqan kamacheyqa ashkhasta salvanqa,
ISA.53.11	paykunaj juchasninkutataj apanqa.
ISA.53.12	Chayrayku atiyniyojkunamanwan khuska chayaqenta qopusaj.
ISA.53.12	Chaymanta payqa atipajkunaj t'inkanta jap'ikaponqa,
ISA.53.12	pay kikin wañuyman jaywakusqanrayku.
ISA.53.12	Payqa juchasapaswan khuska yupasqa karqa,
ISA.53.12	tukuypa juchasninta apaspa,
ISA.53.12	Diosmantataj chay juchasapaspaj mañapuspa.
ISA.54.1	Señorqa nin: Jatunmanta kusikuy ari mana wawa rejsej warmi, mana wachakoj warmi.
ISA.54.1	Jatunmanta takispa kusikuy mana onqokuyta yachaj warmi.
ISA.54.1	Wijch'usqa warmejtaraj ashkha wawasnenqa kanqa,
ISA.54.1	casada warmejmanta nisqaqa.
ISA.54.2	Astawan toldoykita jatunyachiy,
ISA.54.2	tiyanaykej cortinasninta jatunman aysatatay.
ISA.54.2	Chay toldoykita jap'ichinayki waskastapis astawan jatunyachiy,
ISA.54.2	ch'akarpusnintapis sumajta takaykuy.
ISA.54.3	Lloq'emantaj pañamantaj jatunyanki;
ISA.54.3	mirayniykeqa nacionesta jap'ikaponqanku.
ISA.54.3	Chay saqerasqa ch'in llajtasman junt'anqanku.
ISA.54.4	Ama manchachikuychu ari. Qanqa mana ch'aukiyasqachu kanki.
ISA.54.4	Ama qanqa p'enqakuychu, manamin p'enqachisqachu kanki.
ISA.54.4	Qanqa qonqapunki sipas kashaspa p'enqakoj kasqaykita,
ISA.54.4	jinallataj viuda kashajtiyki qhesachasusqankutapis.
ISA.54.5	Qanta ruwasorqa chaymin qampa qosaykeqa;
ISA.54.5	sutintaj Tukuy Atiyniyoj Señor;
ISA.54.5	Israelpa Santo Diosninmin kacharichisojniykeqa.
ISA.54.5	Payqa tukuy kay pachapi kajkunaj Diosninku.
ISA.54.6	Qanqa sipaspacha wijch'usqa may llakisqa warmi jina karqanki.
ISA.54.6	Chaywampis, Señorqa watejmanta wajyakapusorqa.
ISA.54.6	Ajinatataj nisunki:
ISA.54.7	Noqaqa pisi p'unchaykunasllata saqerparerqayki,
ISA.54.7	chaywampis jatun khuyakuyniywan jap'ikapullasqaykitaj.
ISA.54.8	Uj pisita phiñakuspa qanmanta uyayta pakarqani;
ISA.54.8	chaywampis wiñaypaj munakuyniywan qantaqa khuyarqayki.
ISA.54.8	Ajinata salvajniyki Señorqa nisunki.
ISA.54.9	Kay imastaqa Noéj p'unchaynimpi jina ruwasaj.
ISA.54.9	Chaypacha juraspa nerqani manaña jayk'ajpis yakoqa jallp'ata p'ampananta.
ISA.54.9	Ajinata kunanqa juraspa nini manaña ujtawan qampaj phiñakunayta,
ISA.54.9	manañataj k'amisunayta.
ISA.54.10	Khuyakoj Señorniykeqa nisunki:
ISA.54.10	Tukuy orqosqa kuyurenqanku, lomaspis kharkatitenqanku;
ISA.54.10	munakuyniyrí qanmantaqa manapuni t'aqakusonqachu,
ISA.54.10	sonqo tiyakuy tratota ruwasqanchejpis manapuni p'akikonqachu.
ISA.54.11	Wajcha, llakiywan ñak'arej llajta, sinch'i wayrawan jasut'isqa, ni pi sonqochajniyojtaj.
ISA.54.11	K'acha rumis patapi sayachisqayki,
ISA.54.11	cimientosniykipis zafiromanta kanqa.
ISA.54.12	Torresniykita rubí nisqa rumismanta ruwasaj,
ISA.54.12	wasi punkusniykitapis berilo nisqa rumismanta ruwapusqayki,
ISA.54.12	perqastapis muyurichipusqayki lliphipej rumismanta.
ISA.54.13	Tukuynin wawasniykiman Señorqa yachachipusonqa;
ISA.54.13	chay wawasniykej kusiynintaj may jatun kanqa.
ISA.54.14	Cheqan kajwan sumaj sayachisqa kanki;
ISA.54.14	ñak'ariymanta karunchakunki,
ISA.54.14	manañataj manchachikunkichu,
ISA.54.14	imaraykuchus manchachikoyqa manaña qanman qayllamusonqachu.
ISA.54.15	Pichus qanta maqaj sayaykamusonqa chayqa, mana noqaj kamachisqaychu.
ISA.54.15	Pillapis qampa contraykipi jatarejqa ñaupaqeykipi urmanqa.
ISA.54.16	Qhawariy, noqa herrerotaqa ruwani, paytaj ninata phukuspa k'ajachin.
ISA.54.16	Chaypi unuyachispataj payqa llank'anampaj herramientasta ruwan.
ISA.54.16	Noqallataj thuñej runastaqa thuñinampaj ruwani.
ISA.54.17	Mana mayqen arma ruwasqankupis qantaqa chinkachisonqachu,
ISA.54.17	pichus contraykita parlajtaqa juezpa ñaupaqempi ch'inyachillankipuni. Kay imasta noqaqa kasuwaj kamachisniymanqa qoni,
ISA.54.17	atipayninkupis noqamanta llojsenqa, nispa Señorqa nin.
ISA.55.1	Tukuy ch'akichikojkuna jamuychej yakuta ujyaj.
ISA.55.1	Mana qolqeyojkuna jamullaychej, mikhullankichejtaj.
ISA.55.1	Mana qolqellawan jamuspa jap'ikullaychej vinota, lechetapis.
ISA.55.2	Imaraykutaj qolqeykichejta tukunkichej mana mikhuna kajllapi?
ISA.55.2	Imaraykutaj pagoykichejta tukunkichej mana sajsachej imaspiri?
ISA.55.2	Uyariwaychej allinta, allin kaj imastataj mikhunkichej.
ISA.55.2	Chay imastaqa misk'ejta mikhunkichej.
ISA.55.3	Ningriykichejwan sumajta uyariwaychej,
ISA.55.3	noqamantaj qayllamuwaychej.
ISA.55.3	Uyariwaychej ari kausanaykichejpaj.
ISA.55.3	Qankunawan wiñaypaj uj tratota ruwasaj,
ISA.55.3	imatachus munakuyniywan Davidman nerqani, chayta junt'aspa.
ISA.55.4	Noqa paytaqa nacionesman willajta churarqani;
ISA.55.4	chantá kamachejta, yachachejta ima.
ISA.55.5	Qanqa mana rejsisqa runasta wajyanki,
ISA.55.5	qanta mana rejsisoj runaspis corremusonqanku,
ISA.55.5	Señor Diosniykirayku, noqa
ISA.55.5	Israelpa Santo Diosnin qanta allimpaj qhawasusqayrayku.
ISA.55.6	Señorta mask'aychej kunan tariyta atishaspa;
ISA.55.6	kunan qayllapi kashajtin, Diosta wajyakuychej.
ISA.55.7	Juchasapaqa sajra puriyninta saqechun.
ISA.55.7	Sajra runaqa imatachus yuyasqasninta saqechun.
ISA.55.7	Señorman kutirichun, imaraykuchus paymanta khuyakonqa.
ISA.55.7	Diosman kutirichun. Payqa perdonanqapacha.
ISA.55.8	Señorqa nin: Noqaj yuyasqasneyqa, mana qankunaj yuyasqaykichej jinachu;
ISA.55.8	manataj ñanniykichejpis noqaj ñanniy jinachu.
ISA.55.9	Imaynachus janaj pachaqa jallp'amanta aswan patapi, ajinallataj ñanneyqa ñanniykichejmanta aswan patapi;
ISA.55.9	jinallataj qankunaj yuyasqasniykichejmanta, noqaj yuyasqayqa aswan patapi.
ISA.55.10	Imaynatachus parawan rit'iwan patamanta uraykamuspa,
ISA.55.10	manaña pataman kutirinchu, mana chayqa jallp'ata joq'ochan, chayman tarpusqatataj poqochin, mikhunapaj.
ISA.55.11	Ajinallataj kanqa noqaj simiymanta llojsej palabraqa.
ISA.55.11	Mana noqaman jinallachu kutimonqa, manachayqa imatachus noqa munasqayta ruwanqa, imatachus noqa nerqani chayta junt'anqa.
ISA.55.12	Qankunaqa kusisqas jaqaymanta llojsimunkichej,
ISA.55.12	sonqo junt'asqastaj kutimunkichej.
ISA.55.12	Orqoswan, lomaswanqa qankunaj ñaupaqeykichejpi maytapuni takirenqanku. Tukuy campopi sach'aspis mayta t'ajllarikonqanku.
ISA.55.13	Khishkaspa cuentanmanta pino sach'as wiñanqa,
ISA.55.13	itapallospa cuentanmanta arrayán sach'a wiñanqa.
ISA.55.13	Chayqa kanqa uj señal Señorpa sutinta wiñaypaj yuyarikunapaj,
ISA.55.13	ni jayk'aj qonqasqa kanampaj.
ISA.56.1	Señorqa nin:
ISA.56.1	Cheqan kaj ruwayta ruwaychejpuni,
ISA.56.1	imatapis cheqanta ruwaychej,
ISA.56.1	imaraykuchus salvanay p'unchayqa qayllapiña kashan,
ISA.56.1	cheqanchayniypis chayamushanña.
ISA.56.2	Kay imasta ruwaj runaqa kusikuyniyojmin,
ISA.56.2	tukuy sonqo kamachisqasta junt'aj,
ISA.56.2	samakuna p'unchayta mana ch'ichichajtaj,
ISA.56.2	tukuy sajra kaj ruwanamantataj allinta qhawakojpis.
ISA.56.3	Karu llajtayojqa Señorta qhatikun chayqa, ama nichunku:
ISA.56.3	Señorqa llajtanmanta t'aqarpayawanqa, nispa.
ISA.56.3	Kapasqa runapis ama nichunchu:
ISA.56.3	Noqaqa ch'aki sach'a jina kani, nispa.
ISA.56.4	Señorqa ajinata nin:
ISA.56.4	Chay kapasqa runas samakuna p'unchayta waqaychanku chayqa;
ISA.56.4	sichus munakuyniyta junt'anku chayqa;
ISA.56.4	sichus tratoyta ruwankupuni chayqa,
ISA.56.5+ISA.56.6+ISA.56.7	noqa wasiypi uj cheqata qosaj, perqaswan muyuykuchisqata,
ISA.56.5+ISA.56.6+ISA.56.7	churismanta, ususismantapis aswan sumaj sutita qosaj.
ISA.56.5+ISA.56.6+ISA.56.7	Chay sutitaqa wiñaypaj qosaj ama jayk'aj chinkanampaj.
ISA.56.5+ISA.56.6+ISA.56.7	Karu llajtayojkuna Señorta qhatejkunaman,
ISA.56.5+ISA.56.6+ISA.56.7	Señorpa sutinta munakojkunaman,
ISA.56.5+ISA.56.6+ISA.56.7	samakuna p'unchayta sumajta waqaychajkunaman,
ISA.56.5+ISA.56.6+ISA.56.7	trato ruwasqayta mana p'akejkunaman ima,
ISA.56.5+ISA.56.6+ISA.56.7	noqa paykunata Santo orqoyman pusasaj,
ISA.56.5+ISA.56.6+ISA.56.7	Diosmanta mañakuna wasiypi paykunata kusichisaj,
ISA.56.5+ISA.56.6+ISA.56.7	uywa wañuchisqankuta ruphachinankupaj altarniyman apamusqankutaqa jap'isaj. Waseyqa Diosmanta mañakuna wasi sutichasqa kanqa tukuy aylluspaj.
ISA.56.8	Tukuy ch'eqerasqa israelitasta tantamoj Señorqa nin:
ISA.56.8	Kay tukuy tantakamojkunamanqa astawanraj wajkunata tantamusaj.
ISA.56.9	Tukuy campo animales, k'ita animales ima, jamuychej ovejasta mikhoj.
ISA.56.10	Qhawajkunasnenqa ciegos kanku,
ISA.56.10	mana imatapis yachankuchu.
ISA.56.10	Paykunaqa kanku alqos jina mana ayñay atej, winkuspa puñuywan mana sajsay atej kanku, puñuy sikis.
ISA.56.11	Alqos jina mana sajsayta atej kanku.
ISA.56.11	Paykuna michejkuna kashaspapis mana yuyayniyoj wampus kanku;
ISA.56.11	sapa ujninku imatachá munasqankuta ruwaspa purinku,
ISA.56.11	sapa ujninku imachá paykunapaj allin kajllata mask'anku munasqankuman jina.
ISA.56.12	Paykunaqa ninakullanku: Jamuychej ujyasunchej vinota,
ISA.56.12	licorwan macharikunachej;
ISA.56.12	q'ayaqa kunan p'unchay jina kanqa,
ISA.56.12	chayri aswan sumajrajchus kanqapis.
ISA.57.1	Cheqan kaj runaqa chinkachisqa,
ISA.57.1	mana pipis paymanta yuyarikojqa kanchu.
ISA.57.1	Diosta manchachikoj runasqa wañupunku.
ISA.57.1	Mana pipis paykunamanta dakunchu, imaraykuchus cheqan runaqa orqhosqa kapun.
ISA.57.2	Sonqo tiyasqa kayman yaykun;
ISA.57.2	Diospa ñaupaqempi tukuy allinta purejkunaqa wañuypi samarikuyta tarenqanku.
ISA.57.3	Qankuna layqa warmej wawasnin jamuychej kayman.
ISA.57.3	Qankunaqa millay qhencha warmej miraynin.
ISA.57.4	Pimantataj qankunaqa alqochakunkichejri?
ISA.57.4	Pejpa contrantataj chhikan chhikanmanta parlankichej, qalluykichejtapis sik'inkichejri?
ISA.57.4	Manachu qankunaqa juchaj wawasnin kankichej,
ISA.57.4	llullakojkunaj miraynin?
ISA.57.5	Qankunaqa thansa sach'a uraspi lantisniykichejta yupaychankichej sajra imasta ruwaspa.
ISA.57.5	Qankunaqa vallespi, qaqa jusk'uspi wawasniykichejta rikuchikuta qospa ruphachinkichej.
ISA.57.6	Jerusalén valles mayuspi llusk'a rumis qanmanqa chayasunki;
ISA.57.6	arí, chay rumis qampajqa kashan;
ISA.57.6	chay rumisman qanqa vinoswan ch'allanki,
ISA.57.6	chayman rikuchikustapis jaywamunki.
ISA.57.6	Chay imastaqa manachu jasut'isaj?
ISA.57.7	Jatuchaj orqo puntaspi qanqa puñunata wakichikamunki,
ISA.57.7	chaykama qanqa wicharinki uywa wañuchisqata jaywanaykipaj.
ISA.57.8	Wasi punku wasapi, quejo wasallapi qanqa lantiykita churanki.
ISA.57.8	Ñaupaqeypi q'alakuspa lantiykita yupaychanki.
ISA.57.8	Wicharispataj puñunaykita astawan jatunyachinki, jinaspataj pitachá munakunki chaywan puñuykunki.
ISA.57.9	Moloc sutiyoj lantiman sumajta k'achanchakuspa,
ISA.57.9	sumaj q'apashaj jawinaswan jawiykukuspataj rerqanki.
ISA.57.9	Kachasniykita karuman, wañuy cheqakama, kacharqanki.
ISA.57.10	Chay chhika purisqaykipi qanqa sayk'orqanki,
ISA.57.10	manataj nerqankichu: Manaña atinichu, nispa.
ISA.57.10	Ujtawan makiykipi kallpaqa rikhurillarqataj,
ISA.57.10	chayrayku qan mana llauch'iyarqankichu.
ISA.57.11	Pimantataj qanqa mancharikunki, pitataj manchachikorqanki,
ISA.57.11	ajinata llullakunaykipaj, noqamantataj mana yuyarikunaykipaj,
ISA.57.11	nitaj noqapi yuyanaykipaj?
ISA.57.11	Noqa unayta ch'inlla kajtiychu,
ISA.57.11	qanqa mana manchachikuwarqanki?
ISA.57.12	Kunanqa noqa sut'inchasaj cheqanta ruwasqasniykita,
ISA.57.12	wakin ruwasqasniyki mana allinchu kajkunatawan.
ISA.57.13	Yanapata mañakuspa qhaparejtiyki chay lantiyki librasuchun.
ISA.57.13	Chaywampis paykunata wayralla aparanqa,
ISA.57.13	uj phukuyllapi chaykunaqa chinkarichisqas kanqanku.
ISA.57.13	Pichus noqapi atienekojrí, chay jallp'ata chayaqempaj jap'ikonqa,
ISA.57.13	Santo orqopitaj tiyakonqa.
ISA.57.14	Chaypitaj nenqa: Ñan t'oqosman junt'achiychej;
ISA.57.14	ñanta pichaychej, aylluypa rinan ñanmanta tukuy misk'anasta oqhariychej.
ISA.57.15	Ajinata nin jatun Diosqa,
ISA.57.15	wiñaypaj tiyakojqa, sutenqa Santo Dios:
ISA.57.15	Noqaqa patapi tiyakuni, Santo cheqaypi.
ISA.57.15	Llamp'u sonqoyojwan, k'umuykukojwan kashani,
ISA.57.15	k'umuykukoj sonqoyojkunata, llakisqakunatawan kusichinaypaj.
ISA.57.16	Mana wiñaypajchu juchachasqayki,
ISA.57.16	manataj wiñaypajchu phiñakusaj;
ISA.57.16	imaraykuchus espiritoqa ñaupaqeypi urmanman,
ISA.57.16	jinallataj ruwasqasniy kausay samaypis.
ISA.57.17	Pay sajrata munapayasqanrayku noqaqa phiñakuni, chayrayku paykunata jasut'ini, uyayta pakakuni.
ISA.57.17	Chayta ruwani pay mana kasuspa sajra sonqompa munasqanta ruwaspa purisqanrayku.
ISA.57.18	Imaynatachus purisqankuta rikuni, chaywampis noqaqa thañichisaj,
ISA.57.18	michisaj, sonqochasaj, paykunata kusichisaj, jinallataj llakiywan waqajkunatapis.
ISA.57.19	Señorqa nin: Noqa paykunata asirichisaj;
ISA.57.19	karupi kajkunapaj, qayllapi kajkunapajpis sonqo kausay kanqa.
ISA.57.19	Ima nanayninmantapis noqa thañichisaj.
ISA.57.20	Juchasapasqa wayraj qhollchoqeyachisqan mar qocha jina kanku,
ISA.57.20	kayman jaqayman q'opasninta, t'urusninta, phosoqosnintapis wijch'un, ajinata mana allinta kayta atinkuchu.
ISA.57.21	Sajra runaspajqa mana sonqo tiyakuy kanchu, nin Señorqa.
ISA.58.1	Ama samarispa atisqaykita qhapariy,
ISA.58.1	pututu jina qhapariy,
ISA.58.1	Jacobpa miraynin aylluyta juchasninmanta k'amiy.
ISA.58.2	Sapa p'unchay mask'awanku.
ISA.58.2	Paykuna ñanniyta rejsiyta munanku,
ISA.58.2	cheqanta ruwaj naciompis kanman jina,
ISA.58.2	Diosninkoj kamachisqasninta manapis saqenkumanchu karqa jina.
ISA.58.2	Paykuna cheqan kamachiykunata mañawanku,
ISA.58.2	Diosman qayllaykamuytataj munanku.
ISA.58.3	Imaraykutaj ninkichej: Noqaykoqa ayunayku, qantaj mana qhawariwaykuchu;
ISA.58.3	noqaykoqa sonqoykuta llamp'uyachiyku, qantaj mana uyariwaykuchu, nispari?
ISA.58.3	Qankunaqa ayunashaspa munasqaykichejta ruwankichej,
ISA.58.3	chay p'unchaypipuni peonesniykichejtapis astawan llank'achej tukunkichej.
ISA.58.4	Qankunaqa ayunashaspa phiñanakunkichej, maqanakunkichej ima, makiykichejwan mana kajmanta maqankichej.
ISA.58.4	Qankunaqa janaj pachapi uyarichikunaykichejpaj ama kunan jinachu ayunaychej.
ISA.58.5	Noqaqa ajinatachu ayunota ruwanaykichejta munarqani,
ISA.58.5	runa llakisqa kasqanta rikuchinan p'unchaypi?
ISA.58.5	Qankunapajqa niytachu munan totora qhora jina k'umuykunata,
ISA.58.5	chayri qhashqa p'achata churakuspa ushpha patapi puñunata?
ISA.58.5	Chaytachu qankunaqa ayuno nispa sutichankichej, Señorpajtaj allin kananta yuyankichej?
ISA.58.6	Manachu yachankichej imayna ayunotachus munasqayta?
ISA.58.6	Noqaqa munani sajra kaj watanasta phashkaranaykichejta,
ISA.58.6	yugo watanasta phashkaranaykichejta,
ISA.58.6	llakichisqa kajkunata kacharinaykichejta,
ISA.58.6	yugopi jina watasqa kajkunatapis.
ISA.58.7	Munani yarqhasqaswan khuskamanta mikhunaykichejta;
ISA.58.7	wasiykichejman mana wasiyojkunata wajyarinaykichejta;
ISA.58.7	mana p'achayojkunata p'achallichinaykichejta; runa masisniykichejmantapis ama pakakunaykichejta.
ISA.58.8	Chanta k'anchayniykeqa sut'iyamushanmampis jina llojsimonqa.
ISA.58.8	Chaypacha nanasqasniykeqa usqhayta thañiranqanku;
ISA.58.8	tukuy imata cheqanta ruwasqasniykipis sut'iman llojsenqanku,
ISA.58.8	Señorpa k'anchaynintaj qhepamanta jark'akusonqa.
ISA.58.9	Chaypacha, sichus Señormanta qhaparikunki chayqa, pay uyarisonqa. Ajinata paymanta mañakojtiyki nimusonqa:
ISA.58.9	Kaypi kashani, nispa.
ISA.58.9	Chaypi kanqa wasiykipi manaña chay jina ñak'arichiy kajtin, manaña chejninakuy kajtin, manañataj ch'ichi palabraspis kajtin.
ISA.58.10	Sichus yarqhasqasman mikhuchinki,
ISA.58.10	ñak'arichisqa runamanchus mikhuchinki chayqa,
ISA.58.10	laqhayajpipis k'anchayniykeqa k'ancharenqa,
ISA.58.10	laqhayayniykeqa chaupi p'unchayman jina tukonqa.
ISA.58.11	Señorqa pusaykachasonqapuni.
ISA.58.11	Ch'in pampaspi sumajta mikhuchisonqa.
ISA.58.11	Tullusniykita sumajta kallpachasonqa.
ISA.58.11	Qanqa sumaj qarpasqa huerta jina kanki,
ISA.58.11	mana jayk'aj ch'akej yaku juturi jina.
ISA.58.12	Qampa mirayniyki thuñisqa ñaupa raqaykunata watejmanta ruwanqanku; chay ñaupa runaspa ruwasqallanmantaj sayachenqanku;
ISA.58.12	chaymantataj qankunata nisonqachej: Raqaykunata watejmanta sayachejkuna, chaypi tiyakunapaj watejmanta wasichajkuna, nispa.
ISA.58.13+ISA.58.14	Sichus samakuna p'unchaypi mana purinkichu,
ISA.58.13+ISA.58.14	nitaj ajllakusqay p'unchaypi munayniykita ruwankichu,
ISA.58.13+ISA.58.14	ninkitaj chay p'unchayqa Señorpa sumaj p'unchaynin kasqanta;
ISA.58.13+ISA.58.14	chay p'unchaypichus payta yupaychanki, mana imatachus munasqaykita ruwaspa, mana qampa munasqaykita mask'aspa,
ISA.58.13+ISA.58.14	manataj qampa palabrasnillaykitachu parlaspa kanki chayqa,
ISA.58.13+ISA.58.14	may kusisqa tarikunki Señorman parlaspa;
ISA.58.13+ISA.58.14	chay jallp'aj jatuchaj orqosninman noqa wicharichisqayki.
ISA.58.13+ISA.58.14	Noqa mikhuchisqayki tataykej Jacobpa chayaqen jallp'api.
ISA.58.13+ISA.58.14	Kaytaqa kikin Señorman nisunki.
ISA.59.1	Señorpa makenqa mana juch'uychu mana salvasunampajqa,
ISA.59.1	manataj ningrimpis joq'ariyapunchu mana uyarinampajqa.
ISA.59.2	Qankunaj juchasnillaykichejtaj karunchachisunkichej Diosniykichejmantaqa. Juchasnillaykichejtaj uyanmanta pakasorqachej ama uyarinasuykichejpaj.
ISA.59.3	Qankunaj makisniykichejqa yawarlla kashan,
ISA.59.3	maki dedosniykichejqa jucha ruwayllawan kashan;
ISA.59.3	parlasqaykichejqa llullalla;
ISA.59.3	simiykichejqa juchallata parlan.
ISA.59.4	Mana pipis cheqan kajta munajqa kanchu,
ISA.59.4	mana pipis cheqanta cheqanchajqa kanchu.
ISA.59.4	Mana allin kajllaman atienekunku,
ISA.59.4	manakaj imasllata parlankupis.
ISA.59.4	Sajra imasllatapuni yuyanku, juchatataj wachanku.
ISA.59.5	Katari runtusta ojllachinku, kusikusi llikhastataj ruwanku.
ISA.59.5	Pichus chay runtusta mikhojqa wañonqa;
ISA.59.5	chay runtusta q'allpirejtinkupis wañuchi katari uñas llojsimonqanku.
ISA.59.6	Kusikusi llikhanmanta awasqa p'achaqa churakunapaj mana walejchu,
ISA.59.6	manataj ukhunkutapis jark'anqachu.
ISA.59.6	Chay ruwasqasninkoqa sajrallapuni, chay jina jucha ruwaylla makisninkupeqa kashan.
ISA.59.7	Chakisninkoqa sajra ruwanallapaj corren,
ISA.59.7	usqhayta rinku mana juchayojta qhasimanta wañuchinankupaj.
ISA.59.7	Yuyayninkupeqa sajra ruwayllapuni junt'a kashan.
ISA.59.7	Maypichus purisqankupeqa mana allin imasta ruwaspa, may llakiyta saqerparinku.
ISA.59.8	Paykunaqa sonqo tiyakuy ñanta mana rejsinkuchu,
ISA.59.8	puriyninkupeqa mana cheqan ruway kanchu;
ISA.59.8	chay ñanninkoqa wist'ulla;
ISA.59.8	chay sajra ñanta rejqa mana sonqo tiyakuyta rejsinchu.
ISA.59.9	Kay imas kajtin cheqan ruwayqa noqanchejmanta ayqen,
ISA.59.9	cheqa kajqa mana chayamuwanchejchu.
ISA.59.9	K'anchayta suyanchej, chaywampis laqhalla tiyan;
ISA.59.9	sut'iyamunanta suyaspa laqhallapipuni purinchej.
ISA.59.10	Perqasta ciegos jina llujchinchej,
ISA.59.10	mana ñawiyojpis kasunman jina tanteaspa purinchej;
ISA.59.10	p'unchaypacha tutapis kanman jina misk'akunchej;
ISA.59.10	laqhayajpi wañusqas jina kashanchej.
ISA.59.11	Tukuyninchej jukumaris jina qhaparinchej;
ISA.59.11	palomas jina uy uy nispa waqanchej;
ISA.59.11	cheqan kajta suyanchej, manataj tarinchejchu.
ISA.59.11	Salvaciompis noqanchejmantaqa karunchakun.
ISA.59.12	Juchasniykoqa ñaupaqeykipi ashkhaman tukun;
ISA.59.12	juchasnillaykutaj mana allin kasqaykuta ch'ataykuwanku;
ISA.59.12	noqallaykuwampuni juchasniykoqa kashan;
ISA.59.12	yachakuykutaj juchayoj kasqaykuta.
ISA.59.13	Chaykunaqa kashan: Oqharikuy, Señorpa contranta llullakuy,
ISA.59.13	Diosninchejmanta t'aqakuy, waj runaj contranta rimay,
ISA.59.13	churanakuy, sonqonchejpi qhasi palabrasta jap'iy. Llulla palabrasta ima sonqonchejpi jap'erqanchej.
ISA.59.14	Cheqan kaj ruwayqa noqanchejmanta karunchakun,
ISA.59.14	cheqanta ruwayqa noqanchejmanta karupi kashan;
ISA.59.14	cheqan kajqa plazapi misk'akun,
ISA.59.14	maychus kajta ruwaytaj mana jamuyta atinchu.
ISA.59.15	Cheqan kayqa pachampi sayachisqa,
ISA.59.15	sajra kajmanta t'aqakojrí, wisq'asqa kashan.
ISA.59.15	Chayta rikuspa Señorqa mana allintachu qhawan,
ISA.59.15	cheqanta ruwajqa mana pipis karqachu.
ISA.59.16	Chaypacha Señorqa repararqa mana uj runallapis allin kasqanta,
ISA.59.16	chaypitaj t'ukorqa mana uj runallapis allinyachej kasqanmanta.
ISA.59.16	Kikin makinwan salvayta qallarerqa,
ISA.59.16	cheqan kaynintaj sumajta sayacherqa.
ISA.59.17	Cheqan kaywan sumajta p'achallikorqa,
ISA.59.17	salvación monterata umanman churakorqa.
ISA.59.17	Maqanakuna p'achastawan churakorqa.
ISA.59.17	Payllata munayninwan p'achawan jina qhataykukorqa.
ISA.59.18	Chayta churakorqa sapa uj enemigosninman ruwasqankuman jina qopunampaj. Mayta phiñakuspa enemigosninta jasut'enqa, astawanqa mar qocha cantospi kajkunata.
ISA.59.19	Inti chinkaykuymantapacha naciones Señorpa sutinta manchachikonqanku, jinallataj inti llojsimuymantapacha k'anchayninta manchachikonqanku.
ISA.59.19	Enemigosqa yaku mayu jina manchayta jamonqanku,
ISA.59.19	Señorpa Espirituntaj bandera jina ñaupaqenkupi contrankupi sayaykonqa.
ISA.59.20	Uj Salvador Sión llajtaman jamonqa, Jacobpa ayllunmanta Señorman kutirikojkunapaj, nispa nin Señorqa.
ISA.59.21	Kay tratota paykunawan ruwasaj nin Señorqa.
ISA.59.21	Pataykiman Espirituyta churani, palabrasniytapis simiykiman churallanitaj;
ISA.59.21	chayqa mana simiykimanta llojsenqachu, manallataj wawasniykejmanta, nitaj allchhisniykej siminmantapis. Ajina kunanmantaqa wiñaypaj qankunawan kanqa, ajinata nin Señorqa.
ISA.60.1	Sayarikuy, lliphipiy, imaraykuchus k'anchayniykeqa llojsimunña, Señorpa k'anchaynenqa qanman chayamusunkiña.
ISA.60.2	Kay pacha tukuynejta laqhaykonqa,
ISA.60.2	jinallataj nacionestapis.
ISA.60.2	Chaywampis Señorpa k'anchaynenqa pataykipi kanqa.
ISA.60.2	Chay Señorpa k'anchaynenqa qannejta k'ancharenqa.
ISA.60.3	Tukuy naciones qampa k'anchayniykipi purenqanku,
ISA.60.3	reyestaj chay k'anchayniykej lliphipiynimpi.
ISA.60.4	Muyuyniykita qhawarikuy.
ISA.60.4	Kaykunaqa ujllaman tantaykukuspa qanman kutimpusunku.
ISA.60.4	Wawasniykeqa karu llajtasmanta jamusunku,
ISA.60.4	warmi wawasniykitapis mark'api apampushanku.
ISA.60.5	Chaypacha qanqa paykunata qhawarispa sumajta k'ancharinki;
ISA.60.5	sonqoykipitaj maytapuni kusikunki.
ISA.60.5	Qanman mar qocha cantospi kajkuna,
ISA.60.5	tukuy nacionespa qhapajyaynimpis qanman chayachimonqanku.
ISA.60.6	Ashkha camellos junt'aykamusonqanku,
ISA.60.6	jinallataj dromedarios sutiyoj camellospis Madianmanta, Efamantawan.
ISA.60.6	Tukuy Sabamanta kajkuna apamonqanku qorita, inciensotawan,
ISA.60.6	Señorpa sutintaj maytapuni yupaychanqanku.
ISA.60.7	Cedarmanta tukuy ovejaspis qanman tantaykakamusonqanku;
ISA.60.7	Nebaiotmanta carnerospis rikuchikuta altarniypi jaywanaykipaj kanqa;
ISA.60.7	chaykunawan kusikuna wasiyta astawan k'achanchasaj.
ISA.60.8	Pikunataj kaykuna kanku phuyu jina oqharikojkuna,
ISA.60.8	palomas jina wasinkuman phawaykachajkunari?
ISA.60.9	Cheqamanta noqata mar qocha cantosmanta kajkuna suyashawanku,
ISA.60.9	Tarsismanta kaj buques wawasniykiman qolqesninkuta, qorisninkutawan apamunku. Israelpa Santo Diosnimpa sutinrayku qhawachisunki,
ISA.60.9	chay Señor Diosniykej sumajpaj qhawasqa kasqanrayku.
ISA.60.10	Jinamanta karu llajtayojkuna perqasniykita ruwapusonqanku,
ISA.60.10	reyesninkupis kamachisqaykita ruwanqanku;
ISA.60.10	imaraykuchus phiñakuspa jasut'erqayki.
ISA.60.10	Chaywampis khuyakoj sonqoyoj kasqayrayku qanta khuyasqayki.
ISA.60.11	Punkusniykeqa tuta p'unchay kichasqallapuni kanqanku.
ISA.60.11	Qanman tukuy naciones kapuyninkuta apamunankupaj,
ISA.60.11	jinallataj reyesninkupis chayman pusamusqa kanankupaj.
ISA.60.12	Chayrayku mayqen nacionchá, chayri ima llajtachá qanta mana kasuyta munanqachu chayqa, chinkachisqa, ch'inyachisqataj kanqa.
ISA.60.13	Libanopi aswan sumaj kaj imasnenqa qanman jamusonqa,
ISA.60.13	ciprés sach'as, pino sach'as ima.
ISA.60.13	Chaywan ajllakusqay cheqata k'achanchapunawampaj,
ISA.60.13	maypichus noqa tiyakuni chayta sumaj k'achanchasqa kanampaj.
ISA.60.14	Llakichisojkunaj wawasnenqa, llamp'u sonqoman tukuspa jamusonqanku; ñak'arichisorqachej chaykunaqa chakisniykiman k'umuykamusonqachej.
ISA.60.14	Israelpa Diosnimpa ayllun, Señorpa ayllun, nispa sutichasonqankutaj.
ISA.60.15	Qanqa chay jina wijch'usqa chejnisqataj karqanki,
ISA.60.15	qan chaynejta mana pipis pasayllatapis munajchu.
ISA.60.15	Kunanqa sumajyachisqayki tukuy kusikunankupaj.
ISA.60.16	Waj nacionespaj lechenta ujyanki,
ISA.60.16	reyespa kapuyninwan kausanki.
ISA.60.16	Chaypacha rejsiwanki noqa Señor salvajniyki, imamantapis orqhosojniyki, Jacobpa kallpachajnin ima kasqayta.
ISA.60.17	Chayman apamusqayki broncemantaqa qorita,
ISA.60.17	fierromantaqa qolqeta, maderamantaqa bronceta, rumispa cuentanmantataj fierrota.
ISA.60.17	Kamachisojpa cuentanmanta, ñak'arichisojpa cuentanmantawan,
ISA.60.17	sonqo tiyakuyta justiciatawan churapusqayki.
ISA.60.18	Llajtaykipeqa manaña ñak'arichinasmanta parlanqankuchu,
ISA.60.18	manataj urmachinasmanta, nitaj thuñinasmantapis;
ISA.60.18	manachayqa perqasniykita salvación nispa sutichanki,
ISA.60.18	punkusniykipitaj Señorta yupaychaykuna k'askachisqa kanqa.
ISA.60.19	Chaypacha mana intichu, nitaj killachu k'anchamusonqa,
ISA.60.19	mana chayqa kikin Señorpuni wiñaypaj k'anchamusonqa;
ISA.60.19	kikin Diosniyki k'anchayniykeqa kanqa.
ISA.60.20	Intiykeqa mana jayk'ajpis yaykuponqachu, nitaj killa wañupis kanqachu. Wiñaypaj Señorlla k'anchayniykeqa kanqa, llakisqalla purinayki p'unchaykunapis tukukaponqa.
ISA.60.21	Llajtaykipi runasqa tukuy imata cheqantapuni ruwanqanku;
ISA.60.21	jallp'ata chayaqenkupaj wiñaypaj jap'ikonqanku,
ISA.60.21	ajinamanta makisniywan ruwasqasniy ch'illchimojkuna noqata yupaychanawankupaj.
ISA.60.22	Aswan juch'uy kaj runaqa waranqata miranqa,
ISA.60.22	aswan mana kasuy runapis uj jatun nacionman tukonqa.
ISA.60.22	Noqa Señorman chaytaqa nini. Chay imasqa usqhayta junt'akonqapuni.
ISA.61.1	Señorpa Espíritun noqawan kashan,
ISA.61.1	imaraykuchus Señorpuni noqataqa ajllawan.
ISA.61.1	Sumaj willaykunata wajchasman willanaypaj kachamuwan,
ISA.61.1	llakisqastataj sonqochanaypaj.
ISA.61.1	Kachamuwantaj wata kamachis librasqas kanankuta ninaypaj,
ISA.61.1	jinallataj carcelespi kajkunatapis kacharichinaypaj.
ISA.61.2	Señorpa allin watanta willanaypaj,
ISA.61.2	Señor Diosninchej enemigosninman aynita kutichinanta,
ISA.61.2	tukuy llakisqasta sonqochanaypajtaj.
ISA.61.3	Chantá Siompi llakisqa kajkunata kamachinaykupaj,
ISA.61.3	ushphawan pejtusqa kanankutaqa pilluta qosaj Señorta yupaychanankupaj,
ISA.61.3	llakiy p'achawan kanankutaqa, kusiywan p'achallisqa kanankuta;
ISA.61.3	kusisqaslla kanankuta, llakisqas kanankumantaqa.
ISA.61.3	Paykunaqa cheqanchaj sach'as sutichasqas kanqanku.
ISA.61.3	Diospa plantasqasnin, kusikunampaj, nisqas.
ISA.61.4	Paykuna sayarichenqanku urmasqa ñaupa wasista,
ISA.61.4	ch'in saqesqa raqaykunasta watejmanta ruwanqanku,
ISA.61.4	may unay thuñisqa llajtasta watejmanta sayarichenqanku,
ISA.61.4	unay saqesqas wasis kashan chaykunatawan.
ISA.61.5	Karu llajtayojkuna ovejasniykichejta michenqanku,
ISA.61.5	llank'anasniykichejta llank'anqanku,
ISA.61.5	jinallataj uva chajrasniykichejtapis qhawanqanku.
ISA.61.6	Qankunaqa Señorpa sacerdotesnin nisqa kankichej,
ISA.61.6	Diospa kamachisnin nisqataj.
ISA.61.6	Qankunaqa karu llajtasniyojpa kapuyninta mikhunkichej,
ISA.61.6	qhapaj kapuyninkuwantaj kusikunkichej.
ISA.61.7	Chay jina p'enqaypi kasqaykichejmanta,
ISA.61.7	chay jina chejnisqa mana allimpaj qhawasqa kasqaykichejmanta,
ISA.61.7	may jina allimpaj qhawasqas kankichej, wiñaypaj kusikuyniyojtaj,
ISA.61.8	Noqa Señorqa imapis cheqampuni kananta munani.
ISA.61.8	Suwakojta, runa wañuchejta ima chejnikuni.
ISA.61.8	Chayrayku runaj ruwasqasninman jina t'inkanta qopusaj,
ISA.61.8	paykunawantaj wiñaypaj tratota ruwasaj.
ISA.61.9	Israelitaspa mirayninkoqa tukuy nacionespa chaupimpi rejsisqas kanqanku, llajtas chaupipitaj paykunaj mirayninku.
ISA.61.9	Tukuy chayta rikojkunaqa nenqanku: Kaykunaqa Señorpa allimpi qhawasqasnin kanku.
ISA.61.10	Noqaqa Señorniypi mayta kusikusaj,
ISA.61.10	almaypis mayta Diosniypi kusikonqa,
ISA.61.10	imaraykuchus payqa salvación p'achawan p'achallichiwan,
ISA.61.10	justiciawan qhataykuwan, uj casarakoj runata jina,
ISA.61.10	casarakoj warmita jinataj faluchosninwan sumaj k'achan ch'asqata.
ISA.61.11	Imaynatachus jallp'aqa plantasta wiñachin,
ISA.61.11	jinallataj uj huertapis ima yurastapis mujuchin,
ISA.61.11	ajinata Señorqa cheqan kajta rikhurichimonqa. Jinallataj Señorta yupaychanqanku tukuy nacionespis.
ISA.62.1	Sión llajtata munakusqayrayku mana ch'inyakusajchu,
ISA.62.1	Jerusalenta munakusqayrayku mana samarikusajchu,
ISA.62.1	cheqanchaynin lliphirimunankama,
ISA.62.1	Salvacionnin k'anchay jina k'anchaykamunankama.
ISA.62.2	Chaypacha runasqa cheqanchayniykita rikonqanku,
ISA.62.2	reyespis imaynachus atiyniyki kasqanta rikonqanku.
ISA.62.2	Mosoj sutiwan sutichasqa kanki,
ISA.62.2	chaytataj kikin Señorpuni sutichasonqa.
ISA.62.3	Sumaj pillu jina Señorpa makimpi kanki,
ISA.62.3	k'acha sorteja jina Diosniykej makimpi kanki.
ISA.62.4	Manaña jayk'ajpis saqerpayasqa nisonqankuchu,
ISA.62.4	jallp'aykipis manaña ch'in pachachu kanqa,
ISA.62.4	manachayqa kusikuy nispa sutichasonqanku,
ISA.62.4	jallp'aykitataj runayojña nenqanku.
ISA.62.4	Señorpa munakuynin qampi kanqa.
ISA.62.4	Jallp'aykeqa casarasqa jina kanqa.
ISA.62.5	Imaynatachus uj waynaqa sipaswan casarakun,
ISA.62.5	ajinallatataj wawasniykeqa jampusonqanku may munakuywan.
ISA.62.5	Imaynatachus qhari warmi kusikunku,
ISA.62.5	ajinata Diosniyki qanwan kusikonqa.
ISA.62.6	Jerusalén, perqasniyki patasman qhawajkunata churani.
ISA.62.6	Mana sayk'uspa tuta p'unchay ninkupuni:
ISA.62.6	Señormanta yuyarikojkuna ama sayk'upuychejchu, nispa.
ISA.62.7	Jerusalenta sumajta sayarichinankama amapuni saqeychejchu,
ISA.62.7	Señorta yupaychaytapis kay pachapi rikhurichinankama.
ISA.62.8	Señorqa paña makimpa atiyninwan juraspa nerqa:
ISA.62.8	Mana jayk'ajpis enemigosniykiman trigoykitaqa mikhuchisajchu,
ISA.62.8	manataj waj runaspis llank'asqayki vinotaqa ujyanqankuchu.
ISA.62.9	Mana chayqa pikunachá oqharejkunalla mikhonqanku,
ISA.62.9	Señortataj yupaychanqanku. Wakin pallajkunapis ch'irwaspa ujyanqanku ajllakusqay wasiy patiopi.
ISA.62.10	Punkusnejta puriychej, llajtaspaj ñanta kicharipuychej,
ISA.62.10	chay ñan t'oqosta khuskachaychej,
ISA.62.10	ñanmanta rumista orqhoychej, tukuy runas rikunankupaj wiphaylatapis pataman oqhariychej.
ISA.62.11	Señorqa tukuy jallp'a patapi kajkunaman nimun: Uyariychej,
ISA.62.11	Siompa ususinman niychej: Salvajniyki t'inkan aparisqa jamushan, imatachus wakichisqantawan oqharisqa.
ISA.62.12	Nisonqachejtaj ajllasqa runas,
ISA.62.12	Señorpa orqhomusqasnin, nispa.
ISA.62.12	Jerusalentataj nenqa: May munasqa llajta, mana saqerpayasqataj, nispa.
ISA.63.1	Pitaj kay puka p'achayoj Edonmanta, Bosramanta jamushanri?
ISA.63.1	Pitaj kayri, atiyniyoj jina puka p'achata churakojri?
ISA.63.1	Noqa kani, cheqan kajta willaspa atiywan salvanaypaj.
ISA.63.2	Imajtintaj p'achasniykeqa chay jina pukari, uvas ch'irwanapi sarojkunaj p'achan jinari?
ISA.63.3	Arí, noqalla uvas ch'irwanapeqa saruni.
ISA.63.3	Mana pipis noqawan llajtaymanta saroj karqachu.
ISA.63.3	Arí, phiñakuyniywan sarorqani, may phiñakuyniy paykunata taripan.
ISA.63.3	Chayrayku chaypi yawarninku p'achayman ch'allpaykamuwan,
ISA.63.3	ajinamanta tukuy p'achay pukachasqa.
ISA.63.4	Mayk'ajchus ayni kutichinayqa sonqoypiña karqa,
ISA.63.4	t'ustita ruwanay p'unchayqa chayamun.
ISA.63.5	Qhawarerqani, mana pipis yanapawaj karqachu.
ISA.63.5	Mayta t'ukorqani mana pipis paykunaman kutikoj kasqanmanta,
ISA.63.5	ajinapi makisniywan munasqayta ruwarqani,
ISA.63.5	k'ajaj phiñakuyniywan imatachus nisqayta junt'arqani.
ISA.63.6	K'ajaj phiñakuyniywan chay runasta t'usterqani.
ISA.63.6	Phiñakuywan tukucherqani.
ISA.63.6	Yawar mayusta puriricherqani.
ISA.63.7	Noqaqa Señorpa khuyakuyninmanta yuyarikusajpuni,
ISA.63.7	Señorta yupaychanasmanta, Señorpa kamachiwasqanchejman jina;
ISA.63.7	chay jina atiyninta israelitasman rikuchisqanmanta,
ISA.63.7	jatun khuyakuyninta, munakuynintataj rikuchiwasqanchejmantawan.
ISA.63.8	Señorqa nerqa: Cheqamanta noqaj aylluy kanku,
ISA.63.8	mana llullakoj wawas kanku,
ISA.63.8	noqataj paykunata salvarqani, nispa.
ISA.63.9	Israelitas llakisqa kashajtinku, paypis llakisqallataj karqa,
ISA.63.9	angelnintaj paykunataqa orqhomorqa.
ISA.63.9	Munakuyninwan khuyakuyninwantaj paykunataqa librarqa,
ISA.63.9	unaymantapacha sapa p'unchay waqaychaspa pusamorqataj.
ISA.63.10	Chaywampis paykunaqa mana kasukuspa,
ISA.63.10	Santo Espiritunta phiñacherqanku;
ISA.63.10	chayrayku paykunaj contranta phiñarikorqa,
ISA.63.10	paykuna kikinwan maqanakuspa.
ISA.63.11	Chaypacha payqa kamachin Moisesmanta, ayllun israelitasmantawan yuyarikorqa nerqataj:
ISA.63.11	Maytaj kunan mar qochamanta wicharichimusorqachej, ovejasta jina michejnintawan khuska, chayri?
ISA.63.11	Maytaj kunan Santo Espiritunta israelitaspa chaupinman churarqa chayri?
ISA.63.12	Maytaj kunan Moisespa ñaupaqenta atiynimpa
ISA.63.12	k'anchayninwan pusakorqachej chayri; pichus paykunaj ñaupaqempi yakuta iskayman t'aqarqa chayri, ajinamanta atiyniyoj kasqanta wiñaypaj rikuchejri?
ISA.63.13	Maytaj kunan chay jina mana purinasta pusaykachajri,
ISA.63.13	caballo jina ch'in pampasta, mana imamampis misk'achispa pusaykachajri?
ISA.63.14	Paykunataqa vallesman uraykamoj uywasta jina Señorpa Espíritun micherqa.
ISA.63.14	Ajinata qanqa israelitasniykita pusaykacharqanki,
ISA.63.14	tukuynejpi mentasqa kanaykipaj.
ISA.63.15	Qanqa janaj pachamanta qhawarimuy,
ISA.63.15	k'acha tiyakunaykimanta allinta qhawariy.
ISA.63.15	Qanllata munakusunankuta munasqaykeqa maytaj kunanri?
ISA.63.15	Chay atiyniyki, sonqoykipis manañachu t'impurin,
ISA.63.15	khuyakuykunasniykipis manañachu noqapaj tiyan?
ISA.63.15	Manañachu sonqoykimanta khuyakoyqa llojsimuyta atin?
ISA.63.16	Qanlla tataykoqa kanki, Abraham tataykuta, mana rejsiwaykuchu.
ISA.63.16	Israelqa mana yuyarikuwaykuchu.
ISA.63.16	Qanlla tataykoqa kanki Señor.
ISA.63.16	Noqaykoj wiñay salvawajniyku sutiyoj nisqa kanki.
ISA.63.17	Imajtintaj, Señor, ñankunasniykimanta pantachiwaykuri,
ISA.63.17	qanta manchachikunaykumantapis sonqoykuta rumiyachiwaykuri?
ISA.63.17	Kay kamachisniykita munakusqaykirayku,
ISA.63.17	chayaqeyki aylluykitawan, qhawarimuwayku ari.
ISA.63.18	Pisi p'unchaykunallapaj Santo llajtaykeqa jap'erqa,
ISA.63.18	Enemigosniykutaj yupaychana wasita saruranku.
ISA.63.19	Noqaykoqa qanman jamuyku, mana jayk'ajpis kamachejniyoj jina; runasqa mana rejsiwaykuchu sutiykimanta.
ISA.64.1	Señor, sichus janaj pachata llik'ispa uraykamuwaj chayqa,
ISA.64.1	qampa ñaupaqeykipi tukuy orqos kharkatinkuman.
ISA.64.2	Imaynatachus ninaqa unuyachin, mankapi yakutapis t'impuchin ajinata, enemigosniykiman imaynachus kasqaykita rikuchinaykipaj, qampa ñaupaqeykipi nacionespis kharkatitinankupaj.
ISA.64.3	Maypachachus qanqa ajinata ruwaspa mana jayk'aj rikusqaykuta rikuchiwayku, kayman uraykamuspa chaypacha, tukuy orqos ñaupaqeykipi manchayta kharkatitinku.
ISA.64.4	Mana jayk'ajpis chaytaqa uyarerqankuchu,
ISA.64.4	manataj pipis qan jina Diostaqa rikojchu kanku,
ISA.64.4	qampi atienekojkunapaj ajinata ruwapojtaqa.
ISA.64.5	Pikunachus qampa nisqaykita cheqanta ruwanku chaykunamanta,
ISA.64.5	qanqa jark'akoj kanki, may purisqankupipis qanmanta yuyarikusoj kanku chaykunamanta ima.
ISA.64.5	Juchallikusqaykumanta qanqa phiñakorqanki;
ISA.64.5	chay juchasniykupi noqaykoqa unay watasta karqayku.
ISA.64.5	Chay juchasniykumanta salvasqas kayta atiykumanchu?
ISA.64.6	Tukuyniyku millay ch'ichis kayku,
ISA.64.6	tukuy ima ruwasqaykupis millay ch'ichi thanta jina.
ISA.64.6	Noqaykoqa sach'a laqhes jina t'akakuyku,
ISA.64.6	sajra ruwasqasnillaykutaj wayra jina apawayku.
ISA.64.7	Sutiykita oqharejqa mana pipis kanchu,
ISA.64.7	rijch'arispa sutiykimanta yuyarikojpis manallataj kanchu.
ISA.64.7	Chayrayku qanqa uyaykita noqaykumanta pakaykukunki,
ISA.64.7	sajra ruwasqasniykupi qawejta qhawallawayku.
ISA.64.8	Kunanqa Señor, qan tatayku kanki.
ISA.64.8	Noqaykoqa t'urulla kayku imaraykuchus qanmin t'urumanta ruwawarqayku.
ISA.64.8	Chayrayku noqaykoqa tukuyniyku makisniykej ruwasqasnin kayku.
ISA.64.9	Señor, amaña ari chay jinataqa phiñakuwaykuchu,
ISA.64.9	amataj juchasniykumantaqa yuyarikullaypunichu ari.
ISA.64.9	Tukuyniyku qampa ayllusniyki kayku.
ISA.64.10	Ajllakusqayki llajtasqa chay jina ch'impacha.
ISA.64.10	Sión llajtaqa ch'impacha, Jerusalempis raqaykunalla kashan.
ISA.64.11	Diosta yupaychaspa kusikuna wasiyku,
ISA.64.11	mayqempichus tatasniyku qanta yupaychasorqanku chayta ninawan ruphaykuchinku.
ISA.64.11	Tukuy ima allin kajta mana ujniyojta chinkarichinku.
ISA.64.12	Chay jinasta ruwashajtinkupis qanqa Señor ch'inllachu kakunki,
ISA.64.12	manachu ima ninkipis, astawanrajchu llakichiwasqayku?
ISA.65.1	Mana tapukuwajkuna mask'awanku;
ISA.65.1	mana mask'awajkuna tariwanku.
ISA.65.1	Noqaj sutiyta mana wajyakojkunaman nerqani:
ISA.65.1	Kaypi kashani, kaypi kashani, nispa.
ISA.65.2	Sapa p'unchay chay mana kasukoj runasman makisniyta jaywani;
ISA.65.2	paykunaqa mana cheqan ñantachu purishanku,
ISA.65.2	sajra yuyayninkupi paykunaqa kasushanku.
ISA.65.3+ISA.65.4	Chay runasqa sapa kuti phiñachillawankupuni, huertaspi uywa wañuchisqasta jaywaspa, ladrillo pataspi inciensota ruphachispa. Chantaqa sepulturaspi, pakaynejman tutasnin rispa, khuchi aychasta mikhuspa, mana mikhuna uywasta ima mankasninkupi chayachispa.
ISA.65.5	Sapa ujtaj nin: Maypichus kanaykipi kakullay, ama qayllamuwaychu, imaraykuchus noqa qanmanta aswan llimphu kani. Chaykunaqa q'oshñi jina senqayta k'arachiwanku, tukuy p'unchaynintin nina k'ajaj jina kanku. 
ISA.65.6	Chaywampis uj qelqasqa noqaj ñaupaqeypi kashan, chaypitaj nishan, manapuni ch'enqa kasajchu, mana chayqa t'inkaykita qopusqayki, mashkhachus pagoyki kashan chayta, nispa. 
ISA.65.7	Chantá Señorqa nillantaj: Juchasniykichejrayku, ñaupa tatasniykichejpa juchasninrayku ima, paykunaqa orqo puntaspi inciensosta ruphacherqanku, jinallataj loma pataspipis. Chayrayku noqaqa ñaupa juchasniykichejman jina pagota qopusqaykichej. Señorqa chayta nerqa.
ISA.65.8	Señorqa ajinata nin: Sichus mayqempis ujnin ramampi uvas chhullchuta tarin, nintaj: Ama kaytaqa usuchiychu, chayqa bendicisqa kashan, nispa. Ajinata kamachisniytaqa mana tukuynintachu chinkachisaj.
ISA.65.9	Jacobpa mirayninta sayarichisaj. Judá ayllumanta ajllasaj lomasninta chaypi chayaqenkupaj qonaypaj. Chay ajllasqasneyqa chayaqenkupaj jallp'asta jap'ikonqanku. Chaypi kamachisneyqa tiyakonqanku. 
ISA.65.10	Mask'awaj kamachisneyqa ovejasninkuta Sarompi mirachenqanku, wakasninkutataj Acor vallepi.
ISA.65.11	Qankuna Señorta qonqajkunari, ajllakusqay orqota qonqapunkichej, suertesta choqanaykichejpaj mesasta churankichej, mana rejsisqa diosman vinowan ch'allankichej.
ISA.65.12	Chayrayku, noqapis qankunaman espadata kachaykamusqaykichej.
ISA.65.12	Tukuyniykichej ñak'asojkunaman qonqorikunkichej.
ISA.65.12	Chhikata wajyashajtiy qankunaqa mana uyariwankichejchu.
ISA.65.12	Qankunaqa parlapayashajtiy astawanraj mana uyarej tukunkichej,
ISA.65.12	rikunayta tukuy ima sajrata ruwankichej.
ISA.65.12	Imachus noqaman mana allinchu rijch'awan, chaytapuni qankunaqa ajllakunkichej.
ISA.65.13	Chayrayku Señorqa nin: Kamachisneyqa sumajta mikhonqanku, qankunataj yarqhaymanta wañunkichej.
ISA.65.13	Kamachisneyqa sumaj yakusta ujyanqanku, qankunataj yaku ch'akiywan wañunkichej.
ISA.65.13	Kamachisneyqa kusikonqanku, qankunataj p'enqaymanta wañunkichej.
ISA.65.14	Kamachisneyqa tukuy sonqowan sumajta takirikonqanku,
ISA.65.14	qankunataj sonqo nanayta mana piniyoj jina mayta llakiywan waqankichej.
ISA.65.15	Sutisniykichejta ajllasqasniyman saqenkichej chay sutista sajrapaj qhawanankupaj.
ISA.65.15	Señorqa qankunata wañurachisonqachej,
ISA.65.15	kamachisniytataj waj mosoj sutiwan sutichasaj.
ISA.65.16	Pichus kay jallp'a patapi tukuy imayojpis kayta munan chayqa,
ISA.65.16	cheqa kaj Diosmanta jap'in.
ISA.65.16	Pichus jurayta munan chayqa, cheqa kaj Diospa sutimpi juranqa.
ISA.65.16	Qallariymantapacha ima llakiykunaschus karqa chaykunaqa,
ISA.65.16	qonqasqas kanqa. Mana ujtawan rikunaypaj pakasqas kanqanku.
ISA.65.17	Noqaqa mosoj janaj pachata, mosoj kay pachatawan ruwasaj; chay ñaupaj kajkunaqa qonqasqa kanqa, manapuni yuyarillasajpischu.
ISA.65.18	Qankunaqa maytapuni wiñaypaj kusikunkichej, imastachus ruwarqani chaykunapi.
ISA.65.18	Jerusalenman kusikuyta apamuni, jinallataj chaypi kaj runaspis kusikunankupaj.
ISA.65.19	Chaypacha Jerusalenwan kusikusaj, chanta ayllusniywan ima.
ISA.65.19	Chay llajtapeqa manaña jayk'ajpis waqajkunata uyarenqankuchu,
ISA.65.19	manataj llakiywan qhaparejtapis.
ISA.65.20	Manaña chaypeqa pisi watasniyoj wañoj wawas kanqachu,
ISA.65.20	nitaj runaspis machuyayta atenqankuchu.
ISA.65.20	Uj wawa wañupojqa pachaj watasniyojllaraj kanqa.
ISA.65.20	Manaraj pachaj watasnimpi wañojpajqa sajrapaj qhawasqa kanqa.
ISA.65.21	Chaypi wasista ruwakuspa tiyanqanku.
ISA.65.21	Uva sach'asta wiñachenqanku, poqoynintataj mikhonqanku.
ISA.65.22	Wasistaqa mana waj tuna tiyanampajchu ruwanqanku,
ISA.65.22	jinallataj uvastapis wiñachenqanku mana waj runa mikhunampajchu.
ISA.65.22	Ayllusneyqa sach'as jina kausanqanku.
ISA.65.22	Jinamanta ajllasqasniypis makisninkoj tarpusqasninwan kusikonqanku.
ISA.65.23	Paykunaqa mana qhasichu llank'anqanku,
ISA.65.23	wawasninkutapis mana juchachasqas kanankupajchu nacechenqanku.
ISA.65.23	Paykuna, chantá wawasninku imaqa Señorpa ajllasqasnin kanku.
ISA.65.24	Paykuna manaraj wajyamushawajtinku noqaqa kutichisajña,
ISA.65.24	manaraj parlayta tukuchishajtinku, imatachus munasqankuta uyarisajña.
ISA.65.25	Atojwan ovejawanqa uj michejniyojlla kanqanku.
ISA.65.25	Leonqa waka jina ichhuta mikhonqa.
ISA.65.25	Katareqa ñut'u jallp'ata mikhonqa.
ISA.65.25	Chay ajllakusqay lomapeqa manaña pipis llakichenqachu,
ISA.65.25	manañataj ñak'arichenqankuchu paykunata, nispa nin Señorqa.
ISA.66.1	Señorqa nin: Janaj pachaqa noqaj tiyanay,
ISA.66.1	kay pachataj chakisniypa sarukunan.
ISA.66.1	Maytaj wasita ruwapunawaykichej karqa chayri,
ISA.66.1	maynejpitaj noqaqa samarikusajri?
ISA.66.2	Makiy kay tukuy imastaqa ruwarqa.
ISA.66.2	Chayrayku kay imasqa karqa, nispa Señorqa nin.
ISA.66.2	Chanta nillantaj, pichus llamp'u sonqoyoj kanqa chayta noqaqa qhawasaj, mayqenchus k'acha sonqoyoj kaspa palabrasniytapis uyariwanqa chayta.
ISA.66.3	Pichus uj wakata ñak'aspa rikuchikuta apamuwajqa, uj runatapis wañuchishanman jina. Uj ovejata wañuchispa rikuchikuta apamojqa, alqotapis apamunman jina. Rikuchikuta apamojqa, khuchej yawarnintapis apamunman jina. Inciensota q'osñichejqa, lantimampis jaywashanman jina.
ISA.66.3	Paykunaqa sapa ujninku imatachus munasqankuta ajllakunku,
ISA.66.3	sonqonkoqa sajrallatapuni munan.
ISA.66.4	Noqapis paykunapaj uj ñak'ariyta ajllapusaj,
ISA.66.4	imatachus manchachikusqankuta paykunaman apachimusaj.
ISA.66.4	Noqaqa wajyarqani, manataj pipis uyarimuwanchu.
ISA.66.4	Parlapayarqani manataj pipis kutichimuwanchu, mana chayqa rikunayta sajrallata astawan ruwanku, imatachus mana rikuyllatapis munasqaytapuni paykunaqa ajllakunku.
ISA.66.5	Señorpa palabranta uyariychej, kharkatitejkuna palabrasninta uyarispa,
ISA.66.5	chaykuna. Qankunaj wauqesniykichej chejnikusunkichej,
ISA.66.5	noqaj sutiyraykutaj jawaman qharqospa nisunkichej: Señorqa jatunchasqa kachun, nispa.
ISA.66.5	Chaywampis Diosqa qankunaman kusikuyta rikuchenqa,
ISA.66.5	paykunataj mana imanakuyta atenqankuchu.
ISA.66.6	Imaynatachus llajta manchayta qhaparin,
ISA.66.6	Diosta yupaychana wasipipis manchay qhapariy uyarikun,
ISA.66.6	ajinata Señorqa qhaparichenqa enemigosninman aynita kutichispa.
ISA.66.7	Manaraj onqokunampi wawata nacichinña,
ISA.66.7	manaraj wijsa nanay jap'ishajtin, uj qhari wawata nacichinña.
ISA.66.8	Pitaj chay jinata uyarinman karqari?
ISA.66.8	Pitaj chay jinata rikunman karqari?
ISA.66.8	Jallp'aqa ajinatachu uj p'unchayllapi nacichinman?
ISA.66.8	Uj nación ajinatachu ujllapi rikhurimunman?
ISA.66.8	Ajina Sión llajtaqa ujllata nanay jap'ejtinkama wawasnintaqa nacichikumpacha.
ISA.66.9	Noqa ajinata onqochejqa, manachu kunan nacichichiyman?, nispa Señorqa nin.
ISA.66.9	Noqa ajinata paqarichishaspaqa, nacinanta jark'aymanchu karqa?,
ISA.66.9	nispa Diosniykeqa nin.
ISA.66.10	Jerusalenwan khuska mayta kusirikuychej,
ISA.66.10	payta munakojkuna.
ISA.66.10	Tukuy payrayku llakiywan waqajkuna kusisqa kakuychej.
ISA.66.11	Chay jinamanta payta ñuñunaykichejpaj, kusiyninwan sajsakunaykichejpaj;
ISA.66.11	lechenta ujyaspa, chay jina k'anchaynin ukhupi kakunaykichejpaj.
ISA.66.12	Señorqa ajinata nin: Noqa chay llajta ukhunman sonqo tiyakuyta churani uj mayuta jina, tukuy nacionespa kusiynintawan mayu yakupis llump'irishanman jina.
ISA.66.12	Chaynejta qankunaqa ñuñoj wawas jina kusikunkichej,
ISA.66.12	makisninwan ichurikusonqachej,
ISA.66.12	arphin patapitaj chhukusonqachej.
ISA.66.13	Imaynatachus mamaqa wawanta kusichin,
ISA.66.13	ajinallatataj noqapis qankunataqa kusichisqaykichej;
ISA.66.13	chay kusiytaqa Jerusalempi tarinkichej.
ISA.66.14	Chayta rikuspa mayta kusikunkichej;
ISA.66.14	tullusniykichejqa sumajta kallpachakonqanku, imaynatachus qhoras q'omeryanqanku ajinata.
ISA.66.14	Señorpa makimpa atiyninta kamachisnenqa sumajta rejsinku, enemigosninmantaj phiñakuyninta rikuchenqa.
ISA.66.15	Señorqa ninawan jamonqa,
ISA.66.15	carretasnenqa maqanakunapaj llojlla para jina jamonqa,
ISA.66.15	manchay k'ajaj phiñakuyninwan jasut'inampaj.
ISA.66.15	Ajinata paypa k'amiynenqa nina larway jina kanqa.
ISA.66.16	Señorqa ninawan espadawantaj tukuyta cheqanchanqa,
ISA.66.16	jinamanta Señorpa wañurachisqasnenqa ashkha kanqa.
ISA.66.17	Llimphuman tukojkunaqa,
ISA.66.17	huertaspi llimphuchakojkuna,
ISA.66.17	qhepampi qhepampi sayajkuna,
ISA.66.17	pikunachus khuchi aychata mikhojkuna, katari aychasta,
ISA.66.17	juk'uchastapis, chaykunaqa cantollamanta wañonqanku,
ISA.66.17	nispa nin Señorqa.
ISA.66.18	Rejsini paykunaj ruwasqasninkuta, imatachus yuyasqankutapis. Uj p'unchay chayamonqaña tukuy nacionesta,
ISA.66.18	ima parlayniyojchus kajkunatapis ujllaman tantanapaj.
ISA.66.18	Chaypi jamuspa noqaj k'anchayniyta rejsenqanku.
ISA.66.19	Paykunaj chaupinkuman uj señalta churasaj.
ISA.66.19	Paykunamanta ujnin ayqekoj kajtataj kay nacionesman kachasaj:
ISA.66.19	Tarsisman, Libiaman, flechayta yachaj Lidiaman, chantaqa, Tubalman,
ISA.66.19	Greciaman, mar qocha cantospi karupi tiyakojkunaman. Paykuna noqamanta mana yachankuchu, manataj k'anchayniytapis imaynachus kasqanta rikunkuchu. Chaykunaman ima kachasaj.
ISA.66.19	Imaynachus atiyniy kasqanta paykuna tukuy nacionesman willanqanku.
ISA.66.20	Paykunallataj tukuy nacionesmanta tukuy ayllusniykichejta,
ISA.66.20	pusampusonqachej, uj rikuchikutapis Señorman apamushankuman jina; caballospi, carretaspi, litera ruwasqa carretaspi,
ISA.66.20	mulaspi, camellospi ima, Jerusalén santo ajllasqay orqoyman,
ISA.66.20	nispa nin Señorqa.
ISA.66.20	Kikillantataj israelitaspis chay jampoj jinaqa Señorpa wasinman rikuchikusta apamonqanku, allin llimphu vasospi.
ISA.66.21	Paykunamanta wakinta ajllasaj sacerdotes, levitas kanankupaj,
ISA.66.21	nispa nin Señorqa.
ISA.66.22	Mosoj janaj pachata, mosoj kay pachatawan ruwasqayqa ñaupaqeypipuni kanqanku. Ajinata mirayniykichejqa unayta kanqanku,
ISA.66.22	sutiykichejpis wiñaypaj mana chinkaj kanqanku.
ISA.66.23	Sapa killamanta killa, sapa samakuna p'unchaypi,
ISA.66.23	paykunaqa tukuyninku noqaqa yupaychaj jamuwanqanku,
ISA.66.23	nispa nin Señorqa.
ISA.66.24	Paykunaqa llojsimuytawan rikonqanku, pikunachus
ISA.66.24	contraypi jatarikorqanku chaykunaj ayasninta;
ISA.66.24	imaraykuchus chay runasta mikhoj khurusqa mana wañonqankuchu;
ISA.66.24	paykunata q'olasharqa chay ninankupis mana thasnukonqachu. Paykunata rikuspataj tukuy runas mayta millachikonqanku.
JER.1.1	Hilciaspa wawan Jeremiaspa parlasqasninmanta, ruwasqasninmantawan willaykunas. Benjamín aylloj jallp'ampi Anatot llajtapi, sacerdote ayllus tiyakorqanku. Jeremiastaj chay ujnin kaj ayllumanta karqa. 
JER.1.2	Jeremiasman Señor parlaykorqa, Amompa wawan Josías chunka kinsayoj watataña Judá jallp'api kamachishajtin. 
JER.1.3	Chantá parlallarqataj Josiaspa wawan Joacín Judapi rey kashajtin, jinallataj Josiaspa ujnin wawan Sedequías, chunka ujniyoj watataña Judapi kamachinankama. Chayri, chay watamanta phishqa killankama, mayk'ajchus Jerusalempi tiyakojkuna jallp'ankumanta waj jallp'aman wijch'usqas karqanku chaypacha.
JER.1.4+JER.1.5	Señorqa noqaman parlamuwaspa niwarqa:
JER.1.4+JER.1.5	Manaraj qanman kausayta qoshaspa noqa ñapis qantaqa ajllarqaykiña.
JER.1.4+JER.1.5	Manaraj paqarishajtiyki ñapis t'aqarqaykiña,
JER.1.4+JER.1.5	nacionespa profetanku kanaykipaj.
JER.1.6	Noqataj kuticherqani:
JER.1.6	Ay Señor! Noqaqa waynallaraj kani, manaraj sumajta parlayta atinichu!
JER.1.7	Señortaj niwarqa:
JER.1.7	Ama waynallaraj kani nispaqa niwaychu.
JER.1.7	Qanqa rinayki tiyan maymanchus kachasqayki chayman;
JER.1.7	imatachus kamachisqayki chayta willamunki.
JER.1.8	Ama pitapis manchachikuychu. Noqaqa qanwan kasaj waqaychanasuypaj.
JER.1.8	Noqa Señor chayta nini.
JER.1.9	Chaypacha Señorqa makinwan simiyta llujchiykuworqa, niwarqataj:
JER.1.10	Noqa simiykiman palabrasniyta churani.
JER.1.10	Noqa kunan p'unchay atiyta qoyki aylluspi nacionespitaj,
JER.1.10	sik'inaykipaj, thuñinaykipaj, phirinaykipaj,
JER.1.10	t'unanaykipajtaj, chantá atillankitaj watejmanta jatarichiyta, sayachiytapis.
JER.1.11	Señorqa noqaman parlamuwaspa nillawarqataj:
JER.1.11	Jeremías, imatataj rikunkiri?, nispa.
JER.1.11	Uj almendro k'aspita rikuni, nispa kuticherqani.
JER.1.12	Walej chay rikusqaykeqa, nispa Señorqa niwarqa.
JER.1.12	Jinaqa noqa allinta qhawasaj kay tukuy nisqasniy junt'akunanta.
JER.1.13	Iskay kaj kutipi Señorqa parlamullawarqataj kay jinata:
JER.1.13	Imatataj rikunkiri?, nispa tapuwarqa.
JER.1.13	Uj t'impushaj mankata rikuni, pata ladomanta
JER.1.13	jina jich'akamushajtaña, nispa kuticherqani.
JER.1.14	Chaypacha Señorqa niwarqa:
JER.1.14	Pata ladomantapacha ñak'areyqa jich'akamonqa,
JER.1.14	kay jallp'api tukuy tiyakojkunaj patanman.
JER.1.15	Noqa Señor cheqamanta niykichej:
JER.1.15	Pata ladomanta chay tukuy nacionesta wajyamusaj.
JER.1.15	Reyes jamonqanku, kikin Jerusalempa yaykunasnin punkusnimpitaj tiyanasninkuta churanqanku.
JER.1.15	Jerusalempa perqasnimpa qayllasninman jina,
JER.1.15	chantá Judá llajtas qayllamantaj.
JER.1.16	Kay jasut'i kanantamin kamachisaj saqerpayawarqanku chay juchasapaspa contrampi. Paykunaqa inciensota q'osñichispa yupaycharqanku chay mana rejsisqa dioskunata, paykuna kikinku ruwakusqankuman jaywaspa.
JER.1.17	Qantaj mat'ita chumpiykukuspa kallpachakuy.
JER.1.17	Riy, willamuytaj imatachus kamacherqayki chayta.
JER.1.17	Ama paykunamanta manchachikuychu, mana jina kajtenqa noqa kikiy paykunaj ñaupaqenkupi kharkatichisqayki.
JER.1.18	Kunan p'unchay noqa churayki,
JER.1.18	may sinch'i jark'achisqa llajtata jina,
JER.1.18	fierromanta ruwasqata jina,
JER.1.18	broncemanta perqa ruwasqata jina,
JER.1.18	tukuy Judá jallp'aj contrampi sayanaykipaj;
JER.1.18	jinallataj reyesnimpa, kurajkunasnimpa, sacerdotesnimpa,
JER.1.18	llajtapi tukuy kajkunaj contrampi ima.
JER.1.19	Paykunaqa qanwan maqanakusonqanku, manataj
JER.1.19	atipasonqankuchu, imaraykuchus qanwan noqa kasaj jark'asunaypaj.
JER.1.19	Noqa Señor chayta nini.
JER.2.1	Señor noqaman parlaykamuwarqa, kay jinata nispa:
JER.2.2	Riy parlamuy Jerusalén llajtaman;
JER.2.2	Qhapariy allinta uyarinankupaj jina:
JER.2.2	Ajinata nin Señorqa:
JER.2.2	Yuyarikuni maypachachus qan sipasllaraj kashajtiyki noqaman allin kawarqanki, maypachachus warmiypaj aysarikorqayki chaypacha munakuwaj karqanki,
JER.2.2	ch'in pampasnejta, mana jayk'aj tarpusqa jallp'asnejta qhatiwarqanki.
JER.2.3	Israelqa noqapaj t'aqasqa karqa,
JER.2.3	cosechasniymanta aswan allin kaj oqharisqay karqa.
JER.2.3	Pillapis paykunata ñak'arichejtenqa noqa jasut'ej kani,
JER.2.3	aswan ñak'ariykunasta chaykunaman apachispa.
JER.2.3	Noqa Señor chayta nini.
JER.2.4+JER.2.5	Jacobpa ayllusninmanta kajkuna, Israelmanta tukuy ayllus kajkunapis uyariychej Señorpa parlasqanta. Ajinata nin Señorqa:
JER.2.4+JER.2.5	Chay ñaupa tatasniykichej, ima mana allin kajtataj noqapi tarerqanku karunchakunankupajri?
JER.2.4+JER.2.5	Qhasi manakaj dioskunata yupaychaspa,
JER.2.4+JER.2.5	paykunapis qhasi manakajllamantaj tukorqanku.
JER.2.6	Manaña noqamanta tapukuwankuchu: Maypitaj kashan,
JER.2.6	Egipto jallp'amanta orqhomuwarqanchej ch'inkunasnejta,
JER.2.6	may wayq'orara ch'in jallp'asnejta,
JER.2.6	mana yakuyoj jallp'asnejta, mana pejpa purisqan, nitaj tiyakusqan, may manchachikuna jallp'asnejta pusamuwarqanchej chay Diosri?, nispa.
JER.2.7	Noqamin pusamorqaykichej kay sumaj poqoj jallp'amin,
JER.2.7	chay sumaj poqoykunasninta mikhunaykichejpaj,
JER.2.7	imaschá allinta poqon chaykunatawan.
JER.2.7	Chantá qankunataj jamuytawan jallp'asniyta ch'ichicharqankichej.
JER.2.7	Ruwasqasniykichejqa kay kikin jallp'aypi
JER.2.7	millachikunaypaj jina kashan.
JER.2.8	Sacerdotesqa nerqanku: Maypitaj Señor kashanri?, nispa.
JER.2.8	Leyniymanta yachachejkunapis mana rejsikapuwarqankuchu.
JER.2.8	Kurajkunarí contraypi oqharikorqanku.
JER.2.8	Profetasqa Baalpa sutillampi parlarqanku,
JER.2.8	chay qhasi manakaj lantispa qhepantataj riporqanku.
JER.2.9	Chayrayku noqa Señor kayta nini:
JER.2.9	Qankunaj contraykichejpi juchachayta qallarisaj,
JER.2.9	jinallataj allchhisniykichejpa contranta ima.
JER.2.10	Riychej inti yaykuynej churusman, qhawaychejtaj,
JER.2.10	pillatapis Cedarman kachaychej allinta qhawamunampaj,
JER.2.10	kaypi jina imapis kanchus manachus chayta.
JER.2.11	Ima naciontaj dioskunasninta cambian,
JER.2.11	manapis cheqa dioskunachu kashajtin.
JER.2.11	Chaywampis aylluytaqa atiyniyoj Diosninta saqerpariwan,
JER.2.11	qhasi manakaj lantisman ripunankupaj.
JER.2.12	Janaj pachakuna kay jina kasqanmanta t'ukuychej,
JER.2.12	manchachikuywantaj kharkatitiychej.
JER.2.12	Noqa Señorman kayta nini.
JER.2.13	Aylloyqa iskay layata juchallin:
JER.2.13	Noqata saqerpariwarqanku uj ch'uwa kausaj juturi yaku kashajtiy. Allarqankutaj pujyusninkuta,
JER.2.13	yakusta mana sayachej lajra pujyusta.
JER.2.14	Israelqa mana kamachichu karqa.
JER.2.14	Payqa kamachi kanampajchu nacekorqa?
JER.2.14	Imaraykutaj tukuy kapuyninta qhechunkuri?
JER.2.15	Imaraykutaj leones jina sinch'ita qhaparispa
JER.2.15	Israelman phinkiykunkuri?
JER.2.15	Jallp'ankuta ch'impachata saqerparinku,
JER.2.15	llajtasninkutapis q'olasqasta mana runayojta saqerparinku.
JER.2.16	Menfismanta, jinataj Tafnesmanta runaspis
JER.2.16	umaykita t'ojlurpasorqanku.
JER.2.17	Chay tukuy imas qanta qhatirisorqa,
JER.2.17	noqa Señor Diosniykita saqerpariwasqaykirayku.
JER.2.18	Kunanrí, Egiptoman rispa Nilo mayumanta yakuta
JER.2.18	ujyamusqaykiwan imatataj tarinkiri?
JER.2.18	Asiriaman rispa, Eufratesmanta yakuta ujyaspapis imatataj tarikamunkiri?
JER.2.19	Kikin juchallaykitaj jasut'isonqa;
JER.2.19	chay mana kasukoj kasqallaykitaj ch'ataykusonqa.
JER.2.19	Allinta umacharikuy, imayna sajrachus, k'allkutajchus kasqanta noqata saqerpariwasqayki,
JER.2.19	noqa Señor Diosniykita mana kasuwasqayki ima.
JER.2.19	Noqa, Tukuy Atiyniyoj Señor chayta nini.
JER.2.20	Unaymantaña qanqa contraypi oqharikorqanki,
JER.2.20	mana kasuwarqankichu, nerqankitaj:
JER.2.20	Mana uyariyta munanichu, nispa.
JER.2.20	Tukuy orqo puntasnimpi, thansa sach'asnimpa
JER.2.20	llanthusnimpi ima qhenchachakorqanki.
JER.2.21	Noqa qanta sumaj ajllasqa uvas sach'ata jina plantarqayki,
JER.2.21	chantapis sumaj ajllasqa mujuta jina.
JER.2.21	Kunantaj mana kaj sach'aman tukunki.
JER.2.22	Ushpha yakuwampis, chayri may chhika jabonwampis
JER.2.22	mayllakuwaj chaypis, ch'ichi juchasniykeqa
JER.2.22	ñaupaqeypi kikillampuni kanqa.
JER.2.23	Imaynatataj niyta atiwaj mana ch'ichichasqa kani,
JER.2.23	nitaj chay mana kaj dioskunata yupaychanichu, nispari?
JER.2.23	Qhawarikuy imaynataj vallepi puriyniyki karqari.
JER.2.23	Chayta allinta reparakuy tukuy qampa ruwasqasniykita.
JER.2.23	China camello jina usqhayta purej maymampis thaskirillan, ajinata.
JER.2.24	Imaynatachus k'ita china burroqa q'oñirikuspa wayramojtin muskhispa mask'an tarinankama.
JER.2.24	Q'oñirisqa kashajtenqa ni pi jark'ayta atinchu.
JER.2.24	Orqo burroqa mask'asqampi mana sayk'unchu.
JER.2.24	Q'oñirisqa kashajtenqa tarenqapuni.
JER.2.25	Israel, ama q'ara chaki purispa nanachikuychu,
JER.2.25	ama kunkaykita yakumanta ch'akichikojta saqeychu.
JER.2.25	Chaywampis qan nerqanki: Mana ni ima kashajtimpis,
JER.2.25	noqaqa wajkunata munakuni, paykunawantaj ripusaj, nispa.
JER.2.26	Imaynatachus uj suwaqa jap'ichikuspa p'enqakun,
JER.2.26	ajinata Israelpis p'enqakonqa, llajtantin,
JER.2.26	reyesnintin, kurajkunasnintin, sacerdotesnintin,
JER.2.26	chantá profetasnin ima p'enqakonqanku.
JER.2.27	Uj k'aspita ninkichej: Qan tatay kanki!, nispa.
JER.2.27	Uj rumitataj ninkichej: Qan mamay kanki!, nispa.
JER.2.27	Noqamantaj wasanchakuwankichej, manataj uyaykichejta rikuchikuwankichejchu. Maypachachus ñak'ariypi rikhuriytawankamari, nishawankichej: Jamuy salvanawaykupaj!, nispa.
JER.2.28	Judá, maypitaj chay ruwakusqasniyki dioskuna kashankuri? Mashkhachus llajtasniyki chay chhikallataj dioskunasniyki tiyapusunku. Ñak'ariyman chayajtiyki paykuna jamuspa salvasuchunku.
JER.2.29	Imatataj contraypi parlayta munankichejri,
JER.2.29	tukuyniykichej mana kasukoj kashaspari?
JER.2.29	Noqa Señor chayta nini.
JER.2.30	Qhasillata wawasniykichejta jasut'erqani,
JER.2.30	yachachiykunasta paykunaqa mana kasuyta munarqankuchu.
JER.2.30	Kikin qankuna millay phiña leones jina,
JER.2.30	profetasniykichejta wañucherqankichej.
JER.2.31	Qankunapis kunan p'unchaypi kausajkuna,
JER.2.31	Señorpa parlasqanta allinta uyariychej.
JER.2.31	Israel, qampaj noqaqa uj ch'in pampa jinachu karqaniri?
JER.2.31	Chayri, laqhayaywan junt'asqa jallp'achu karqaniri?
JER.2.31	Ayllúy, imaraykutaj ninki: Qanmanta kacharisqas kayku;
JER.2.31	ni jayk'aj qanman kutimusqaykuñachu, nispari?
JER.2.32	Qonqakapunmanchu uj warmi chay k'achanchakunasninmanta,
JER.2.32	jinallataj casarakapoj warmi k'achanchakunasninta?
JER.2.32	Chaywampis aylloyqa astawanraj noqamantaqa qonqakaporqa.
JER.2.33	Munanakunata mask'anapajqa sumajta ñantaqa rejsinki.
JER.2.33	Sajra kajta yachachinapajqa, churasqa kanki.
JER.2.34	P'achaykeqa wajchaspa, jinataj mana juchayojkunaspa
JER.2.34	yawarninwan ch'ajchusqa rikhurin.
JER.2.34	Paykunataqa mana ima sajrata ruwashajtapis jap'ejchu kanki.
JER.2.35	Chaywampis, qan ninki: Noqaqa mana juchayojchu kani.
JER.2.35	Chayrayku Diosqa manaña phiñasqachu noqawan kashan, nispa.
JER.2.35	Qan ninki mana juchayoj kasqaykita, chayrayku qanwan demandata oqharisaj.
JER.2.36	Imaraykutaj chhikata apurakunki kausaqesniykita cambianaykipajri? Egiptopis ch'aukiyasonqa imaynatachus Asiriapis ch'aukiyasorqa ajinata.
JER.2.37	Chantataj Egiptomanta may p'enqayta kutimushanki,
JER.2.37	imaraykuchus, atienekorqanki chaykunata qhesacharqani,
JER.2.37	paykunawanqa mana imatapis tarinkichu.
JER.3.1	Señorqa nin:
JER.3.1	Sichus uj qhari warminmanta t'aqakun,
JER.3.1	chay saqerpayasqa warmitaj waj qhariwanñataj tantakun chayqa,
JER.3.1	ñaupaj kaj qosanwan mana watejmanta kutinakullanqatajchu.
JER.3.1	Jina kanman chayqa, llajtantinta ch'ichichanman.
JER.3.1	Chaywampis, qanqa Israel, ashkha munasqasniykiwan qhenchachakorqanki, kunanraj noqaman kutirimuyta munashanki.
JER.3.1	Noqa Señormin chayta nini.
JER.3.2	Lomasta allinta qhawariy:
JER.3.2	Maynejpitaj qampa qhenchachakusqayki mana kanchuri?
JER.3.2	Ch'in pampaspi árabe warmi jina chukuykuspa
JER.3.2	qharisniykita ñan cantospi suyaj kanki.
JER.3.2	Kay llajtata ch'ichichakusqasniykiwan, sajra ruwasqasniykiwantaj qhenchacharqanki.
JER.3.3	Chayraykumin paraqa mana kanchu, ch'aki tiempopi,
JER.3.3	jinataj q'omer tiempopipis. Qanqa uj qhencha warmiman rijch'akoj kashanki, ni uj chhikanta p'enqarikuspa.
JER.3.4	Manaraj unaychu niwarqanki: Tatay kanki,
JER.3.4	sipas kayniypitaj kausaqey!, nispa.
JER.3.5	Phiñasqallapunichu kanki?
JER.3.5	Wiñaypajchu phiñakuyniyki qhepakonqa?
JER.3.5	Kayta nej jinari, atisqaykita sajra kajta ruwaj kanki.
JER.3.6	Rey Josiaspa p'unchaykunasnimpi Señor niwarqa: Rikunkichu mana kasukoj Israel ayllu imatachus ruwasqanta? Rispa chay jatun orqos patapi, juch'uy orqos patapipis riytawan, qhenchachakuyman qokaporqa, jinallataj tukuy ch'ampa sach'as urapipis. 
JER.3.7+JER.3.8	Noqa yuyarqani chay tukuy ruwasqasninmanta qhepaman kutirikamunawanta, jinapis manapuni kutirikamuwarqachu. Chay mana kasukoj ñañan Judapis kay tukuyta rikorqa; rikullarqataj imaynatachu chay mana kasukoj Israelta kachapusqayta, chantá paymanta t'aqakusqayta qhenchachakusqanrayku. Jinapis Israelpa ñañan qhencha Judapis mana manchachikorqachu, manachayqa paypis qhencherioman qokapullarqataj. 
JER.3.9	Chaytaqa payllamanta imata jina ruwarqa, tukuy nacionnintinta mana allinman churarqa. Judaqa t'aqakuwaspa, rumista, k'ullustawan yupaychaj churakorqa. 
JER.3.10	Chay tukuyta ruwaspañapis chay t'aqakuwaj Judaqa nillataj tukuy sonqowanchu noqaman kutirimuwarqa, manachayqa ch'aukiyawarqa. Noqa Señormin chayta nini.
JER.3.11	Señor niwarqa: Mana kasukoj Israelqa aswan pisi juchayoj kashan chay t'aqakuwaj Judamanta nisqaqa. 
JER.3.12	Rispa willamuy, wichaynejman qhawaspa:
JER.3.12	Señorqa nillantaj:
JER.3.12	Noqaman kutirimuy mana kasukoj Israel.
JER.3.12	Mana phiña uyaywanchu qanta jap'isqayki,
JER.3.12	nitaj qampaj phiñakuyneyqa wiñaypajchu kashan,
JER.3.12	imaraykuchus noqaqa k'acha khuyakoj kani.
JER.3.12	Noqa Señormin niykichej.
JER.3.13	Juchayoj kasqaykita reparakuy,
JER.3.13	Señor Diosniykita mana kasoj kasqaykita,
JER.3.13	mana rejsisqakunawan tukuy ch'ampa sach'as uraspi qhenchachakusqaykita, kamachiykunasniyta mana kasusqaykita ima.
JER.3.13	Noqa Señormin chayta nini.
JER.3.14	Señor nillantaj: Kutirimuychej mana kasukoj wawas, imaraykuchus noqa qankunaj Señorniykichej kani. Noqa jap'isaj sapa llajtamanta ujta, iskaytataj sapa ayllumanta. Sionmantaj kutichisqaykichej. 
JER.3.15	Noqa qankunaman qosqaykichej allimpaj rijch'awaj kamachejkunasta, paykunataj qankunata kamachisonqachej, sumaj yachaywan, sumaj yuyaywantaj. 
JER.3.16	Qankuna jallp'aykichejpi astawan yapaykojtiykichej, ashkha wawasniyojñataj kajtiykichej, mana pipis parlanqañachu Señorwan trato ruwasqa kajmanta, manaña pipis chaypi yuyanqañachu, nitaj ujtawan yuyarikonqañachu, manataj pipis watukonqañachu, nitaj waj mosojta ruwanqankuchu. Noqa Señor chayta nini. 
JER.3.17	Chaypacharaj Jerusalenqa Señorpa tiyakunan kanqa, tukuy nacionestaj chaypi yupaychanawankupaj tantakonqanku, manañataj ujtawan k'ullukuspa sonqonkupi chay sajra millay yuyaykunata qhatenqankuchu.
JER.3.18	Maypachachus chay p'unchay chayamojtin, Judá aylluwan tantaykukonqa Israel aylluwan khuska. Kutimonqanku wichaynej jallp'amanta qankunaj ñaupa tatasniykichejman chayaqenkupaj jina qarqani chay jallp'asman.
JER.3.19	Israel, noqa qanta wawaypaj jina jap'ikapuyta yuyarqayki,
JER.3.19	sumaj moq'ena jallp'ata qonasuypaj;
JER.3.19	tukuy kay pachapi jallp'asmanta aswan k'acha jallp'ata.
JER.3.19	Noqa yuyarqani tatáy ninawaykita, manataj jayk'ajpis noqamanta karunchakunaykita.
JER.3.20	Chaywampis qankunaqa, imaynatachus uj warmi qosanta wasanchan ajinata, noqata wasanchawarqankichej.
JER.3.20	Noqa Señormin chayta nini.
JER.3.21	Ch'in orqospi qhapariykuna uyarikun:
JER.3.21	Chaykunaqa kanku khuyakuyta mañakuspa israelitaspa waqaynin.
JER.3.21	Cheqan ñanmanta t'aqakaporqanku,
JER.3.21	noqa Señor Diosninkutataj qonqakapuwarqanku.
JER.3.22	Mana kasukoj wawas noqaman kutirimpuwaychej,
JER.3.22	noqataj jampisqaykichej chay mana kasukoj kayniykichejmanta.
JER.3.22	Kaypi kashayku, qanmantaj chimpakamuyku,
JER.3.22	imaraykuchus qanllamin Señor Diosniykoqa kanki.
JER.3.23	Cheqamanta mana imapaj allinchu karqa orqo puntasman wicharisqaykoqa, nitaj chay orqospi qhaparqachasqaykupis.
JER.3.23	Señor Diosnillaykupimin Israelqa salvacionta tarin.
JER.3.24	Lantista yupaychasqasniyku p'enqayta chinkachiwarqayku unaymantapacha tatasniykoj tarisqanku chay ovejasta,
JER.3.24	uywasta, qhari wawasta, warmi wawastapis.
JER.3.25	May p'enqasqas k'umuykukunachej ari,
JER.3.25	manaña allimpajchu qhawasqas kanchej,
JER.3.25	imaraykuchus wawasmantapacha kunankama, noqanchej ñaupa tatasninchejpis juchallerqanchej Señor Diosninchejpa contrampi, manataj payta kasorqanchejchu.
JER.4.1+JER.4.2	Señorqa nin: Israel, kutimpuyta munanki chayqa,
JER.4.1+JER.4.2	noqaman kutimpunayki tiyan.
JER.4.1+JER.4.2	Chay millay lantisniykimanta t'aqakunki,
JER.4.1+JER.4.2	noqamantataj mana t'aqakunkichu chayqa,
JER.4.1+JER.4.2	chaypacha cheqamanta sutiypi juranayki tiyan,
JER.4.1+JER.4.2	jinallataj justiciapi, cheqan kaypipis.
JER.4.1+JER.4.2	Chaypacha nacionesqa sutiynejta bendicisqas kanqanku,
JER.4.1+JER.4.2	jatunchawanqankutaj.
JER.4.3	Señorqa nin, Judapi kaj runasman, jinallataj Jerusalempi kaj runasmampis: Sumajta jallp'ata llank'aychej,
JER.4.3	amaña khishkas ukhuman tarpuychejchu.
JER.4.4	Judamanta, Jerusalenmantapis runas circuncidakuychej,
JER.4.4	rejsiwankichejtaj Señorniykichejpaj jina.
JER.4.4	Tratomanta señalta sonqoykichejman churaychej,
JER.4.4	pajtataj millay ruwasqasniykichejrayku phiñakuyniy
JER.4.4	nina jina k'ajarinman, jap'iykukojtintaj ni pi thasnuyta atishanmanchu.
JER.4.5	Kayta willaraykichej Jerusalempi, jinallataj Judá ayllupi,
JER.4.5	putututa waqachispa qhapariychej kay tukuy jallp'api,
JER.4.5	sinch'itapuni qhapariychej: Tantakamuychej! Jamuychej,
JER.4.5	pakakunasniyoj llajtasman!
JER.4.6	Banderata Sión cheqanejman sayachiychej.
JER.4.6	Mask'aychej paykunata, amataj sayakuychejchu!
JER.4.6	Wichay ladomantaqa jatun ñak'ariyta,
JER.4.6	wañuchinakuytawan apamusaj.
JER.4.7	Leonqa pakakuna jusk'umanta llojsimunña,
JER.4.7	nacionesta chinkarachejqa puririmunña;
JER.4.7	tukuy llajtasniykita ch'inyachinampaj,
JER.4.7	raqaykunallatataj saqenampaj.
JER.4.8	Chayrayku qhashqa p'achaswan p'achallikuychej,
JER.4.8	waqaychej, nanaywantaj qhaparqachaychej,
JER.4.8	imaraykuchus Señorpa k'ajaj phiñakuynenqa manaraj noqanchejmanta t'aqakunchu.
JER.4.9	Señorqa nin: Chay p'unchay chayamojtenqa,
JER.4.9	reyniykichej, kurajkunasnintin manchachikuywan kharkatitenqanku, sacerdotespis mancharikonqanku,
JER.4.9	profetakunapis t'ukushaj qhepakonqanku.
JER.4.10	Noqa nerqani: Ay Señor, imajtintaj Jerusalempi kaj runasta ch'aukiyankiri?
JER.4.10	Sonqo tiyakuyta qosqaykichej nerqanki,
JER.4.10	kunantaj kunkankupi cuchillo churasqa kashan.
JER.4.11	Chay p'unchay chayamojtenqa,
JER.4.11	Jerusalén llajtamanta parlakonqa:
JER.4.11	Ch'in pampanejmanta q'oñi wayra phukumushan kay aylluynejman. Kayqa mana trigota wayrachinapaj jina allin wayrachu.
JER.4.12	Wayrata noqa apachimusaj chay wayraqa,
JER.4.12	ancha sinch'i wayra kanqa.
JER.4.12	Kunanrajmari paykunaj contrankupi jasut'i wakichikunanta kamachisaj.
JER.4.13	Qhawariychej, enemigosqa phuyu jina jamurishanku;
JER.4.13	ch'ajwapaj wakichisqa carretasninkoqa jatun muyoj wayraman rijch'akunku, caballosninkutaj ankasmantapis aswan sinch'i chakis kanku.
JER.4.13	Ay, imachus noqanchejqa chinkasqas kanchej!
JER.4.14	Jerusalén, sonqoykimanta sajra imasta llimphuchakuy,
JER.4.14	jinamanta salvasqa kanaykipaj.
JER.4.14	Mayk'ajkamataj umaykita muyuchikunki chay sajra yuyaykunawanri?
JER.4.15	Danmantapacha, Efraimpa orqo puntasninmantapacha,
JER.4.15	mana allin willaykuna chayamunku.
JER.4.16	Nacionesman, chantá Jerusalenmampis willaychej,
JER.4.16	karu llajtasmanta enemigosninku kachaykakamusqankuta,
JER.4.16	maqanaku ch'ajwaykunawan, tukuy Judapi kaj llajtaspa contrampi.
JER.4.17	Imaynatachus chay camposninkuta qhawajkuna muyuykunku,
JER.4.17	ajinata Judá aylluman muyuykonqanku,
JER.4.17	Señorpa contrampi oqharikusqankurayku.
JER.4.17	Señormin ajinata nin.
JER.4.18	Purisqasniyki, ruwasqasniykitaj,
JER.4.18	kay imaschus qhatirisunki chaytaqa apamun,
JER.4.18	juchasniykirayku kay jatun llakiykunaqa jamun,
JER.4.18	chaytaj sonqoykita mayta nanachisunki.
JER.4.19	Nanaywan q'ewiykachakuni;
JER.4.19	sonqoy aswan sinch'ita tiseqeyarin.
JER.4.19	Sonqoy t'impushan, mana ch'in kakuymanchu.
JER.4.19	Pututoj waqayninta uyarini, maqanakupi qhaparqachaytawan.
JER.4.20	Sapa kuti llakiykunasmanta willaykunas chayamun.
JER.4.20	Tukuy jallp'antin phirisqa kashan.
JER.4.20	Uj ratollapi toldosniy phirisqas rikhurerqanku,
JER.4.20	maqanakuna toldosnimpis phaskasqas karqanku.
JER.4.21	Mashkha unaytawanrajtaj pataman banderata sayachisqata rikusajri, pututoj ch'ajwaynintapis uyarisajri?
JER.4.22	Israel aylloyqa ancha wampu, mana rejsiwanchu, nin Señorqa.
JER.4.22	Mana yuyayniyoj wawas kanku, mana allintachu unanchakunku.
JER.4.22	Juchata ruwanankupajqa churasqas kanku,
JER.4.22	manataj allin kajta ruwayta yachankuchu.
JER.4.23	Jallp'ata qhawarqani, rikorqanitaj ch'impachata,
JER.4.23	mana allin rijch'ayniyojtataj.
JER.4.23	Janaj pachata qhawarerqani, manataj k'anchayta rikorqanichu.
JER.4.24	Orqosta qhawarerqani, manchayta ikharikusharqanku,
JER.4.24	tukuy juch'uy lomasnimpis kharkatishallarqankutaj.
JER.4.25	Qhawarerqani manañataj uj runapis karqañachu,
JER.4.25	tukuy phawaj p'isqospis phawarikapusqanku.
JER.4.26	Qhawarerqani, campospi chay poqoykunapis ch'in pampaman tukuchisqa karqa.
JER.4.26	Tukuy llajtasnimpis raqaykunallaña karqa.
JER.4.26	Señorqa k'ajaj phiñakuynin kay tukuytaqa ruwacherqa.
JER.4.27	Señorqa nin: Tukuy jallp'antin q'arasqa kanqa,
JER.4.27	chaywampis mana tukuynintapunichu chinkachisaj.
JER.4.28	Tukuy jallp'aman llakiylla junt'aykonqa,
JER.4.28	janaj pachapis llakiy p'achata churakonqa.
JER.4.28	Chayta parlani, manataj chay nisqasniymantaqa yuyarikusajchu, chayta niniña, manataj qhepaman kutiymanchu, nispa.
JER.4.29	Caballospi jamojkunaspa, jinallataj wach'ina arcosniyojkunaspa ch'ajwaykunasninwan, runasqa usqhay usqhayta ayqenku, thansas ukhuman pakakamunankupaj,
JER.4.29	chayri qaqa k'ajllusman.
JER.4.29	Tukuy llajtas saqerpayasqas qhepakorqanku,
JER.4.29	manaña pipis chaypi tiyakojqa qhepakorqañachu.
JER.4.30	Qanrí, raqayllaña kaj llajta,
JER.4.30	Imapajtaj puka p'achaswan p'achallikunkiri?
JER.4.30	Imapajtaj qori k'achanchanaswan k'achanchakunkiri?
JER.4.30	Imapajtaj ñawisniykita yanawan tiñikunkiri?
JER.4.30	Mana imapaj allinchu kasonqa chay k'achanchakusqasniykeqa,
JER.4.30	tukuy munapayasojkunaqa qhesachasunkuña,
JER.4.30	astawampis wañuchinasunkupaj mask'ashasunku.
JER.4.31	Nanaywan qhapariykunasta uyarini,
JER.4.31	uj warmi, ñaupaj kaj wawanta nacechikuspa nanaywan
JER.4.31	qhaparqachan ajina.
JER.4.31	Chaykunaqa Sión orqoj qharparikusqasnin kanku,
JER.4.31	makisnintataj jaywarakun.
JER.4.31	Ay noqamanta! Kay runa wañuchis wañuchishawankuña!, nispa.
JER.5.1	Señorqa nin: Jerusalempa callesninta allinta qhawaspa muyuykachaychej, plazasnejta mask'aychej, ichachus pillatapis tarinkichej cheqan kajta ruwajta,
JER.5.1	tukuy ruwasqampi mana llullakojta. Pillatapis tarinkichej chayqa, Jerusalén llajtata qhespichisaj.
JER.5.2	Señorpa kausayninrayku jurajkunapis,
JER.5.2	llullakuspa juranku.
JER.5.3	Señor, qanqa cheqan runasta mask'ashanki.
JER.5.3	Jasut'erqanki, manataj nanachikorqankuchu;
JER.5.3	t'unaykorqankipis, manataj yachayta munarqankuchu.
JER.5.3	Ancha k'ullukojkunas kanku, rumismanta aswan sinch'istaj,
JER.5.3	manapuni allin ñanman kutirimuyta munarqankuchu.
JER.5.4	Noqa yuyarqani:
JER.5.4	Wajchakunalla wampus jina purisqankuta,
JER.5.4	imaraykuchus mana yachankuchu Señorpa munayninta,
JER.5.4	nitaj Diosninkoj kamachisqantapis.
JER.5.5	Chay jatun wiraqochisman risaj, paykunamantaj parlamusaj.
JER.5.5	Paykunaqa yachanqankupuni imachus Señorpa munaynin kasqanta,
JER.5.5	Diospa kamachisqantataj.
JER.5.5	Chaywampis, tukuyninku Diospa contrampi oqharikusqanku,
JER.5.5	manataj kasuyta munasqankuchu.
JER.5.6	Chayraykumin montemanta leones llojsimuspa wañurachenqanku,
JER.5.6	chay ch'in pampamanta atojkunataj t'isaranqanku, onzaspis llajtasninku qayllapi qhatiykachanqanku.
JER.5.6	Llajtasninkumanta llojsejtinkutaj paykunata t'isaranqanku,
JER.5.6	imaraykuchus ashkha kutista juchallerqanku,
JER.5.6	ashkha kutistataj wasanchararqanku.
JER.5.7	Señorqa nin:
JER.5.7	Imaynatataj kay tukuymanta perdonaykimanri?
JER.5.7	Wawasniyki saqerpariwanku, jurankutaj qhasi mana kaj dioskunasninkunejta.
JER.5.7	Ashkha mikhunawan atipacherqani, jinapis paykunaqa qhenchachakorqanku, tukuyninkutaj qhencharioman qokaporqanku.
JER.5.8	Chay qachilo caballos jina sink'urispa rinku,
JER.5.8	runa masinkoj warmimpa qhepanta.
JER.5.9	Manachu chay tukuymanta jasut'iymanri?
JER.5.9	Manachu ajina ayllumanqa chayta mask'akusqanman jina qopuymanri?
JER.5.10	Enemigosninkutaj yaykuchunku, huertasninkutataj q'arachunku.
JER.5.10	Amapis tukuyninkutachu q'arachunku. Ramasninta k'ajllarachunku,
JER.5.10	imaraykuchus chay uvas sach'asqa manaña noqajtachu.
JER.5.11	Israelwan, Judawanqa wasanchawanku.
JER.5.11	Noqa Señor chayta nini.
JER.5.11	Jasut'i jamunanmanta willaykuna
JER.5.12	Israelwan Judawanqa Señorqa qhesachanku, kay jinata nispa:
JER.5.12	Payqa mana kanchu. Mana ima sajraspis qhatiriwasunchu,
JER.5.12	mana kanqachu maqanakuykuna, nitaj yarqhaykunapis, nispa.
JER.5.13	Profetasqa qhasi wayralla kanku,
JER.5.13	Señorpa palabranqa mana paykunapichu kashan.
JER.5.13	Arí, walejpacha, kayta niwan Tukuy Atiyniyoj Señor.
JER.5.14	Chayta paykuna nisqankurayku kay imas paykunata qhatirenqa: Saqesaj kay parlasqasniy, nina jina simiykimanta llojsinanta, Israel ayllutaj llant'a jina kachun, chay ninataj paykunata ruphaykonqa.
JER.5.15	Señorqa nillantaj:
JER.5.15	Israel, contraykipi karumantapacha waj llajtayojkunata pusamusaj, chay llajtayojkunaqa manchay sinch'i runas kanku, may unay runastaj kanku.
JER.5.15	Qanqa parlayninkuta mana rejsinkichu,
JER.5.15	nitaj chay nisqasninkuta yachankichu.
JER.5.16	Tukuy chay runasqa sinch'i maqanakojkuna kanku,
JER.5.16	armasninkutaj wañuywan ninakun.
JER.5.17	Poqochisqasniykita, t'antaykitapis mikhukaponqanku,
JER.5.17	chantapis qhari wawasniykita, warmi wawasniykitapis oqoykonqanku.
JER.5.17	Ovejasniykita, wakasniykitapis mikhullanqankutaj,
JER.5.17	uvas poqoykunasniykita, higos poqoykunasniykita ima.
JER.5.17	Chay armasninkuwan, chay atienekoj kanki chay ruwasqa llajtasniykita phirenqanku.
JER.5.18	Señorqa nillantaj: Chaywampis chay p'unchaykunapeqa mana tukuynintachu phirisaj. 
JER.5.19	Maypachachus tapusonqachej: Imaraykutaj kay tukuyta Señor Diosninchej ruwawarqanchejri?, nispa chayqa kay jinata kutichiychej: Imaynatachus Señorta saqerparispa, kikin jallp'aykichejpi yupaychaj kankichej, chay mana rejsisqa dioskunata, ajinallatataj sirvinaykichej kanqa waj llajtayoj mana rejsisqa runata.
JER.5.20	Israel reinoman willaychej, Judamantaj niychej:
JER.5.21	Kayta uyariy wampu, rumi sonqo Israel ayllu.
JER.5.21	Ñawisniyoj kanki, manataj rikunkichu,
JER.5.21	ningrisniyoj kanki, manataj uyarinkichu.
JER.5.22	Noqa Señor nini: Qankuna manachu manchachikuwankichej?
JER.5.22	Manachu ñaupaqeypi kaspa kharkatitinkichej?
JER.5.22	Noqa mar qochaj cantosninman t'iyuta churani.
JER.5.22	Chay tukuyninmanta astawan jaqaymanqa mar qocha mana pasanñachu.
JER.5.22	Chay qhollchoqeyasqasnenqa astawan astawan,
JER.5.22	manchayta sonarispa phiñarikun, chaywampis mana pasayta atinchu.
JER.5.23	Qankunaj sonqoykichejri ancha rumiyasqa,
JER.5.23	mana kasukojtaj, saqerpayawaspataj riporqankichej.
JER.5.24	Mana unancharerqankichejchu, nitaj nerqankichejchu:
JER.5.24	Señor Diosninchejta manchachikunachej,
JER.5.24	payqa maychus tiempompi paratapis apachimuwanchej,
JER.5.24	ñaupaj parasta, qhepa parastapis.
JER.5.24	Cosechata oqharinapajtaj uj tiempota wakichipuwanchej.
JER.5.25	Qankunaj juchasniykichejqa kay tukuyta jark'arqa,
JER.5.25	chayrayku allin imasta mana jap'iyta aterqankichejchu.
JER.5.26	Chay aylluy ukhupi sajra runas tiyan,
JER.5.26	chay p'isqosta jap'ejkuna jina wateqanku,
JER.5.26	chaypajrí runasllata jap'inku.
JER.5.27	Wasisninkuta suwasqa imallawan junt'achinku,
JER.5.27	imaynatachus p'isqosta jaulasman junt'achinku ajina.
JER.5.27	Ajinamanta atiyniyojman, qhapajmantaj tukunku.
JER.5.28	Chaypitaj sumaj mikhusqas, wirastaj karishanku.
JER.5.28	Chay sajra ruwanankoqa mana tukukuyniyoj:
JER.5.28	Mana tatayoj wawasta mana qhawarikuchu,
JER.5.28	nitaj wajcha runaspa kausaynintapis allintachu qhawanku.
JER.5.29	Manachu kay tukuymantaqa jasut'isaj?
JER.5.29	Manachu ajina runasmanqa chay ruwasqankuman jina qopusaj?
JER.5.29	Noqa Señormin chayta nini.
JER.5.30	Manchay t'ukuna, manchachikuna imastaj,
JER.5.30	kay llajtapeqa rikhurishan.
JER.5.31	Chay profetaspa sut'inchasqasninkoqa llullas kanku,
JER.5.31	sacerdotekunapis munasqankuman jinalla kamachinku.
JER.5.31	Aylloyqa ajinatapis munallan!
JER.5.31	Chaywampis, imanankichejtaj chay tukukuy p'unchay chayamojtinri?
JER.6.1	Benjamimpa ayllunmanta kaj runas,
JER.6.1	pakakunata mask'aychej, Jerusalenmantataj ayqeychej!
JER.6.1	Tecoapi putututa waqachiychej, uj señalta oqhariychej
JER.6.1	Bet-haquerempi, imaraykuchus pata ladomanta uj llakiy,
JER.6.1	manchay ñak'ariytaj jamunayashan.
JER.6.2	Sión orqoqa may k'achitu q'omer pampa jinamin.
JER.6.3	Chayman michejkunaqa ovejasninkuta pusanku,
JER.6.3	chay muyuynimpitaj jarakunaku, sapa ujtaj tropasninkuta waj wajllata mikhuchinku.
JER.6.4	Enemigosninkutaj ninku: Paypa contrampi maqanakupaj wakichikuychej. Jamuychej chaupi p'unchaynejta,
JER.6.4	yaykuykusunchej! Ay noqanchejmanta ancha llakiypi tarikunchej, chantapis inti yaykuykushanña,
JER.6.4	ch'isiñataj kashan!
JER.6.5	Ajinaqa tutanñataj yaykuykusunchej, palaciosnintataj thuñiykamusunchej, nispa.
JER.6.6	Tukuy Atiyniyoj Señorqa kay kamachita qon:
JER.6.6	Sach'asta k'utuychej, perqasmantaj jallp'ata qolluykuychej Jerusalenman maqanakoj yaykunapaj.
JER.6.6	Llajtaqa jasut'isqa kanampaj qhawasqaña,
JER.6.6	imaraykuchus millay ruwaykunawan junt'a kashan.
JER.6.7	Jerusalenmanta sajra kay llojsimun,
JER.6.7	uj pujyumanta yaku llojsimun ajinata.
JER.6.7	Chay llajtapeqa millay ruwaykunaslla, ch'ajwachinakuyllataj uyarikun, chaypi rikuni nanachisqasta, ayqhoyllatawan.
JER.6.8	Allinta reparakuy, Jerusalén, mana t'aqakusunayta,
JER.6.8	munaspaqa ch'in pampaman, mana uj runayojmantaj tukunaykipaj.
JER.6.9	Tukuy Atiyniyoj Señorqa nin:
JER.6.9	Chay p'unchay israelitasta kutin kutinta allinta mask'ankichej, imaynatachus uvas sach'aspa poqoyninta chajmankichej ajina, nispa.
JER.6.10	Noqataj kuticherqani: Pitaj kutichiwanman kay parlasqayta willamojtiyri?
JER.6.10	Señor, paykunaqa joq'arasman tukunku,
JER.6.10	manataj uyariyta atinkuchu, palabrasniykimanta asiykukunku, mana paykunamanqa allinchu rijch'an.
JER.6.11	Phiñakuyniykiwan junt'asqaña kani Señor,
JER.6.11	manaña kakuyta atinichu, nispa.
JER.6.11	Señortaj niwarqa:
JER.6.11	Chay phiñakuyniyta thalliykuy ari callepi purishanku chay wawaspa patanman, jinataj chay waynaspa patanmampis.
JER.6.11	Qosasta warmisnintinta presochasqasta apanqanku,
JER.6.11	jinallataj machu runastapis.
JER.6.12	Wasisninku, llank'anasninku, chanta warmisninkupis,
JER.6.12	wajkunaj makinkuman chayanqanku.
JER.6.12	Noqaqa makiyta oqaharisaj kay jallp'api tiyakojkunata jasut'inaypaj.
JER.6.12	Noqa Señormin chayta nini.
JER.6.13	Tukuyninku jatunmanta juch'uykama yuyanku qhasi manakajmanta qolqeta jap'iyllataña;
JER.6.13	profetas, jinatataj sacerdotespi llulleriosninkuwan ch'aukiyanku.
JER.6.14	Aylluypa nanasqasninta pata patallanta jampiykurinku,
JER.6.14	ninkutaj tukuy ima allillan rishasqanta.
JER.6.14	Jinapis manapuni imapis allenqa kanchu.
JER.6.15	Chay noqaj mana munasqay imasta ruwaytaqa p'enqachikunanku karqa. Chaywampis manapuni p'enqakunkuchu,
JER.6.15	niñataj yachankuñachu imachus p'enqakuy kasqantapis.
JER.6.15	Chayrayku maypachachus noqa jasut'isaj,
JER.6.15	chaypacharajmá misk'anqanku, urmanqankutaj chay ujkuna jina.
JER.6.15	Noqa Señormin chayta nini.
JER.6.16	Señorqa ayllunman nin:
JER.6.16	ñankunaspi sayaykuychej, qhawaychejtaj,
JER.6.16	tapurikuychej chay ñaupa runakuna ukhumanta,
JER.6.16	maypichus kashan chay aswan allin kaj ñan chayta,
JER.6.16	qhatiykuychej, samariytataj tarinkichej.
JER.6.16	Paykunataj ninku: Manapuni chay ñanta puriykumanchu, nispa.
JER.6.17	Señor churaykorqa qhawajkuna soldadosta,
JER.6.17	ayllunmantaj nerqa: Pututoj waqasqanta allinta uyariychej.
JER.6.17	Israel ayllutaj niwarqa: Mana kasuta ruwayta munaykuchu, nispa.
JER.6.18	Chayraykumin Señorqa nin: Naciones, uyariychej,
JER.6.18	yachaychejtaj imachus kay aylluyta qhatirinanta.
JER.6.19	Uyariy qan jallp'a: Kay aylluman uj ñak'ariyta apachimusaj,
JER.6.19	sajra kajta umachakusqankurayku, palabrasniyta mana kasuta ruwayta munarqankuchu, jinataj yachachisqasniyta qhesachasqankurayku.
JER.6.20	Imapajtaj qankuna Sabá inciensota apamuwankichejri?
JER.6.20	Jinallataj chay karu llajtasmanta q'apaj qhorastapisri?
JER.6.20	Noqapaj manapuni allinchu rijch'awan chay ruphachina,
JER.6.20	nitaj chay waj rikuchikusninkupis.
JER.6.21	Chayrayku Señorqa nin:
JER.6.21	Noqa kay aylluyta misk'achisaj, urmachisajtaj.
JER.6.21	Tukuy tatas wawasnintin, qayllankupi kajkuna,
JER.6.21	jinallataj kausaqesninkupis, tukuy wañonqanku.
JER.6.22	Señorqa nin:
JER.6.22	Patakaru jallp'asmanta uj atiyniyoj nación jamunampaj wakichikushan.
JER.6.23	Lanzaswan, wach'ina arcoswan ima wakichisqasña kanku.
JER.6.23	Ancha sajras kanku, mana uj chhika khuyakuyniyojtaj,
JER.6.23	qhaparqachasqankoqa mar qochaj sonaynin jina kanku,
JER.6.23	caballospi montasqas rishanku.
JER.6.23	Chaykunataj Siompa contrampi maqanakunankupaj wakichisqasña kanku.
JER.6.24	Jerusalempi runasqa ninku:
JER.6.24	Chaykunamanta parlajta uyarispaqa kallpayku wañun,
JER.6.24	onqokoj warmi jinataj ñak'ariypi nanaypitaj kashanku.
JER.6.25	Ama campomam llojsiychejchu, amataj ñankunasmampis llojsiychejchu. Enemigoqa sumaj armasninwan wakisqa kashan, manchachikuywan kharkatiteyqa tukuynejpi kashan!
JER.6.26	Ayllúy, qhashqa p'achasta churakuy,
JER.6.26	llakiy p'achata churakuy, ushphapi sunt'iray;
JER.6.26	qhaparqachaspataj waqay, imaynatachus uj k'ata wawanku wañupojtin waqanku ajinata.
JER.6.26	Noqanchejta wañuchejkunaqa contranchejpi ñapis jamushanña.
JER.6.27	Señorqa nillawarqataj:
JER.6.27	As allinta chay aylluyta juchanmanta waturiy,
JER.6.27	allinta qhawariy imaynatajchus puriynin kasqanta.
JER.6.28	Señor, tukuy paykuna oqharikojkuna kanku,
JER.6.28	cuento q'epi runas kanku,
JER.6.28	chantá millay puriyniyojkuna kanku;
JER.6.28	bronce jina, fierro jinataj kanku.
JER.6.29	Maypachachus fuelle sinch'iwan phukun chayqa,
JER.6.29	nina chay titita unuyachin.
JER.6.29	Jinapis qhasipaj paykunataqa ch'uwachanku.
JER.6.29	Chay juchasapasqa manapuni chinkankuchu.
JER.6.30	Sutichanachá kanqa wijch'usqa qolqe nispa,
JER.6.30	imaraykuchus qan, Señor, paykunata qhesacharqanki.
JER.7.1+JER.7.2	Señorqa parlaspa Jeremiasman nerqa: Señorta yupaychana wasej punkunman sayaykukuy. Chaypi kay willayta parlaykuy: Judapi tukuy tiykojkuna, kay punkusnejta qankuna yaykoj kankichej Señorta yupaychaj. Kunanqa uyariychej: 
JER.7.3	Israelpa Diosnin tukuy atiyniyoj parlamususqaykichejta. Astawan allinta kausaychej, allinkunatataj ruwaychej, noqataj kay jallp'api tiyachillasqaykichejpuni. 
JER.7.4	Ama atienekuychejchu, chay ch'aukiyajkuna kay jinata nisojkunaman: Señorta yupaychana wasin kaypi kashan. Señorta yupaychana wasin kaypi kashan, nispa. 
JER.7.5+JER.7.6	Kausayniykichejtachus allinyachinkichej, ruwasqasniykichejpis cheqan kanqa, cheqan kajtataj ujkuna ujkunawan ruwankichej chayqa, manallataj ñak'arichinkichejchu waj llajtayojkunata, wajcha wawasta, warmi sapasta ima chayqa, nitaj mana juchayoj runasta kay cheqapi wañuchiwajchejchu, nillataj waj dioskunaman yupaychaykunata qowajchejchu. Chaymantaj qankuna kikiykichejpaj sajrata wajyakuwajchej. 
JER.7.7	Jina kajtenqa, noqa saqellasqaykichejpuni ñaupa tatasniykichejman qorqani chay jallp'api tiyakunaykichejta.
JER.7.8	Qankunaqa qhasi manakaj palabrasnimpi atienekushankichej. 
JER.7.9	Qankunaqa suwankichej, wañuchinkichej, qhenchachakunkichej, manakajmanta jurankichej, Baalkunasman inciensota q'osñichinkichej. Qankunaqa mana rejsisqa lantista yupaychankichej. 
JER.7.10	Chaymantaraj yupaychanawaykichej wasiyman jamuwankichej ñaupaqeyman chimpamunawaykichejpaj. Creekunkichej kacharisqas kasqaykichejta, chay millay ruwaykunata, mana noqaj munasqay imasta ruwaykichejpaj. 
JER.7.11	Yuyankichejchu kay noqapaj t'aqasqa wasi kashan chay suwaspa pakakunan kasqanta? Chay tukuyta rikuni, noqa Señor chayta nini. 
JER.7.12	Riychej Silopi kashan, chay yupaychana wasiyman, chayta ñaupajpi ajllarqani tiyakuna wasiy kanampaj, qhawaychej imatachus paywan ruwasqayta Israel aylluypa juchasninrayku. 
JER.7.13	Jinapis kutin kutinta willarqaykichej imaynatachus purishasqaykichejmanta, qankunataj mana kasuyta munawarqankichejchu, nitaj kutichillawankichejpischu. Noqa Señor chayta nini. 
JER.7.14	Chayrayku chay Silopi yupaychana wasiyta jina ruwasaj, kaypi noqapaj yupaychana wasi kashan, chaytarí qankunaman, jinataj ñaupa tatasniykichejman qorqani, chaypitaj atienekoj kankichej. 
JER.7.15	Qankunata ñaupaqeymanta wijch'usqaykichej imaynatachus ñaupajpi wauqesniykichej Efraimpa munayninmanta kajkunata wijch'orqani ajinata.
JER.7.16	Qan, Jeremías, ama kay aylluyraykoqa mañakuwaychu, ama majakuwaychu, nitaj mañakuwaychu paykunarayku. Ama astawan k'iskimanta mañakuwaychu, imaraykuchus manapuni uyarisqaykichu. 
JER.7.17	Manachu Judá llajtaspi, jinataj Jerusalén callespipis ruwasqasninkuta rikunki? 
JER.7.18	Wawasqa llant'ata pallanku, tatas kajkunataj ninata jap'ichinku, warmis kajkunataj jak'u masata ñat'unku tortillata ruwanankupaj, chay cieloj reinan ninku chay diosaman jaywanankupaj. Chaywan phiñachiwankichej, jinallataj chay mana rejsisqa dioskunaman vinota jaywasqaykichejwan. 
JER.7.19	Chaywan noqamantaqa astawan paykuna kikinkuta, mana allinninkupaj p'enqaynillankupajtaj ruwakunku. Noqa Señor chayta nini. 
JER.7.20	Chayrayku, noqa Señor cheqatapuni nini, tukuy phiñakuyniyta thallinayta kay cheqaj contranta, runakunasnimpa contrampi, jinallataj uywasnimpa contrampi, sach'asnimpa contrampi, chantá cosechasnimpa contrampipis. Chayqa nina jap'iykuchisqa mana thasnukuyta atej jina kanqa.
JER.7.21	Tukuy Atiyniyoj Señorqa Israelpa Diosnin ayllunman nin: Tukuynin uywa wañuchisqasta qoychej, jinataj ima rikuchikutachá jaywayta munankichej chaykunatapis, chay aychamantataj mikhuychej. 
JER.7.22	Maypachachus qankunaj ñaupa tatasniykichejta Egiptomanta orqhomorqani chaypachaqa, mana imatapis nerqanichu, nitaj kamacherqanichu uywa wañuchisqasta q'olachinamanta, nillataj uywata wañuchispa jaywanamantapis. 
JER.7.23	Imatachus kamacherqani chayta kasunallawankuta; jinamantataj noqa Diosniykichej kanaypaj, qankunatajrí ayllusniy kanaykichejpaj. Nillarqanitaj: Qankunachus allin munasqay ñanta rikuwajchej chayqa, allinmin qankunata risonqachej. 
JER.7.24	Chaywampis mana kasuwarqankuchu, nitaj uyariwarqankuchu, manachayqa rumi sonqo kayninkuwan apachikorqanku, sonqonkoj millay ruwayta munasqasninman jina. Noqaman kutirimunawankutaqa wasanchakuwarqanku. 
JER.7.25	Ñaupa tatasninku Egiptomanta llojsimusqankumantapacha kunankama, qankunaman kamachisniy profetasta kachamullarqaykichejpuni. 
JER.7.26	Chaywampis, qankunaqa manapuni kasuwarqankichejchu, manachayqa chay ñaupa tatasniykichejmantapis astawanraj rumi sonqos karqankichej.
JER.7.27	Qan, Jeremías, willay kay tukuy imasta amapis kasusuchunkuchu, sinch'ita qhapariy, amapis uyarisuchunkuchu. 
JER.7.28	Niy: Kaymin chay nacionqa Señor Diosninta mana kasojqa, nitaj kasukuyta munajqa. Chay cheqan kaj ruwayqa mana kanchu, manañataj ujtawan chaymanta parlallankupischu.
JER.7.29	Jerusalén runas, chujchasniykichejta k'utukuychej,
JER.7.29	wijch'uychejtaj.
JER.7.29	Llakiy wañuyta chay ch'in lomaspi takiychej.
JER.7.29	Señorqa may phiñasqa kashan kay runaspa contrampi. Paykunata saqerparin, qhesacharparintaj.
JER.7.30	Señorqa nillantaj: Judamanta runasqa mana walejtachu rijch'ayniypi ruwanku: Chay millachikuna lantisninkuta noqapaj t'aqasqa chay yupaychanawanku wasiyman churarqanku, chaywantaj ch'ichicharqanku. 
JER.7.31	Ben-hinom vallepi Tofetpa altarninta jataricherqanku, qhari wawasninkuta, jinataj warmi wawasninkutapis ruphachinankupaj, chayta noqa mana kamacherqanichu, nitaj yuyallarqanipischu. 
JER.7.32	Chayrayku noqa Señor nini: Uj p'unchay chayamonqa, maypachachus kay cheqata manaña Tofet nenqankuchu, nitaj Ben-hinom nispapis, manachayqa runa wañuchina nenqanku. Tofetpitaj wañusqasta p'ampanqanku manaña maypipis p'ampanapaj kasqanrayku. 
JER.7.33	Chay runaspa ayasnintaqa suwintus, sajra animales ima mikhonqanku, nitaj pipis chaykunata mancharichej kanqachu. 
JER.7.34	Judá llajtapi jinallataj Jerusalén callespipis fiestaspi tusuykunata, takiykunata, jinallataj casarakupi takiykunatapis chinkachisaj. Tukuynin jallp'ataj ch'in pampaman tukuchisqa kanqa.
JER.8.1	Señorqa nin: Kay p'unchaykunapimin reyespa tullusninkuta p'ampasqas kasqankumanta orqhonqanku, chantá Judáj kurajkunasnimpata, sacerdotespata, profetaspata, jinallataj Jerusalempi tiyakojkunajtawan. 
JER.8.2	Aysarparenqankutaj intej k'anchayninman, killajman, jinallataj ch'askakunajman ima. Chaykunata munakorqanku, tapukorqanku, yupaycharqankutaj. Manataj pipis paykunata oqharerqachu p'ampamunankupaj, wanu jina pampapi qhallisqa wijch'ukorqa. 
JER.8.3	Kay millay runasmanta qhepakojkunataj, mayllapipis ch'eqerachisqaymanta qhepakojkunaqa astawan wañuytaraj munanqanku kausaymanta nisqaqa. Noqa Tukuy Atiyniyoj Señormin chayta nini.
JER.8.4	Qan, Jeremías, aylluyman kay parlasusqayta willaykuriy: Pipis urmaytawan sayarikun chayqa, ñanta chinkachejpis ñanman kutirimun.
JER.8.5	Chantaqa qan Israel, imaraykutaj wasanchawarqankiri? Jerusalén, imaraykutaj qan wiñaypaj qhesachawarqankiri?
JER.8.5	Imaraykutaj astawan rumi sonqoman tukushankiri,
JER.8.5	manataj kutirimpuyta munankichuri?
JER.8.6	Uyarishasqayman jinaqa mana pitapis,
JER.8.6	juchanmanta Diosman kutirikusqanta uyarinichu,
JER.8.6	manataj sut'ita ninchu, imata ruwasqaniri?, nispaqa.
JER.8.6	Tukuyninku ñanninta sinch'ita juyñarinku,
JER.8.6	maqanakupi jakiman kacharisqa caballos jina.
JER.8.7	Chay patata phawaj qewiñaspis yachanku,
JER.8.7	mayk'ajchus kutimpunankuta.
JER.8.7	Palomas, para p'isqos, chakisapa yaku p'isqospis yachanku mayk'ajchus wajnejman rinankuta.
JER.8.7	Qanrí, ayllúy, kamachisqasniyta mana yachankichu.
JER.8.8	Imaynapitaj qankuna niwajchej yachayniyoj kasqaykichejtari?
JER.8.8	Señorpa kamachiynintaj qankunawan kasqantari?
JER.8.8	Cheqamanta chay yachachejkunaqa llullallata phuruswan qelqanku.
JER.8.9	Chay yachayniyojkunarí k'umuykuchisqas, mancharichisqastaj kanqanku, imaynatachus uj uywa tojllapi jap'ichikun jinata.
JER.8.9	Maypitaj chay yachayninku kashanri,
JER.8.9	palabrasniyta paykuna qhesachajtinkuri?
JER.8.10	Chayraykutaj warmisninkuta waj qharisman jaywaykusaj,
JER.8.10	jallp'asninkutapis wajkunaman. Jatun juch'uy qhasi mana kaj, qolqeta jap'iyllataña yuyanku.
JER.8.10	Sacerdotes, jinataj profetaspis tukuyninku ch'aukiyanku.
JER.8.11	Aylluypa nanasqasnintaqa pata patallanta jampiykurinku,
JER.8.11	chantá ninku tukuy imapis allillan kasqanta,
JER.8.11	mana imapis allin kashajtin.
JER.8.12	Chay millachikunay ch'ichi imata ruwaytaqa p'enqakunaykichej karqa.
JER.8.12	Qankunaqa p'enqakorqankichejchu, niñataj yachankichejchu imachus p'enqakuy kasqantapis.
JER.8.12	Chayraykumin qankunata jasut'ejteyqa misk'ankichej, chay ujkuna jinataj urmakunkichej. Noqa Señormin chayta nini.
JER.8.13	Señorqa nillantaj:
JER.8.13	Aylluytaqa trigota jina ruthusaj.
JER.8.13	Nitaj ni uj uvas poqoypis huertapi puchonqachu,
JER.8.13	nitaj uj higospis sach'ampeqa puchonqachu,
JER.8.13	manachayqa ch'aki laphisllaña qhepakonqa, nispa.
JER.8.14	Aylluytaj nenqa: Imapajñataj kaypi qhepakunchejri?
JER.8.14	Tukuy ripunachej chay pakakunasniyoj llajtasman ujkama wañurachinawanchejpaj.
JER.8.14	Señor Diosninchej wañuchiwasunchej, qowasunchejtaj,
JER.8.14	venenoyoj yakuta, imaraykuchus paypa contrampi juchallerqanchej.
JER.8.15	Aswan allimpi kayta suyarqanchej,
JER.8.15	manataj ima allimpis chayamuwarqanchejchu.
JER.8.15	Kausayta mancharikuyllata suyarqanchej.
JER.8.16	Enemigosqa jamushanña.
JER.8.16	Caballospa ansaqesqasninku Danmantapachaña uyarikun.
JER.8.16	Caballos qhaparinku chayqa, tukuy jallp'antin kharkatitin.
JER.8.16	Jallp'api tukuy kaj imasta t'unaykoj jamushanku,
JER.8.16	llajtata, chaypi tiyakojkunasninta ima.
JER.8.17	Señorta parlallantaj:
JER.8.17	Qankunaj contraykichejpi wañuchej katarista wach'inasuykichejpaj apachimusaj,
JER.8.17	chaykunatarí mana yatirispis imanayta atenqankuchu.
JER.8.18	Chay nanayneyqa mana jampikuyniyoj,
JER.8.18	sonqoyqa sayaykapunayanña.
JER.8.19	Aylluypa waqasqasnenqa tukuy jallp'aspiña uyarikun:
JER.8.19	Señorqa manañachu Siompi kashan?
JER.8.19	Manañachu reynenqa chaypi kashan?, nispa.
JER.8.19	Señortaj kutichin:
JER.8.19	Imaraykutaj phiñachiwarqankichej chay lantikunata yupaychaspa, mana rejsisqa dioskunatari?, nispa.
JER.8.20	Q'oñi tiempo pasanña, cosecha oqharina tiempo pasanña,
JER.8.20	manataj salvaciompis noqanchejpajqa kanchu.
JER.8.21	Ñak'arini aylluypa ñak'arisqanwan,
JER.8.21	llakikuy mancharikuytaj atipashawanña.
JER.8.22	Manachu ima jampipis Galaad llajtapi kanman?
JER.8.22	Manachu jaqaypi pipis jampiykurejqa kanman?
JER.8.22	Imaraykutaj kay aylloyqa mana walejyakuyta atinchuri?
JER.9.1	Imaynapichus ñawisniy yaku juturi jina kanan,
JER.9.1	jinamanta tuta p'unchay unun paranta waqanaypaj llajtay ukhupi wañurasqankumanta.
JER.9.2	Imaynapichus noqajta ch'in pampapi uj cheqampi tiyarikunaypaj kapuwanman, jinamanta aylluymanta karuncharikunaypaj. Paykuna tukuyninku wasanchajkuna kanku, llullirioswan ch'ataykojkuna kanku.
JER.9.3	Imatapis llullakuspa nirinapajqa churasqas kanku,
JER.9.3	imaynatachus flechasmanta wach'inasta kacharinku ajinata.
JER.9.3	Kay jallp'apeqa llullakuylla junt'a kashan, manataj cheqa kajqa kanchu, jinamanta astawan astawan mana allin kayman rishanku.
JER.9.3	Mana rejsiyta munawankuchu, nispa kikin Señor nin.
JER.9.4	Kausaqesninchejmampis mana atienekunachu,
JER.9.4	nitaj kikin wauqesninchejmampis atienekusunmanchu,
JER.9.4	Wauqepurapis ch'aukiyanakunku,
JER.9.4	kausaqentimpurapis llullakuywan ch'atanaykukunku.
JER.9.5	Sapa ujpis purajmanta llullanaykukunku,
JER.9.5	manataj pipis cheqanta parlajqa kanchu.
JER.9.5	Llullakuyllamanña yachaykukunku, ancha sajras kanku,
JER.9.5	manapuni saqenankupaj jinachu kanku.
JER.9.6	Señor nillantaj:
JER.9.6	Qhepampi qhepampi mana allin ruwaylla,
JER.9.6	qhepampi qhepampi llullakuylla,
JER.9.6	aylloyqa mana rejsikapuyta munawanchu.
JER.9.7	Chayrayku noqa Tukuy Atiyniyoj Señor nini:
JER.9.7	Ninamanchá churasqa kanman allin ch'uwachasqa kanampaj ari.
JER.9.7	Imatañataj wajta kay aylluywan ruwaymanrí?
JER.9.8	Qallusninkoqa wañuchej wach'inas jina,
JER.9.8	mana kajta parlaspa purinku. Kausaqesninkuta may misk'ita napaykurinku, wasankumantataj tojllasta wakichishanku.
JER.9.9	Manachu kay imasmantaqa jasut'iymanri?
JER.9.9	Manachu ajina llajtamanqa ruwasqanman jina qopuyman?
JER.9.9	Noqa Señormin chayta nini.
JER.9.10	Orqosnejpi waqaychej, ayqhoychejtaj,
JER.9.10	llakiy wayñusta pasto pampaspi takiychej,
JER.9.10	imaraykuchus ruphasqasña kashanku, nitaj pipis chaynintaqa purinñachu, manañataj wakaspa ulisqankupis uyarikunñachu, phawaj p'isqospis, sajra animalespis ayqekaporqanku.
JER.9.11	Jerusalén llajtata rumi qontusman tukuchisaj,
JER.9.11	chantá atojkunaspa pakakunasninmantaj;
JER.9.11	manañataj pipis chaypi tiyakonqachu.
JER.9.12	Pitaj ashkha yachayniyoj kanman kay imasta yachakunampajri? Pimantaj Señor rejsicherqa kay imastari, paytaj kay imasta wajkunaman allinta yachachinampajri? Imaraykutaj kay jallp'anchejqa phirisqa, ch'aki ch'in pampa mana pejpa purinan jinari? 
JER.9.13	Señortaj kutichin: Kay tukoyqa qhatirisunkichej, qorqaykichej chay yachachiykunasniyta saqerparisqaykichejrayku, mana kasuwarqankichejchu nisqasniyta mana ruwaspa. 
JER.9.14	Manachayqa kaywan, sonqonkupi munayninkuman jinalla ruwarqanku, mana kaj dioskunatataj yupaycharqanku, tatasninkoj yachachisqanman jina. 
JER.9.15	Chayrayku noqa Señor Tukuy Atiyniyoj Israelpa Diosnin kayta nini: Qankunaman mikhuchisqaykichej may jaya imata, wañuna yakutataj ujyachisqaykichej. 
JER.9.16	Tatasninkoj mana rejsisqan llajtasman ch'eqerachisaj, chaypitaj makinkupi t'ojsinaswan qhatiykachachisaj, mana ujniyojta tukuchinankukama.
JER.9.17	Tukuy Atiyniyoj Señorqa nin: Allinta uyariychej.
JER.9.17	Wajyachimuychej chay llakiyta, waqaj warmista,
JER.9.17	qankunapaj churasqas kanku chaykunata.
JER.9.18	Arí, usqhayta jamuchunku noqanchejpaj llakiy waqaykunata, waqaykunatawan waqapunawanchejpaj,
JER.9.18	ñawisninchejmanta waqay suruchun.
JER.9.19	Sionmantapacha nanaywan qhapariykuna chayamuwanchej:
JER.9.19	Ay, imaynatataj mana imayoj llakiypi rikhurinchej!
JER.9.19	P'enqaypi rikhurinchej!
JER.9.19	Kay jallp'a suyunchejta saqerparinanchej tiyan,
JER.9.19	imaraykuchus tiyakuna wasisninchejqa raqaykunallaña kashanku.
JER.9.20	Warmis, uyariychej Señorpa nisqanta,
JER.9.20	parlasqanta allintapuni uyariychej,
JER.9.20	warmi wawasniykichejman waqayta yachachiychej.
JER.9.20	Warmi masisniykichejmampis kay jinata waqayta yachachiychej:
JER.9.21	Wañoyqa wasisninchejman yaykuykamun, palaciosninchejpi,
JER.9.21	callespi wawasta wañuchinampaj, waynastataj plazaspi.
JER.9.22	Runaspa ayasninkutaj pampaman wijch'usqas wanu jina kanku. Jinallataj, imaynatachus trigoj umasnin ruthojpa qhepampi t'akakun, manataj pipis chajmanchu ajinata.
JER.9.22	Señormin chayta nin.
JER.9.23	Señorqa nin: Yachayniyoj runaqa ama chay yachayninmanta runaykachachunchu, nitaj atiyniyojpis, nitaj qhapajpis.
JER.9.24	Sichus pipis munanman runaykachayta chayqa,
JER.9.24	noqata rejsiwasqanmanta runaykachachun, noqa Señormin,
JER.9.24	Diosnintaj kasqaymanta, pichus kay jallp'api ruwarqa,
JER.9.24	munakuypi, justiciapi, cheqan kaypitaj chaymanta.
JER.9.24	Chaymin noqataqa kusichiwan.
JER.9.24	Noqa Señormin chayta nini.
JER.9.25	Señorqa nillantaj: Uj p'unchay jamushan, tukuy ayllus aychaman jinalla circuncidakojkunata jasut'isaj. 
JER.9.26	Kay ayllusta: Egiptota, Judata, Edomta, Amonta, Moabwan, jinallataj tukuy ch'in pampapi tiyakojkunata, umasninkuta ruthuchikunku chaykunatawan. Imaraykuchus chay ayllusqa, jinataj tukuy Israel ayllupis, cheqamanta sonqonkupi qhesachawanku.
JER.10.1	Uyariy, qan Israel ayllu; kay willayta Señorqa apachimusunki.
JER.10.2	Señorqa nin:
JER.10.2	Ama waj nacionespa ruwasqasnillantataj ruwaychejchu,
JER.10.2	nillataj cielopi ima t'ukunas kajtin mancharikuychejchu,
JER.10.2	waj nacionespi jinaqa.
JER.10.3	Chay aylluspa ususninkoqa mana imapaj walejchu.
JER.10.3	Montepi uj k'aspita k'utuytawan cincelninwan llajllanku.
JER.10.4	Chay qhepantataj qolqewan, qoriwan k'achanchaykunku,
JER.10.4	chantaqa clavoswan, martillowantaj mana urmanampaj sumajta k'askaykuchinku.
JER.10.5	Chay lantisqa p'isqo manchachiman rijch'akunku, imaynatachus chajra tarpusqaman manchachita churanku ajinata; chay lanteqa mana parlanchu, waj q'epiykachanaraj, imaraykuchus mana purinkuchu. Ama paykunamantaqa manchachikuychejchu.
JER.10.5	Chaykunaqa mana sajrata ruwankuchu, manataj allin kajtapis ruwankuchu.
JER.10.6	Señor, mana pipis qan jina kanchu:
JER.10.6	Qanqa jatun kanki, sutiykeqa may jatun atiyniyojtaj.
JER.10.7	Pitaj qanta mana manchachikusonqachu nacionespa reynintari?
JER.10.7	Qanqa manchachikunapaj nisqa kanki.
JER.10.7	Tukuy yachayniyojkunamanta, reyesmantapis manapuni qan jinaqa kanchu.
JER.10.8	Tukuy paykuna wampus kanku, mana uj chhikan yachayninkupis kanchu. Uj juch'uy k'aspillaqa mana imatapis yachachinchu.
JER.10.9	Lantisninkoqa Tarsismanta qolqe apamusqallankumanta,
JER.10.9	Ufasmantawan qorita apamusqallankumantawan kanku.
JER.10.9	Chaykunaqa k'aspi llajllajkunaj,
JER.10.9	jinallataj titi jich'ajkunaj ruwasqallan kanku.
JER.10.9	P'achasnimpis lila telasmanta, jinallataj puka telasmanta k'achituta ruwajkunaj ruwasqasnin kanku.
JER.10.10	Señorqa cheqan Diospuni, kausaj Diospuni, wiñaypaj reytaj.
JER.10.10	Maypachachus pay phiñarikun chayqa, jallp'antin kharkatitin. Nacionestaj phiñakuyninta mana jap'ikuyta atinkuchu.
JER.10.11	Qankuna, Israelitas, niychej lantista yupaychajkunaman:
JER.10.11	Chay dioskunaqa mana kay pachata, nitaj janaj patatapis ruwarqankuchu, chaykunaqa kay pachamanta chinkarenqanku,
JER.10.11	mana ujllapis janaj pachaj urampeqa qhepakonqañachu.
JER.10.12	Señorqa atiyninwan kay pachata ruwarqa,
JER.10.12	yachayninwantaj mundota sayacherqa,
JER.10.12	yachayniyoj kasqanwantaj janaj pachatapis aysatatarqa.
JER.10.13	Jatun sinch'i qhapariyninwan janaj pachapi yakuspis tantakunku, jallp'aj cantosninmantapacha phuyusta wicharichimun, paramunampajpis lliuj lliujkunasta k'ancharichimun, jallch'asqa kasqanmanta wayrasta orqhomun.
JER.10.14	Tukuy runas mana yuyayniyojkuna, wampustaj kanku,
JER.10.14	pichus lantikunata ruwajqa p'enqaypi rikhurin,
JER.10.14	chaykunaqa yanqha lantislla, manataj kausayniyojchu kanku.
JER.10.15	Chaykunaqa qhasi manakaj, asikunapaj jinataj,
JER.10.15	juicio p'unchaypi chinkachisqas kanqanku.
JER.10.16	Waj jinapuni kay tukuy imasta ruwajqa,
JER.10.16	chaymin Jacobpa Diosnenqa.
JER.10.16	Paymin Israel aylluta paypata kanampaj ajllakorqa.
JER.10.16	Tukuy Atiyniyoj Señormin sutenqa.
JER.10.17	Qan nación muyuykusqa llajtaspi tiyakoj, tukuy kapuyniykita oqhariy.
JER.10.18	Imaraykuchus Señorqa nin: Kunan kutipeqa kay jallp'api tiyakojkunata karuman wijch'usaj.
JER.10.18	Ñak'ariykunasmantaj churasaj, ichachus jinamanta tariwankuman.
JER.10.19	Ay noqamanta, mana imayoj llakiyllapiña rikhurini!
JER.10.19	Nanachikusqasneyqa mana thañiy atej!
JER.10.19	Kay nanaytaqa ñak'ariylla kasqanta yuyarqani.
JER.10.20	Toldosniypis tukuynin llik'irasas kashanku,
JER.10.20	tukuy watanasnimpis p'itirasqas kashanku.
JER.10.20	Wawasniypis saqerapuwanku, manaña kankuchu,
JER.10.20	manaña pipis toldosniyta oqharipuwajqa kanchu,
JER.10.20	nitaj lonasninta aysaykurejpis kanchu.
JER.10.21	Kay aylluta michejkunaqa wampus kanku;
JER.10.21	Señorta mana mask'ankuchu.
JER.10.21	Chayraykumin paykunaqa mana allinchu rinku,
JER.10.21	tukuy uywasninkupis ch'eqerasqas kashanku.
JER.10.22	Allinta uyariychej, uj willay chayamun!
JER.10.22	Pata lado llajtasmanta uj jatun ch'ajway jamushan,
JER.10.22	chaytaj Judáj llajtasninta uj ch'in pampaman tukuchenqa atojkunallaña kausanankupaj jina.
JER.10.23	Señor, yachani runaqa kausayninmanta mana dueñochu kasqanta,
JER.10.23	nitaj kausaynimpi maymanchus rinantapis kamachiyta atisqanta.
JER.10.24	Jasut'iwayku, yachachiwayku, cheqan kasqaykiman jina.
JER.10.24	Señor, amataj phiñakuywanchu, manachayqa wañuchiwaykumanchari.
JER.10.25	Phiñakuyniykita kachaykuy, qanta mana rejsisunkuchu chay nacionespa patanman; jinallataj pikunachus sutiykita mana oqharinkuchu chaykunaman, imaraykuchus Judá aylluta mana ujniyojta tukorqochinku, jinamanta llajtataqa raqaykunasllataña saqerparinku.
JER.11.1+JER.11.2+JER.11.3	Noqa Jeremiasman Señorqa parlamuwarqa, niwarqataj: Israelita ayllukuna, kay tratomanta allinta uyarichunku. Judá ayllumanta runasman, tukuy Jerusalempi tiyakojkunaman ima, niy noqa Señor Israel aylloj Diosnin, pichus kay tratota p'akejta maldicisqayta; 
JER.11.4	kay tratota ruwarqani chay ñaupa tatasninkuwan Egiptomanta orqhomorqani chaypacha. Chay jallp'a paykunapajqa, fierrota unuyachinapaj horno jina karqa. Noqa nerqani: Kasuwaychej, ruwaychejtaj tukuy kamachisusqayta, jinamanta qankuna aylluy kanaykichejpaj, noqataj Diosniykichej kanaypaj. 
JER.11.5	Sichus qankuna kasuwankichej chayqa, noqapis chay ñaupa tatasniykichejman jurarqani qonayta, chayta junt'asaj, maypichus tiyakushankichej chaypi lechepis, misk'ipis yaku jina puririshan, nispa. Noqataj chaypi kuticherqani: Arí, Señor, nispa.
JER.11.6	Chaypacha Señor niwarqa: Judá llajtaspi kay willayta qhaparimuy, jinallataj Jerusalén callespipis. Niy runasman: Uyariychej imaynatachus kay trato ruwasqapi qelqasqa kasqanta, chantá junt'aychejtaj. 
JER.11.7	Ñaupa tatasniykichejta Egiptomanta orqhomorqani chaypachaqa nerqani kasunawankuta, chaymantapacha kunankamataj k'amillarqanipuni kasunawankuta. 
JER.11.8	Chaywampis mana kasuwarqankuchu, nitaj uyariwarqankuchu, manachayqa k'ullukuyninkuwan, rumi sonqonkoj munayninman jina ruwarqanku, manapuni kamachisqasniyta junt'ayta munarqankuchu; chayrayku jasut'isniyta kachamorqani, chay trato ruwasqaypi nisqayman jina. 
JER.11.9	Señorqa nishallawarqapuni: Judá ayllumanta kajkuna, jinallataj Jerusalempi tiyakojkunapis contraypi oqharikunku.
JER.11.10	Ñaupa tatasninku juchasta ruwasqallankumantaj kutiykapunku.
JER.11.10	Paykunaqa mana kasuwarqankuchu. Chayrayku waj dioskunata yupaychaj churakorqanku. Israel, jinataj ñaupa tatasninkuwan tratota ruwasqayta p'akerqanku.
JER.11.11	Chayrayku, uj ñak'ariyta apachimusaj, chaymantaqa mana ayqeyta atenqankuchu. May jinata yanapata qhaparikamuwajtinkupis manapuni uyarisajchu. Noqa Señor chayta nini. 
JER.11.12	Chaypachataj Judamanta kajkunaqa, Jerusalempi tiyakojkunapis mañakoj renqanku, inciensota q'osñichej kanku chay dioskunasninkumanta. Chaywampis chaykunaqa manapuni chay ñak'ariy p'unchay chayamojtenqa paykunata salvanqankuchu.
JER.11.13	Judajta tiyan may chhika dioskunasnin llajtasninku chhikallataj. Jerusalempi tiyakojkunataj may chhika altaresta oqharinku Baalman inciensota q'osñichinankupaj, chay llajtapi callesnin chhikallataj. 
JER.11.14	Ajinaqa qan Jeremías, ama chay aylloj khuyayninta mañaychu, ama mañawaychu, nitaj paykunarayku majakuwaychu, imaraykuchus ñak'ariypi rikukuspa mañakuwajtinkupis mana uyarisajchu.
JER.11.15	Israel, munasqa kausaqeyqa, imatataj mask'an yupaychana wasiypi chay tukuy millay imasta ruwaytawanri? Yuyanchu wira aychasta jaywawasqanwan, ñak'ariykunata paymanta ayqechinayta? Paytaj ayqeyta atinmanchu? 
JER.11.16	Waj tiempopi noqa payta suticharqani ashkha ch'ampa olivo sach'a, k'acha poqoyniyojtaj nispa, kunanrí sinch'i qhon qhonkunaspa chaupimpi laphisninta ruphachisaj, ramasnintataj k'ajllarasaj.
JER.11.17	Noqa Tukuy Atiyniyoj Señormin plantarqani, paypa contrampi ñak'ariykunas jamunankuta kamacherqani Israelpa, jinataj Judá aylloj juchasta ruwasqanrayku, paykuna phiñachiwanku Baalman inciensota jaywaspa.
JER.11.18	Señorqa willawarqa enemigosniy ima sajratachus ruwanawankupaj wakichikushasqankuta. Pay ñawisniyta kichariwarqa chay tukuyta rikunaypaj. 
JER.11.19	Noqa ch'inlla kakusharqani, imaynatachus uj corderota wañuchej apanku ajinata, mana yachaspa imatachus contraypi ruwayta munashasqankuta. Nisharqanku: Sach'ata k'utunachej, kunan kallpampi kashajtin; t'iranachej kay pachapi kausajkuna ukhumanta, manaña pipis paymanta ujtawan yuyarikunampaj.
JER.11.20	Qanrí Tukuy Atiyniyoj Señor, uj cheqan juez kanki;
JER.11.20	qan rejsinki tukuy runaj sonqonta imaynachus kasqanta.
JER.11.20	Rikuchiway imaynatachus chay runasta jasut'inki chayta,
JER.11.20	makisniykiman churamuni noqamanta kaj ruwana imasta.
JER.11.21+JER.11.22	Anatotmanta kaj runasman, pikunachus wañunayta munarqanku, kamachiwarqankutaj mana parlanayta Señorpa sutimpi ama wañuchisqa kanaypaj, Tukuy Atiyniyoj Señor nin: Qankunawan pagachikunay kanqa: Wayna kaj runas wañonqanku maqanakupi chaykunaj qhari wawasninku, warmi wawasninkutaj yarqhaywan wañonqanku. 
JER.11.23	Paykunamantarí ni ujllapis qhepakonqachu, imaraykuchus chay p'unchay jamushan, chaypacha tukuy qankunawan pagachikunay kanqa, Anatotmanta kaj runas, qankunaj pataykichejman ñak'ariykunasta apamusaj.
JER.12.1	Señor, qanwan siminakuni chayqa,
JER.12.1	qampa nisqaykipuni aswan allin kajqa llojsin,
JER.12.1	chaywampis tapurisuyta munayman,
JER.12.1	imaraykuchus chay wakin imas ajina kasqanta.
JER.12.1	Chay juchasapastaqa imaraykutaj allin rinri?
JER.12.1	Imaraykutaj chay wasanchajkunapis mana ima ch'ajwaywan kausakunkuri?
JER.12.2	Qan paykunata sayacherqanki,
JER.12.2	paykunarí saphichakunku, wiñanku, chanta poqonkutaj.
JER.12.2	Siminkumantaqa qayllaykipi kasqankuta ninku,
JER.12.2	sonqonkupirí qanmantaqa karupi kashanku.
JER.12.3	Qantaj, Señor, rejsiwanki, rikuwankitaj,
JER.12.3	yachankitaj qanwan imaynachus yuyayniypi kasqayta.
JER.12.3	Kay runasta apakapuy, ovejasta jina wañuyman qhatiykapuy,
JER.12.3	k'illpiykuy chay wañuchina p'unchaypaj.
JER.12.4	Mayk'ajkamataj jallp'a ch'akillapuni kanqari,
JER.12.4	campopi qhoraspis qawisqas kanqankuri?
JER.12.4	Uywakuna, phawajkunapis wañurapushanku,
JER.12.4	kay jallp'api tiyakojkunaspa juchasninrayku.
JER.12.4	Paykuna yuyanku ruwasqasninkuta mana rikusqaykita.
JER.12.5	Chakipi purejkunawan churakuspa mayta sayk'unki chayqa,
JER.12.5	caballospi rejkunawan imaynatataj atipanakuwajri?
JER.12.5	Mana ima ch'ajwajniyoj jallp'api, mana walejchu kanki chayqa, imanankitaj chay sach'ararasniyoj Jordampiri?
JER.12.6	Kikin wauqesniyki kajkunallamantataj wasanchasunku,
JER.12.6	qhepaykimantataj phiñasqas qhaparimusunku.
JER.12.6	Ama paykunapi chhikata atienekuychu, ni misk'i parlaywan parlasojtinkupis.
JER.12.7	Aylluyta saqerparini, noqaypata kajllata saqerparini.
JER.12.7	Chay munasqa nacionniyta enemigosniyman enqhaykuni.
JER.12.8	Chay noqajta karqa chay aylloqa,
JER.12.8	uj montepi león jina kashan,
JER.12.8	noqaj contraypi qhaparirin, chayrayku paytaqa chejnikuni.
JER.12.9	Kay noqaj aylloyqa, imaynatachus k'achitu phurusniyoj aycha mikhu p'isqo jina, chaytataj waj aycha mikhu p'isqos maqaj churakunku, ajina kashanku.
JER.12.9	Jamuychej, tukuy sajra animales kajkuna,
JER.12.9	tantaykukuychej uj sumaj mikhuy qarakuta ruwanaykichejpaj.
JER.12.10	Ashkha enemigosniypa kurajkunasnin uvas huertayta t'ustiykunku, chayaqe jallp'aytataj saruranku.
JER.12.10	Q'arasqa ch'in pampaman chay munasqa jallp'ayta tukuchinku.
JER.12.11	Ch'in pachata, q'ara pampatataj saqerparinku.
JER.12.11	Tukuynin jallp'a ch'inyachisqa kashan,
JER.12.11	manataj pipis imanej kanchu.
JER.12.12	Tukuynin ch'in pampaj orqosninta jamorqanku,
JER.12.12	millay phiña runas, noqa Señorpata uj espaday tiyapuwan,
JER.12.12	kay jallp'ata cantonmanta cantonkama tukuchinaypaj jina,
JER.12.12	sonqo tiyasqa kayqa mana pipajpis kanqachu.
JER.12.13	Tarporqanku trigota, khishkasllatataj oqharerqanku.
JER.12.13	Tukuypa llank'asqankoqa qhasillapaj karqa.
JER.12.13	Chajrasqa mana poqorqachu, noqaj sinch'i phiñakuyniyrayku.
JER.12.14	Ajinata Señorqa nin: Israel qayllapi tiyakojkuna juchasapa runasman, pikunachus phiñarerqanku chay chayaqenkupaj jina qorqa Israel ayllun chayta: Noqa t'irasqaykichej jallp'asniykichejmanta, Judatapis orqhollasajtaj paykuna chaupimanta. 
JER.12.15	Jinapis, wijch'uytawankamaqa paykunamanta khuyakullasajtaj wasisninkuman kutichimuspa, kikin jallp'ankuman. 
JER.12.16	Cheqamanta paykunaqa aylluyman, Baalpa sutimpi jurallata yachacherqanku, kunantaj aylluy ukhuman jamuspa tiyakapuyta atenqanku. Cheqamantachus aylluypa Diospi creeyninta jap'ikonqanku, sutiyraykutaj juranqanku, Señorpa kausayninrayku nispa chayqa. 
JER.12.17	Chaywampis, mana kasukoj naciontaqa saphinmanta t'iraytawan chinkachisaj. Noqa Señor chaytaqa nini.
JER.13.1	Señor niwarqa: Riy, rantikamuy linomanta awasqa chumpita, ñañu wasaykimantaj chumpiykukuy, amataj yakuwan joq'ochankichu. 
JER.13.2	Chay chumpita noqa ranterqani, imaynatachus Señor, kamachiwasqanman jina, chaywantaj chumpiykukorqani. 
JER.13.3+JER.13.4	Chaypacha Señorqa watejmanta parlallawarqataj: Chay rantisqayki chumpita, churakushankiña chayta oqharikuy, riytay Eufrates mayuman, chhanka jusk'umantaj pakaykamuy, nispa. 
JER.13.5	Rerqani Eufrates mayuman, rispataj pakaykamorqani, imaynatachus Señor kamachiwasqanman jina.
JER.13.6	Chaymanta unayninmantaj Señor nillawarqantaj: Rillaytaj Eufrates mayuman, apamuytaj chay pakaykamuy nerqayki chay chumpita. 
JER.13.7	Eufrates mayuman rispataj, mask'arqani maypichus pakaykorqani chay cheqata. Chay chumpitaj allin imusqaña kasqa, manañataj ni imapaj allinchu karqa.
JER.13.8+JER.13.9	Chaypacha Señorqa ujtawan parlamullawarqataj: Kay kikillantataj Judajpatawan, Jerusalempatawan runaykachasqasninkuta chinkachisaj. 
JER.13.10	Kay sajra aylloyqa kamachisqasniyta mana junt'ayta munanchu. Rumi sonqompa munayninman jinalla rishan. Qhepaman kutiripun waj dioskunata yupaychaj. Chayrayku chay chumpi jina mana imapaj allinchu kanku. 
JER.13.11	Imaynatachus pipis chumpinta ñañu wasanman mat'iykukun, ajinallatataj ruwarqani Israel aylluywan, jinallataj Judá aylluywampis, noqaman sumaj ujchasqas kanankupaj, aylluytaj kanankupaj. Sutiymantataj yachachinankupaj, yupaychasqa, jatunchasqataj kanaypaj. Chaywampis, mana kasuwarqankuchu. Noqa Señormin chayta nini.
JER.13.12	Nillaytaj paykunaman: Israelpa Señor Diosnenqa nin: Mayqen wich'illapis vinowan junt'a kachun. Israelitastaj kutichisonqanku: Manachu yacharqaykuña mayqen wich'illapis junt'achinaykupaj jina kasqanta?, nispa. 
JER.13.13	Qantaj kutichinki: Señorqa nin: Kay jallp'api tukuy tiyakojkunata machaykuchisaj; Davidpa tiyanampi tiyashanku chay reykunatapis, sacerdotesta, profetasta, jinallataj Jerusalempi tukuy tiyakojkunatapis. 
JER.13.14	Kaymantataj paykunata wich'ista jina phirirasaj, tatasta wawasnintawan. Paykunata mana khuyakuspa mana ujniyojta tukuchisaj. Noqa Señor chayta nini.
JER.13.15	Israelitas Señormin parlan!
JER.13.15	Ama wapuykachaychejchu, as allinta uyariychej.
JER.13.16	Señor Diosniykichejta yupaychaychej,
JER.13.16	manaraj pay laqhayayta apachimushajtin,
JER.13.16	manaraj laqhayaj orqopi misk'akushajtiykichej,
JER.13.16	Manaraj laqhayayman tukuchishajtin,
JER.13.16	Manchay suyasqaykichej chay k'anchay manaraj tukukapushajtin.
JER.13.17	Sichus mana kasuwankichej chayqa,
JER.13.17	mayta runaykachasqaykichejrayku pakayllapi waqasaj,
JER.13.17	ñawisniymanta waqaykuna sururenqanku;
JER.13.17	Señorpa ayllonqa waj llajtaman presos apasqas kashanku.
JER.13.18	Reyman niy, jinataj maman reinamampis,
JER.13.18	chay tronoykichejmanta pampallapi uraykuychej.
JER.13.18	Chay k'achanchakorqankichej chay pillu umaykichejmanta urmanña.
JER.13.19	Neguevmanta llajtas muyuykusqasña kanku,
JER.13.19	ni pi chayninta pasayta atinchu.
JER.13.19	Tukuynin Judamanta kajkuna presos apasqas karqanku,
JER.13.19	jallp'ankumanta tukuynin wijch'usqas kaspa.
JER.13.20	Ñawisniykichejta oqhariychej, qhawariychejtaj imaynatachus wichaynejmanta jamushasqanta.
JER.13.20	Maypitaj kashan jap'ichikorqayki chay t'aqari,
JER.13.20	umaykita oqharichishasorqa chayri?
JER.13.21	Ima ninkitaj, qan Jerusalén, qampa yachachisqayki runasllawantaj kamachisqa kaspari?
JER.13.21	Onqoj warmej nanaykunasnin jina jamusonqanku.
JER.13.22	Sichus qan tapukunki imaraykuchus kay imas qhatirisusqanta chayqa, allinta yachay chay jatun juchasniykirayku kasqanta.
JER.13.22	Chayraykumin p'achaykita ch'uskisunku,
JER.13.22	chantá qhesachasorqankutaj.
JER.13.23	Uj yana runaqa atinmanchu yurajman tukuyta?
JER.13.23	Atillanmantajchu chay leopardoqa chay yanasninta qhechukuyta?
JER.13.23	Qankunapis sajra ruwayman yachasqa kashaspaqa,
JER.13.23	nillataj allin kajta ruwayta atiwajchejchu.
JER.13.24	Chayraykumin qankunataqa ch'eqerachisqaykichej,
JER.13.24	ch'in pampaspi ichhusta wayra apan ajinata.
JER.13.25	Achaymin qantaqa Israel qhatirinasun karqa.
JER.13.25	Chanta ruwanasuyta qan kikiykimanta mask'akorqanki.
JER.13.25	Noqa Señor chayta nini.
JER.13.25	Qan noqamanta qonqaporqanki, waj mana kaj lantismantaj riporqanki.
JER.13.26	Noqapis qanta q'alallata sayachisqayki,
JER.13.26	p'enqayniykita rikhurichisqayki.
JER.13.27	Qhenchachakuypi purisqasniykita rikuni,
JER.13.27	chay p'enqayta qhenchachakuypi purisqasniykita,
JER.13.27	chay millachikuna kajkunata ruwasqasniykita,
JER.13.27	chay orqospi, jinallataj campospipis.
JER.13.27	Ay, imachus kanqa qanmanta Jerusalén!
JER.13.27	Mayk'ajkamataj millay ch'ichi puriykunaspi callenkipuniri?
JER.14.1+JER.14.2	Ch'aki watasrayku Señorqa Jeremiasman parlaykorqa, nerqataj:
JER.14.1+JER.14.2	Judaqa llakiywan waqan, llajtasnenqa llakiypi kashanku,
JER.14.1+JER.14.2	runasnenqa pampaspi mast'alla kashanku;
JER.14.1+JER.14.2	Jerusalén nanaywan qhaparikun.
JER.14.3	Qhapajkunaqa uywasqasninkuta yakuman kachanku,
JER.14.3	chaykunataj yaku qochasman rinku, manataj yakuta tarinkuchu, kutipunkutaj ch'usaj p'uyñusniyojlla,
JER.14.3	ch'aukiyasqas, may p'enqasqastaj umasninkuta qhataykukuspa.
JER.14.4	Chajrata poqochej runas, ch'aukiyasqas rikhurerqanku,
JER.14.4	p'enqaywan umasninkuta qhataykukuspa, imaraykuchus chay ch'aki jallp'aman mana paramorqachu.
JER.14.5	Chaywampis, chay tarukaspis q'ata uñitasninkuta saqerparinku,
JER.14.5	mikhunankupaj pastos mana kasqanrayku.
JER.14.6	Chay k'ita burrospis ch'in orqospi wayrata upispa sayakushanku atojkuna jina. Ñawisninkutaj ayphuyaykushanña,
JER.14.6	mikhunankupaj pasto mana kasqanrayku.
JER.14.7	Señor, juchasniykupis ch'ataykuwachuyku,
JER.14.7	ruway ari sutiyki may jatunchasqa kasqanrayku!
JER.14.7	Ashkha kutista qanmanta t'aqakorqayku,
JER.14.7	contraykipi juchallikorqayku.
JER.14.8	Israelpa suyaynin qan kanki, ñak'ariykuna p'unchaykunaspitaj qanqa salvajniyku kanki. Imaraykutaj kay llajtaykupi uj mana rejsisqa runa jina kanki, chayri, imaynatachus uj ñan purejqa uj ch'isillata qheparikun ajinatari?
JER.14.9	Imaraykutaj t'ukusiri runa jina, uj maqanakoj runa manaña yanapayta atinñachu ajinari?
JER.14.9	Jinapis, Señor, qan chaupiykupi kashanki,
JER.14.9	tukuy yachanku qampa aylluyki kasqaykuta.
JER.14.9	Ama saqerakuwaykuchu ari!
JER.14.10	Señorqa kayta Israel ayllunmanta parlaspa nerqa: Ujnejmanta ujnejman puriyta kay aylloyqa maytapuni misk'ichikun.
JER.14.10	Chayrayku, qhawajteyqa mana allimpajchu rijch'awan. Kunan juchasninkumanta yuyarikuspa, paykunamanta cuentata mañasaj.
JER.14.11	Señorqa niwarqa: Ama majakuwaychu kay aylluy allin kananmanta mañaspaqa. 
JER.14.12	Ashkha ayunostapis ruwachunku mana uyarisajchu chay mañawasqasninkuta. Apamuchunkupis rikuchikusta, jinataj poqoykunasmanta ofrendasta, manapuni allimpajchu chaykunatapis qhawasaj. Paykunata maqanakupi tukuchisaj, chanta yarqhaywan onqoywan ima.
JER.14.13	Noqataj kuticherqani: Señor, profetasqa aylluykiman nishanku mana maqanakus kananta, nitaj yarqhaypis kananta. Nillankutaj qan wiñaypaj sonqo tiyasqa kayta kay cheqapi paykunaman qonaykita.
JER.14.14	Chaypacha Señorqa kutichiwarqa: Chay tukuy imasta profetas sutiypi nishanku chayqa, llullalla. Mana noqaqa chay profetasta kachamunichu, nitaj kamachinichu, ni parlallanipischu paykunawanqa. Chaykunaqa llulla sut'inchaykunas kanku. Chaykunaqa llulla rikuykunasniyoj kanku, ch'aukiyaypi rikuchiykunas kanku, sonqonkoj munasqanman jinalla chaykunataqa jatarichinku. Sonqonkoj yuyasqallanta chay profetasqa willasunkichej. 
JER.14.15	Noqa Señormin chay profetasman nini, mana noqa kachajtillay sutiypi parlanku chaykunaman, ninkutaj: Mana maqanakus kanqachu, nitaj kay jallp'api yarqhaykunas kanqachu, nispa. Chay profetasqa maqanakupi yarqhaypitaj wañonqanku. 
JER.14.16	Pismanchus willashanku chay ayllupis maqanakupi, jinallataj yarqhaypi wañonqa, chanta warmisnin, qhari wawasnin, warmi wawasnintintaj. Chay ayasninkutaj Jerusalén callespi wijch'usqas kanqanku, mana pipis paykunata p'ampaykojqa kanqachu. Ajinamanta juchasninkumanta pagachikusaj. 
JER.14.17	Aylluyman niy kayta:
JER.14.17	Tuta p'unchay mana sayk'uyta ñawisninkumanta waqaykunas surumuchunku, aylluypa chay jina sinch'i ñak'ariyninmanta,
JER.14.17	sinch'i nanasqasniyoj kasqanmanta.
JER.14.18	Campoman llojsispaqa maqanakupi wañojkunaj ayasninkuta rikuni, llajtaman yaykuspa rikuni runas yarqhaymanta wañushajta. Rikullanitaj profetasta, sacerdotestawan mana rejsisqa llajtasman ripushajta.
JER.14.19	Señor, Judataqa qhesachasqatapunichu qhesachapunki?
JER.14.19	Sayk'upunkiñachu Sión llajtamantaqa?
JER.14.19	Imaraykutaj maqawarqaykuri thañiyta mana atinaykupajri?
JER.14.19	Suyarqayku allin sonqo tiyasqa tiyakuyta,
JER.14.19	mana imapis mana allin kajmantaqa jamorqachu.
JER.14.19	Suyarqayku kausayta, mancharikuyllataj kashan.
JER.14.20	Señor, juchayoj kasqaykuta yachakuykuña,
JER.14.20	jinallataj ñaupa tatasniyku juchallikusqankutapis.
JER.14.20	Contraykipi juchallikorqayku.
JER.14.21	Sutiyki may jatunchasqa kasqanrayku,
JER.14.21	ama qhesachawaykuchu ari, amataj aylluykita sajra ñawiwan qhawaychu, maypichus may uyarisqa tronoyki kashan chaytaqa, yuyarikuy noqaykuwan tratota ruwasqaykita.
JER.14.22	Chay juchasapaspa lantisnenqa mayqellampis parachimunmanchu? Cielomanta paraqa payllamantachu paramun?
JER.14.22	Mana, Señor Diosniyku!
JER.14.22	Qanllamin kanki parata apachimojqa,
JER.14.22	qanllamin kay tukuy imastaqa ruwanki;
JER.14.22	chayrayku qanllapi suyayniykoqa kashan.
JER.15.1	Señorqa niwarqa: Moiseswan, Samuelwampis kay ñaupaqeyman rikhurimunkuman, chaywampis manapuni kay ayllumantaqa khuyakuymanchu. Niy paykunaman, kay ñaupaqeymanta llojsinankuta, maymampis ripuchunku. 
JER.15.2	Sichus tapusunkuman: Maymantaj risqaykuri?, nispa chayqa, kay nisqaymanta paykunaman willay:
JER.15.2	Onqoywan wañunanku kajqa onqoywan wañuchunku.
JER.15.2	Maqanakupi wañunankupaj kajkunaqa, maqanakupi wañuchunku.
JER.15.2	Yarqhaywan wañunankupaj kajkunaqa, yarqhaywan wañuchunku.
JER.15.2	Jallp'ankumanta wijch'usqas kanku, kashan chaykunaqa,
JER.15.2	wijch'usqas kachunku.
JER.15.3	Noqa Señor nini: Noqa apachimusqaykichej tawa laya jasut'ista: Wañuchisonqachej, maqanakupi alqos qhatatasonqachej,
JER.15.3	suweq'aras mikhusonqachej, chhikachaj millay animalesataj oqoykusonqachej.
JER.15.4	Kay pachapi tukuy naciones kajkunata mayta mancaharichisaj imastachus paykunata ruwasaj chaywan, Judamanta Ezequiaspa wawan Manasés Jerusalempi imatachus ruwasqanrayku.
JER.15.5	Jerusalén, pitaj qanmanta khuyakusonqari?
JER.15.5	Pitaj qanmanta sonqonta nanachikonqari?
JER.15.5	Pitaj kausayniykimanta dakonqari?
JER.15.6	Qan saqerpariwarqanki, wasanchakuwarqankitaj,
JER.15.6	nispa Señorqa nin.
JER.15.6	Chayrayku noqaqa pacienciay tukukojtin, makiyta oqharerqani jasut'inasuypaj, tukuchisunaypajtaj.
JER.15.7	Runasniykitaqa ichhuta jina ch'eqeracherqani,
JER.15.7	jallp'aykej llajtasninmanta orqhospa.
JER.15.7	Mana wawasniyojta aylluyta saqerqani,
JER.15.7	paykunata tukucherqani, imaraykuchus mana chay sajra kausayninkuta saqeyta munarqankuchu.
JER.15.8	Paykuna ukhupi saqerqani viudasta, mar qochaj t'iyusninta jina ashkhata.
JER.15.8	Kikin chaupi p'unchaypi chinkachejta apachimorqani,
JER.15.8	wayna wawasniyoj mamaspa patanman,
JER.15.8	kaymanta jinalla paykunaj patankuman ñak'ariyta,
JER.15.8	mancharikuytawan.
JER.15.9	Ashkha wawasniyoj mamas mana kallpayoj llauchhusman tukunku, p'enqasqas k'umuykusqastaj.
JER.15.9	P'unchaypa k'anchaynimpis paykunapaj laqhayaykun.
JER.15.9	Pipis kausashaj qhepakojqa enemigosninwan wañuchisqallataj kanqa.
JER.15.9	Noqa Señor chaytaqa nini.
JER.15.10	Ay, noqamanta, mamáy,
JER.15.10	qanqa maqanakunallaypaj nacechikuwasqanki,
JER.15.10	tukuy kay pacha runaswan qhayqarakunaypaj,
JER.15.10	churanakunaypajtaj.
JER.15.10	Mana pimampis qolqetaqa manunichu, nitaj pipis noqaman manuwankuchu, jinapis tukuy runas sajra kajta munapuwanku.
JER.15.11	Chay mañapuwasqasninku junt'akuchun Señor,
JER.15.11	sichus qanta mana allinta kasorqayki,
JER.15.11	jinataj chay enemigosniypaj mana mañakorqaykichu,
JER.15.11	khuyayta ñak'ariykunaspi, llakiykunaspitaj kashajtinku chayqa.
JER.15.12	Pitaj pata ladomanta fierrota, broncetapis p'akiyta atinmanri?
JER.15.13	Israel, qanta tukuy juchasniykiraykumin enemigosniykej juchasninraykumin jaywaykusaj,
JER.15.13	qolqesniykita, kapuyniykita, tukuy imaschus jallp'aykipi kajtawan, paykuna chay tukuyta qhasilla apakapunankupaj.
JER.15.14	Enemigosniykej kamachin kanaykita ruwasqayki,
JER.15.14	chay mana rejsisqayki jallp'aspi.
JER.15.14	Phiñakuyneyqa astawan nina jina k'ajarin, chaytaj ruphaykusonqa.
JER.15.15	Señor, qan tukuy imata yachanki,
JER.15.15	noqamanta yuyarikuy ari, jamuytaj yanaparinawaykipaj.
JER.15.15	Tukuy qhatiykachawajkunaman aynita kutichiy ari.
JER.15.15	Ama paykunata ch'inllamanta qhawakuychu noqata wañuchinawankukamaqa, qhaway qanrayku tukuy rimapayawasqasninkuta ñak'arishani.
JER.15.16	Parlamuwajtiykeqa chay palabrasniykita mikhukorqani,
JER.15.16	chaytaj sonqo qhallallay, kusiytaj sonqoy ukhupi kawarqa,
JER.15.16	imaraykuchus Señor, Tukuy Atiyniyoj Diosníy, qampataman kani.
JER.15.17	Mana khuskachakuyta aterqanichu,
JER.15.17	pikunachus kusikuyllawan yuyanku chaykunawanqa,
JER.15.17	qan noqata jap'ikapuwasqaykimantapacha,
JER.15.17	sapallaypuni kausakuni, imaraykuchus phiñakuyniykiwan junt'achiwarqanki.
JER.15.18	Imaraykutaj kay nanayniy mana jayk'aj tukukunchuri?
JER.15.18	Imaraykutaj kay nanasqasniy mana thañinchuri?
JER.15.18	Tukuy jampispis mana imanajri?
JER.15.18	Noqaj rijch'ayniymantaqa chay rato uj yaku ch'akirparipoj jinalla kawanki.
JER.15.19	Chaypacha Señor kutichiwarqa: Noqamanchus kutirimuwanki chayqa, noqa qanta jap'ikapusqayki, ñaupaqeypitaj kanki.
JER.15.19	Sichus qhasi manakaj imasta manaña thautinkichu,
JER.15.19	manachayqa allin imasllataña ninki chayqa, qan noqamanta willamoj kanki.
JER.15.19	Paykunamin qanman kutirikamunasunku,
JER.15.19	manataj qanchu paykunaman kutirikunayki tiyan.
JER.15.20+JER.15.21	Noqa kay ayllupaj bronce perqata jina churasqayki.
JER.15.20+JER.15.21	Maqanakusonqanku chaypis, mana atipasonqankuchu,
JER.15.20+JER.15.21	imaraykuchus noqa qanwan salvasunaypaj kashani,
JER.15.20+JER.15.21	kacharichisunaypajtaj.
JER.15.20+JER.15.21	Noqa Señor chayta niyki,
JER.15.20+JER.15.21	noqa kacharichisqayki sajra runaspa atiyninmanta, nispa.
JER.16.1+JER.16.2	Señorqa noqaman parlaspa niwarqa: Ama casarakuychu, nitaj kay jallp'api wawasniyojtajchu kay. 
JER.16.3	Noqaqa Señor nisqayki imaschus qhatirinanta kay jallp'api wawas nacekojkunata, jinallataj tatasninkutapis. 
JER.16.4	Wañonqanku millay sinch'i onqoykunawan, mana pipis paykunamanta waqanqachu, nitaj p'ampajkuna kanqachu, pampapi wanu jina wijch'urasqas qhepakonqanku. Maqanakuykuna paykunataqa tukuchenqa. Ayasninkutataj chay aycha mikhu phawajkunawan, monte animaleswan mikhonqanku, nispa.
JER.16.5	Señorqa nillawarqataj: Ama yaykuychu maypichus uj wañusqa runamanta llakisqa kashanku chay wasiman; ama waqaychu, nitaj payrayku llakiyniykitapis rikuchiychu, imaraykuchus kay aylluymantaqa oqhariniña chay sonqo tiyasqa kayniyta, munakuyniyta, chanta khuyakuyniyta ima. Noqa Señor chayta nini. 
JER.16.6	Kay jallp'apeqa jatunkunamanta, juch'uykunamantapis wañonqanku; mana pipis paypaj kanqachu, nitaj waqanqankuchu, llakiykunatapis mana rikuchenqankuchu, ukhusninkuta maqakuspa, chayri chujchasninkuta q'ararakuspapis. 
JER.16.7	Chay wañojpa ayllusninta sonqochaykunampaj mana pipis qorpachakusta ruwanqachu, nitaj tatan wañupojtin, chayri maman wañupojtimpis.
JER.16.8	Maypichus qhochukusta ruwashanku chay wasiman ama yaykuychu paykunawan tiyaykukuspa mikhoj, ujyajtaj. 
JER.16.9	Noqaqa Tukuy Atiyniyoj Señor Israelpa Diosnin chayta parlani: Noqa chinkachisaj kay naciompi fiestaspi takiykunasninkuta, jinataj kusikuykunasninkuta, chanta casarakupi takiykunasninkutapis. Kay p'unchaykunaspi chay tukoyqa qhatirisonqachej qankunaj rikunaykichejta.
JER.16.10	Maypachachus aylluyman kay willanata parlajtiyki tapusonqanku: Imaraykutaj Señorqa kay jatun ñak'ariykunata contraykupi kamacherqari? Ima sajrataj ruwarqaykuri? Ima juchatataj ruwaykuman karqa Señor Diosniykojpa contrampiri?, nispa. 
JER.16.11	Qantaj paykunaman kutichinki: Señorqa nillantaj: Kay tukoyqa qhatirisunkichej ñaupa tatasniykichej saqerpayawarqanku, waj dioskunata, qhepantataj riporqanku yupaychaykunasta qonankupaj; noqata saqerpariwarqanku, manataj junt'arqankuchu chay noqaj yachachisqasniyta. 
JER.16.12	Qankunataj paykunamanta aswan mana allinta ruwajkuna kankichej, sapa ujniykichej mana kasukuspa sonqoykichejpa sajra munayninman jinalla ruwarqankichej, manataj noqaqa kasuwarqankichejchu. 
JER.16.13	Chayraykumin kay jallp'amanta wijch'usqaykichej tatasniykichej mana rejsisqankuman, nitaj qankunapis rejsisqaykichejman. Chaypitaj tukuy p'unchay mana rejsisqaykichej dioskunasllata yupaychankichej, manapuni qankunamanta khuyakusajchu, nispa.
JER.16.14	Chaywampis waj tiempopi chayamorqa, noqa Señor chayta nini, chaypeqa manaña jurankichejchu, nispa: Señorpa kausayninrayku, pichus israelitasta Egipto jallp'amanta orqhomorqa, nispa. 
JER.16.15	Manachayqa ninkichej: Señorpa kausayninrayku, pichus israelitasta wichay jallp'amanta orqhomorqa, jinataj chay tukuy maymanchus ch'eqerachisqas karqankichej chay jallp'asmantapis. Noqa ruwasaj qankuna jallp'aykichejman kutimpunaykichejta, chay ñaupa tatasniykichejman qorqani chay jallp'asman.
JER.16.16	Noqa jamuchisaj ashkha challwa jap'ejkunata, noqa Señor chayta nini, challwasta jina israelitasta jap'inankupaj, chanta kachamullasajtaj ashkha uywa wañuchejkunata, wañurachisunaykichejpaj tukuy orqospi, lomaspi, jinataj chay chhanka k'ajllusnimpipis. 
JER.16.17	Tukuy ruwasqasniykichejta rikuni. Chay juchasta ruwasqasniykichejpis rikuyniymantaqa mana pakasqachu karqa. 
JER.16.18	Jinapis, ñaupajtaqa uj jinatawan pagachikusaj tukuy sajra ruwasqasninkumanta, jinataj juchasninkumantapis, imaraykuchus jallp'ayta ch'ichicharqanku chay millay wañusqa lantisninkuwan, paykuna ruwarqanku chay mana munasqay imasta, chayaqepaj jina qorqani chay tukuy jallp'api.
JER.16.19	Señorníy, qanmin kallpayqa, waqaychawajniytaj kanki, ñak'ariy ratospi qanllamin pakawajniy kanki.
JER.16.19	Qanman tukuy naciones jamonqanku.
JER.16.19	Kay pachaj cantosninmantapacha nisonqanku:
JER.16.19	chay qhasi dioskunallatamin mana atiyniyojkunata,
JER.16.19	chay mana imapaj allinchu kajkunata ñaupa tatasniyku chayaqenkupaj jina jap'erqanku.
JER.16.20	Runaqa dioskunata mana ruwayta atinmanchu.
JER.16.20	Chaypachaqa chay dioskunas manapuni cheqan dioskunachu kanku.
JER.16.21	Chayrayku kunan kutipi atiyniyta rikuchisqaykichej,
JER.16.21	ajinamanta yachanaykichejpaj suteyqa Señorpuni kasqanta.
JER.17.1	Judá, uj puntachasqa fierrowan juchaykeqa qhelqasqa kashan, chanta uj puntachasqa diamantewan ima, rumi sonqoyki ukhupi kashan chay altaresniykej wajrasnimpiwan.
JER.17.2	Wawasniyki yuyarikunku altaresmanta,
JER.17.2	chay yupaychana k'ullusninkumantataj,
JER.17.2	chay ch'ampa sach'aswan khuska kasharqa chaykunamanta,
JER.17.2	jinataj chay orqo pataspi kasharqanku chaykunamantapis.
JER.17.3	Chay campo orqospi kasharqa chaykunamantapis.
JER.17.3	Juchasniykirayku saqesaj tukuy qhapaj kajkunasniykita,
JER.17.3	k'acha imasniykipis suwaqas kanankuta.
JER.17.3	Jallp'aykipi tukuy yupaychana orqosniykitapis qhechusonqanku.
JER.17.4	Chayaqeykipaj qorqayki chay jallp'ata saqenayki tiyan,
JER.17.4	jinamantataj enemigosniykej kamachin kanankipaj;
JER.17.4	mana rejsisqa jallp'api kanaykipaj.
JER.17.4	Phiñakuyneyqa nina jina ruphaykunampaj jap'ikunña.
JER.17.5	Señorqa nin: Ñak'achun pichus runasllapi atienekojqa;
JER.17.5	runaj yanapayninta mask'ajqa,
JER.17.5	sonqompitaj Diosmanta karunchakojqa.
JER.17.6	Chay runaqa uj ch'in pampapi wiñakoj retama jina kanqa:
JER.17.6	Rumis ukhupi, intej choqasqan jallp'aspi wiñakoj sach'as jina, nitaj pejpa tiyakunan jina kanqa.
JER.17.7	Pichus noqapi atienekojtaj may kusiyniyoj kachun,
JER.17.7	noqapitaj suyayninta churajqa.
JER.17.8	Chayqa mayu patapi sach'a jina kanqa, mayunnejman saphej,
JER.17.8	chayqa mana manchachikonqachu q'oñi tiempo jamojtin.
JER.17.8	Chay sach'aqa may q'omerllapuni kanqa.
JER.17.8	Ch'aki watas jamojtimpis mana qawenqachu,
JER.17.8	poqollanqapunitaj.
JER.17.9	Mana imapis runaj sonqon jina ch'aukaqa kanchu,
JER.17.9	nitaj millayta ruwajpis. Pitaj chayta rejsiyta atinmanri?
JER.17.10	Noqa Señor allinta yachani, imatachus yuyasqasninkutapis rejsini, sapa ujmantaj imatachus ruwasqankuman jina qopuni.
JER.17.11	Pichus mana llank'aspalla qhapajyakojqa,
JER.17.11	rijch'akun chay mana paypa runtusnillanta ojllakapoj pampa yuthusman.
JER.17.11	Chay qhapaj kaynintaqa wayna kaynillampitaj saqenan kanqa,
JER.17.11	qhepamantaj uj wampu kasqallan yachakonqa.
JER.17.12	Diosninchejta yupaychana waseqa Diospa tiyakunanmin,
JER.17.12	qallarikuymantapacha mayu pataman oqharisqataj.
JER.17.13	Señor, qanmin Israelpa suyaynenqa kanki.
JER.17.13	Pichus saqekojqa p'enqachisqa rikhurenqa.
JER.17.13	Qanmanta tukuy karunchakojqa chinkarenqanku,
JER.17.13	ñut'u jallp'api uj suti qelqasqa jina, chayqa kashan saqerparisusqankurayku, uj ch'uwa yaku juturi jina qan kashajtiyki.
JER.17.14	Qan jampiway, Señor, jampisqataj kasaj.
JER.17.14	Qan salvaway, Señor, salvasqataj kasaj.
JER.17.14	Qanmin, Señor, yupaychanayqa kanki.
JER.17.15	Runaqa niwan: Maytaj Señorpa palabranri?
JER.17.15	Kunanqa junt'akuchun ari!, nispa.
JER.17.16	Chaywampis, mana noqa mañarqaykichu qan apachinaykita ñak'ariykunata, nitaj munaporqanichu paykunapajqa chay chhika nanaykunata.
JER.17.16	Simiymanta llojsejtaqa ñaupaqeykipi nerqani.
JER.17.17	Ama ari qanqa mancharichiwaychu, imaraykuchus qanqa ñak'ariykunasniypi pakaykuwajniymin kanki.
JER.17.18	Qhatiykachawajkunata p'enqaypi rikhurichiy.
JER.17.18	Paykunalla mancharikuchunku, amataj noqaqa.
JER.17.18	Paykunaj patankuman ñak'ariykunasta apachimuy,
JER.17.18	tukuyninkuta kutin kutinta phirirpariy.
JER.17.19	Señorqa niwarqa: Llajtaj punkunman rispa sayaykamuy, Judamanta reykuna maynintachus yaykushanku, llojsishankutaj chayman. Chantá kikillantataj Jerusalempa kikin p'unchaynimpi ruwamuy. 
JER.17.20	Niytaj runasninman: Judamanta tukuy runas, reykunapis kay punkusta yaykojkuna, llojsejkunapis Señorpa parlasqasninta uyariychej. 
JER.17.21	Señorqa nin: Kausayniykichejta khuyaspa, ama apaychejchu cargasta, nitaj Jerusalempa punkusninnejta samakuna p'unchaypeqa apaykuychejchu. 
JER.17.22	Amallataj samakuna p'unchaypeqa wasisniykichejmanta cargasta orqhoychejchu, amataj imatapis chay p'unchaypeqa ruwaychejchu. Chay samakuna p'unchaypeqa noqata yupaychawaychej, imaynatachus ñaupa tatasniykichejman kamacherqani ajinata. 
JER.17.23	Paykunataj mana uyariwarqankuchu, manachayqa k'ullukorqanku, manataj kasuwayta munarqankuchu, nitaj wanaytapis.
JER.17.24	Señor nillantaj: Cheqamanta kasuwaychej, amapuni samakuna p'unchaypeqa kay llajta punkusnejta cargasta apaychejchu. Chay p'unchaypeqa yupaychawaychej, t'aqasta kachun, amataj ima ruwana kajtapis ruwaychejchu. 
JER.17.25	Jinamanta Davidpa tronompi tiyakojkuna reykuna carretaspi, caballospi kay llajtaman punkusninta yaykullanqankupuni, kurajkunawan, Judamanta runaswan, chantá Jerusalenmanta runaswan ima. Jinamanta Jerusalempi tiyakojkunaqa kallanqapuni. 
JER.17.26	Judá llajtasmanta, chay Jerusalén qayllapi kajkunamanta jamonqanku, Benjamimpa jallp'asninmantapis jamullanqankutaj, mar cantopi pampasninmanta, orqosninmanta, chantá Neguevmantapis. Diosta yupaychana wasiman apamonqanku uywasta, ruphachinapaj rikuchikusta jaywanankupajtaj, poqoykunasinkuta, inciensosninkutapis, Diospa wasimpaj nisqa jaywanastapis. 
JER.17.27	Sichus qankuna kay kamachisniyta mana kasukunkichejchu, chay samakuna p'unchaypi yupaychanawaykichejta, jinataj cargasta Jerusalenman samakuna p'unchaypi mana apaykunatawan mana junt'awankichejchu chayqa, llajtaj punkusninman ninata churasaj, chay ninataj Jerusalempa palaciosninta ruphaykonqa tukuchinankama, manataj pipis thasnuyta atenqachu.
JER.18.1+JER.18.2	Noqa Jeremiasman Señorqa kay jinata niwarqa: Uraykuymanka ruwajpa wasinman, chaypitaj uj willayta qanman qosqayki. 
JER.18.3	Noqa Jeremías uraykorqani, tariparqanitaj tornopi t'urumanta ruwashajta. 
JER.18.4	Imatachus ruwasharqa chay mana allinchu llojsejtenqa, chay kikin t'urullamantataj wajtañataj ruwaj churakorqa, munasqanman jina imapis llojsinankama.
JER.18.5+JER.18.6	Chantá Señorqa nillawarqataj: Manachu noqapis qankuna israelitaswan ruwayta atiyman, imaynatachus mankata t'urumanta ruwan ajinata? Qankunaqa makiypi kankichej, chay manka ruwajpa makimpi t'uru jina. Chayta nini noqa Señor. 
JER.18.7	Ima ratollapis munayman sik'iyta, urmachiyta, nacionta, chayri reinotapis atillayman phiriyta. 
JER.18.8	Chay nación sajramanta t'aqakunman chaypachaqa, chay apachimunay karqa chay jasut'ita manaña apachimusajchu. 
JER.18.9	Waj ratopi noqa nerqani chay nacionta wiñachinayta, chayri sayarichinayta. 
JER.18.10	Sichus chay nación sajrata ruwan, kamachisqasniytataj mana kasunchu chaypachaqa, imastachus paypaj wakichiporqani chaytaqa manaña apachimusajchu.
JER.18.11	Niy ari Judá aylloj runasninman, jinataj Jerusalempi tiyakojkunaman, noqa Señor paykunaman nishasqayta: Noqa wakichikushasqayta qankunaj contraykichejpi ruwaykunata. Jasut'iyta munashaykichej. Saqellaychejña ari chay sajra ñanta; puriyniykichejta, ruwasqasniykichejtapis astawan allinyachiychej. 
JER.18.12	Paykunaqa nisonqanku: Ama tiempoykita usuchiychu. Noqaykoqa munasqaykuman jina kausakullasqayku, qhatillasqaykupunitaj rumi sonqoykupi sajra yuyasqasniykumanjina, nispa.
JER.18.13	Chayrayku Señorqa niwarqa:
JER.18.13	Naciones ukhupi tapuriychej, ichapis pi kay jinata nejta uyarin. Israel aylloqa manchay millayllatapuni ruwan!
JER.18.14	Libanopi chay alto chhankasninmanta jayk'ajpis rit'eqa chinkapunchu? Chayri karu jallp'asmanta jamoj yakupis tukukapunmanchu?
JER.18.15	Aylloyqa qonqarparipuwan,
JER.18.15	chay qhasi dioskunasninmantaj inciensosta jaywakapun.
JER.18.15	Chay ñaupa cheqan ñanmanta chinkarparin,
JER.18.15	waj mana rejsisqa ñankunasta qhatiykuspa.
JER.18.16	Jinamanta jallp'ataqa uj ch'in pampaman tukurparichin,
JER.18.16	jinataj qhepampi qhepampi asipayasqallapuni kanampaj.
JER.18.16	Tukuy chayninta pasajkunaqa mancharisqas umankuta khiwirenqanku.
JER.18.17	Inti llojsimuynejmanta wayra jina noqaqa Israelta ch'eqerachisaj; enemigosnimpa ñaupaqenta ayqechispa. Noqa paykunaman wasayta kutirisaj, manataj uyaytachu, maypachachus jasut'inay p'unchay chayamonqa chaypacha.
JER.18.18	Runasqa nerqanku: Jeremiaspa contrampi wakichikuna,
JER.18.18	mana jayk'ajpis sacerdotes yachachinawanchejpaj pisiwasunchu, nitaj yachayniyojkunapis umachanawanchejpaj,
JER.18.18	nitaj profetaspis Diospa palabranta willanawanchejpaj.
JER.18.18	Wañuchinankupaj ch'ataykunachej. Ama kasunachejchu ni ima niwasqanchejta, nispa.
JER.18.19	Señor, allinta uyariway.
JER.18.19	Enemigosniypa nisqasninkuta uyariy.
JER.18.20	Allin kajtaqa sajrawanchu pagapuna?
JER.18.20	Paykunaqa ayayta p'ampanankupaj jallp'ata allankuña.
JER.18.20	Yuyarikuy qanwan tiyakusqaymanta, paykunataj khuyayniykita mañakuspa parlasusqayta mañasuspataj paykunamanta phiñakuyniykita qhechunaykita.
JER.18.21	Kunanqa wawasninkuta yarqhaywan wañuchiy,
JER.18.21	chayri espadawan; warmisninku viudas qhepakuchunku,
JER.18.21	manaña wawasniyojtaj.
JER.18.21	Qosasninkupis onqoywan wañurachunku.
JER.18.21	Wayna wawasninkupis maqanakupi wañurachunku.
JER.18.22	Contrankupi ujllapi ashkha suwasta kachaykamuy.
JER.18.22	Manchariywan qhaparqachasqanku uyarikuchun,
JER.18.22	imaraykuchus jap'inawankupaj uj jusk'uta allanku,
JER.18.22	purinasniymantaj tojllata churamunku.
JER.18.23	Qantaj, Señor, yachankiña, imastachus contraypi ruwayta munashasqankuta, noqata wañuchinawankupaj.
JER.18.23	Chay sajra ruwasqasninkumantaqa ama perdonaychu,
JER.18.23	nitaj juchasninkuta pampachaychu.
JER.18.23	Ñaupaqeykipi urmarachiy, phi'nakuyniykiwantaj jasut'iy.
JER.19.1	Señor niwarqa: Riy rantimuy uj wich'ita, wajyaytaj kay llajtamanta wakin kurajkunata, jinataj wakin kuraj sacerdotestawan. 
JER.19.2	Chaymantaqa llojsiy Benhinon valleman, k'analla ruwana punkuman sayaykamuy, chaypitaj willanki imatachus willasqayki chayta. 
JER.19.3	Niy: Judamanta kaj reykunas, Jerusalempi tiyakojkunapis, Señorpa palabranta uyarichej: Ajinata nin: Israelpa Tukuy Atiyniyoj Señor Diosnenqa: Jatuchaj ñak'ariykunata kay cheqaman apachimusaj, pikunachus kay willayta uyarejkunaqa ningrisninku sonashaj qhepakonqanku. 
JER.19.4	Israelitas saqerpariwarqanku, kay cheqatataj uj mana rejsisqa jallp'aman tukucherqanku, chaypi inciensosta waj dioskunallaman q'osñicherqanku. Chaytaqa ñaupa tatasninku, ni paykuna, nitaj Judamanta reykunaspis rejserqankuchu, chaykunapitaj mana juchayoj runaspa yawarninta jich'arqanku. 
JER.19.5	Chaymantataj, altarkunasta sayaricherqanku, wawasninkuta chaypi Baalpaj ruphachipunankupaj. Chayta noqaqa paykunaman mana kamacherqanichu, nitaj nillarqanipischu, ni yuyaynillaypis karqachu. 
JER.19.6	Chayrayku qhepa p'unchaykunaman, maypachachus kay cheqaqa manaña Tofetchu sutichakonqa, nitaj Ben-hinom vallechu, manachayqa wañuchina valle nisqa kanqa. Noqa Señor chayta nini. 
JER.19.7	Kay cheqapi noqaqa Judáj, jinataj Jerusalempa imatachus yuyasqasninta chinkachisaj. Saqesajtaj chay wañuchejkunaj enemigosnin atipaykunankuta, wañurachinankutataj. Chay ayasninkurí aycha mikhu phawajkunaj mikhunankupajtaj kanqanku. 
JER.19.8	Kay llajtata uj ch'inman tukuchisaj, uj imamanta t'ukunapaj jinataj tukuynin phirisqa kasqanmanta. 
JER.19.9	Saqellasaj runas kikin qhari wawasninkuta, jinataj warmi wawasninkutapis mikhuykunankuta. Purajmanta mikhunakunankutapis, chay wañuchej enemigosninku llajtata muyuykojtinku, mana aguantayta atisqankurayku.
JER.19.10+JER.19.11	Kayta niytawan kamataj, chay wich'ita, qanwan kashanku chay runaspa ñaupaqempi p'akiy, niytaj: Tukuy Atiyniyoj Señorqa nin: Noqapis kay aylluta, kay llajtatapis p'akisaj, imaynatachus uj wich'ita p'akejta rikunkichej ajinata. Chayqa manaña allinyayta atikunñachu. Runasqa ayasta Tofetpiña p'ampanqanku chay cheqapi manaña campo kajtin. 
JER.19.12	Ajinatamin kay llajtata, chaypi tiyakojkunatapis ruwasaj. Chantapis Tofeti jinallataj saqesaj. Noqa Señor chayta nini. 
JER.19.13	Jerusalempi, chantá Judapi reykunaspa wasisnin, chay wasi pataspi, maypichus inciensosta q'osñichej kanku tukuy qoyllurkunaman, chantá maypichus vinota waj dioskunaman jich'aj kanku chaykunapis, Tofetpi jina ch'ichipaj qhawasqas kanqanku.
JER.19.14+JER.19.15	Kay qhepantataj Jeremiasqa Tofetmanta kutimorqa, maymanchus Señor kachasqa, sutimpi parlamunanta. Chaymantataj Diosta yupaychana wasej patiompi sayaykukuytawan tukuy runasman nerqa: Israelpa tukuy atiyniyoj Señor Diosnin nin: Kay llajtaman tukuy qayllapi kaj llajtasmanwan, ima jasut'ichus jamunanku karqa, chaykunata kachaykamusaj, imaraykuchus sonqonkuta rumiyacherqanku, palabrasniyta mana kasunawankupaj.
JER.20.1	Maypachachus Imerpa wawan sacerdote Pasur Diosta yupaychana wasimanta kuraj kamachej kashajtin, Jeremiasta Diospa willayninta parlashajta uyarerqa. 
JER.20.2	Chaypacha Pasur kamacherqa Jeremiasta maqaykunankuta, chantá uj kurkumantaj jap'iykuchimunankuta pata kaj Benjamín Punkupi, Diosta yupaychana wasej qayllannejpi. 
JER.20.3	Q'ayantintaj chay kurkumanta Jeremiasta phaskaramunankuta kamacherqa, chaypitaj Jeremiasqa nerqa: Señorqa chay Pasur nisqa sutiykita Magor-misabi nisqa sutiwan churasunki. 
JER.20.4	Señorqa nisunki: Qan kikiyki mayta mancharikunaykipaj jina ruwasqayki, jinataj tukuy kausayniykipajpis; rikunaykita kausaqesniyki enemigosninkoj espadanwan wañuchisqas kanqanku. Tukuy Judapi kaj tiyakojkunatataj Babilonia reypa makisninman jaywaykusaj, payta jallp'aykichejmanta Babiloniaman apasonqachej, chayri cuchillowan wañurachisonqachej. 
JER.20.5	Jinallatataj kay llajtapipis tukuy ima kajkunasniykichejta, Judapi reykunaspa tukuy imasninkuta Babiloniaman apanankupaj jaywaykullasajtaj. 
JER.20.6	Qanrí, Pasur, tukuy aylluykiwan khuska Babiloniaman wijch'usqallataj kanki. Chaypi wañumunki, chayllapitaj p'ampasonqanku, qanta, tukuy kausaqesniykitawan, pikunamanchus qan llullakuspa profeta jina sut'incharqanki.
JER.20.7	Señor, qan ch'aukiyawarqanki,
JER.20.7	noqataj ch'aukiyachikullarqayki;
JER.20.7	qan may kallpayoj karqanki atipawarqankitaj.
JER.20.7	Sapa kutipi asipayakuwanku,
JER.20.7	tukuytaj noqamanta alqochakuwanku.
JER.20.8	Parlani chayqa, ñak'ariymanta, jinataj wañuymantapuni parlani, chayraykutaj sapa kuti toreawanku,
JER.20.8	asiykakamuwankutaj, palabrasniykita willarasqayrayku.
JER.20.9	Sichus nini: Manaña Señorpi yuyasajchu,
JER.20.9	manañataj sutimpipis parlasajchu,
JER.20.9	chaypachaqa ukhuypi palabrasniykeqa nina jina ruphaykuyta munawan, tullusniykamataj chayawan.
JER.20.9	Chaywampis sonqoyta ñit'iykukuyta munani manataj atinichu.
JER.20.10	Uyarini contraypi runas chhichinakushajta,
JER.20.10	tukuynejpi manchachikuykunas tiyan, nispa.
JER.20.10	Jamuychej ch'ataykusunchej, chay jawa kausaqesniypis suyanku imapi pantanayta. Chantaqa nillankutaj:
JER.20.10	Ichapis ch'aukiyachikunman, chaywanqa atipaykusunchej,
JER.20.10	vengakusunchejtaj, nispa.
JER.20.11	Señor, qan noqawan kashanki, uj mana atipay atina ch'ajwapi maqanakoj jina.
JER.20.11	Pichus qhatiykachawajkunaqa urmanqanku,
JER.20.11	manataj atipayta atiwanqankuchu;
JER.20.11	atipachikuspa p'enqaypi rikhurenqanku,
JER.20.11	mana qonqay atinapaj jina, wiñaypaj mana allimpaj qhawasqas kanqanku.
JER.20.12	Tukuy Atiyniyoj Señor, qanlla cheqan ñawiwan qhawawanki,
JER.20.12	qanmin rikunki runaj tukuy sonqonta,
JER.20.12	noqamampis rikuchiway imaynatachus chay runasta
JER.20.12	jasut'isqaykita; chayrayku makillaykiman kausayniyta churani.
JER.20.13	Señorman takiychej, Señorta yupaychaychej.
JER.20.13	Payllamin salvan llakiypi kajta, chay sajrata ruwajkunaspa makinmantaqa.
JER.20.14	Maldicisqa kachun chay paqarisqay p'unchayqa.
JER.20.14	Mamay nacechikuwarqa chay p'unchayqa,
JER.20.14	ama bendicisqachu kachun.
JER.20.15	Maldicisqa kachun pichus tatayta kusicherqa,
JER.20.15	uj qhari wawa nacepusunki nispa, willajqa.
JER.20.16	Chay runaqa, imaynatachus Señorqa wiñaypaj llajtasta phirin, ajina phirisqa kachun.
JER.20.16	Sut'iyaymanta nanaywan qhapariykunasta uyarichun,
JER.20.16	chaupi p'unchaypitaj maqanaku ch'ajwaykunasta.
JER.20.17	Diosqa mamaypa wijsampi mana wañuchiwarqachu.
JER.20.17	Ajinamanta mamayqa sepulturay kanman karqa,
JER.20.17	noqarí mana jayk'ajpis nacekuymanchu karqa.
JER.20.18	Imapajtaj mamaypa wijsanmanta llojserqaniri,
JER.20.18	kay jina nanayta, llakiykunasllatataj rikunaypajri,
JER.20.18	kausayniytataj p'enqaypi tukuchinaypajri?
JER.21.1+JER.21.2+JER.21.3+JER.21.4	Rey Sedequías Maasiaspa wawan Pasurta kacharqa, chantá Maasiaspa wawan sacerdote Sofoniastapis Jeremiasman kachallarqataj, kayta nejta: Señorta tapuripuwayku, imaraykuchus Babiloniamanta rey Nabucodonosor yaykuykamushawayku. Ichapis Señorqa munanman uj t'ukuna imata ruwayta, Nabucodonosortataj ithirichiyta.
JER.21.1+JER.21.2+JER.21.3+JER.21.4	Chaypacha Señorqa Jeremiasman parlarqa, Jeremiastaj Sedequiaspa kachasqasninman kuticherqa: Niychej Sedequiasman, Israelpa Diosnin Señorqa kayta nin: Noqa soldadosniykichejta qhepaman kutirichisaj, babilonioswan, jinataj caldeoswan maqanakushajtiykichej. Paykunaqa perqaykichej wasanta muyuykamunkuña, jinamanta llajta chaupiman tantaykusqaykichej. 
JER.21.5	Noqa kikiy qankunaj contraykichejpi maqanakusaj tukuy atiyniyta kachaykuspa k'ajaj phiñakuyniywan. 
JER.21.6	Wañuchisaj kay llajtapi tukuy tiyakojkunata, runasta, chantá uywastapis, uj millay onqoywan wañurachisaj. 
JER.21.7	Chay qhepantataj Judamanta rey Sedequiasta, Nabucodonosorpa makisninman, waj wañuchejkunaj makisninanwan jaywaykusaj. Chanta jaywaykullasajtaj tukuy puchojkunata, onqoykunamanta, maqanakumanta, yarqhaymanta, llajtapi puchojkuna soldadosta ima. Noqa saqesaj espadawan wañuchisqas, mana uj chhikan khuyarisqas kanankuta. Noqa Señor chaytaqa nini.
JER.21.8	Willaytaj llajtaman noqa Señor kayta nisqayta: Ajllakunankupaj noqa churani kausay ñanta, wañuy ñantawan. 
JER.21.9	Pichus kay llajtapi qhepakojqa maqanakupi yarqhaywan, chayri onqoywan wañonqa. Pitajchus llajtamanta llojsispa caldeoswan jap'ichikonqa chayqa, mana wañonqachu, kausaynillantapis payqa salvanqapuni. 
JER.21.10	Noqa kay llajtaman apachimunayta niniña sajra kajkunata, manataj allin kajkunatachu. Babiloniamanta reyman llajtata jaywasaj, paytaj ninata jap'iykuchenqa. Noqa Señor chayta kamachini.
JER.21.11	Judá reypa ayllunman, rey Davidpa mirayninman, kay noqaj nisqayta nimuy:
JER.21.12	Señormanta kay willayta uyariy:
JER.21.12	Tukuy p'unchaykunapi cheqan kajllata ruway,
JER.21.12	chay ñak'arejkunata kacharichiy qhasimanta oqojkunamanta.
JER.21.12	Pajtataj chay millay ruwasqasniykirayku phiñakuyniy nina jina jap'iykukunman, manataj pipis thasnuyta atishanmanchu.
JER.21.13	Qan, llajta, valleta kamachinki,
JER.21.13	pampapi uj chhanka jinataj kashanki,
JER.21.13	noqa Señor contraykipi oqharikuni.
JER.21.13	Qankunarí ninkichej: Pitaj maqanakoj yaykuykamuwasunmanri?,
JER.21.13	nispa. Pitaj pakakunanchejkama chayamuwasunmanri?, nispataj.
JER.21.14	Noqa jasut'isqaykichej ruwasqasniykichejman jina,
JER.21.14	ninatataj jap'iykuchisaj sach'asniykichejman.
JER.21.14	Chay ninataj tukuy muyuynimpi kajkunata ruphaykonqa.
JER.21.14	Noqa Señormin chayta nini.
JER.22.1+JER.22.2	Señorqa niwarqa: Reypa palacionman riy, kaytataj willay: Judamanta reypa ñaupaqempi payqa tiyashan, Davidpa tronompi, chantá willay kamachisnimpa ñaupaqempi, jinataj llajtamanta runaspa ñaupaqempipis, kay jinata: Uyariychej Diospa palabranta, nispa. 
JER.22.3	Kay llajtapi ruwaychej allin kajta, cheqan kajtataj. Chay ñak'arejkunata sajra runaspa ñaupaqenmanta kacharichiychej, ama k'umuykachachiychejchu, nitaj ñak'arichiychejchu waj llajtayojkunata, Amataj wajcha wawasta, warmi sapastapis. Ama wañuchiychejchu mana juchayoj runastaqa. 
JER.22.4	Sichus cheqamanta kay kamachisqayta ruwankichej chayqa, qankunamanta reykunas Davidpa tronompi tiyaykunankupaj kallanqankupuni. Paykuna yaykurenqanku carretaspi, caballospitaj kay palacioj punkusninta kamachisninwan khuska, jinataj llajtapi kajkunawan ima. 
JER.22.5	Manachus kay nisqasniyta junt'ankichej chayqa, kay palaciotapis raqaykunasllaman tukuchisaj. Noqa Señor chayta nini.
JER.22.6	Noqa Señor chayta nini,
JER.22.6	Judamanta reypa palacionqa kay jina kananta:
JER.22.6	Qan noqapajqa Galaad orqo jina kanki,
JER.22.6	Líbanoj orqo puntan jinataj.
JER.22.6	Kunantaj jurani uj ch'in pampaman tukuchinasuyta,
JER.22.6	mana pejpa tiyakuynin cheqaman.
JER.22.7	Hachasniyoj runasta contraykipi kachamusqayki tukuchinasuykipaj. Chay cedro sach'asniykita k'uturanqanku, ninawantaj enqhaykonqanku.
JER.22.8	Chay qhepanta waj llajtasniyoj runas, kay llajta qayllanta pasanqanku:
JER.22.8	Imaraykutaj Señorqa kay jinata jatun llajtawanqa ruwarqari?, nispa.
JER.22.9	Kutichenqankutaj: Imaraykuchus Señor Diosninkuwan tratota ruwasqankuta, saqerparispa waj dioskunallata yupaychaj kanku, nispa.
JER.22.10	Rey Josiasmanta ama waqaychejchu, amataj wañusqanmanta waqaychejchu; manchayqa wawan Salummanta waqaychej, pay mana kutimuyniyojta ripushasqanrayku, manaña rikonqachu maypichus nacekusqan jallp'anta. 
JER.22.11	Salomqa Diospa wawan karqa, Judamanta reytaj. Paytaj tatampa cuentanmanta kamacherqa, chay cheqamantataj llojsiporqa. Chay Salummantataj Señorqa nin: Manaña kutimonqachu. 
JER.22.12	Manachayqa wañonqa maymanchus wijch'usqa karqa chay jallp'api, manañataj kay jallp'antaqa rikukaponqachu.
JER.22.13	Ay, qanmanta sajra ruwasqasniykiwan,
JER.22.13	manataj cheqan ruwasqasniykiwanchu oqharerqanki palaciosniykita, jatuchaj wasisniykita ima.
JER.22.13	Wakintataj mana jornalninmanta pagaspalla qhasimanta llank'acherqanki.
JER.22.14	Qanqa ninki: Uj jatun palaciota ruwachikusaj,
JER.22.14	pata kaj altompitaj jatuchaj wasista, nispa.
JER.22.14	Ventanastapis kicharinki, perqasnintapis cedrowan qhataykuspa pukawan pintaykunki.
JER.22.15	Cedros chaupillapi tiyakusqaykipichu sumaj rey kasqaykeqa yachakun?
JER.22.15	Tataykeqa kausaynimpi kusikorqa, chaywampis payqa cheqanta ruwaj, chayrayku paytaqa tukuy imapi allillan rerqa.
JER.22.16	Payqa ñak'arejkuna wajchastapis yanapaj,
JER.22.16	chayrayku paytaqa tukuy imapi allin rerqa.
JER.22.16	Chaypi yachakun noqa Señorta rejsiwasqanqa.
JER.22.16	Noqa Señor chayta nini.
JER.22.17	Qanrí, mana kajmanta qolqeta jap'iyllata munanki,
JER.22.17	mana juchayojkunata wañuchinki,
JER.22.17	runasniykita ñak'arichinki, waqachinkitaj.
JER.22.18	Josiaspa wawan Judamanta rey Joacimmantataj Señorqa nin: Pay wañojtenqa mana pipis waqaj kanqachu.
JER.22.18	Mana pipis kay jinata nispa waqaj kanqachu:
JER.22.18	Ay, wauqéy! Ay ñañay!
JER.22.18	Ay, Señor! Ay Reyníy!
JER.22.19	Burro wañusqata jina qhawarparenqanku,
JER.22.19	Jerusalenmanta qhatatatispa jawaman wijch'onqanku.
JER.22.20	Qan, Judá, Líbano, orqoman wichariy, qhapariytaj.
JER.22.20	Jatunmanta Basán orqospi waqay.
JER.22.20	Abarim lomasmantapacha qhapariy,
JER.22.20	imaraykuchus tukuy kausaqesniyki tipasqasña kanku.
JER.22.21	Noqa parlarqayki tukuy imapis allin rishasojtin,
JER.22.21	manataj uyariyta munawarqankichu.
JER.22.21	Ajinatapuni ruwarqayki wayna kasqaykimantapacha.
JER.22.21	Parlasqayta mana uyariyta munawarqankichu.
JER.22.22	Tukuy kurajkunasniykita wayralla oqharenqa,
JER.22.22	munasqasniykitaj waj jallp'asman wijch'usqas kanqanku.
JER.22.22	Qantaj p'enqaypi k'umuykachashaj rikhurinki chay tukuy juchasniykirayku.
JER.22.23	Kunan qanqa thapaykipi k'acha karikushanki,
JER.22.23	Libanomanta chay apamusqa cedros chaupipi.
JER.22.23	Chantaqa ñak'arinki, maypachachus wijsayoj warmej nanaykunasnin jina jamusojtin.
JER.22.24	Joacimpa wawan rey Judamanta Jeconiasman Señorqa nin: Kausayniyrayku jurayki: Paña makiypi uj sellana sorteja kawaj chaypis wijch'uykimanraj. 
JER.22.25	Qanta jaywaykusunaypaj wañuchej enemigosniykiman, qan pistachus manchachikunki chaykunaman wijch'usqayki. Babiloniamanta rey Nabucodonosorman chantaqa jaywaykusqayki, caldeosman ima. 
JER.22.26	Qantawan mamaykitawan khuskata wijch'usqaykichej, maypichus mana nacekojta rikusorqachejchu chay waj jallp'aman, chaypitaj iskayniykichej wañunkichej, nispa. 
JER.22.27	Maytapuni kutimpuyta munanqanku chay jallp'amanqa mana kutimonqankuñachu.
JER.22.28	Jeconiasqa mana ni imapaj p'akisqa k'anallachu?
JER.22.28	Imaraykutaj payqa wawasnintin mana rejsisqa jallp'aman wijch'usqari?
JER.22.29	Jallp'a, jallp'a, jallp'a, Señorpa parlasqanta uyariy!
JER.22.30	Kay runaj sutinta librosman qelqaykuychej,
JER.22.30	mana wawasniyoj runata jina, chantá kausaynimpi mana allin kausayniyojlla runata jina.
JER.22.30	Ni pipis mirayninmanta kajkunaqa,
JER.22.30	Davidpa tronompeqa tiyakonqachu Judapi watejmanta kamachinampajqa.
JER.23.1	Señorqa nin: Ay, michejkunamanta pischus ovejasniyta chinkachinku chaykunamanta. 
JER.23.2	Israelpa Señor Diosnin nillantaj, paypa ayllunta kamachinku chaykunaman: Qankunamin ovejasniyta ch'eqerachinkichej, ayqerachinkichejtaj, manataj allintachu qhawarqankichej. Noqapis jasut'isqaykichej sajra ruwasqasniykichejmanta. Noqa Señor chayta nini. 
JER.23.3	Noqa kikiytaj chay puchoj ovejasniyta apakapusaj, maymanchus ayqecherqani chay jallp'asmantapacha tantaykusaj, watejmanta pastosninkuman kutiykuchisaj ashkha uñasniyoj kanankupaj. 
JER.23.4	Michejkunatataj qhawapunawankupaj churasaj, mana imatapis manchachikunankupaj, nitaj imamanta pisichikunankupaj. Noqa Señor chayta nini.
JER.23.5	Señorqa nillantaj:
JER.23.5	Uj p'unchay chayamonqa, maypachachus Davidpa mirayninmanta
JER.23.5	uj cheqan kajta rikhurichisaj.
JER.23.5	Kay pachapitaj chay reyqa tukuy yachaywan, justiciawan,
JER.23.5	cheqan kaywantaj kamachenqa.
JER.23.6	Chay p'unchaykunasnimpeqa Judá salvasqa kanqa, Israelpis sumaj waqaychasqa tiyarikonqa.
JER.23.6	Kay sutiwanmin chaypacha sutichanqanku:
JER.23.6	Señormin cheqan kajta ruwaysiwajninchejqa, nispa.
JER.23.7	Señorqa nin: P'unchaykuna chayamonqanku, maypachachus manaña juranqankuchu, chay israelitasta Egiptomanta orqhomorqa Señorpa kausayninrayku, nispa. 
JER.23.8	Manachayqa juranqanku: Señorpa kausayninrayku pichus orqhomorqa wichaynej jallp'asmanta, chay tukuynin waj jallp'asmantapis ch'eqerasqas kasharqanku chaymanta, nispa. Kikin jallp'ankupitaj kausanqanku.
JER.23.9	Profetasmanta uj willay:
JER.23.9	May sinch'i yuyayniy chinkasqa kani,
JER.23.9	tukuy ukhuy khatatitiwan. Uj machasqa runa jina kani.
JER.23.9	Aqha ujyaj q'eta machasqa jina kani,
JER.23.9	Señorpa llimphu palabrasninrayku.
JER.23.10	Kay nacionqa qhenchaswan junt'a kashan,
JER.23.10	juchata ruwaypi purejkunallawan,
JER.23.10	atiyninkuta mana cheqan kajta ruwanallankupaj churajkunawan ima.
JER.23.10	Chayraykumin Señorqa kay jallp'ata maldicerqa.
JER.23.10	Jallp'aqa ch'akiporqa, ch'in pampapi kaj pastospis ch'akiporqanku.
JER.23.11	Señorqa nin: Tukuy profetasnintin, sacerdotesnintin puraj uyas juchasapas kanku.
JER.23.11	Paykunata kikin yupaychana wasiypi juchasta ruwashajta taripani.
JER.23.12	Chayraykumin ñanninkoqa laqha may llusk'ataj kanqa.
JER.23.12	Noqataj tanqarparinankuta, chantá urmarparinankutataj nisaj.
JER.23.12	Maypachachus paykunamanta cuentasta mañasaj,
JER.23.12	chaypachaqa paykunaj patankuman mayta ñak'ariy jamonqa.
JER.23.12	Noqa Señor chayta nini.
JER.23.13	Noqa rikuni Samariamanta profetasta,
JER.23.13	mana allimpaj rijch'awaj imasta ruwashajta:
JER.23.13	Paykuna Baalpa sutillampi willaranku,
JER.23.13	Israel aylluytarí pantacherqanku.
JER.23.14	Jerusalenmanta profetasta rikullanitaj manchay millay imasta ruwashajta. Qhenchachakunku, ch'aukiyankutaj,
JER.23.14	astawantaj umachakunku chay juchasapasta.
JER.23.14	Chayrayku paykunaqa mana juchamanta t'aqakunkuchu.
JER.23.14	Paykuna, chantá llajtapi tiyakojkuna noqapaj Sodoma llajta jina, Gomorra llajta jinataj kanku.
JER.23.15	Chayraykumin noqa Tukuy Atiyniyoj Señor nini profetaspa contrampi: Manchay p'osqosqa k'allku mikhunata paykunaman mikhuchisaj, wañunapaj kaj yakutataj ujyaykuchisaj, imaraykuchus Jerusalempi kaj profetasmantapacha, jucha ruwaykunasqa tukuy jallp'antimpiña junt'aykun.
JER.23.16	Tukuy Atiyniyoj Señorqa nin:
JER.23.16	Israelitas ama akasuychejchu profetaspa nisqasninkuta;
JER.23.16	imaraykuchus paykunaj nisqasninkoqa llullaslla kanku.
JER.23.16	Paykunaj kikinkoj umachakusqasnillankuta willarashanku,
JER.23.16	manataj noqa willasqasniytachu.
JER.23.17	Pichus palabrayta qhesachajkunata ninku:
JER.23.17	Tukuy ima allillan risonqachej, nispa.
JER.23.17	Pischus ruwallankupuni rumi sonqonkoj munasqanman jina,
JER.23.17	chaykunatapis ninku: mana ni ima sajra kajqa jamusonqachejchu, nispa.
JER.23.18	Chaymantataj noqa nerqani:
JER.23.18	Pitaj rejserqa Señorpa pakasqa yachaykunasnintari?
JER.23.18	Pitaj rikorqa, chayri uyarerqa palabrasnintari?
JER.23.18	Pitaj chay nisqasninta uyarerqari?
JER.23.19	Señorpa k'ajaj phiñakuynenqa uj llojlla para jina,
JER.23.19	uj muyoj wayra jinataj juchasapaspa patanman choqakushan.
JER.23.20	Señorpa k'ajaj phiñakuynenqa mana tukukonqachu,
JER.23.20	chay imachus ruwanan kajta ruwanankama.
JER.23.20	Uj tiempo jamonqa, chaypacha qankuna allinta umacharikuspa kay imasta unanchankichej.
JER.23.21	Mana noqachu chay profetasta kachamorqani,
JER.23.21	nitaj paykunamanqa parlallarqanipischu,
JER.23.21	jinapis paykunaqa usqhay usqhayta sutiypi parlamorqanku.
JER.23.22	Sichus pakasqa imasniyta rejsinkuman karqa chayqa,
JER.23.22	aylluyman parlasqasniyta willarankuman karqa,
JER.23.22	chay millay ñanmanta t'aqakunkuman karqa,
JER.23.22	chay sajra ruwaykunasninkutataj saqechinkuman karqa.
JER.23.23	Señorqa nillantaj:
JER.23.23	Karupi chayri qayllapipis noqa Dios kani.
JER.23.24	Pitaj ñawisniymanta pakakuyta atinmanri?
JER.23.24	Cielo chantá jallp'apis noqaj kayniywan junt'a kashan.
JER.23.24	Noqa Señor chayta nini.
JER.23.25	Uyarini chay profetaspa llullakusqankuta, pischus sutiypi parlayta munanku, nishankutaj noqa paykunawan parlasqayta. 
JER.23.26	Mayk'ajkamataj chay llulla profetasqa llulla imasta willaraspa kallanqankupuniri, chay yuyayninkuman jinalla orqhokusqankupiri? 
JER.23.27	Chay ujkuna ujkunataj mosqokusqasninkumanta willanakusqasninkuwan, aylluyta noqamanta qonqachiyta munanku, imaynatachus ñaupa tatasninkupis qonqarpariwarqanku, Baalpa qhepantataj riporqanku, ajinata. 
JER.23.28	Sichus uj profetajta uj mosqokuynin tiyan chayqa, willachun uj mosqoypuni kasqanta. Sichus pi palabraytapuni jap'in, chayri cheqamantapuni willarachun. Trigotawan pajatawanqa mana kikinchachiyta atisunmanchu. 
JER.23.29	Palabrayqa nina jinamin, rumista t'unaj martillo jinataj. Noqa Señor chayta nini.
JER.23.30	Chayrayku chay profetasqa palabrasniyta ujkuna ujkuna suwanakunku. Chaykunaj contrampi oqharikuni. Noqa Señor chayta nini. 
JER.23.31	Chay profetaspa contrampi oqharikuni. Paykunaqa umachakusqasnillankuta palabrasniy kasqanta ninku. 
JER.23.32	Llullakusqasninkuwan, chay thautisqasninkuwantaj aylluytaqa noqamanta t'aqachinku. Mana noqaqa paykunata kachakorqanichu, nitaj imatapis kamacherqanichu. Ajinaqa aylluyta yanapaytaqa mana aterqankuchu. Noqa Señor chayta nini.
JER.23.33	Jeremías, sichus aylluymanta uj runa, chayri uj profeta, chayri uj sacerdotespis tapusunkiman: Mayqentaj Señorpa willayninri?, nispa chayqa, qan ninki: Señorqa nin: Qankunata uj q'epita jina saqerparisqaykichej, nispa. 
JER.23.34	Sichus uj profeta, chayri uj sacerdote, chayri aylluymanta uj runapis kay jinata ninman, kayqa Señorpa willaynin, nispa chayqa, noqa payta aylluntinta jasut'isaj. 
JER.23.35	Pipis kausaqenta, chayri paypa ayllunmanta kajtapis tapukojtenqa, kay jinata ninakunkichej: Ima nispataj Señorqa kuticherqari, imatataj nerqari?, nispa. 
JER.23.36	Jinapis qankunaqa ama kay jinata parlaychejchu, Señorpa willaynin kayqa, nispa. Pillatajpis Señorpa palabran kasqanta ninman chayqa, chay kikin palabrasnillantataj uj q'epiman tukuchisaj. Qankunamin kausaj Diospa palabrasninta uj jinaman tukuchinkichej. Payqa Diosniykichej, Tukuy Atiyniyoj Señortaj.
JER.23.37	Jeremiasqa profetasta tapurin: Imatataj Señorqa kutichin, ima nintajri?, nispa. 
JER.23.38	Kayqa Señorpa willaynin, nispa ninkuman chayqa, kay jinata kutichiy: Señorqa nin: Qankuna imatachus mana munarqanichu ninaykichejta chayta nisqaykichejrayku. 
JER.23.39	Qankunata uj q'epita jina oqharisqaykichej. Qankunaman, jinataj ñaupa tatasniykichejmampis qorqaykichej chay llajtaykichejmantapis noqamanta aswan karuman wijch'usqaykichej. 
JER.23.40	Qankunaj pataykichejmantaj k'umuykachayta, wiñaypaj p'enqakuytawan apachimusaj, mana jayk'aj qonqanaykichejpaj jina.
JER.24.1	Babiloniaj reynin Nabucodonosor, chay Joacimpa wawan Judamanta rey Jeconiasta waj jallp'aman, chay Judamanta kurajkunastawan khuska, chantá artesanostawan, herrerostawan ima apachisqantawan, iskay canastasta higoskunasniyojta, Diosta yupaychana wasej ñaupaqempi churasqasta Señorqa rikuchiwarqa. 
JER.24.2	Ujnin canastaqa sumaj poqosqa higosniyoj karqa, ñaupajta poqojkunamanta. Chay ujninrí mana allin poqosqa higoskunasniyoj karqa, may millay mana mikhunapaj jinachu karqa. 
JER.24.3	Señortaj tapuwarqa: Jeremías, imatataj rikunkiri?, nispa. Noqataj nerqani: Higosta rikuni. Chay sumaj poqosqa kajkunaqa may sumachajpuni kanku, chay mana walej kajkunarí, mana mikhunapaj jinachu kanku, nispa.
JER.24.4+JER.24.5	Chaypacha niwarqa Señorqa: Noqa Señor Israelpa Diosnin nini: Chay sumachaj poqosqa higoskunata jina Judá ayllutaqa qhawasaj, mayqenkunatachus kaymanta caldeospa jallp'anman wijch'usqasniyta. Chaykunamanqa tukuy imapi sayakusaj. 
JER.24.6	Paykunata waqaychasaj, kay jallp'amantaj kutichimusaj, kaypitaj allimpi jatarichisaj. Paykunataqa manaña tukuchisajchu; plantaykusaj manañataj jayk'ajpis sik'irasajchu. 
JER.24.7	Allin sonqota qosaj, noqa Señorninku kasqayta rejsinawankupaj. Paykunaqa aylluy kanqanku, noqataj paykunaj Diosninku kasaj, imaraykuchus tukuy sonqowan kutirimpuwanqanku.
JER.24.8	Judamanta rey Sedequiasta, kurajkunasninta, Jerusalempi qhepakojkunata, chay waj tiyakojkunata, Egiptopi tiyakojkunatawan, chay mikhunapaj mana allinchu kaj higosta jina qhawasaj, chaykunaqa mikhunapaj mana allinchu kanku. 
JER.24.9	Paykunata mancharikunapaj jina ruwasaj, tukuy jallp'api kaj nacionespaj; p'enqakunankupaj jina, cuentakunankupaj jina, asikunankupaj jina, maldición kanankupaj jina, maymanchus chayanqanku chay naciompi. 
JER.24.10	Paykunaman maqanakuta, yarqhayta, onqoytapis apachimusaj, mana ujniyoj kay jallp'api tukukunankukama, may jallp'atachus paykunaman, chantá ñaupa tatasninkumampis qorqani chaypi.
JER.25.1	Josiaspa wawan Joacim Judapi tawa watataña kamachishajtin, Señorqa uj willayta Jeremiasman parlaykorqa, tukuynin Judá aylluman imaschus kananmanta. Chayqa karqa Babiloniapi rey Nabucodonosor uj watapi kamachishajtillanraj. 
JER.25.2+JER.25.3	Profeta Jeremiasqa kay willayta tukuy Judá aylluman, jinataj tukuy Jerusalempi tiyakojkunamanwan willarqa, nerqataj: Amompa wawan Josías, Judapi chunka kinsayoj watasta kamachisqanmanta kunankamaqa, iskay chunka kinsayoj watasña pasan Señor noqaman parlamuwasqanqa, noqataj chayta qankunaman kutin kutinta willarqaykichej, jinapis qankunaqa mana uyariwarqankichejchu. 
JER.25.4	Chaywampis Señorqa, qhepan qhepampi kachamusunkichej tukuy kamachisnin profetasta, qankunatajrí mana kasuta ruwarqankichejchu, nitaj uyariyllatapis munarqankichejchu, manataj chay nisqasninkutapis ruwarqankichejchu. 
JER.25.5	Paykuna nisorqachej: Saqeychej chay sajra puriyniykichejta, millay ruwasqasniykichejtapis; jinamanta tiyarikunaykichejpaj Señor qankunaman, jinataj ñaupa tatasniykichejman wiñaypaj qosorqachej chay jallp'api. 
JER.25.6	Ama waj dioskunata qhatiychejchu, ama jatunchaychejchu, amataj yupaychaychejchu. Ama Señortaqa phiñachiychejchu. Qankuna kikiykichej ruwakunkichej chay dioskunata yupaychaspa, manataj sajra kajtapis chayachimusonqachejchu. 
JER.25.7	Chaywampis qankunaqa manapuni kasuyta munawarqankichejchu, manachayqa phiñachiwankichej, qankuna kikiykichej ruwasqaykichej dioskunasta yupaychaspa. Chaytaj kanqa, qankunallatataj mana allin rinasuykichejpaj. Señor chayqa nin.
JER.25.8	Chayrayku, Tukuy Atiyniyoj Señorqa ajinata nin: Qankuna chay k'amisqasniyta manaña kasuwankichejchu. 
JER.25.9	Chayrayku wichaynejmanta tukuy ayllusta wajtasaj, chantá Babiloniamanta kamachiy rey Nabucodonosortapis, paykuna kay jallp'aman maqaj yaykumunankupaj, tukuy kaypi tiyakojkunaman, jinallataj chay qaylla nacionesmampis. Tukuyninkuta paykunata tukuchisaj. Paykunata wiñaypaj raqaykunasman tukuchisaj, uj t'ukunapaj jina, mancharikunapaj jinataj kanankama. 
JER.25.10	Paykuna ukhupi chay kusiy wayñu, fiesta takiykunastapis manaña uyarikunanta saqesajchu, nillataj maran rumispa ch'ajwaykunasnintapis; nillataj ujtawan k'anchaykunas rikukunantapis. 
JER.25.11	Tukuy kay llajta phishqa kanqa, raqaykunasmantaj tukuchisqas kanqa. Qanchis chunka watas junt'ata kay naciones Babilonia reypa makisnimpi kanqa. 
JER.25.12	Qanchis chunka watas junt'akojtinkamataj, juchasninkumanta cuentata mañarisaj, Babilonia reymanta, nacionninmanta; caldeosmantapis, chay nacionninkutataj wiñaypaj chinkachisaj. Noqa Señor chayta nini. 
JER.25.13	Tukuy imasta willachisqayta, kay jallp'aj patanman urmaykuchimusaj. Chaykunataj kay libropi qelqasqas kashanku. Chaykunallatataj Jeremías sutiypi tukuy nacionespa contrampi willarqa. 
JER.25.14	Jatuchaj nacionesmanta, atiyniyoj reykunapis paykunataqa jap'iykullanqankutaj. Ajinata paganaypaj chay ruwasqasninkuman jina.
JER.25.15	Israelpa Señor Diosnin niwarqa: Qhawariy kay copaqa phiñakuyniymanta vinowan junt'a kashan. Chayta makinmanta jap'ispa ujyachiy, ima nacionesmanchus kachasqayki chay tukuyman. 
JER.25.16	Chantá ujyaykuytawan macharanqanku, locoyanqankutaj, paykunaman maqanakuyta apachimusaj.
JER.25.17	Noqa chay copata Señorpa makisninmanta jap'erqani, tukuy nacionesmantaj ujyacherqani, mayqenkunamanchus Señor kachawarqa chaykunaman. 
JER.25.18	Chay copata jaywarqani Jerusalenman, Judá llajtaman, reykunasninkuman, jinataj kurajkunasninkumampis. Chaykunata tukuchinaypaj, raqaykunasllataña saqeranaypaj, may t'ukunapaj, mancharikunapaj jina, tukuy rikojkuna wananankupaj jina. 
JER.25.19	Kunampis ajinallapuni kashan. Egiptomanta rey faraonmampis jaywallarqanitaj, jinallataj chay kamachisninman, kurajkunasninman, tukuy runasninmampis ujyachillarqanitaj. 
JER.25.20	Chantá chaypi tukuy ayllusmanta kaj runasmampis, ajinallatataj Uzpa jallp'ampi tukuy reyesninman, chantá filisteo cheqanejman, Ascalonman, Gazaman, Ecronman, Asdodmanta puchojkunamampis ujyachillarqanitaj. 
JER.25.21	Chaymantaqa ujyachillarqanitaj Edomman, Moabman, Amonman; 
JER.25.22	Tiromanta Sidonmantapis tukuy reykunasninman; mar qocha nisqa chay jallp'asmanta tukuy reykunasninman ima. 
JER.25.23	Dedanman, Temaman, Buzmampis, chay umasninkuta ruthukunku chay ayllusman; 
JER.25.24	Arabiamanta tukuy reyesman; ch'in pampapi tiyakojkuna tukuy laya aylluspa reykunasninman; 
JER.25.25	Zimrimanta, Elammanta, Mediamantawan kaj reykunasninmanwan; 
JER.25.26	wichaymanta kaj reykunaman, qaylla kaj, chayri karupi kajkunamanwan ujyacherqani. Kay niyta munan tukuy kay pachapi kaj reykunamanm. Tukuyninkumanta qhepatataj Babiloniamanta kaj rey ujyanqa.
JER.25.27	Chaymanta Señorqa nillawarqataj: Niychej noqa Tukuy Atiyniyoj Israelpa Señor Diosnin machaykunankukama ujyanankuta kamachisqayta, ajtuykukunankukamataj, pampaman urmaspataj manaña jatarinankukama, chay maqanakuykunasta qankunaman apachimusqayrayku. 
JER.25.28	Manachus qanmanta jap'ikusuyta, ujyaytapis munankuman chayqa, niy paykunaman: Imaynamantapis ujyanaykichejpuni tiyan, imaraykuchus Tukuy Atiyniyoj Señor chaytaqa, nin, nispa. 
JER.25.29	Jasut'isniyta apachimuyta qallarisaj, noqapaj t'aqasqa kashan chay llajtay pataman. Yuyankichejchu qankunaqa mana jasut'isqalla qhepakuyta? Manapuni mana jasut'isqaqa qhepakunkichejchu, imaraykuchus tukuy kay pachapi tiyakojkunaman maqanakuykunasta apachimusaj. Noqa Tukuy Atiyniyoj Señor chayta nini.
JER.25.30	Qan, Jeremías, sutiypi kay tukuyta willaray, niytaj:
JER.25.30	Señorqa chay sinch'i qhapariyninta kachaykamun,
JER.25.30	maypichus llimphu tiyakunan chay patamantapacha.
JER.25.30	Uvasta ch'irwajkuna jina qhaparin, paypa ayllumpa contranta,
JER.25.30	tukuy jallp'api tiyakojkunaj contrampiwan.
JER.25.31	Chay ch'ajwayqa kay pachaj cantosninman chayanqa,
JER.25.31	imaraykuchus Señorqa uj naciompa contrampi juiciota oqharenqa.
JER.25.31	Pay tukuy runasta cheqanchanampaj wajyanqa,
JER.25.31	chay juchayojkunatarí wañuyman wijch'uykunampaj.
JER.25.31	Señormin chaytaqa nin.
JER.25.32	Tukuy Atiyniyoj Señorqa nin: Ñak'ariykunasqa
JER.25.32	nacionmanta nacionman chayanqanku.
JER.25.32	Uj manchay sinch'i llojlla paras oqharikamun kay pachaj tukuy k'uchunmantapacha.
JER.25.33	Pistachus Señor chay p'unchaypi wañuchenqa chaykunaqa,
JER.25.33	kay jallp'aj uj cantonmanta uj cantonkama mast'alla kanqanku.
JER.25.33	Manataj pipis paykunamantaqa waqanqachu,
JER.25.33	manataj pipis ayasninkuta p'ampaykamunankupaj oqharenqachu,
JER.25.33	pampallapi wanu jina qhallasqas kanqanku.
JER.25.34	Qhapariychej, michejkuna, nanaywan qhapariychej!
JER.25.34	Qankuna aylluyta pusankichej chaykuna,
JER.25.34	pampapi sunt'iraychej!
JER.25.34	Imaraykuchus wañuchinanku rato chayamunña,
JER.25.34	qankunatatajri wañuchisonqachej wira ovejata jina.
JER.25.35	Michejkunaqa mana ayqeyta atenqankuchu,
JER.25.35	aylluyta pusajkunapis mana ayqekuyta atenqankuchu.
JER.25.36	Chay michejkunaqa qhaparinku;
JER.25.36	nanaywan qhaparenqanku aylluyta pusajkunaqa,
JER.25.36	imaraykuchus Señormin pastosninkutaqa ch'akirparichin.
JER.25.37	Señorqa phiñakorqa, chay pastosniyoj camposninkutataj q'ararparicherqa.
JER.25.38	Imaynatachus uj leonqa thapanmanta llojsin ajinata llojserqa, paykunaj jallp'ankutaj raqaykunasllapiña rikhurerqa, Señorpa phiñakuynin jap'iykukusqanrayku,
JER.25.38	uj sinch'i maqanakutataj paykunaman apacherqa.
JER.26.1+JER.26.2	Josiaspa wawan Joacim Judapi rey kayta qallarishajtin Señorqa Jeremiasman parlaykorqa, nerqataj: Diosta yupaychana wasej patiompi sayaykukuy, chaypitaj niy kamacherqayki ninaykita chay tukuyta, Diosta yupaychana wasiman Judá llajtasmanta Diosta yupaychaj jamushanku chay tukuy runasman. Amataj ni uj palabrata qonqaychu. 
JER.26.3	Ichapis kasusunkuman, chay sajra ruwaykunasninkutataj saqenkuman, jinamanta noqapis manaña chay sajra ruwasqasninkumanta jasut'iymanñachu, imaynatachus yuyasharqani jinataqa. 
JER.26.4+JER.26.5	Niy noqa Señor kayta nisqayta, manachus nisqasniyta ruwawajchej, yachachiykunasniytapis chayqa, nillataj kasuwajchejchu kamachisniy profetasniypa k'amisqasninkuta, pistachus qhepan qhepanta kachamuykichej, qankunataj mana kasorqankichejchu. 
JER.26.6	Chaypajwanqa noqa ruwasaj kay Diosta yupaychana wasiwan imaynatachus Silopi ruwarqani ajinata. Kay llajtataj tukuypa rikunanta ñak'arichisaj, kay pachamanta tukuy naciones wananankupaj jina.
JER.26.7	Sacerdotes, profetas, tukuy llajtapi kaj runaspis, Diosta yupaychana wasipi Jeremiaspa nisqanta uyarerqanku. 
JER.26.8	Señorpa kamachisqanmanta parlayta tukojtinkamataj, sacerdotes, profetas, tukuy llajtapi kaj runaspis, kay jinata nispa: Wañunaykipuni tiyan nispa, jap'iykorqanku. 
JER.26.9	Imaraykutaj Señorpa sutimpi parlaj churakunki, kay yupaychana wasita Silopi jina qhatirinanta munaspari, kay llajtapis chinkachisqa kananta mana runasniyojtaj qhepakunantari? Chayta nispa tukuynin runas Diosta yupaychana wasipi Jeremiaspa contrampi tantaykukorqanku.
JER.26.10	Judá ayllumanta kurajkuna, imachus kasqanta uyarispa, reypa palacionmanta Diosta yupaychana wasiman rerqanku, chaypitaj chay mosoj punku nisqapi tiyaykukorqanku. 
JER.26.11	Chaypitaj chay sacerdotes, profetaspis chay kurajkunaman tukuy llajtantin runasman nerqanku: Kay runaqa wañunan tiyan, imaraykuchus kay llajtaj contrampi riman, imaynatachus qankuna kikiykichej uyarinkichej jina.
JER.26.12	Jeremiasqa tukuy runasman, kurajkunamampis kuticherqa: Señormin parlajta kachamuwan, kay yupaychana wasej contrampi, kay llajtaj contrampitaj willanayta, imaynatachus uyarisqaykichejman jina. 
JER.26.13	Astawan allinta puriychej, ruwaychejtaj, Señor Diosniykichejtapis kasuychej. Paytaj manaña, apachimusaj nerqa chay ñak'ariykunastaqa apachimusunkichejchu. 
JER.26.14	Noqawanqa munasqaykichejta ruwaychej, imaraykuchus makisniykichejpiña kani. 
JER.26.15	Jinapis kaytaqa allinta yachaychej: Sichus wañuchiwankichejman chayqa, qankuna, chantá kay llajtapi tiyakojkuna ima juchachasqas kankichej, uj mana juchayojta wañuchisqaykichejrayku; imaraykuchus cheqamanta Señorpuni kachamuwarqa kay tukuy imasmanta sut'ita willanasuykichejpaj.
JER.26.16	Chanta chay kurajkuna, tukuy llajtamanta kuraj runaspis sacerdotesman, jinataj profetasmampis nerqanku: Mana imapis kanchu kay runata wañuyman apanapaj jinaqa; payqa Señor Diosninchejpa sutimpi parlawarqanchej, nispa.
JER.26.17+JER.26.18	Wakin kuraj runasmanta sayarikuspa nerqanku, chaypi tantasqas kasharqanku chay tukuy runasman: Judamanta rey Ezequiaspa p'unchaykunasnimpi, Moresetmanta Miqueas parlarqa Señorpa sutimpi tukuy Judamanta kaj aylluman:
JER.26.17+JER.26.18	Tukuy Atiyniyoj Señorqa nin:
JER.26.17+JER.26.18	Sionqa uj llank'ana jallp'aman tukonqa,
JER.26.17+JER.26.18	Jerusalentaj uj raqay qollusman tukonqa,
JER.26.17+JER.26.18	Diosta yupaychana wasej orqonmanta sach'as junt'aykonqa.
JER.26.19	Rey Ezequías, Judamanta tukuy ayllupis Miqueasta wañucherqankuchuri? Uj jinataj karqa: Señorta reyqa manchachikorqa, mañakorqataj paykunamanta khuyarikunanta. Jinataj chaypacha Señorqa manaña ñak'ariykunasta apachimorqachu, mayqenkunatachus apachinanta nerqa chaykunata. Kunanrí, noqanchejqa jatun juchatawanchu yapaykukusunman?
JER.26.20	Semiaspa wawan Quiriat-jearim llajtamanta profeta Uriaspis Señorpa sutimpi kay llajtaj contrampi parlarqa, chantá kay jallp'aj contrampi ima Jeremías jinallataj. 
JER.26.21	Rey Joacim, tukuy kamachisnin ima, kurajkunasnimpis paypa nisqanta uyarerqanku, reytaj wañuchiyta munarqa. Uriastaj chayta yachaspa mancharikuytawan Egiptoman ayqerqa. 
JER.26.22	Rey Joacimtaj Acborpa wawan Elnatanta, waj runakunatawan ima Egiptoman kacharqa. 
JER.26.23	Chaykunataj Uriasta Egiptomanta orqhomorqanku, rey Joacimmantaj aparqanku, paytaj wañuchinankuta kamacherqa, ayantataj ima jusk'ullamampis wijch'uykunankuta kamacherqa.
JER.26.24	Safampa wawan Ahicam, Jeremiasman sayaykorqa, chayrayku runasman mana jaywarqankuchu ama wañuchinankupaj.
JER.27.1+JER.27.2	Josiaspa wawan Sedequías Judapi kamachiyta qallarishajtin, Señorqa Jeremiasman nillarqataj: Lazosta, uj yugota ima ruwakuy, chantá much'uykiman churaykukuy. 
JER.27.3	Chantá uj willayta apachiy Edommanta, Moabmanta, Tiromanta, Sidonmanta ima reykunaman. Chaytaqa apachiy rey Sedequiasta Jerusalenman waturikoj jamorqanku chay kachasnejta. 
JER.27.4	Chay kuraj kamachejkunasninkuman ninankuta kamachiy, noqa Tukuy Atiyniyoj Señor Israelpa Diosnin chayta nisqayta. 
JER.27.5	Jatun atiyniyta kachaykuspa kay pachata ruwarqani, runasta, chaypi kashanku chay animalestapis, chantataj pischus munasqasniyman qopusaj. 
JER.27.6	Noqa churani kay tukuy jallp'asta, Babiloniamanta kamachiy rey Nabucodonosorpa makinman churani. Jinallataj monte animalestapis paypa kamachinman churani. 
JER.27.7	Tukuy nacionespis payman, wawanman, allchhinman ima kamachisninku kanankupaj jaywasqas kanqanku. Chaytaj kanqa paykunaj jallp'ankuñataj, jatuchaj nacionesman, jinataj atiyniyoj reykunasmampis jaywasqas kanankukama. 
JER.27.8	Nacionesmanta, chayri reykunasmantapis Nabucodonosorpa yugon uraman mana yaykuyta munajtaqa jasut'isaj, yarqhaywan, onqoywantaj, tukuyninku paypa atiyninman yaykunankukama. Noqa Señor chayta nini.
JER.27.9	Chayrayku ama kasuta ruwaychejchu profetasniykichejta, adivinosniykichejta, mosqoykunasta sut'inchajkunata, nitaj chay p'ajpakus rikuni nejkunatapis, pischus umachasunkichej Babiloniamanta reyman ama rinaykichejta chaykunatapis. 
JER.27.10	Chay tukuy imasta nisqasuykichejqa llullaslla kanku. Chayta creespaqa qankuna jallp'aykichejmanta wijch'usqas kayllata tarikunkichej, jinallataj noqa ch'eqerachisunaykichejta wañunaykichejtataj. 
JER.27.11	Mayqen nacioneschus rey Nabucodonosorpa atiyninman churakojkunatarí, noqa jallp'ampi qhepakojta saqellasaj, chaypi kausakunampaj, poqochikunampajtaj. Noqa Señor chayta nini.
JER.27.12	Noqa Jeremías, Judamanta rey Sedequiasman kay kikillantataj nerqani: Babiloniamanta reypa atiynin uraman churakuychej, jinataj chay llajtamampis, chantá kausankichejtaj, nispa. 
JER.27.13	Imaraykutaj chantá qan, aylluykipis wañunkuman maqanakupi, yarqhaywan, chayri onqoykunawampisri? Señorqa nin kay tukuy qhatirinantapuni, pischus Babiloniamanta reyta mana kasojkunata. 
JER.27.14	Ama kasuychejchu Babiloniamanta reyta mana kasunaykichejta umachasunkichej chay profetataqa, imaraykuchus paykunaj nisqankoqa llullalla. 
JER.27.15	Señorqa nimpuni paykunata mana kachamusqanta. Paykunaqa Señorpa sutimpi llullakuspalla parlanku; ajinamanta Señorqa ch'eqerachispa tukuchisunkichejpuni, qankuna jina chay llullata nejkuna profetas wañonqanku.
JER.27.16	Nillarqanitaj sacerdotesman, tukuy aylluymampis: Kayta nin Señorqa: Chay profetasta ama kasuychejchu. Paykunaqa nisunkichej: Babiloniamanta ña kutichiponqankuña, Diosta yupaychana wasispi kaj imasta. Chay nisusqankoqa llullaslla kanku. 
JER.27.17	Ama paykunamanta kasuta ruwaychejchu. Babiloniamanta reyta kasuychej, kausankichejtaj. Imapajtaj kay llajtaqa raqaykunaman tukonqari? 
JER.27.18	Cheqamanta profetaspuni kanku chayqa, cheqamantataj paykunaman parlani chayqa, noqa Tukuy Atiyniyoj Señormanta mañawachunku, ama Babiloniaman apanankuta saqenampaj, chay Diosta yupaychana wasipi qhepakunkuraj chay imasta, chantá Judamanta reypa palaciompi, Jerusalempipis qhepakunkuraj chaykunata ima.
JER.27.19+JER.27.20	Maypachachus rey Nabucodonosor, chay Joacimpa wawan Judamanta rey Jeconiasta Jerusalenmanta apashaspa Babiloniaman wijch'orqa, Judamanta, Jerusalenmantawan kuraj kamachejkunatawan khuska, chaypacha mana aparqankuchu sayantasta, nitaj broncemanta chay jatun yaku pilastapis, nitaj chay sayachinastapis, nillataj chay yupaychana wasipi kaj imastapis. 
JER.27.21+JER.27.22	Tukuy Atiyniyoj Señor nin: Imaschus Diosta yupaychana wasipi qhepakorqanku Judamanta reypa palaciompi, Jerusalempipis, chaykunamanta parlaspa: Babiloniaman apakaponqanku, chaypitaj qhepakonqanku, mayk'ajchari noqa kutichimuyta munasaj ujtawan chaykama. Noqa Señor chayta nini.
JER.28.1+JER.28.2	Sedequías Judapi tawa watastaña kamachishajtin, phishqa kaj killapi, Gabaón llajtapi Asurpa wawan profeta Hananías Diosta yupaychana wasipi Jeremiasman, sacerdotespa, chantá tukuynin runaspa ñaupaqempi parlarqa, nerqataj: Israelpa Diosnin Tukuy Atiyniyoj Señorqa nin: Babiloniaj reynimpa yugonta p'akinña. 
JER.28.3	Rey Nabucodonosor Diosta yupaychana kay imasta Babiloniaman aparqa, chaykunata iskay watamantawan kayman kutichimullasajtaj. 
JER.28.4	Jinallataj Judamanta Joacimpa wawan rey Jeconiastapis kayman kutichimullasajtaj. Chantá Judamanta Babiloniaman apachisqas karqanku chay tukuy puchoj runastawan. Arí, noqa Babiloniaj reynimpa yugonta p'akisaj. Noqa Señor chayta nini.
JER.28.5+JER.28.6	Chantaqa profeta Jeremías, profeta Hananiasman kuticherqa, Diosta yupaychana wasipi kasharqanku chay sacerdotespa ñaupaqempi, jinataj llajtamanta tukuy runaspa ñaupaqempi ima, nerqataj: Arí, ajinata Señorqa ruwachun. Señor munachun kay nisqasniyki junt'akunanta, Diosta yupaychana wasipi kaj imasta kutichimpunankuta, Babiloniaman wijch'usqas kajkunapis kutimpuchunku. 
JER.28.7	Uyariy ari allinta, jinataj tukuy runaspis kay nisqasniyta uyarichunku. 
JER.28.8	Ñaupa tiempospi kaj profetasqa manaraj qan, nitaj noqapis kashajtinchej willarasqanku ashkha nacionespa contrampi atiyniyoj reykunaj contrankupi ima kananta, maqanakus, ñak'ariykunas, onqoykunas ima. 
JER.28.9	Maypachachus uj profeta sonqo tiyasqa kay jamunanmanta willan, chay willasqantaj junt'akun chayqa, chaypi yachakun cheqamanta Señorpuni kachamusqanta. 
JER.28.10	Chaypacha Hananiasqa, Jeremiaspa kunkanmanta yugota phaskaraspa t'unarparerqa. 
JER.28.11	Chayta phaskaraytawantaj, tukuy runaspa ñaupaqempi kayta nerqa: Señor nin: Kay jinallatataj iskay watamantawan tukuy nacionespa kunkanmanta, Babiloniamanta rey Nabucodonosorpa yugonta phaskarasaj, chantá p'akirparisajtaj, nispa. Jeremiastaj riporqa.
JER.28.12+JER.28.13	Maypachachus Hananías, Jeremiasmanta yugota qhechuspa p'akisqanmanta qhepatañari, Jeremiasman Señorqa parlallarqataj: Riy, nimuytaj Hananiasman noqa Señor nisqayta: K'aspimanta chay yugota qan tunarqanki, kunantaj fierromanta uj yugoñataj tiyan. 
JER.28.14	Noqa Tukuy Atiyniyoj Israelpa Señor Diosnin nini: Fierromanta uj yugota tukuy nacionespa kunkanman noqa churani, Babiloniamanta rey Nabucodonosorpa kamachisnin kanankupaj. Chay k'ita animalestapis paypa atiyninman churani, nispa.
JER.28.15	Chaypacha Jeremiasqa Hananiasman nerqa: Uyariy, Hananías. Señorqa mana kachamusunkichu. Qanrí uj llulleriosllata kay aylluman creechishanki. 
JER.28.16	Chayrayku Señorqa nin: Kay jallp'amanta chinkachisqayki. Kay watapi qanqa wañunki, imaraykuchus parlasqasniykiwan noqaj contraypi tukuy runasta oqharichinki.
JER.28.17	Chay profeta Hananiastaj, chay kikin watapi qanchis kaj killampi wañorqa.
JER.29.1	Rey Jeconías wijch'usqa karqa, maman reinawan, palaciopi kamachiswan, Judamanta, Jerusalenmantapis kurajkunawan, oficinapi llank'ajkunawan, herreroswan khuskataj. 
JER.29.2	Jerusalenmantapacha Jeremiasqa uj cartata apacherqa, chay wijch'usqas kajkunaman, puchoj kurajkunaman, sacerdotesman, profetasman, jinataj runasmampis, pistachus Nabucodonosor Jerusalenmanta Babiloniaman wijch'orqa chaykunaman. 
JER.29.3	Judamanta rey Sedequías Babiloniaj reynin Nabucodonosorman chay cartata apacherqa, Safampa wawan Elasawan, Hilciaspa wawan Gemariaswan ima. Chay cartapi kay jinata nerqa: 
JER.29.4+JER.29.5	Noqa Tukuy Atiyniyoj Israelpa Señor Diosnin kayta nini: Jerusalenmanta Babiloniaman apacherqani chaykunaman niykichej: Wasista jatarichikuychej, chaypitaj tiyakuychej; poqoj sach'asta plantakuychej, chay poqoynintataj mikhuychej. 
JER.29.6	Casarakuychej, qhari wawasniyoj warmi wawasniyojtaj kaychej. Paykunapis casarakuchunku, wawasniyojtaj kachunku, astawan miraychej ama pisiyanaykichejpaj. 
JER.29.7	Llank'aychej, maypichus wijch'usqas karqankichej chay llajtaj allinnimpaj, chay llajtaraykutaj Señormanta mañapuychej, imaraykuchus llajta allimpi kajtenqa qankunapis allillampitaj kankichej. 
JER.29.8	Noqa Tukuy Atiyniyoj, Israelpa Señor Diosnin kayta niykichej: Ama ch'aukiyachikuychejchu, qankunawan khuska tiyakunku chay profetaswan, nitaj chay adivinoswampis; nillataj chay mosqoykunasninkutapis kasuychejchu. 
JER.29.9	Imastachus paykuna sutiypi willasunaykichej chaykunaqa llullasmin kanku. Mana noqachu kachamuni. Noqa Señormin chayta nini.
JER.29.10	Noqa Señor nini: Qanchis chunka watas Babiloniapi junt'akojtinkama, qankunaman kutisqatañataj ruwasaj. Qankunata kay cheqaman kutichimunay karqa chayta junt'asaj. 
JER.29.11	Noqa yachani imastachus qankunapaj wakichishasqayta, chaykunaqa qankuna allinta kausakunaykichejpaj, manataj ima sajrapis qankunaman jamunampaj, jinamanta jamojpi allin kajta suyasqaykichejman jina jap'inaykichejpaj. Noqa Señor chayta nini. 
JER.29.12	Chantaqa qankuna noqaman qhaparikuwankichej, mañakojtaj jamuwankichej, noqataj uyarisqaykichej. 
JER.29.13	Mask'awankichej, tariwankichejtaj, tukuy sonqowan mask'awasqaykichejrayku. 
JER.29.14	Arí, noqa saqesaj tarinawaykichejta, saqesajtaj uj jinaman kausayniykichej tukunanta: Chay naciones ukhumanta orqhomusqaykichej, may cheqaspichus wijch'usqas karqankichej chay tukuynejmanta, tantaykusqaykichej, kaymantaj kutichimusqaykichej, maymantachus wijch'orqaykichej chayllamantaj. Noqa Señor chayta nini.
JER.29.15	Qankuna ninkichej: Babiloniapi Señorqa profetasta qowanchej. 
JER.29.16	Señorqa nin, Davidpa tiyanan tronopi tiyashan chay reymanta, kay llajtapi tukuy tiyakojkunamanta, chay ayllusniykichejmanta, pichus mana waj jallp'aman apasqaschu karqanku chaykunamantapis. 
JER.29.17	Tukuy Atiyniyoj Señor nin: Paykunaman apachimusaj maqanakusta, yarqhayta, onqoyta ima. Chay mana mikhunapaj jinachu kashanku chay millay q'etayasqa higosta jina kanaykichejta saqesaj. 
JER.29.18	Paykunata qhatiykusaj maqanakuwan, yarqhaywan, onqoywan ima. Kay pachapi tukuy naciones kajkuna rikuspa mayta t'ukunankuta saqesaj. Tukuyninku rikuspa wananankupaj saqesaj maldicisqa kaymanta, p'enqasqa kaymantapis, maykunasmanchus ch'eqeracherqani chay tukuy nacionespi t'ukunankupaj, mancharikunankupajtaj kankichej. 
JER.29.19	Kamachisniy profetasnejta tukuy willachisqasniyta mana kasorqankichejchu kutin kutinta kachamorqaykichej mana kasunallawaykichejpaj. Noqa Señor chayta nini. 
JER.29.20	Nisqasniyta kasuwaychej ari, Jerusalenmanta Babiloniaman tukuy wich'usqas kajkuna.
JER.29.21	Tukuy Atiyniyoj Señor Israelpa Diosnin kay jinata nin: Colaiaspa wawan Acabmanta, jinataj Maasiaspa wawan Sedequiasmanta, piskunachus Señorpa sutimpi llullerasta qankunaman nisunkichej: Babiloniamanta rey Nabucodonosorpa makinmin urmachisaj, paytaj ñaupaqeykichejpi paykunata wañurachenqa. 
JER.29.22+JER.29.23	Judamanta wijch'usqas Babiloniapi kashanku chaykunamanta mayqellampis maldiciyta munankuman chayqa nichunku: Imaynatachus Sedequiaswan, jinataj Acabwampis Señor ruwarqa, ajinata qanwampis ruwachun, piskunatachus Babiloniamanta reyqa ninawan kankaykorqa, imaraykuchus Israelpi millay imasta ruwarqankichej: Runa masiykichejpa warmisninwan qhenchachakorqankichej, tukuy llullerastataj sutiypi nerqankichej mana noqaj kamachisqallay. Noqa yachani, rikuykichejtaj. Noqa Señor chayta niykichej.
JER.29.24+JER.29.25+JER.29.26	Jeremiasman Señorqa kamacherqa, Nehelammanta Semaiasman ninanta: Israelpa Tukuy Atiyniyoj Señor Diosnin nin: Qan sutiykipi uj cartata Jerusalempi kashanku chay tukuy runasman apacherqanki, Maasiaspa wawan sacerdote Sofoniasmampis, tukuy chay puchoj sacerdotesmampis. Chay cartapitaj Sofoniasman nerqanki: Sacerdote Joiadaj cuentanmanta Señorqa qanta churasunki, Diosta yupaychana wasipi kuraj kaj qhawaj kanaykipaj. Pipis rikhurinman uj loco jina, profeta jinataj parlaj churakunaman chayqa, carcelman wisq'aykuspa, cadenaswantaj wataykunaykipaj kanqa. 
JER.29.27	Imaraykutaj Anatotmanta Jeremiasta mana k'amerqankichuri? Payqa qankunaman parlaj churakorqa uj profeta jina. 
JER.29.28	Payqa Babiloniamampis uj cartata apachimuwarqayku, nispa: Chay jallp'aman wijch'usqas kasqaykichejqa unaypaj kanqa; chayrayku wasista ruwakuychej, chaypi tiyakuychej, poqoj sach'asta churakuychej, chay poqoynintataj mikhuychej, nispa.
JER.29.29	Sacerdote Sofoniastaj chay cartata Jeremiasman leerqa. 
JER.29.30+JER.29.31	Chaypacha Señorqa profetaman parlarqa, nerqataj: Kachay willamunankupaj tukuy chay waj jallp'aman wijch'usqas kajkunaman noqa Señor nishasqayta: Nehelammanta Semaías sutiypi parlasorqachej, mana noqaj kachamusqallay, mana imatapis payman yuyaychajtillay, chay llullapis suyachisunkichej. 
JER.29.32	Noqa Señor nini Semaiasta tukuy miraynintawan jap'inayta. Mana kay jallp'api paypa miraynin kanqachu. Mana kusikonqachu aylluyman qosaj chay kusikuywan, imaraykuchus chaykunawan aylluyta noqaj contraypi churakunankuta nerqa. Noqa Señor chayta niykichej.
JER.30.1+JER.30.2+JER.30.3	Kay jinatamin Señorqa Jeremiasman parlarqa, nerqataj: Israelpa Señor Diosnin nin: Uj libroman qelqay kay tukuy nisqasniyta: Uj p'unchaykuna jamushan, maypachachus Israelmanta, Judamantawan kajkuna kutimponqanku chay. Noqa Señor chayta nini. Noqa kutichimusaj, tatasninkuman qorqani jallp'anku kanampaj chayman.
JER.30.4+JER.30.5	Israelmanta, Judamantawan Señorpa nisqanqa, kaymin chay willayqa: Señorqa nin:
JER.30.4+JER.30.5	Llakiymanta qhapariykuna uyarikun,
JER.30.4+JER.30.5	jatun mancharikuywan, kharkatitiywantaj.
JER.30.6	Tukuyta tapurikuychej, uj qhari atinmanchu nacechikuyta,
JER.30.6	imaraykuchus qharista rikuni,
JER.30.6	uj wijsayoj warmej nanaykunasninwan jina q'ewiykachakojta.
JER.30.6	Imaraykutaj uyasninku q'ellu q'ellulla kashanri?
JER.30.7	Uj jatun ñak'ariy p'unchay qayllamun,
JER.30.7	chay jina p'unchayqa mana ujtawan kanqachu.
JER.30.7	Uj llakiy p'unchaykuna Jacobpa ayllumpaj kanqa,
JER.30.7	chaywampis salvakonqa.
JER.30.8	Noqa Tukuy Atiyniyoj Señor nini:
JER.30.8	kamachiy yugomanta aylluyta kacharichisaj,
JER.30.8	lazosninta p'itirasaj, amaña ujtawan waj
JER.30.8	llajtayojkunaj kamachin kanampaj.
JER.30.9	Paykuna noqa Señor Diosninkuta kasuwanqanku,
JER.30.9	rey kanampaj churasaj chay Davidtapis kasonqanku.
JER.30.10	Noqa Señor nillanitaj:
JER.30.10	Jacobpa ayllun kamachiy, ama mancharikuychu.
JER.30.10	Qan, Israel, ama mancharikuychu.
JER.30.10	Qanta, wawasniykitapis noqa kacharichimusaj,
JER.30.10	chay karu llajtasmanta, maypichus wijch'usqas kashankichej chaymanta.
JER.30.10	Watejmanta sonqo tiyasqa kaypi tiyakunki,
JER.30.10	ch'inllapi mana pejpa mancharichinan.
JER.30.11	Noqa Señor nillanitaj, qanwan salvasunaypaj kashasqayta.
JER.30.11	Tukuy nacionesta tukuchisaj maypichá ch'eqeracherqayki chaykunata. Jinapis qantaqa mana tukuchisqaykichu;
JER.30.11	jasut'isqayki juchallikusqaykiman jinalla.
JER.30.11	Manapuni saqesqaykichu mana jasut'ispaqa.
JER.30.12	Señor nin: Nanachikusqasniykeqa mana thañiyniyoj,
JER.30.12	chay onqoyniykipis mana thañiyniyoj.
JER.30.13	Mana pipis qanmanta dakojqa kanchu,
JER.30.13	manataj pipis nanasqasniykita jampiykusoj kanchu,
JER.30.13	manataj jampipis kanchu.
JER.30.14	Tukuy munapayasojkuna qonqapusorqanku;
JER.30.14	manañataj pipis qanmanta llakikunchu.
JER.30.14	Noqa qantaqa nanaykucherqayki enemigosniykipis kayman jina,
JER.30.14	manchay sinch'ita jasut'erqayki may chhika sajra ruwasqasniykimanta, mana yupay atina juchasniykimanta ima.
JER.30.15	Imaraykutaj nanasqasniykimanta qhaparqachankiri?
JER.30.15	Nanasqasniykeqa mana jampikuyniyoj,
JER.30.15	ashkha sajra ruwasqasniykimanta, mana yupay atina juchasniykiraykutaj. Ajinata qanwan ruwani.
JER.30.16	Jinaqa, tukuy qanta oqoykusojkunaqa oqoykusqasllataj kanqanku. Qanta ch'uskisojkunaqa ch'uskisqasllataj kanqanku. Tukuy enemigosniyki wijch'usqas kanqanku.
JER.30.16	Qanta suwasojkunapis suwasqasllataj kanqanku.
JER.30.17	Kausayniykita kutichipusqayki,
JER.30.17	nanasqasniykitataj jampisqayki.
JER.30.17	Enemigosniykeqa nichunkupis:
JER.30.17	Sionqa saqerparisqaña kashan,
JER.30.17	mana pipis paymantaqa yuyarikunchu, nispa.
JER.30.17	Noqa Señor chayta nini.
JER.30.18	Señorqa nin: Jacobpa ayllunta wasinman kutichimpusaj,
JER.30.18	tukuy nacionninmanta khuyakusaj,
JER.30.18	llajtaspis chay raqaykuna patallapitaj jatarichisqas kanqanku,
JER.30.18	palaciospis mayupichus karqanku chayllapitaj.
JER.30.19	Paykuna ukhumanta graciasta qospa takiykunas llojsenqa,
JER.30.19	kusiywan asirikuykunapis.
JER.30.19	Mana pisiyanqankuchu, manachayqa astawan ashkhayachisaj.
JER.30.19	Mana pipis qhesachanqachu,
JER.30.19	imaraykuchus noqa paykunata allimpaj qhawasaj.
JER.30.20	Israelitasqa ñaupajta jina kanqanku,
JER.30.20	tukuy ayllonqa ñaupaqeypi sinch'ita sayanqanku,
JER.30.20	noqataj jasut'isaj tukuy ñak'arichejkunata.
JER.30.21	Paykuna ukhumanta kuraj kajninku llojsenqa,
JER.30.21	kamachejninkupis paykuna ukhullamantataj llojsenqa.
JER.30.21	Paytaqa noqaman qayllachimusaj.
JER.30.21	Pitaj kausayninta qoyta munanman noqaman qayllamunawampajri?
JER.30.22	Paykuna aylluy kanqanku, noqataj Diosninku kasaj.
JER.30.22	Noqa Señor chayta nini.
JER.30.23	Diospa phiñakuynenqa uj llojlla para jina,
JER.30.23	uj sinch'i muyoj wayra jinataj, juchasapaspa patanman chayan.
JER.30.24	Señorpa phiñakuynenqa mana thasnukonqachu imatachus munasqanta junt'anankama.
JER.30.24	Qhepa p'unchaykunaman tukuy kay imastaqa unanchankichej.
JER.31.1	Señorqa nillantaj: Chay p'unchaypeqa tukuy Israel aylluspa Diosninku kasaj, paykunataj aylluy kanqanku, nispa.
JER.31.2	Señor nin: Ch'in pampapi wañojmanta ayqej ayllumanta khuyakorqani, maypachachus Israelqa samakuna cheqata mask'asharqa chaypacha.
JER.31.3	Noqa unaymantapacha paywan rikuchikorqani.
JER.31.3	Nerqanitaj: Noqa munakorqayki wiñay munakuywan,
JER.31.3	chayrayku khuyakuynillaywampuni qanta pusaykachayki.
JER.31.4	Israel, watejmanta oqharisqayki.
JER.31.4	Watejmanta chhulloj chhullojkunawan jamunkichej kusiywan tusurispa.
JER.31.5	Samaria orqospi watejmanta uvas sach'asta plantankichej.
JER.31.5	Pichus plantajqa poqoykunasninta mikhonqa.
JER.31.6	Uj p'unchay jamonqa maypachachus
JER.31.6	qhawajkunaqa Efraimpa orqosnimpi qhaparenqanku:
JER.31.6	Jamuychej, rinachej Sión orqoman,
JER.31.6	Señor Diosninchejman, nispa.
JER.31.7	Señorqa nin: Kusiy takiykunasta kusiywan takiychej Jacobpa ayllunrayku.
JER.31.7	Paymin tukuy nacionesmanta aswan kurajqa.
JER.31.7	Uyariychej yupaychaykunasta, niychejtaj:
JER.31.7	Señorqa ayllunta salvarqa, Israelmanta puchojkunata.
JER.31.8	Kutichimusqaykichej chay pata jallp'asmanta,
JER.31.8	tantaykusqaykichejtaj kay pachaj tukuy k'uchusninmantapacha.
JER.31.8	Paykunawan jamonqanku lerq'os, wist'us, wijsallisqa warmis,
JER.31.8	nacechikojkuna ima.
JER.31.8	Manchay ashkhapuni kutimonqanku.
JER.31.9	Mañakuspa waqaspataj jamonqanku.
JER.31.9	Noqa paykunata yakusniyoj mayusman pusaykusaj,
JER.31.9	sumaj pampachasqa ñannintataj ama misk'akunankupaj.
JER.31.9	Noqa Israelpa tatan kani,
JER.31.9	Efraenqa kuraj kaj waway.
JER.31.10	Naciones Señorpa palabranta uyariychej,
JER.31.10	mar qochaj karu cantosnimpi willaramuychej,
JER.31.10	nimuychejtaj: Señorqa Israel ayllunta ch'eqeracherqa.
JER.31.10	Jinapis tantaykamonqa, waqaychanqataj imaynatachus uj michejqa ovejasninta waqaychan ajinata.
JER.31.11	Señorqa watejmanta Jacobpa ayllunta jap'ikaporqa,
JER.31.11	payta kacharicherqa aswan atiyniyojkunamanta.
JER.31.12	Jamonqanku, kusiywantaj Sión orqo patapi takenqanku,
JER.31.12	Señorpa allin kaj imasta apachimusqasninmanta kusikonqanku;
JER.31.12	trigowan, vinowan, aceitewan, ovejaswan, wakaswan ima, kausayninkoqa sumaj qarpasqa huerta jina kanqa;
JER.31.12	manataj kallpankuta chinkachenqankuchu.
JER.31.13	Chaypacha sipaskunaqa kusikuywan tusurenqanku,
JER.31.13	jinallataj waynakunapis, unayniyoj runakunapis.
JER.31.13	Noqa paykunata sonqochaykusaj:
JER.31.13	Waqayninkutaqa kusiyman tukuchisaj.
JER.31.13	Noqataj kusiyninkuta qopusaj nanayninkumanta aswan ashkhata.
JER.31.14	Chay sacerdotes kajkuna aswan allin kaj mikhunasta mikhunankuta nisaj, aylluytaj kusikuchun ashkha allin imasta qosqasniykiwan.
JER.31.14	Noqa Señor chayta nini.
JER.31.15	Señorqa nin: Ramá llajtapi uj qhapariy uyarikun,
JER.31.15	jatun waqay, jik'uytaj.
JER.31.15	Raquel wawasninmanta waqashan,
JER.31.15	manataj sonqochasqa kayta munanchu,
JER.31.15	imaraykuchus wawasnenqa wañusqasña kanku.
JER.31.16	Señortaj nin: Raquel, amaña astawan waqaychu,
JER.31.16	amaña waqaykunasniykita suruchiychu,
JER.31.16	imaraykuchus chay waqaykunasniykeqa t'inkayoj kanqa;
JER.31.16	wawasniykeqa enemigosniykej jallp'anmanta kutimponqanku.
JER.31.16	Noqa Señor chayta nini.
JER.31.17	Jamoj p'unchaykunapaj uj suyay tiyapusunki.
JER.31.17	Wawasniyki jallp'asninkuman kutimponqanku.
JER.31.17	Noqa Señor chayta nini.
JER.31.18	Efraimpa ayllunmanta kajkuna waqaspa willakojta uyarini:
JER.31.18	Noqa, mana amansasqa novillo waka jina karqani,
JER.31.18	jinapis qan kasukuyta yachachiwarqanki,
JER.31.18	qanman kutirichipuway. Qanmin Señor Diosniy kanki.
JER.31.19	Noqa qanmanta t'aqakorqani, jinapis juchayta saqespa qanman kutirimuni.
JER.31.19	Pechoyta takakuni, p'enqasqataj k'umuykachakushani wayna kayniypi juchasniyrayku.
JER.31.20	Efraín llajtaqa noqapaj munasqa waway jina;
JER.31.20	aswan munasqa kaj wawaj.
JER.31.20	Payta k'amini chaypis, manapuni paymanta qonqakapunichu,
JER.31.20	sonqoy wawayawajtin, mayta paymanta khuyakuni.
JER.31.20	Noqa Señor chayta nini.
JER.31.21	Israel, ñanniykita señaleswan sut'inchay;
JER.31.21	watejmanta tarikapunaykipajtaj allinta qhawarikuy chay purisqayki ñankunasta.
JER.31.21	Kutimuy, Israel ayllu, kutimpuy llajtasniykiman.
JER.31.22	Mayk'ajkamataj purinki ujnejmanta ujnejmanri?
JER.31.22	Ayllúy, qanqa uj mana kasukoj sipas jina kanki.
JER.31.22	Noqa Señor, kay pachapi uj mosoj imata ruwani,
JER.31.22	uj warmeqa uj qharita muyupayanampaj.
JER.31.23	Israelpa Tukuy Atiyniyoj Señor Diosnin kayta nin:
JER.31.23	Maypachachus Judaman runasta kutichimojtiy,
JER.31.23	ujtawan paykuna jallp'ankupi rikhurejtinku, jinallataj llajtankupipis chaypacha nenqanku: Señor bendicichun kay llimphu orqota maypichus cheqa kaj tiyakun chayta. 
JER.31.24	Judamanta runakuna, llajtasninmantapis chajrasta llank'ajkuna, ovejasta michejkunapis chaypi tiyakaponqanku. 
JER.31.25	Chay sayk'usqasta, mana kallpayojkunatapis noqa mikhuchisaj, ujyachisajtaj atipachinaykama.
JER.31.26	Mosqokushaspa rijch'ariytawan ñawisniyta kicharerqani, puñuyniytaj atipawarqa.
JER.31.27	Señorqa nin: Qhepa p'unchaykunapi Israelpi, Judapipis runas mayta miranqanku, jinallataj uywaspis. 
JER.31.28	Imaynatachus sumajta qhawarqani usqhayta sik'inaypaj, urmachinaypaj, uramantaj wijch'unaypaj, phirinaypaj, chayri ima llakiytapis ruwanaypaj, ajinallatataj allinta qhawasaj jatarichinaypaj, plantanaypajpis. Noqa Señor chayta nini.
JER.31.29	Jaqay p'unchaypeqa manaña ninakonqankuchu: Tatasqa mikhunku k'allkusqa uvasta, wawasninkurí kirusninkuta chañachikunku, nispa. 
JER.31.30	Pischari k'allku uvasmanta mikhojkunalla kirusninkuta chañachikunku. Sapa ujpis juchasninrayku wañonqanku.
JER.31.31	Señorqa nillantaj: Chaypacha uj p'unchay jamonqa, maypichus Israelwan Judawan ima mosoj tratota ruwasaj. 
JER.31.32	Kay mosoj tratoqa mana chay ñaupa tatasninkuwan ruwarqani jinachu kanqa, mayk'ajchus Egiptomanta makinkumanta jap'ispa orqhomorqani chaypacha, imaraykuchus paykunawan trato ruwasqayta mana junt'arqankuchu noqa dueñonku kashajtiy. Noqa Señor chayta nini. 
JER.31.33	Jaqay p'unchaykunapi Israelwan tratoyta ruwasaj chayqa, kay jina kanqa: Leyniyta sonqosninkuman churasaj, chantá yuyayninkumampis qelqaykullasajtaj. Noqa Diosninku kasaj, paykunataj aylluy kanqanku. Noqa Señor chayta nini. 
JER.31.34	Manaña yachachinakunanku kanqachu ujkuna ujkunata, kausaqesnintin, ayllusnintimpis, noqata rejsinawankupajqa, imaraykuchus tukuy rejsiwanqanku, jatunmantapacha juch'uykama. Noqa juchasninkumanta perdonapusaj, manañataj jayk'ajpis juchasninkumanta yuyarikusajchu. Noqa Señor nini.
JER.31.35	Pichus intita p'unchaynimpi k'anchanampaj churarqa,
JER.31.35	killata, ch'askastapis tutampi k'anchanankupaj churarqa.
JER.31.35	Mar qochatapis phiñarikojta, qhollchoqeyasqampis mayta mayta ch'ajwarejta churaj. Tukuy Atiyniyoj sutichasqa
JER.31.35	Señorqa chayta nin:
JER.31.36	Maypachachus kay churasqay leykunas mana junt'akunmanchu chayqa, chay kikin p'unchaypacha Israelqa aylluy kayta saqenman. Noqa Señor chayta nini.
JER.31.37	Sichus uj p'unchay janaj pachata midinkuman,
JER.31.37	kay jallp'atapis cimientosninkama qhawankuman chayqa,
JER.31.37	chay p'unchaypacha Israelta qhesachasaj tukuy ima ruwasqasninmanta. Noqa Señor chayta nini.
JER.31.38	Señorqa nin: Uj p'unchay jamonqa, chaypacha Israelqa jatarichisqallataj kanqa, Hananeel torre chaymantapacha esquinapi punkukama. 
JER.31.39	Chayqa cheqanta renqa, chaynejmanta Gareb orqokama, chaymantataj Goa chaynejman wist'uykonqa. 
JER.31.40	Tukuynin valle maypichus wañusqasta p'ampanku, ushphatataj qhallinku chaykuna, Cedrón mayu chay patapi tukuy kaj campospis, caballospa yaykunan punkun esquinakamataj, inti llojsimuynejmanqa noqapaj t'aqasqas kanqanku, chay tukuytaj manaña jayk'ajpis urmachisqaschu, nitaj tukuchisqaschu kanqanku.
JER.32.1	Señorqa Jeremiasman parlarqa, Judapi Sedequías chunka watastaña kamachishajtin, chaytaj karqa rey Nabucodonosor chunka pusajniyoj watastaña kamachishajtin. 
JER.32.2	Chaypachachataj Babiloniamanta reypa soldadosnin Jerusalenman junt'aykushajtinku profeta Jeremías wijch'usqa kasharqa reypa palaciompa patiompi. 
JER.32.3	Rey Sedequías paytaqa wisq'aykuchisqa, Jeremías kay jinata parlasqanrayku: Señorqa nin: Babilonia reyqa llajtata jap'ikaponqa. 
JER.32.4	Rey Sedequiaspis caldeosmanta mana ayqenqanchu, manachayqa Babiloniamanta reypa makisninman urmanqa, paypa ñaupaqenmantaj renqa. 
JER.32.5	Nabucodonosortaj Sedequiasta Babiloniaman apakaponqa, chaypitaj qhepakonqa paymanta noqa yuyarikunaykama. Qankuna, caldeoswan maqanakuspapis mana atipankichejchu. Noqa Señor chayta nini.
JER.32.6	Jeremías nerqa: Señor noqataqa parlapayawarqa. 
JER.32.7	Qhaway wauqeykej Salum tioykej wawan parlapayasoj jamonqa, Anatotpi chay jallp'anta rantinaykita. Yachay qan chay jallp'ata rantiyta atisqaykita, aswan qaylla ayllun kasqaykirayku. 
JER.32.8	Imaynatachus Señor niwasqanman jina chay wauqey Hanameel carcelpa pationman jamuwarqa. Niwarqataj Anatotpi chay jallp'anta rantinayta. Chayqa karqa Benjamimpa ayllumpa jallp'ampi. Chayrayku noqa chay jallp'ata rantinay atikorqa, chaywantaj qhepakapunaypaj aswan qaylla ayllun kasqanrayku. Chay tukuy imaswan yacharqani Señormantapuni uj kamachiy kasqanta. 
JER.32.9	Ranterqanitaj tioypa wawan Hanameelmanta Anatotpi kashan chay jallp'ata, chunka qanchisniyoj phisus qolqeta jaywarqani, chay parlasqaykuman jina. 
JER.32.10	Chay tratotataj ruwarqayku papelpi qelqaspa, sellasqatataj, testigospa sutisnintawan qelqaykuspa. 
JER.32.11	Chaymanta jap'erqani chay iskaynin trato ruwasqa papelesta, ujnenqa sellasqa tratoyoj, imaynapichus rantisqa kasqantawan, chay ujnintataj jinallata. 
JER.32.12	Chaykunatataj Neriaspa wawan Maasiaspa allchhin Barucman jaywaporqani, tioypa wawan Hanameelpa ñaupaqempi, jinataj sut'inchajkunaj tratoman sutinku qelqaykusqawan, chanta chay carcelpi tiyasqa kasharqanku, chay judiospa ñaupaqempi ima. 
JER.32.13+JER.32.14	Paykunaj ñaupaqenkupi Barucman nerqani: Tukuy Atiyniyoj Señor Israelpa Diosnin kay jinata nin: Oqhariy iskaynin qelqasqa trato papelesta chay sellasqa kajta, jinataj kicharisqa kajtapis; t'urumanta ruwasqa vasomantaj jallch'aykuy, chaypi unaykama jallch'asqa kanampaj. 
JER.32.15	Tukuy Atiyniyoj Israelpa Señor Diosnin nin: Kay jallp'api rantillanqankupuni wasista, jallp'asta uvas huertastapis, nispa.
JER.32.16+JER.32.17	Neriaspa wawan Barucman chay rantisqa papelesta jaywajtiykamataj, kay jinata Señormanta mañakorqani: Qan, Señor, chay jatun atiyniykiwan janaj pachata kay pachatapis ruwarqanki, qampajqa mana imapis mana atikojqa kanchu. 
JER.32.18	Qanmin khuyakuyniykita rikuchinki waranqa waranqa miraykunaman, jinapis runasta jasut'inki tatasninkoj juchasninkurayku. Oh jatun Dios, atiyniyojtaj, sutiykeqa Tukuy Atiyniyoj Señormin. 
JER.32.19	Qan may jatun kanki ruwasqasniykipi. Qan rikunki runaspa tukuy ruwasqasninkuta, chay ruwasqasninkuman jinataj qan qopunki. 
JER.32.20	Qan rikunki milagrosta, Egiptopi may uyarisqamin, kunampis ruwashallankirajpuni, Israel chaupipis, waj runaspa chaupimpipis, jinamanta sutiykeqa may uyarisqa kashan. 
JER.32.21	Qanqa may jatun atiyniykiwan Egiptomanta Israel aylluykita orqhomorqanki, señalesta ruwaspa, t'ukuna ruwasqasniykiwan tukuyninta manchariykuchispa ima. 
JER.32.22	Israel aylluykiman qorqanki kay jallp'ata, lechewan misk'iwan yaku jina puririshan chayta, imaraykuchus ñaupa tatasninkuman qonaykita nisqaykiman jina. 
JER.32.23	Chay qonayki jallp'aman yaykuspa jap'ikapuytawan mana kasusorqankuchu, nitaj chay yachachiykunasta qosqasniykita qhaterqankuchu, nitaj ruwarqankuchu ni imata chay kamachisqasniykimantaqa. Chayraykumin kay tukuy ñak'ariykunastaqa apachimorqanki.
JER.32.24	Kunanqa caldeo jallp'a moqosta oqharinkuña llajtaman yaykuykamunankupaj, jinataj maqanakuykunas yarqhay, onqoy ima llajtaykichejta makinkuman urmaykuchenqa. Señor, rikunki chay nisqasniykeqa imaynatachus junt'akushasqanta. 
JER.32.25	Chaywampis, Señor, qan rantinayta kamachiwarqanki, paganaytataj jaqay jallp'amanta rikojkunaspa ñaupaqempi, chay llajta caldeospa makinman urmanampuni kashajtimpis.
JER.32.26+JER.32.27	Chaypacha Señorqa Jeremiasman kuticherqa: Noqa Señor, tukuy kausajkunaspa Diosninku kani. Noqapajqa mana imapis mana atikojqa kanchu. 
JER.32.28	Ajinaqa noqa niyki: Babiloniaj reynin Nabucodonosorman, caldeosmampis jap'ikapunankupaj jaywaykapusaj. 
JER.32.29	Llajtata jap'ikapoj caldeosqa yaykuykuspa ninawan jap'iykuchenqanku; maypichus Baalman inciensosta q'osñichej kanku, jinataj vinosta jaywaj kanku mana rejsisqa dioskunaman, noqata phiñachinawankupaj, chay wasistawan khuska ruphaykuchenqanku. 
JER.32.30	Qallariymantapacha Israel aylloqa, chantá Judá ayllupis noqaman mana allimpajchu rijch'awarqa chay imasta ruwarqanku. Israelitasqa phiñachillawajpuni kanku paykunaj kikinkoj ruwasqanku lantista yupaychaspa. Noqa Señor chayta nini. 
JER.32.31+JER.32.32	Kay llajtaqa ruwakusqanmantapacha kunan p'unchaykama k'arajta phiñachillawampuni. Chayraykumin paykunata ñaupaqeymanta chinkarichisaj, tukuy sajra ruwasqasninkuwan phiñachiwasqankumanta, Israel aylluta, Judá ayllutapis, jinallataj reykunasninkuta, sacerdotesninkuta, profetasninkuta, Judapi, Jerusalempiwan chay tukuy tiyakojkunatapis. 
JER.32.33	Paykunaqa wasanchawanku, waj ladollata qhawanku. Mana uj ratopis paykunaman yachachiytaqa saqerqanichu, mana kasuwarqankuchu, k'amichikuytapis mana munarqankuchu. 
JER.32.34	Llimphuchasqa yupaychanay wasiyta uj p'enqaypi rikhuricherqanku, chayman chay millay lantisninkuta churaykuspa. 
JER.32.35	Jinallataj Baalman Ben-hinom vallepi altarkunasta ruwarqanku, chaypi qhari wawasninkuta Molocman ruphachinankupaj, jinamanta Judata juchallichispa. Millay imasta ruwanankutaqa mana kamacherqanichu, ni yuyallarqanipischu chaytaqa.
JER.32.36+JER.32.37	Noqa Señor Israelpa Diosnin, kay llajtamanta nini, mayqentachus nerqanki Babiloniamanta reypa makinman urmananta maqanakusrayku, yarqhayrayku, onqoyraykupis chaymanta: Tantaykusaj chay llajtayojkunata tukuynej jallp'asmanta maykunasmantachus may sinch'i phiñakuyniypi ch'eqeracherqani chay tukuymanta, noqataj kay cheqaman kutirichimusaj kaypi tiyarikunankupaj mana ni ima ch'ajwaswan. 
JER.32.38	Paykuna aylluy kawanqanku, noqataj Diosninku kasaj. 
JER.32.39	Munayniyoj kanankuta ruwasaj yupaychanawankupaj tukuy kausayninkupi, yupaychaj churakunawankupaj paykunaj allinnillankupajtaj, jinataj wawasninkupajpis. 
JER.32.40	Paykunawan uj tratota wiñaypaj ruwasaj: Paykunaman nisaj, manaña jayk'ajpis saqenayta, allinwan rikuyta, yupaychawayta munaywantaj sonqonkuman junt'achisaj ama noqamanta t'aqakunankupaj. 
JER.32.41	Noqa kusikusaj paykunata allinman churaspa, tukuy sonqowan, tukuy cheqan kayninwantaj paykunata kay jallp'api tiyachisaj.
JER.32.42	Señor nillarqataj: Kay llajtaman kay jatun ñak'ariyta apachimorqani, ajinallataj tukuy allin kajkunasniyta apachimusaj nisqayman jina. 
JER.32.43	Kay jallp'ata nerqanki mana runasniyoj, mana uywasniyojtaj ch'in qhepakunanta, caldeospa makinmantaj urmananta. Chaypeqa watejmanta jallp'asta rantirakonqanku. 
JER.32.44	Chaypi rantirakonqanku chay trato papelestataj selloyojta qelqaspa ruwakonqanku, testigosniyojta ima. Kay tukoyqa Benjamimpa jallp'asnimpi kanqa, Jerusalempi qayllasnimpitaj, jinataj Judajpa llajtasnimpipis, chay sach'arara orqospi, jinataj mar canto pampaspipis, jinataj Néguev llajtaspipis, imaraykuchus noqa kutichimpusaj chay kausayinkuta. Noqa Señor chayta nini.
JER.33.1+JER.33.2	Jeremías presochasqa kashajtin, chay cárcel patiompi watejmanta Señorqa parlaykorqa, nerqataj: Noqa Señor, kay pachata ruwaj, rijch'ayninta ruwaspaña maypichus sinch'i kananman churaykaporqani, achay qanta niyki: 
JER.33.3	Mañakuway, uyarisqaykitaj, willasqaykitaj jatuchaj imasta, mana yachasqayki imastataj yachachisqayki. 
JER.33.4	Noqa Señor Israelpa Diosnimpata uj willayniy tiyapuwan, Jerusalempi kaj wasismanta, jinataj Judá llajtaj reykunasnimpa wasisnimpis urmachisqas kanankumanta. 
JER.33.5	Chay caldeoswan maqanakunankupaj jallp'asta jusk'usqasninkoqa llajtaman yaykunankupaj chaykunaqa ayaswan junt'aykuchinallankupaj kanqa. Noqa chay sinch'i phiñakuyniypi wañurachisaj imaraykuchus uyayta t'aqani, paykunamanta pakakunitaj, chay may chhika sajrasta ruwasqasninkurayku. 
JER.33.6	Jinapis jampiykusaj, kausachisajtaj, sonqo tiyasqa kaypi waqaychasqa kaypi mayta kusikonqanku. 
JER.33.7	Judamanta, jinataj Israelmanta wijch'usqa kajkunata kutichimpusaj, watejmantataj jatarichisaj qallariypi jina. 
JER.33.8	Llimphuchasaj noqaj contraypi tukuy juchallisqankumanta, llimphuchasaj tukuy juchasta ruwasqasninkumanta, contraypi oqharikusqankuta ima pampachasaj. 
JER.33.9	Kay jallp'api Jerusalenqa noqaj kausayniy, jatunchakuyniytaj kanqa tukuy nacionespa ñaupaqempi. Maypachachus tukuy allin kajta Jerusalempi tiyakojkunaman patanman apachimusqayta uyarenqanku, jinataj tukuy allin kajwan junt'achisqayta parlajta uyarenqanku, chaypachaqa mancharikuywan kharkatenqanku.
JER.33.10	Señorqa nin: Qankuna ninkichej kay cheqan ch'in kasqanta, chaypi runas nitaj uywaspis mana kasqankuta; Jerusalempa callesnin Judajpa llajtasnimpis ch'usaj pacha kasqankuta, ni runaspis, nitaj uywaspis chaypi kasqankuta. 
JER.33.11	Kaypi watejmanta uyarikullanqataj, fiestaspi kusiy takiykuna, casarkojkunapaj kusiy takiykuna. Kaypis uyarikullanqataj: Tukuy Atiyniyoj Señorman graciasta qoychej, imaraykuchus Señorqa k'achamin, wiñaypajtaj munakuynenqa. Diosta yupaychana wasimantaj agradecekuna jaywanasta apamonqanku. Arí, noqa kay jallp'aj kausayninta allinyachisaj qallariypi karqa ajina. Noqa Señor chayta nini.
JER.33.12	Tukuy Atiyniyoj Señorqa nin: Kay jallp'api, kunan ch'in pacha kashan chaypi mana runas, nitaj uywaspis kashanchu chaypi, tukuynin llajtasnimpi, watejmanta pastos wiñallanqataj, tukuy michejkuna chaykunapi ovejasninkuta michimunankupaj. 
JER.33.13	Chay orqo kinraykuna llajtaspi, mar qocha canto pampasnimpi, Néguev chaykunaspi, Benjamimpa jallp'asnimpi Jerusalempa qayllasnimpi, Judajpa wakin llajtasnimpipis watejmanta michejkuna ovejasninkuta yuparishaj rikhurillanqankutaj. Noqa Señor chayta nini.
JER.33.14	Señorqa nillantaj: Mayk'ajchus bendicionesta qonayta nerqani Israel aylluman, Judamampis chayta junt'apunay p'unchay chayamonqa. 
JER.33.15	Chay p'unchay chayamojtin, Davidpa mirayninmanta uj cheqanta ruwajta sayarichisaj, chaytaj cheqanchanqa, cheqantataj ruwanqa kay jallp'api. 
JER.33.16	Jaqay p'unchaykunapi Judaqa salvasqa kanqa, Jerusalentaj sumaj waqaychasqa kausakonqa. Chaypacha sutinmanta wajyanqanku: Señormin cheqa kayninwan atipayninchejqa. 
JER.33.17	Noqa Señor chayta nini: Mana jayk'ajpis Davidpa mirayninmanta Israelpa tronompi tiyakojta, chaypi mana tukukonqachu. 
JER.33.18	Chaypeqa jayk'ajpis Leví ayllumanta sacerdotesqa kallanqapuni, sapa p'unchay ruphachisqa rikuchikuta jaywanawankupaj, noqaj sutiypi ch'aki mikhuykuna poqoykunasta ruphachinankupaj, waj rikuchikustapis jaywanawankuta.
JER.33.19+JER.33.20	Señorqa Jeremiasman parlallarqataj: Noqa Señor nini: Manapuni atikunchu, p'unchaywan ch'isiyaywan trato ruwasqay mana junt'akunanqa, jinamantaqa manachari p'unchaywan, ch'isiyaywampis tiemponman jina kanmanchu. 
JER.33.21	Ajinallatataj junt'akonqapuni, kamachiy Davidwan trato ruwasqayqa, jinataj tronopi mirayniymanta uj tiyakojqa. Chanta Leví ayllumanta kamachisniy sacerdoteswampis manapuni tratoytaqa p'akisajchu. 
JER.33.22	Kamachiy Davidpa mirayninta, kamachisniyta, Levejpa mirayninmanta kamachisniy sacerdotestapis may chhikaman mirachisaj janaj pachapi qoyllurkunata jina, mar qochaj t'iyunta jinataj, mana yupay atinata.
JER.33.23+JER.33.24	Señorqa Jeremiasman parlarqa: Manachu reparanki runas nishasqankuta, iskaynin ayllusniy Israelpa, Judatawan, noqa kikiypa ajllasqasniyta qhesachasqayta? Chayrayku qhesachaywan aylluytaqa qhawashanku, manaña uj naciompaj jinapischu qhawashanku. 
JER.33.25	Noqa Señor nini: P'unchaywan, ch'isiyaywampis noqa tratota ruwarqani, leykunata churarqani, janaj pachata, chanta kay pachatapis kamachinampaj. 
JER.33.26	Mana jayk'ajpis qhesachasajchu Jacobpa mirayninta, nitaj kamachiy Davidpa miraynintapis, nitaj saqesajchu kamachejkunata sayarichiyta, Abrahampa mirayninmanta, Isaacpamanta, Jacobpamantapis; imaraykuchus wijch'usqa kajkunata kutichimusaj, khuyakusajtaj.
JER.34.1+JER.34.2	Babiloniaj reynin Nabucodonosor tukuy soldadosninwan, jinataj tukuy paypa kamachiynimpi kaj nacionesmanta runasnintin, Jerusalenman yaykuykusharqanku, chantá chay qaylla llajtasninmampis, chaypacha Jeremiasman Señorqa parlarqa, nerqataj: Noqa, Israelpa Diosnin Señor kamachiyki, Judamanta rey Sedequiasman rispa, noqa nini kay llajtata Babiloniaj reynin jap'ikapunanta, ninawantaj jap'iykuchinanta. 
JER.34.3	Qanqa makinmanta mana ayqeyta atinkichu, jap'isuspa paypa ñaupaqenman apasonqanku, chay qhepamantaj Babiloniamanñataj apasqa kanki. 
JER.34.4	Chaywampis uyariy, qan Judamanta rey Sedequías, allinta uyariway noqa Señor nisusqayta: Mana espadawan t'ojsisqachu wañunki. 
JER.34.5	Sonqo tiyasqa kaypi wañunki, ayaykej p'ampakuynimpi q'apaj jampista ruphachenqanku, imaynatachus qanmanta aswan ñaupajta reykunas karqanku, chay ñaupa tatasniyki p'ampakushajtinku ruphacherqanku ajinata, nenqankutaj: Qanmanta waqaspa, Ay Señor, nispa. Noqa Señor chayta nini cheqata nispa.
JER.34.6	Profeta Jeremías kay tukuyta Jerusalempi rey Sedequiasman nerqa. 
JER.34.7	Chaykamataj Babiloniamanta reypa soldadosnin Jerusalenta jap'iykusharqanku, chantá Laquis llajtata, Azeca llajtata ima. Chaykunalla Judamanta jark'achisqa llajtasmantaqa qhepakusharqanku.
JER.34.8	Señorqa Jeremiasman parlaykullarqataj, rey Sedequías Jerusalempi tukuy tiyakojkunawan, chay kamachis kacharichisqas kanankumanta, tratota ruwasqankumanta qhepata. 
JER.34.9	Chay tratoqa ruwasqa karqa qhari kamachisniyoj kajkuna, chayri warmi kamachisniyoj kajkunapis hebreosmanta kajkunata kacharinankuta, ama ni pi judíos kajkunamanta kamachis kanankupaj. 
JER.34.10	Tukuy kurajkuna, tukuynin runaspis tratota junt'anankuta nerqanku. Chay tratota ruwasqankuta kasorqanku, chay kamachistataj kachariporqanku, manañataj ujtawan kamachis karqankuñachu. 
JER.34.11	Kamachista kacharisqankumanta chay qhepatarí sonqonkuta nanachikuspa, watejmanta kamachis kanankupaj kutiykuchillarqankutaj.
JER.34.12+JER.34.13+JER.34.14	Chaypacha Señorqa parlaspa Jeremiasman nerqa: Noqa Señor, Israelpa Diosnin ñaupa tatasniykichejwan uj tratota ruwarqani kamachis jina kashajtiykichej Egiptomanta orqhomusharqaykichej chaypacha, kamacherqaykichej sapa qanchis watamanta kacharinaykichejta mayqen hebreo kajllamantapis, chay llajta masinman vendekojta, sojta watastaña kachikojta. Jinapis ñaupa tatasniykichejqa mana kasuwarqachu, nitaj nisqayta ruwarqankuchu. 
JER.34.15	Kunanqa, ña qankunaqa jucha ruwaykunasta saqesqankichejña, noqaman allin rijch'awaj imastataj ruwasqankichej, llajta masisniykichejta kacharisqasta saqespa. Ñaupaqeypitaj yupaychana wasiypi uj tratota ruwarqankichej. 
JER.34.16	Chay qhepamanrí uj jinamantaj yuyayniykichejta tukucherqankichej, sutiypa jatun kayninta t'aqarqankichej, watejmanta kamachista wata runas jinaña kacharisqas kasqankumantaña. 
JER.34.17	Ajinaqa noqa Señor nini: Qankunaqa mana kasuwarqankichejchu, llajta masisniykichej kamachista mana kacharispa; chayraykumari kunan noqapis maqanakuta, onqoyta, yarqhaytapis qankunaman kachaykamusqaykichej tukuy jallp'a patapi kaj naciones mancharikunankupaj jina. Noqa Señor chayta nini. 
JER.34.18	Judamanta kaj kurajkuna, jinataj Jerusalenmanta kajkunapis palaciopi uywasqaswan khuska, sacerdotes, tukuy puchoj llajtayojkunapis ñaupaqeypi uj tratota ruwarqanku: 
JER.34.19	Uj waka uñata ñak'aspa iskayman t'aqarqanku, chay iskaynin t'aqasnin chaupitataj pasarqanku, jinamanta trato ruwasqayta p'akispa mana junt'arqankuchu. 
JER.34.20	Chayrayku wañuchej enemigosninkoj makisninman urmanankuta saqesaj, chay ayasninkutaj chay aycha mikhu suwintuspa, jinataj chay millay animalespa mikhunankupaj kanqa. 
JER.34.21	Ajinallatataj Judáj reynin Sedequiasta, yanapajkunasnintinta urmachisaj, wañuchejkuna enemigosnimpa atiyninman, Babiloniaj reynimpa soldadosnimpa atiyninman ima. Kunan payqa maqanakuyta saqespa ripunña. 
JER.34.22	Kunan noqa kutirimunankuta kamachisaj, kay llajtaj contrampi jamunankuta, yaykuykamunankutataj, jap'ikapunankuta, ninatataj jap'iykuchinankuta. Judamanta chay puchoj llajtaspis ch'inyachisqas qhepakonqanku mana uj runayoj. Noqa Señor chayta nini.
JER.35.1+JER.35.2	Josiaspa wawan Joacim Judapi rey kashajtin, Señor parlaykamuwarqa, niwarqataj: Recabitaspa ranchonman rispa paykunawan parlamuy. Chaymanta ujnin kaj yupaychana wasiman pusay, chaypitaj vinota ujyachimuy. 
JER.35.3	Noqa Jeremías, jinataj Jaazaniasta wauqesninta, wawasnintapis mask'aj rerqani recabitaspa tukuynin ayllusnintapis. Chay Jaazaniasqa waj Jeremiaspa wawan karqa, Habaniaspa allchhintaj. 
JER.35.4	Diosta yupaychana wasiman payta pusarqani, Igdaliaspa wawan Hanampa wawasnimpa tiyakunanku wasiman. Payqa Diospa runan karqa. Chay Hanampa wawasnimpa wasin kajman yaykorqanku. Kay waseqa kashan Diosta yupaychana wasimanta kurajkunaspa tiyakunanku wasi qayllapi jina, jinataj chay yupaychana wasej punkun qhawaj, Salumpa wawan Maasiaspa tiyanan wasi patapi. 
JER.35.5	Recabitasman vino junt'asniyoj vasosta jaywarqani, nerqanitaj uj chhika vinota ujyarikuychej, nispa.
JER.35.6	Paykunaqa kutichiwarqanku; noqaykoqa vinota mana ujyaykuchu, imaraykuchus Recabpa wawan Jonadab ñaupa tatayku, k'amiwarqayku mana jayk'ajpis vinota ujyanaykuta, nitaj qhepa wawasniykupis. 
JER.35.7	Ajinallatataj kamachiwarqayku wasistapis ama ruwanaykuta, nitaj chajrata tarpunaykuta, nitaj plantanaykutapis, chayri uvas huertasniyoj kanaykutapis. Kamachiwarqaykutaj toldosllapi tiyakunaykuta, kay jallp'api unayta tiyakunaykuta, maypichus mana llajtasniyoj jina purishayku chaypi. 
JER.35.8	Noqaykoqa kasullarqaykupuni ñaupa tatayku Jacobpa tukuy kamachiwasqasniykuta, mana jayk'ajpis vinota ujyaykuchu noqayku, nitaj warmisniykupis, nillataj wawasniykupis. 
JER.35.9	Tiyakunaykupaj wasistapis mana ruwakuykuchu, nillataj uvas huertasniykupis kanchu, nitaj tarpuna jallp'asniykupis. 
JER.35.10	Toldosllapi tiyakuyku, chay ñaupa tataykoj Jonadab kamachiwasqaykuta junt'akushayku. 
JER.35.11	Jinapis maypachachus Babiloniaj reynin Nabucodonosor kay jallp'aman yaykuykamorqa, chaypacha Jerusalenman risunman nerqayku caldeospa soldadosninmanta ayqenaykupaj, jinataj arameosmantapis; chayraykumin Jerusalempi tiyakushayku.
JER.35.12+JER.35.13	Chaypacha Señorqa Jeremiasman parlaspa nerqa: Noqa Tukuy Atiyniyoj Israelpa Señor Diosnintaj kamachiyki, rispa nimunaykita Judapi, Jerusalempiwan kaj runasman: Kay yachayta jap'eqaychej, kamachisqasniytataj kasukuychej. Noqa Señor chayta nini. 
JER.35.14	Recabpa wawan Jonadabpa miraynenqa mana vinota ujyana kamachiyta junt'arqa. Paykunaqa kunan p'unchaykama mana ujyankuchu, imaraykuchus ñaupa tatankoj kamachisqasninta junt'arqanku. Noqapis qankunaman kutin kutinta kamachiykunasniyta qorqaykichej, jinapis qankunaqa mana kasuwankichejchu. 
JER.35.15	Kamacherqaykichej qhepampi qhepampi, tukuy kamachisniy profetasta ninasuykichejpaj: Jucha ruwaykunasta, millay ruwaykunastapis saqeychej. Ama waj dioskunaj qhepanta ripuychejchu, nillataj yupaychaychejchu, jinamanta qankunaman, jinataj ñaupa tatasniykichejmampis qosqay jallp'api tiyakullankichejpuni. Jinapis qankunaqa mana kasuwarqankichejchu, nitaj nisqasniyta junt'arqankichejchu. 
JER.35.16	Recabpa wawan Jonadabpa miraykunasnin ñaupa tatasninkoj kamachisqasninkuta junt'arqanku. Chaywampis kay Israel aylloqa mana kasuta ruwawanchu. 
JER.35.17	Chayrayku noqa Israelpa Tukuy Atiyniyoj Señor Diosnin nini: Noqa Judáj patanman, Jerusalempi tiyakojkunaspa patanmampis willacherqani, chay ñak'ariykunasta urmachimusaj. Noqa parlapayarqaykichej, qankunataj mana kasuwarqankichejchu; wajyarqaykichej, qankunataj mana uyariwarqankichejchu.
JER.35.18	Chaypacha Jeremiasqa Recabitasman nillarqataj: Israelpa Tukuy Atiyniyoj Señor Diosnintaj nin: Qankunaqa kasuwankichejña, ñaupa tataykichej Jonadabpa kamachisqanta, jinataj qhawarqankichej, yachachisqasniyta junt'arqankichej, tukuy paypa kamachisusqaykichejta ima. 
JER.35.19	Noqa Señor Israelpa Tukuy Atiyniyoj Diosnin cheqamanta niykichej: Jonadabpa ayllunmanta kallanqapuni uj runa, ñaupaqeypi kamachisqayta ruwanampaj.
JER.36.1+JER.36.2	Josiaspa wawan Judamanta rey Joacim tawa watastaña kamachishajtin, Señorqa Jeremiasman parlaykullarqataj: Qelqanapaj uj librota oqharikuy, chaypitaj qelqay tukuy kay nisusqayta, Israelmanta, Judamanta, chanta chay nacionesmanta puchojkunaj contrankupi, chay Josiaspa tiemponmanta kunankama. 
JER.36.3	Ichapis Judaman kaj runasqa ñak'ariykunasta apachimunashani chaymanta uyarispa tukuy sajra puriyninkuta saqenkuman, noqataj sajra ruwasqasninkumanta, juchasninkumantapis perdonapusaj.
JER.36.4	Jeremiasqa Neriaspa wawan Baructa wajyarqa, payman nerqa tukuy imastachus Señorpa nisqanta qelqananta. Baructaj uj libroman qelqarqa. 
JER.36.5	Chaymanta Jeremiasqa Barucman yuyaychaj kay jinata nispa: Noqaqa Señorpa wasinman rinaymanta jark'asqa kani. 
JER.36.6	Chayrayku jamoj ayuno p'unchaypaj qan riy, chaypitaj leey qelqacherqayki chay librota, qan qelqarqanki chayta, jinamanta tukuy ayllu, jinamanta Judamanta tukuy llajtaspi tiyakojkunapis Señorpa willachisqankuta uyarinankupaj. 
JER.36.7	Ichapis Señormanta mañakunkuman, sajra puriykunasninkutataj saqenkuman. Señorpa k'ajaj phiñakuyninta ayllunman apachimusaj nisqanta. Chayqa manchay sinch'i manchachikunamin. 
JER.36.8	Neriaspa wawan Barucqa imaynatachus profeta Jeremiaspa tukuy kamachisqanman jina ruwarqa: Señorpa wasinman rispataj libropi Señorpa willaynin qelqasqasta leerqa.
JER.36.9	Josiaspa wawan Judamanta rey Joacim, phishqa watataña kamachishajtin isq'on kaj killampi kamacherqa Jerusalempi tukuy tiyakojkuna, jinataj Judamanta, waj llajtasmanta jamojkunapis Señorpa ñaupaqempi ayunanankuta. 
JER.36.10	Baructaj Diosta yupaychana wasimanta pata kaj patioman rerqa, mosoj punku chaynejman. Safampa wawan reypa kuraj kaj kamachin Gemariaspa cuarton chaynejmantapacha, tukuy aylluman leeykorqa maypichus Jeremiaspa palabrasnin kasharqa chay libromanta.
JER.36.11	Gemariaspa wawan Safampa allchhin Micaiasqa Señorpa parlasqanta, Barucpa leesqanta uyarerqa. 
JER.36.12	Chaymantataj, reypa palacionman rerqa reypa qelqerimpa wasinman, maypichus tukuy kurajkunas tantasqas kasharqanku chayman. Reypa qelqerin Elisama, Semaiaspa wawan Delaía; Acborpa wawan Elnatán; Safampa wawan Gemarías; Hananiaspa wawan Sedequías, jinataj chay waj kurajkunapis. 
JER.36.13	Micaías tukuy uyarisqanta willarqa libromanta Barucpa leesqanta, ayllumanta tukuy runaspa ñaupaqempi. 
JER.36.14	Reypa wasimpi kurajkunaqa Jehudita kacharqanku. Pay karqa Netaniaspa wawan, Selemiaspa allchhin, Cusej allchhin allchhintaj, payta kacharqanku Barucman nimunanta chay tukuy aylloj ñaupaqempi leesqan librota. Chaypacha Barucqa libro jap'irisqa ñaupaqenkuman jamorqa. 
JER.36.15	Paykunataj nerqanku: Tiyarikuy, chay librotataj leeripuwayku, nispa. Baructaj leeriporqa. 
JER.36.16	Chayta uyariytawankamataj may mancharisqas ujkuna ujkunaman ninakorqanku: Kay tukuy imastaqa reyman willananchej tiyan, nispa.
JER.36.17	Chaymanta Baructa taporqanku: Willariwayku ari imaynatachus kay tukuy imasta qelqasqaykita, nispa.
JER.36.18	Baructaj kuticherqa: Jeremías kikimpuni kay tukuyta niwarqa, noqataj chay tukuy niwasqanta tintawan uj libroman qelqarqani, mayt'usqa libroman.
JER.36.19	Chaypacha Barucman nerqanku: Qanwan Jeremiaswan rispa pakakamuychej, amataj pipis yachachunchu maypichus kasqaykichejta.
JER.36.20	Chay kurajkunaqa reypa kamachin qelqerin Elisamaj tiyanan wasiman librota saqerqanku, palacionmantaj rerqanku kay tukuymanta reyman willamunankupaj. 
JER.36.21	Reytaj kacharqa Jehudita reypa qelqerin Eliasamaj wasinmanta librota apamunampaj. Jehuditaj librota apamuytawan reypa ñaupaqempi leerqa, jinataj tukuy chay kurajkunaj ñaupaqenkupipis. 
JER.36.22	Isq'on kaj killapi kasqankurayku reyqa chirimanta pakakuna kaj wasimpi, nina k'ajajpa ñaupaqempi q'oñikuspa kasharqa. 
JER.36.23	Jehudí kinsa, chayri tawa t'aqastaña leejtinkama, reyqa cuchillowan khuchuspa ninaman wijch'uykorqa. Kayta jinallatapuni ruwasharqa ninapi ruphasqa chay libro tukukunankama. 
JER.36.24	Nitaj rey, nitaj kurajkunamanta uyarejkunapis chay libro leekusqanwanqa mancharikorqankuchu, nitaj uj chhikanta sonqonkuta nanachikojmampis rijch'akorqankuchu. 
JER.36.25	Elnatán, Delaía, Gemarías ima reyman nerqanku ama chay librota ruphachinanta, chaywampis payqa manapuni kasukorqachu. 
JER.36.26	Manachayqa reypa ayllun Jerameelta, Azrielpa wawan Seraiasta, Abdeelpa wawan Selemiasta ima kamacherqa jap'ispa presochanankuta Jeremiasta, qelqerin Baructawan. Señortaj paykunata pakaykorqa.
JER.36.27+JER.36.28	Maypachachus Jeremías Barucwan qelqacherqa chay librota rey ruphachejtinkama, Señorqa Jeremiasman parlallarqataj: Jap'iy waj librota, chaypitaj qelqallaytaj tukuy imachus chay ñaupaj libropi kasharqa chayta, mayqentachus Judamanta rey Joacim ruphacherqa. 
JER.36.29	Kay jinata noqa niyki, qanqa librota ruphacherqanki, Jeremiastataj k'amerqanki kay jinata qelqasqanmanta; Babiloniamanta reyqa jamonqapuni kay nacionta chinkachinampaj mana uj runasniyojta, mana uj uywasniyojtataj. 
JER.36.30	Kunanqa noqa Señor qanta niyki Judamanta rey Joacim; qampa mirayniykimanta Davidpa tronompi tiyakojqa mana kanqachu. Ayayqeqa ruphaypitaj chiripitaj wijch'usqa kanqa. 
JER.36.31	Qanta jinataj mirayniykita, kamachisniykitapis juchasninkumanta jasut'isaj. Qankunaj pataykichejman, Jerusalempi tiyakojkunajpaman, Judapi tiyakojkunajpamampis, tukuy laya ñak'ariykunasta apachimusaj, apachimunay karqa chaykunasta, mayqenkunatachus qankunaqa mana kasorqankichejchu.
JER.36.32	Chanta Jeremiasqa waj librota jap'iytwan qelqerin Barucman jaywarqa. Paytaj qelqarqa Jeremiaspa tukuy parlasqanta. Chayqa niyta munan imaschus rey Joacimpa ruphachisqan libropi qelqasqa karqa chay tukuyta. Jeremiasqa waj ashkha imastawanraj kay palabrasman rijch'akojta yapaykorqa.
JER.37.1	Babiloniamanta rey Nabucodonosorqa Judaman rey kanampaj Josiaspa wawan Sedequiasta churarqa Joacimpa wawan Jeconiaspa cuentampi. 
JER.37.2	Jinapis ni Sedequías, nitaj yanapajkunasnin, nitaj ayllunmanta kaj runaspis profeta Jeremiasnejta Señorpa willachisqanta mana kasorqankuchu.
JER.37.3	Rey Sedequiastaj, Selemiaspa wawan Jucalta kacharqa, jinataj Maasiaspa wawan sacerdote Sofoniasta, Jeremiasta tapumunankupaj: Noqaykurayku Señor Diosninchejmanta mañapuwayku, nispa. 
JER.37.4	Chaypacha Jeremiasqa manaraj apresochasqachu kasharqa. Chaynejta kayman jaqayman purisharqaraj. 
JER.37.5	Chaykamari, Egiptomanta faraompa soldadosnin llojsiykamusqanku. Chaypacha caldeos Jerusalenta muyuykushajkunaqa egipcios jamushasqankuta uyariytawankama ayqekorqanku.
JER.37.6+JER.37.7	Chaypacha profeta Jeremiasman Señorqa parlamorqa kay jinata: Judamanta reymin niychej, pichus tapunawaykichejpaj kachamusorqachej chayman faraompa soldadosnin ñanman yanapanasuykichejpaj jamushasorqachej chaykunaqa Egiptoman kutiykapunku. 
JER.37.8	Caldeospis Jerusalén llajtaman yaykoj kutimonqanku; jap'ikaponqanku, ninawantaj jap'iykuchenqanku. 
JER.37.9	Noqa Señor k'amiykichej: Ama qhasita yuyakuychejchu, nitaj creekuychejchu chaymanta caldeos jataripunankutaqa, imaraykuchus manamin chay yuyasqaykichej jinachu kanqa. 
JER.37.10	Qankunaman yaykumushasunkichej chay caldeo soldadostapis atipawajchej chayqa, manañapis runas campamentopi qhepakunmanchu, manachayqa uj mashkha nanachisqas kajkunallaña kanman chaypis, chay runas atinkumanraj jatarimuyta ninata llajtaman jap'iykuchiyta.
JER.37.11+JER.37.12	Maypachachus faraompa soldadosnin jamuykushasqankuta yachaytawankama caldeospa soldadosnin Jerusalenmanta jatarispa ripushajtinku, Jeremiasqa llojserqa llajtamanta Benjamimpa jallp'anman rinampaj, chay jallp'api tiyakojkuna ukhupi jallp'a chayaqeta rak'ishajtinku chayaqenta jap'ikapunampaj. 
JER.37.13	Jinapis maypachachus Benjamín punkuman chayashajtin uj runa Irías sutiyoj llojsimorqa. Pay karqa Seleniaspa wawan, Hananiaspa allchhin qhawajkuna ukhumanta kuraj kaj karqa, chaypi Jeremiasta sayachispa jap'iykorqa, nerqataj: Qan caldeosman chimpashanki, nispa.
JER.37.14	Jeremías kuticherqa: Mana chayqa jinachu, mana caldeosmanqa chimpashanichu, nispa.
JER.37.14	Jinapis Iriasqa mana uyarerqachu, manachayqa jap'iykorqapacha, kurajkunaj ñaupaqenmantaj pusarqa. 
JER.37.15	Kay runasqa manchayta Jeremiaspaj phiñakorqanku, kamacherqankutaj maqanankuta, Jonatampa wasinmantaj wisq'aykamunankuta. Jonatanqa reypa qelqerin karqa, paypa wasinta carcelman tukuchisqanku. 
JER.37.16	Jeremiasqa, chay wasi urapi kaj wisq'ana wasiman wisq'aykorqanku, chaypitaj unayta kakorqa.
JER.37.17	Rey Sedequías kamacherqa Jeremiasta palacioman pusamunankuta. Reypa ñaupaqenman Jeremías chayajtintaj pakayllapi tapurerqa: Ima willaypis Señormanta tiyanchu?, nispa. Jeremiastaj kuticherqa: Arí, kay jina: Qan reyqa Babiloniamanta reypa makisninman urmanki, nispa.
JER.37.18	Jeremiaspis rey Sedequiasta tapurillarqataj: Ima jatun juchatataj qampa contraykipi ruwasqaniri, chayri yanapasojkunaj contrampichu, chayri kay llajtaj contrampichu juchallisqani carcelman wisq'anawankupaj? 
JER.37.19	Maypitaj chay profetasniykichej kashanku, pikunachus nerqasunkichej, Babiloniamanta reyqa mana qankunaman yaykumonqachu, nitaj jallp'aykichejmampis, nispa nejkunari? 
JER.37.20	Kunan wiraqochi reyníy, uyariway imatachus mañasusqayta: Ama saqeychu ujtawan chay qelqeriyki Jonatampa wasinman pusanawankuta, ama chaypi wañunaypaj.
JER.37.21	Chaypacha rey Sedequiasqa Jeremías carcelpa patiompi qhepakunanta kamacherqa, sapa p'unchaytaj t'antata apanankuta, t'anta ruwajkuna callemanta. Kayta ruwarqanku chay llajtapi t'anta kanankama. Jinamanta Jeremiasqa carcelpa patiompi qhepakorqa.
JER.38.1+JER.38.2	Matampa wawan Sefatías Pasurpa wawan Gedalías, Seleniaspa wawan Jucal, Malaciaspa wawan Pasur ima, tukuy runaspa ñaupaqempi Jeremiaspa parlasqanta uyarerqanku, kay jinata: Señor nin: Pichus llajtapi qhepakojqa maqanakupi wañonqa, chayri onqoywan, chayri yarqhaywantaj. Pichus caldeosman ripojrí kausayninta salvanqa. 
JER.38.3	Señorqa nin: Kay llajtaqa Babiloniamanta reypa soldadosnimpa makinman urmanqa. Pay jap'ikaponqa, manataj pipis jark'ayta atenqachu.
JER.38.4	Chaypacha chaypi kurajkuna reyman nerqanku: Kay runata wañuchinachej, imaraykuchus chay tukuy nisqasninwanqa llajtanchejpi qhepakunkuraj chay soldadosta iskayrayachin, jinataj chay tukuy runastapis. Kay runasqa mana kay aylloj allin kaynintachu mask'an, manachayqa mana allin kaynillantapuni.
JER.38.5	Rey Sedequiasqa paykunaman kuticherqa: Walej, munasqaykichejman jina payta ruwaychej. Noqa mana imatapis contraykichejpeqa ruwaymanchu.
JER.38.6	Chaypacha paykunaqa Jeremiasta jap'iytawan kuraj Malquiaspa pujyunman wijch'uykorqanku, chaytaj cárcel patio chaupipi kasharqa. Ch'ankullaswan uraykucherqanku. Chay pujyupeqa mana yaku karqachu, manachayqa t'urulla kasqa, chaypitaj Jeremiasqa t'uruman sat'iykukorqa.
JER.38.7	Etiopiamanta uj runa Ebed-melec sutiyoj reypa palaciompi kasharqa. Chaytaj uyarisqa Jeremiasqa yaku pujyuman wijch'uykusqa kasqanta. Chay ratopi reyqa uj tantakupi kasharqa, Benjamimpa punkun nisqapi. 
JER.38.8	Chaypacha Ebed-melecqa reypa palacionmanta llojsispa reyta parlapayamoj rerqa:
JER.38.9	Sumaj reyníy. Chay runasqa Jeremiaspaj mana allintachu ruwanku. Uj yaku pujyuman wijch'uykunku, chaypitaj yarqhaymanta ch'ayñashan, imaraykuchus llajtapi t'antaqa mana kanñachu.
JER.38.10	Chay ratopacha reyqa Ebed-melecta kamacherqa kinsa chunka runasta pusariykukuspa orqhomoj rinanta, Jeremías amaraj chay pujyupi wañushajtin. 
JER.38.11+JER.38.12	Ebed-melecqa chay runasta pusariykukuspa palacioman rerqa. Chay p'acha jallch'ana wasimantataj mauk'a p'achasta orqhomuspa ch'ankullaspi pujyu ukhupi Jeremiasman kachaykorqa, nerqataj: Chay p'achasta wallak'uyki uraman churaykukuy chay ch'ankulla ama nanachinasumpaj, nispa. Jeremiastaj chay jinata ruwarqa. 
JER.38.13	Chaymantaqa chay runas ch'akullawan chay pujyumanta orqhorqanku. Kay qhepata Jeremiasqa cárcel patiollapiña qhepakorqa.
JER.38.14	Rey Sedequiasqa kamacherqa profeta Jeremiasta ñaupaqenman pusanankuta, Diosta yupaychana wasej kinsa kaj punkunnejman. Chaypitaj payman reyqa nerqa: Uj imata tapusqayki, ama pakaspa sut'inta willaway. 
JER.38.15	Jeremiastaj payman kuticherqa: Kutichiykiman chayqa, cheqamanta, manachu wañuchiwankiman? Uj imatapis umachaykiman chayqa, manallataj kasuwankimanchu.
JER.38.16	Chanta rey Sedequiasqa pakayllapi uj juramentota Jeremiaswan ruwarqa: Pichus kausayta qowanchej chay Señorpa sutimpi jurayki wañuchinasunkuta mana saqesajchu, nitaj wañuchisuyta munajkunaj makinmampis jaywaykusqaykichu.
JER.38.17	Chanta Jeremiasqa Sedequiasman nerqa: Israelpa Tukuy Atiyniyoj Señor Diosnin nin: Sichus Babiloniamanta reypa kurajkunasninman chimpaykuwaj chayqa, qan jinataj aylluykiwan salvakunki, manataj kay llajtapis ruphachisqachu kanqa. 
JER.38.18	Manatajchus paykunaman chimpaykuwaj chayqa, caldeos jamuspa kay llajtata jap'ikaponqanku, ruphaykuchenqankutaj, qantaj makinkumanta mana ayqekuyta atinkichu, nispa.
JER.38.19	Sedequías kuticherqa:
JER.38.19	Caldeospaman chimpapunku chay judiosta manchachikuni. Paykunaj makinkuman urmayman chayqa, ñak'arichiwankuman.
JER.38.20	Jeremías kuticherqa:
JER.38.20	Jinapis jatun reyníy, mana paykunaj makinkuman urmankichu. Kasukuy reyníy, Señorpa nisqanta noqaqa willayki. Allinmin risonqa, kausayniykitataj salvanki. 
JER.38.21	Sichus paykunaman chimpapuyta mana munankipunichu chayqa, Señor niwanña imaschus qhatirisunanta. 
JER.38.22	Judamanta reypa palaciompi tukuy qhepakojkuna warmista orqhospa Babiloniamanta reypa kurajkunasninman jaywaykonqanku. Chay warmis kay jinata nenqanku:
JER.38.22	Paypa aswan sumaj kausaqesnillataj payta wasancharqanku, atipaykorqankutaj;
JER.38.22	chakisninta t'uruman sat'iykucherqanku,
JER.38.22	saqerparispataj riporqanku.
JER.38.23	Jeremiasqa reyman nillarqapuni:
JER.38.23	Tukuynin warmis, wawaspis caldeosman jaywaykusqas kanqanku, reyníy. Qampis rey kasqaykirayku mana paykunamanta llusp'iyta atinkichu, manachayqa Babiloniamanta reyman jaywaykusqa kanki, kay llajtataj ninawan kanaykonqanku.
JER.38.24	Chaypacha Sedequiasqa Jeremiasman kuticherqa:
JER.38.24	Kausayniykita munakunki chayqa, ama pimampis kaymantaqa parlaychu. 
JER.38.25	Sichus kurajkuna qanwan parlasqayta yachanqanku chayqa, jamusonqanku, tapusonqankutaj imastachus qan niwasqaykita, noqapis imastachus qanman nisusqayta, mana wañuchisqaykichu nispataj, tukuy imata willanaykita mañasonqanku. 
JER.38.26	Jinapis, qan kutichinki, qan mañashawasqaykita Jonatampa wasinman ama kachasunayta, ama chaypi wañunaykipaj.
JER.38.27	Jinataj, tukuy chay kurajkuna Jeremiasman rerqanku, taporqankutaj. Payrí kutichisqa reypa kamachisqanman jina kikinta. Chaypacha paykunaqa mana imanaspalla saqeporqanku, imaraykuchus mana pipis chay parlasqankutaqa uyarisqachu. 
JER.38.28	Jeremiastaj cárcel patiopi qhepakusqa, Jerusalenta jap'inanku karqa chay p'unchaykama.
JER.39.1	Judamanta rey Sedequías, isq'on watastaña kamachishajtin chunka kaj killampi, Babiloniamanta rey Nabucodonosor tukuy soldadosninwan Jerusalempa contrampi jamuspa muyuykorqanku. 
JER.39.2	Isq'on kaj p'unchaypi, tawa kaj killapi rey Sedequías chunka ujniyoj watastaña kamachishajtin enemigo soldadosqa perqata jusk'uspa llajtaman yaykuykorqanku. 
JER.39.3	Babiloniamanta reypa tukuy kurajkunasnimpis yaykuykullarqankutaj, chaupipi kaj punkupitaj jaraykukorqanku. Chaykunataj karqanku, Nergal-sarezer, Sangar-nebo, Sarsequim, reywan llank'aj runa, chay uj Nergal-sarezer reypa yanapajnillantaj karqa.
JER.39.4	Rey Sedequías, chanta soldadosnimpis chay tukuy imas kajta rikuytawan chay llajtamanta ayqekorqanku, reypa huertan chaynejta, iskaynin perqas chaupipi punku kasharqa chayninta ch'isin llojsispa, Jordán valleman rej ñanninta jap'irerqanku. 
JER.39.5+JER.39.6	Caldeospa soldadosnintaj Sedequiasta qhatiykorqanku, Jericó pampanejpitaj tariparqanku. Jap'ispataj rey Nabucodonosorpa ñaupaqenman aparqanku. Pay kasharqa Hamat nisqa chay jallp'api Ribla llajtapi. Chaypi Nabucodonosorqa imatachus ruwananta qelqacherqa: Sedequiaspa ñaupaqempi wawasninta qholucherqa, jinallatataj Judamanta kaj sumachaj runasnintapis. 
JER.39.7	Sedequiaspa ñawisninta orqhocherqa, cadenaswantaj ch'ipaykucherqa Babiloniaman apanankupaj.
JER.39.8	Caldeosqa reypa palacionman ninata jap'iykucherqanku, jinallataj llajtapi wasismampis, Jerusalempa perqasnintapis thuñirarqanku. 
JER.39.9	Qhepatataj Nabuzaradán reypa soldadosninta kamachej runa Babiloniaman apacherqa llajtapi qhepakojkunata, jinallataj caldeosman chimpajkunatapis. 
JER.39.10	Judá jallp'allampi saqerparerqa chay allin wajchasnin kajta, mana ni imayoj kajkunata, chay p'unchaypitaj uvas huertasta, tarpuna jallp'asta ima qorarqa.
JER.39.11	Babiloniamanta rey Nabucodonosor, soldadosta kamachej Nabuzaradanman kamacherqa. Payman qorqa kay kamachiyta Jeremiaswan imatachus ruwananta: 
JER.39.12	Qampa makisniykipi waqaychasqa kachun, ama ima sajratapis payta ruwaychu, manachayqa tukuy mañakususqanta ruway, qoytaj. 
JER.39.13+JER.39.14	Chaypacha Nabuzaradán, Nabuzasbán nisqawan, jinataj Nergal-sarezerwan, chanta tukuy reywan khuska llank'ajkunas karqanku, chantá Babiloniamanta reypa tukuy kurajkunasnin ima kacharqanku, soldados Jeremiasta carcelpa pationmanta orqhomunankuta. Ahicampa wawan, Safampa allchhin Gedaliasmantaj nerqanku waqaychananta, wasinmantaj pusananta. Jinamanta Jeremiasqa ayllu ukhupi kausakunampaj qhepakorqa.
JER.39.15+JER.39.16	Jeremías cárcel patiollampiraj kashajtin Señorqa payman nerqa: Rispa nimuy etiope Ebed-melecman: Israelpa Tukuy Atiyniyoj Señor Diosnin nin: Kay llajtaman ñak'ariykunata, manataj allin kaynimpajchu nisqayta junt'asaj. Kay imasta rikunaykita junt'akonqa. 
JER.39.17	Chaywampis noqa waqaychasqayki qan manchachikunki chay runaspa makinman ama urmanaykipaj. Noqa Señor chayta niyki. 
JER.39.18	Wañuchinasunkumanta noqa waqaychasqayki, imaraykuchus kausashaj qhepakunki noqapi atienekusqaykirayku. Noqa Señor chayta nini.
JER.40.1	Señorqa Jeremiasman parlallarqataj chay soldados ukhumanta kamachej Nabuzaradán, Ramá llajtapi Jeremiasta preso kayninmanta kacharichisqanmanta qhepaman. Nabuzaradanqa cadenawan ch'ipasqata tariparqa Jerusalén llajtapi, jinataj Judapipis pischus Babiloniaman wijch'usqas karqanku chaykuna ukhupi.
JER.40.2+JER.40.3	Soldadosta kamachejqa wajnejman Jeremiasta pusaspa kay jinata nerqa: Señor Diosniyki kay jallp'aman ñak'ariykunata apachimunanta nerqa, kunanta chayta junt'an. Kay imas qankunata qhatirisunkichej Señorpa contrampi juchallisqaykichejrayku, mana kasusqaykichejraykutaj. 
JER.40.4	Kunampacha watasqa kashanki chay cadenasta phaskarasqayki. Sichus noqawan Babiloniaman riyta munanki chayqa, jamuy, noqa qanta yanapasqayki. Mana jamuyta munanki chayri, qhepakullay. Tukuy jallp'a qampa ñaupaqeykipi kashan, maypichá allin rijch'asunki chayman rillay. 
JER.40.5	Sichus kutipuyta munanki chayqa kutipullay, Sefampa allchhin Ahicampa wawan Gedaliasman, mayqentachus Babiloniamanta rey ajllarqa, Judá llajtaspa kamachejnin kanampaj. Paywan aylluyki ukhupi tiyakuy, maymanchus allin rijch'asunki chayman rillay. Chay qhepatataj chay kamachejqa Jeremiasman uj t'inkata qospa mikhunastawan churaykapuspa kacharpayarqa. 
JER.40.6	Jeremiasqa Gedaliaswan riporqa Mizpa llajtaman, paywantaj chay jallp'api tiyakorqa, puchorqankuraj chay runaswan ima.
JER.40.7	Campopi soldadosta kamachejkuna kasharqankuraj, chanta runasninku ima yacharqanku Babiloniamanta reyqa chay jallp'api Ahicampa wawan Gedaliasta kamachinampaj churasqanta; qhawanampajtaj qharista, warmista, wawasta, pischus mana apachisqaschu karqanku chay wajcha runastawan. 
JER.40.8	Chay runasqa Mizpapi Gedaliasta taripaj rerqanku. Paykuna ukhupi kasharqanku Netaniaspa wawan Ismael, Careaj wawasnin Johanán, Jonatán, chantá Tanhumetpa wawan Seraías, Netofamanta Efaejpa wawasnin, jinataj Maacatmanta uj runaj wawan Jezaniaspis, chantá paypa runasnin ima. 
JER.40.9	Gedaliasqa cheqamanta juraspa nerqa: Caldeospa makinman chayaytaqa ama manchachikuychejchu. Qhepakuychej kay jallp'api tiyakoj, Babiloniamanta reypa kamachisnin kaychej, allintaj risonqachej. 
JER.40.10	Noqa Mizpapi qhepakusaj caldeospa ñaupaqempi qankunamanta parlarinaypaj paykuna kayman jamojtinku chaypacha. Qankunataj astawan vinota tantakuychej, churakuychej, ajinataj mikhuykunasta, aceiteta, jinamanta kay jap'isqaykichej llajtapi atinkichej tiyakuyta. 
JER.40.11	Ajinallatataj tukuy judíos Moabpi, Amompi, Edompi, chay waj nacionespipis kasharqanku chaykuna yacharqanku chay Babiloniamanta reyqa judiosmanta wakin runasta jallp'ankupi saqesqanta, Gedaliastataj kamachejninku kanampaj churaykusqanta. 
JER.40.12	Chaypacha Judaman kutiykamporqanku maymanchus ch'eqerachisqas karqanku chay tukuy cheqamanta, Mizpapi Gedaliasmantaj rerqanku. Chaypi paykunaqa tantakuspa ashkha vinota ruwarqanku, jinataj may chhika poqoykunasta oqharerqanku.
JER.40.13	Careaj wawan Johananwan, pichus campopi qhepakorqanku soldadosta kamachejkunapiwan Mizpapi Gedaliaswan tinkoj rerqanku. 
JER.40.14	Paytataj nerqanku: Manachu yachanki Amonmanta rey Baalis Netaniaspa wawan Ismaelta qanta wañuchinasumpaj kachamusqanta? Gedaliastaj mana kasorqachu. 
JER.40.15	Chaypacha Johanán Gedaliasman pakayllapi nerqa: Noqa rispa Ismaelta wañurpayachimusaj. Manataj pipis yachanqachu pichus chayta ruwasqanta. Imaraykutaj saqeykuman pay qanta wañuchinasuntari? Chayqa apamunman Judapi tukuy judíos muyuyniykipi tantasqas kajkuna ch'eqerachisqas kanankuta. Chay puchoj runaspis chinkanankuta.
JER.40.16	Gedaliastaj kuticherqa: Ama chaytaqa jinata ruwaychu; Ismaelmanta jinata nisqaykeqa manamin jinachu.
JER.41.1+JER.41.2	Reypa ayllun ukhumanta Ismaelqa, Neganiaspa wawan Eliasamaj allchhin qanchis kaj killapi Mizpaman rerqa Gedaliaswan tinkoj. Chunka runastawan pusarikuspa rerqa. Chay Mizpapitaj mikhushajtinku, Ismael, jinataj payta qhaterqanku chaykuna, chay chunka runaspiwan jatarikuytawankama espadawan Gedaliasta wañucherqanku, pitachus Babiloniamanta rey churasqa Judamanta uj kamachej kanampaj chayta. 
JER.41.3	Ismael wañuchillarqataj chay tukuy judiosta, jinataj Mizpapi kasharqanku chay caldeo soldadostawan.
JER.41.4+JER.41.5+JER.41.6	Gedaliasta wañuchisqankumanta chay q'ayantin, manaraj pipis kay imasta yachashajtinku, Siquemmanta, Silomanta, Samariamantawan pusaj chunka runas chayamorqanku; paykuna jamorqanku sunkhasninku q'arasqas, p'achasninku llik'isqas; chantá ukhunkupis may k'irisqas karqanku, chaytaqa paykuna kikinku nanachikusqanku. Ajinallatataj chajra poqoykunasta, inciensota ima Diosta yupaychana wasipi q'osñichinankupaj apamorqanku. Chaypacha Ismaelqa Mizpamanta waqaspa llojsimorqa, rerqataj paykunawan tiyakoj, nerqataj: Jamuychej, Ahicampa wawan Gedaliasta qhawariychej. 
JER.41.7	Llajtaman chayamojtinkukamataj, Ismaelqa runasninwan ima ñak'ararqanku, uj pujyumantaj wijch'uykorqanku. 
JER.41.8	Chaywampis chay runasmanta chunka jina Ismaelman nerqanku: Ama wañuchiwaykuchu, noqaykojta tiyapuwayku trigoyku, cebadayku, aceiteyku, jinataj misk'iykupis campopi pakasqas. Chaypacha Ismaelqa mana wañucherqachu chay ujkunata jinataqa. 
JER.41.9	Ismael wañuracherqa chay runaspa ayasninta wijch'uykorqa chay pujyoqa rey Asaj ruwachisqan karqa, Israelmanta rey Baasamanta pakakunampaj. May chhikan jatumpuni karqa. Jinapis Ismaelqa chay wañuchisqan runaspa ayasninwan chay pujyuman junt'aykucherqa. 
JER.41.10	Astawampis Ismaelqa reypa warmi wawasninta jap'iracherqa, jinallataj Mizpapi qhepakorqankuraj chay runastapis, soldadosta kamachej Nabuzaradán, Gedaliaspa kamachin uraman churaykusqa chaykunata. Ismaelqa presosta jap'iraytawan ñanta rerqanku Amón jallp'aman chimpanankupaj.
JER.41.11+JER.41.12	Maypachachus Careaj wawan Johanán, jinataj soldadosta kamachejkuna, paywan kasharqanku chaykuna ima, Ismael millay imasta ruwasqanta yachaytawankama, tukuynin runasninta tantaykorqa, paypa contrampitaj maqanakoj rerqanku. Tariparqankutaj Gabaompa jatun estanquen chaypi. 
JER.41.13	Ismael presosta apasharqa chay runas Johananta, chay soldados ukhupi kamachejkunatawan, paywan khuska jamushajta rikuspa mayta kusikorqanku. 
JER.41.14	Kutipuspataj Johananwan tantakoj rerqanku. 
JER.41.15	Ismaeltaj pusaj runasnimpiwan Johananmanta ayqerqanku, riporqankutaj amonitaspa jallp'anman.
JER.41.16	Chantá Johanán paywan risharqanku chay kurajkunapiwan pusakamporqanku soldadosta, warmista, wawasta, jinataj kurajkunatawan; pikunatachus Ismaelqa Mizpamanta apasharqa Gedaliasta wañuchisqantawankama, chaykunata Johananqa watejmanta Gabaonmantapacha kutichimorqa. 
JER.41.17	Jinamanta ripuytawan Gerut-quimampi tiyakorqanku, chayqa Belén qayllapi karqa, chaymanta ripunankupaj, Egiptomantaj yaykupunankupaj. 
JER.41.18	Caldeosmanta ayqekunankurayku, imaraykuchus manchachikusharqanku Ismael Gedaliasta wañuchisqanmanta, pitachus Babiloniamanta reyqa chay jallp'amanta uj kamachej kanampaj churasqa.
JER.42.1	Tukuy kamachejkuna soldados ukhumanta, Careaj wawan Johanampis paykunallawantaj, Oseaspa wawan Azariaspis, jinataj tukuy aylluntimpi juch'uymanta jatunkama qayllarqanku. 
JER.42.2+JER.42.3	Profeta Jeremiasman qayllarqanku, nerqankutaj: Uj imata mañakuyku: Ama qhesachawaykuchu. Kay pisi p'unchaykunapaj Diosniykimanta mañapuwayku. Ñaupajta ashkhas karqayku. Kunantaj uj chhikallaña puchurpariyku kay imaynatachus rikunki ajinata, chayman jina Señor Diosniyki yachachinawaykupaj, ima ñantachus qhatinaykuta, imatatajchus ruwanaykuta.
JER.42.4	Jeremiastaj paykunaman kuticherqa: Walej, Señor Diosniykichejmanta qankunarayku mañasaj imaynatachus mañawasqaykichejman jina; chantá rejsichisqaykichejtaj tukuy imatachus Dios kutichiwasqanta mana uj chhikanta pakaykurispa.
JER.42.5	Chaypacha paykuna Jeremiasman nerqanku: Señor Diosniyki noqaykoj contraykupi cheqan testigo kachun, sichus Señor Diosniykej noqaykuman nisusqanta mana junt'aykuman chayqa. 
JER.42.6	Allimpis kachun mana allimpis kachun, Señor Diosniykutaqa kasusqaykupuni, imaraykuchus noqayku parlamunaykipaj kacharqayku, jinamanta allin rinawaykupaj.
JER.42.7	Chunka p'unchaymanta qhepaman Señorqa Jeremiasman parlarqa. 
JER.42.8	Careaj wawan Johananta wajyarqa, jinallataj paywan kasharqanku chay soldadosta kamachejkunatapis, jinallataj tukuy runasmanta juch'uymanta jatunkama. 
JER.42.9	Paykunamantaj nerqa: Pimanchus qankuna kachawarqankichej, nisqaykichejta mañamunaypaj chay Israelpa Señor Diosnenqa kay jinata nin: 
JER.42.10	Sichus qankuna kay jallp'api tiyakuyta munankichej chayqa, noqa qankunata aswan allin kajwan yanapasqaykichej, mana chinkachisqaykichejchu, manachayqa allinta sayachisqaykichej, manataj t'irasqaykichejchu. Mayta sonqoyta nanachikuni kay ñak'ariykunasta qankunaman apachimusqaymanta. 
JER.42.11	Babiloniamanta reyta ama manchachikuychejchu, mayqentachus mayta manchachikunkichej chayta. Ama paytaqa manchachikuychejchu, imaraykuchus noqa qankunawan kashani salvanasuykichejpaj, kacharichisunaykichejpaj paypa atiyninmanta. Noqa Señor chayta nini. 
JER.42.12	Qankunamantataj khuyakusaj, jallp'aykichejmantaj kutipojta saqesonqachej. 
JER.42.13+JER.42.14	Jinapis qankuna kay jallp'api mana qhepakuyta munankichej chayqa, ajinamanta Señor Diosniykichejtapis mana kasuspa chayqa, niykichejtaj: Egiptollapi tiyakuyta munaykuman karqa, maypichus maqanakusta mana rikusqaykuchu, manataj trompeta waqaykunasta uyarisqaykuchu, manallataj yarqhaymantapis wañusqaykuchu. 
JER.42.15+JER.42.16	Jinaqa uyariychej Judamanta qhepakojkuna Israelpa Tukuy Atiyniyoj Señor Diosnin imastachus qankunaman nisusqaykichejta: Sichus qankuna Egiptomampuni riyta munawajchej chayqa, maqanaku, yarqhay, mayqenkunastachus qankuna manchachikushankichej chayqa chayamusonqachejpuni, chay kikimpitaj wañunkichej. 
JER.42.17	Egiptoman rispa tukuyniykichej tiyakamuyta munashajkunaqa, chaypi maqanakupi wañupunkichej, chayri yarqhaywan, chayri onqoywan. Mana pipis kausashajqa qhepakonqachu, manataj pipis ayqenqachu kay ñak'ariykunasta qankunaman apachimusqaymantaqa.
JER.42.18	Tukuy Atiyniyoj Señor Israelpa Diosnin nin: Ajinata imaynatachus phiñakuyniy k'ajarerqa Jerusalempi tiyakojkunaspa contrampi, ajinallatataj qankunaj contraykichejpipis oqharikusaj, sichus qankuna Egiptoman ripunkichej chayqa. Qankunapi tukuypa rikunanta maldicionniy rikuchisqa kanampaj, mayta t'ukunapaj jina kanqa, manataj jayk'aj kay lugarta rikunkichejñachu. 
JER.42.19	Qankunaman Judá ayllumanta qhepakunkichejraj chaykunaman, Señor kamachisunkichej Egiptoman ama kutinaykichejta. Allinta yachaychej, noqa kunan allinta k'amishaykichej. 
JER.42.20	Qankuna jatun pantakuyta ruwashankichej, qankunallataj niwarqankichej Señor Diosniykichejman qayllaykunayta, niwarqankichejta; Señor Diosniykumanta noqaykurayku mañaripuwayku, yachachiwaykutaj tukuy pay kamachiwasqasniykuta, chayman jina ruwanaykupaj, nispa. 
JER.42.21	Noqa kunan qankunaman rejsichiykichej imastachus Señor qankunaman ninayta kamachiwarqa chaykunasta, jinapis qankunaqa mana kasukuyta munankichejchu. 
JER.42.22	Chayrayku allinta yachakuychej, qankunaqa maqanakupi wañunkichej, yarqhaywan, onqoywantaj, may jallp'amanchus tiyakamoj riyta munashankichej chaypi.
JER.43.1	Maypachachus Jeremías Israel aylluman willayta tukorqa, paykunaj Señor Diosninku imastachus paykunaman nichisqanta. 
JER.43.2	Osiaspa wawan Azarías, Careaj wawan Johananwan, waj wapuykachaj runaspiwan Jeremiasman nerqanku: Chay nisqaykeqa llulla, Señor Diosniykoqa mana kachamusunkichu, mana Egiptoman tiyakoj rinaykumanta ninawaykupajqa. 
JER.43.3	Neriaspa wawan Baruclla wakichisunki, noqaykoj contraykupi imatachus ninawaykuta umachasunki, caldeospa atiynin uraman urmanaykuta munaspa, paykuna wañuchinawaykupaj, chayri Babiloniaman wijch'umunawaykupaj.
JER.43.4	Ajinaqa, ni Johanán, nitaj soldadosmanta kurajkunapis, nillataj Judapi qhepakoj runaspis, Señorpa nisqanta, mana kasorqankuchu, ajinamanta Judapi qhepakunankupaj. 
JER.43.5+JER.43.6	Manachayqa Johanán, tukuy soldadosmanta kurajkunapiwan Judapi puchoj runastawan tantaykorqanku. Tukuy cheqasman ch'eqerachisqas kasqankumantaña, wakin Judá ayllumanta kutimpullasqataj chay llajtankupi tiyakoj: Qharista, warmista, wawasta, reypa warmi wawasnintawan; jinataj pikunatachus kamachej Nabuzaradán Gedaliasman qhawanampaj saqerqa, chantapis, Jeremiasta, Neriaspa wawan Baructawan. 
JER.43.7	Señorpa kamachisqanta mana kasuspa tukuyninku Egipto llajtaman riporqanku, Tafnes llajtakamataj chayarqanku.
JER.43.8+JER.43.9	Tafnespitaj Señorqa Jeremiasman parlarqa: Jatuchaj rumista oqharikuy, chaymantaqa Judá aylloj ñaupaqempi wasej patampi p'ampaykuy llajtaj reynimpa palaciompa chimpannejman. 
JER.43.10	Israelpa Tukuy Atiyniyoj Señor Diosnin nin: Babiloniamanta kamachej rey Nabucodonosorta pusachimusaj, chaymantaqa kay p'ampasqayki rumis pataman trononta churasaj, ajinallatataj toldontapis. 
JER.43.11	Paytaj Egipto jallp'ata phirita ruwanqa. Pischus wañunankupaj kashanku chaykunaqa wañonqanku, pischus jallp'amanta wijch'usqas kanankupaj kashanku chaykunaqa wijch'usqas kanqanku, pistajchus maqanakupi wañunankupaj kashanku chaykunaqa maqanakupi wañonqanku. 
JER.43.12	Egiptopi Diosta yupaychana wasisman payqa ninata jap'iykuchenqa, dioskunasninkutataj presospis kankuman jina apakaponqanku. Egiptomanta pichanqa, imaynatachus uj michejqa p'achasninmanta usasninta pallan ajina, chaymantataj riponqa mana pejpa jark'asqan. 
JER.43.13	Phirillantaj Egiptopi intita yupaychana wasista, ninawantaj lanti yupaychana wasista kanaykonqa.
JER.44.1+JER.44.2	Jeremiasqa Judá ayllumanta kajkunapaj uj willayta jap'erqa, pischus Egipto jallp'api tiyakusharqanku chaykunapaj: Migdolpi, Tafnespi, Menfispi, uranej uray jallp'aspi ima: Israelpa Tukuy Atiyniyoj Señor Diosnin nin: Qankuna rikunkichej tukuy ñak'ariykunasta, Jerusalempa patanman apachimusqayta, jinataj Judamanta chay waj llajtasmampis. Kunan chaykunaqa urmachisqas kashanku, manataj pipis chaykunapi tiyakunñachu. 
JER.44.3	Chay millay juchasta ruwasqasninkurayku, phiñachiwarqanku waj dioskunasllata yupaychaspa, inciensosta q'osñichispa; chay dioskunaqa mana imatapis ruwanankuchu karqa, paykunawan qankunawan, nitaj ñaupa tatasniykichejwampis. 
JER.44.4	Kutin kutinta kamachisniy profetasta qankunaman kachamorqaykichej willanasuykichejpaj millachikuni chaykunata amaña ruwanaykichejpaj. 
JER.44.5	Jinapis qankunaqa nisqayta mana ruwarqankichejchu, nitaj kasuwarqankichejchu. Juchasta saqenaykichejtaqa, inciensosta waj dioskunallaman q'osñichinkichej. 
JER.44.6	Chaypacha k'ajaj phiñakuyniyta, ninata jina lauraricherqankichej, Judá llajtaspi, Jerusalén callespi ima. Chaykuna kunan p'unchaykama ch'impacha raqaykunasllaña qhepakunku.
JER.44.7	Israelpa Tukuy Atiyniyoj Señor Diosnin kunan nini: Imaraykutaj chay jatun sajra imasta qankunallataj apakamunkichejri? Imaraykutaj Judamanta qharista, warmista, wawasta, ñuñoj wawasta mana ujniyoj chinkanankuta munankichejri? 
JER.44.8	Imaraykutaj ruwasqasniykichejwan phiñachiwankichej, kaj tiyakushankichej chay Egiptopi waj dioskunasllaman inciensosta q'osñichispari? Chay imaswanqa qankuna chinkachisqas kanallaykichejpajtaj wakichishankichej, tukuypi rikunantataj maldicisqas kankichej, k'umuykachachisqastaj kay pachapi tukuy naciones ukhupi. 
JER.44.9	Ñachu qonqapunkichejña ñaupa tatasniykichejpa tukuy juchasta ruwasqasninkumanta, Judamanta reykunajta, chantá warmisninkojmanta qankuna kikiykichej ruwasqasniykichejmanta, warmisniykichejpis chay tukuy Judá jallp'api, jinataj Jerusalén callespipis? 
JER.44.10	Kunankama qankunaqa mana saqenkichejchu sajra puriyniykichejta, nitaj manchachikuyniykichejpis kanchu, nitaj yachachisqasta, nitaj leykunastapis junt'ankichejchu, qankunaman, jinataj ñaupa tatasniykichejmampis qorqani chaykunata ima.
JER.44.11	Chayrayku noqa Israelpa Tukuy Atiyniyoj Señor Diosnin niykichej: Qankunaj pataykichejman sajra kajkunata apachimusaj, jinallataj tukuy Judata chinkachinayta nini. 
JER.44.12	Judamanta puchojkuna Egiptoman tiyakapoj apurakaporqanku, chaykunataqa tukuyninku wañuchisqas kanankuta nini. Tukuyninku aswan juch'uymanta, aswan jatunkama wañonqanku maqanakupi, chayri yarqhaypi, tukuypa rikunantataj maldicisqas, t'ukunapaj jina may k'umuykachachisqastaj kanqanku. 
JER.44.13	Egiptopi tiyakojkunata jasut'isaj, imaynatachus Jerusalempi tiyakojkunata maqanakuywan, yarqhaywan, onqoywan ima jasut'erqani ajinata. 
JER.44.14	Puchoj judíos, Egiptoman tiyakoj ripojkunamanta mana ujllapis ayqeyta atenqankuchu Judaman mayta kutipuyta munashaspapis. Jinamanta manapuni tiyakapoj kutiponqankuchu, manachayqa pisislla chay ayqekojkunamanta kutenqanku.
JER.44.15+JER.44.16	Chantá tukuy runas, warmisninku inciensosta waj dioskunaman q'osñichisqankuta yachajkuna, chaypi tukuy warmis kajkuna, jinataj Judamanta runaspis Egiptopi Patros chaynejpi tiyakojkuna ima ashkhas tantaykukuspa Jeremiasman kuticherqanku: Señorpa willachimuwasqaykuta mana kasusqaykuchu. 
JER.44.17	Manachayqa ruwallasqaykupuni imatachus ruwanaykuta nerqayku chaykunata. Jaywallasqaykupuni inciensosta, vinotapis ch'allasqayku Cielomanta Reina nisqa diosaman, imaynatachus kunankama reyesniyku, noqayku, ñaupa tatasniyku ruwarqanku ajinata, Judá llajtaspi, jinallataj Jerusalén callespipis; ñaupajtaqa ashkha mikhunasniyku tiyapuwarqayku atipachikunaykupaj jina, tukuy imapi allin riwarqayku, manataj ima ñak'ariypis jamuwarqaykuchu. 
JER.44.18	Maypachachus inciensosta, vinota chay Cielomanta Reinaman jaywayta saqerqayku chaymantapacha tukuy imas pisiwayku, runasniykupis yarqhaypitaj, maqanakupitaj wañuranku.
JER.44.19	Chayman warmis yaparqanku: Noqaykoqa t'antasta ruwaj kayku chay Cielomanta Reina nisqaj sutimpi lantinman rijch'akojta, inciensosta jaywaj kayku, vinomanta rikuchikustapis jaywaj kayku. Chay tukuytaqa qosasniykoj yachasqan ruwayku. 
JER.44.20+JER.44.21	Chaypacha Jeremiasqa kuticherqa, tukuy qharisman, warmisman, chay jinata kutichisqankumanta: Qankunaqa yuyankichejchu kay tukuyta Señorqa mana yachasqanta, chayri qonqapusqantapis, ñaupa tatasniykichej, kurajkunasniykichej, jinata tukuy aylluntin inciensosta waj dioskunaman jaywasqaykichejta chay Judá llajtapi Jerusalén callespipis? 
JER.44.22	Señorqa manapuni rikuyta aterqachu qankunaj chay millay ruwasqasniykichejta, chay ruwasqasniykichejqa payman mana allimpajchu rijch'an. Chayraykumin qankunaj jallp'aykichejqa ch'inyachisqa kashan, mana runayoj; tukuy yachaqakunampaj jina maldicisqa mancharikunapaj jina kashan. 
JER.44.23	Kay sajra ñak'areyqa waj dioskunaman inciensota q'osñichisqaykichejrayku jamushasunkichej, jinamanta Señorpa contrampi juchallispa mana paypa yachachiykunasninta, leykunasnintapis kasusqaykichejrayku, nitaj nisqasninta junt'asqaykichejrayku ima.
JER.44.24	Chaywampis Jeremiasqa tukuy aylluman nerqa, astawanqa warmisman: Uyariychej, tukuy qankunapaj kay Señorpa willayninta, Judá ayllumanta runas Egiptopi tiyakojkuna uyariychej. 
JER.44.25	Israelpa Tukuy Atiyniyoj Señor Diosnin nin: Qankuna, warmis, simiykichejwan ninkichej, makiykichejwantaj kikinta ruwankichej. Qankuna ninkichej inciensosta, rikuchikustapis Cielomanta Reina nisqaman jaywanaykichejta, nisqaykichejtataj junt'anaykichejtapuni. Kunanqa junt'aychej, ruwaypitaj rikuchiychej chay ruwasaj nisqaykichejta. 
JER.44.26	Tukuyniykichej Judamanta kaj runas Egiptopi tiyakojkuna Señorpa nisqanta uyariychej: Jatun sutiyrayku jurani, manaña pipis Judamanta kajkunaqa manaña ujtawan parlanqachu tukuynin Egipto jallp'api sutiyta oqharenqankuchu, Señorpa sutinrayku, nispaqa.
JER.44.27	Noqa qhawashani ñak'ariykunasta apachimunaypaj, mana allin kajkunatachu. Judamanta tukuy Egiptopi tiyakushajkuna, cheqamanta tukuyninku maqanakupi, yarqhaywantaj wañuchisqas kanqanku. 
JER.44.28	Pisislla wañuymanta puchojkunaqa kanqanku Egiptomanta, Judá ayllumanta kajkuna kutimpojkunaqa. Ajinaqa tukuy Judapi qhepakojkunaqa, jinataj Egiptoman tiyakoj ripojkunaqa ima palabraschus junt'akusqanta rikonqanku paykunajtachus, chayri noqajtachus. 
JER.44.29	Noqa Señor qankunaman kay señalta qosqaykichej yachanaykichejpaj, kay tukuy nisqasniy junt'akunampaj kay jallp'api qankunata jasut'inaypaj. 
JER.44.30	Noqa jaywaykusaj Egiptomanta rey Hofra faraonta wañuchej enemigosnimpa makisninman, imaynatachus Sedequiasta Judamanta reyta Babiloniamanta rey Nabucodonosorman jaywarqani ajinata; chayqa wañuchiyta munaj enemigoy karqa.
JER.45.1+JER.45.2+JER.45.3	Josiaspa wawan, Judamanta rey Joacim, tawa watastaña kamachishajtin, Neriaspa wawan Baruc profeta Jeremiaspa parlasqanta qelqashajtin Jeremiasqa Barucman nerqa: Israelpa Señor Diosnin qanman nisunki, Baruc: Qan ninki: Ay noqamanta, Señorqa nanaykunasta, llakiykunasllatataj qowan. Sayk'usqaña kashani, manataj samakuyta atinichu. 
JER.45.4	Ajinata nin Señorqa, qanta niyki: Sayachisqayta noqa urmachini, plantasqaytataj t'irani. Ajinallatataj ruwasaj tukuy jallp'api kajkunawan. 
JER.45.5	Qampajqa may jatun k'acha imastachu mañakunki? Ama mañaychu. Noqa tukuy runaspa patanman ñak'ariykunasta apachimusaj, kausayniyoj qhepakunaykita saqesqayki maymampis risqaykipi. Noqa Señor chayta nini.
JER.46.1	Señorqa Jeremiasman parlarqa naciones imaynachus kananmanta. 
JER.46.2	Kaymin karqa Egiptoman chay willayqa, astawanqa Egiptomanta rey faraón Necaopa soldadosninman jina, chaypacha Eufrates mayu qayllapi kasharqanku chay Carquemis llajtapi, paytamari Babiloniamanta rey Nabucodonosorqa atipaykorqa Josiaspa wawan Judamanta rey Joacim tawa watastaña kamachishajtin.
JER.46.3	Escudosta wakichikuychej,
JER.46.3	Maqanakojtaj phinkiykuychej.
JER.46.4	Caballosta karonaykuychej.
JER.46.4	Caballospi purejkuna lloq'aykuychej.
JER.46.4	Monterasniykichejta churakuychej, sinrullataj sayaychej,
JER.46.4	lanzasniykichejta filochaychej,
JER.46.4	pechoquerastataj churakuychej.
JER.46.5	Jinapis imatataj rikuniri?
JER.46.5	May mancharikuywan kutiripunku.
JER.46.5	Maqanakojkunasninkoqa atipasqas kaspa ch'eqeranku,
JER.46.5	usqhay usqhaytataj ayqerapunku qhepaman qhawarikuspa.
JER.46.5	Tukuynejpi mancharikuylla tiyan.
JER.46.5	Noqa Señor chayta nini.
JER.46.6	Mana chay sinch'i chakispis ayqeyta atinkuchu,
JER.46.6	aswan kallpayojkunasnimpis manallataj ayqeyta atinkuchu.
JER.46.6	Patanejpi Eufrates mayu qayllaspi misk'akunku, urmankutaj.
JER.46.7	Pitaj chay wiñay Nilo mayu jinari, sinch'i correj yakusniyoj jinari?
JER.46.8	Egiptomin, Nilo mayu jina wiñajqa,
JER.46.8	sinch'ita correj yakusniyoj mayu jina.
JER.46.8	Egiptoqa nin: Astawan wiñaykusaj, jallp'amantaj junt'aykusaj, llajtasta, chaypi tiyakojkunasnintawan phiriykusaj.
JER.46.9	Caballospi rejkuna ñaupajman richunku.
JER.46.9	Carretaspi kajkuna ñaupajman riychej.
JER.46.9	Maqanakojkuna puririchunku.
JER.46.9	Etiopiamanta, Libiamantawan escudoswan wakisqa soldados kajkuna,
JER.46.9	Libiamanta kaj soldados,
JER.46.9	wach'inasta allinta apaykachajkunapis.
JER.46.10	Tukuy Atiyniyoj Señorpa p'unchaynenqa kaymin,
JER.46.10	chay p'unchaypi Pay tukuy enemigosninwan pagachikonqa.
JER.46.10	Espadaqa manaña atinankama t'ojsenqa
JER.46.10	paykunaj yawarninwantaj machaykonqa.
JER.46.10	Tukuy Atiyniyoj Señorqa maytapuni wañurachenqa patanej jallp'aspi, Eufrates qayllapi ima.
JER.46.11	Egiptopi kaj runas Galaadman wichariychej jampita mask'aspa.
JER.46.11	Qhasi manakajllata ashkha jampista ujyanki,
JER.46.11	manaña qampajqa jampi kanchu.
JER.46.12	Naciones yachankuña may k'umuykachisqa kasqaykita,
JER.46.12	tukuynin jallp'api qhaparisqayki uyarikun;
JER.46.12	ch'ajwapi maqanakojkuna ujkuna ujkunawan takanakunku,
JER.46.12	khuskataj pampanejta urmanku.
JER.46.13	Señorqa profeta Jeremiasman parlarqa, maypachachus Babiloniamanta rey Nabucodonosor Egiptoman tiyakoj risharqa chaypacha.
JER.46.14	Willaraychej Egiptopi, Migdolpi, Menfispi, Tafnespipis:
JER.46.14	Qhawaychej, wakichisqas kaychej.
JER.46.14	Espadaqa muyuyniykichejpi t'ustita ruwaran.
JER.46.15	Imaraykutaj yupaychana Apis toroykichej ayqerqari?
JER.46.15	Imaraykutaj sayasqallapi mana kakuyta aterqachuri?
JER.46.15	Imaraykutaj noqa Señor payta urmacherqaniri?
JER.46.16	Soldadosniyki misk'akunku, urmankutaj,
JER.46.16	ujkuna ujkunamantaj ninakunku:
JER.46.16	Kaymanta jaku ripunachej, kutipunachej jallp'anchejman,
JER.46.16	chay nacekusqanchej jallp'aman.
JER.46.16	Sinch'i maqanakuy ch'ajwayninmanta ayqenachej.
JER.46.17	Churakuy kay sajra sutita, Egiptomanta rey faraonman,
JER.46.17	jinapis manaraj tiempompi anchata ch'ajwan.
JER.46.18	Noqa rey kani,
JER.46.18	sutiytaj Tukuy Atiyniyoj Señor,
JER.46.18	kausayniyrayku juraykichej:
JER.46.18	Tabor jina, tukuy orqosmanta aswan jatun kaj,
JER.46.18	Carmelo orqotaj mar qocha cantopi aswan oqharisqa,
JER.46.18	ajinatamin jamushan chay enemigoqa.
JER.46.19	Wakichikuychej Egiptopi tukuy tiyakojkuna jallp'aykichejmanta wijch'usqas kanaykichejpaj.
JER.46.19	Menfis llajtaqa ch'in nisqaman tukuchisqa kanqa ama pipis tiyakunampaj jina raqaykunasllaman tukuchisqa kanqa.
JER.46.20	Egiptopi uj china malta wakaman rijch'akun.
JER.46.20	Uj jatun ch'uspi wichaynejmanta jamuspa wach'in.
JER.46.21	Pagasqa soldadosnimpis waka uñas jina wirasllataj kanku,
JER.46.21	jinapis paykunaqa usqhay usqhayllata ayqenqanku manaña sayayta atispa.
JER.46.21	Ñak'arichisqas kanankoqa chayamunña,
JER.46.21	jasut'isqas kananku chay ratopis.
JER.46.22	Egiptoqa katari jina silbashaj ayqenqa soldados qayllaykamojtinkukama, sach'asta k'utojkunapis kankuman jina jamojtinku.
JER.46.23	Chay sach'asninta k'utukaponqanku.
JER.46.23	Noqa Señor chayta nini.
JER.46.23	Langostasmanta aswan ashkhas karqanku,
JER.46.23	manataj pipis yachayta aterqachu.
JER.46.24	Egipto k'umuykachachisqa kanqa.
JER.46.24	Urmanqankutaj wichaynejmanta jamoj runaspa atiynin uraman.
JER.46.25	Israelpa Tukuy Atiyniyoj Señor Diosnin nin: Amonta, Tebaspa diosninta, Egiptota dioskunasnintinta, reykunasnintapis jasut'isaj, faraonta, chanta paypi atienekojkunatapis. 
JER.46.26	Babiloniamanta rey Nabucodonosorpa atiynin uraman urmanankuta saqesaj, chay wañuchejkunaj enemigosninkoj atiynin uraman, jinallataj reypa runasnimpa atiynin uraman. Jinapis, Egiptopi qhepa p'unchaymantawan ñaupajpi jina runas tiyakaponqanku. Noqa Señor chayta nini.
JER.46.27	Kamachiy Jacobpa ayllun, ama mancharikuychu.
JER.46.27	Ama manchachikuychu, Israel.
JER.46.27	Qanta jinataj wawasniykitapis noqa kacharichisaj chay karu jallp'aspi wijch'usqas kashanku chaymanta.
JER.46.27	Watejmanta sonqo tiyasqa kausakunki ni pejpa nisqan.
JER.46.28	Noqa Señor nini:
JER.46.28	Ama manchachikuychu kamachiy Jacobpa ayllun,
JER.46.28	imaraykuchus noqa qanwan kashani.
JER.46.28	Maykunamanchus ch'eqeracherqayki chay tukuy nacionesta phirisaj. Jinapis qantaqa mana chinkachisqaykichu,
JER.46.28	manachayqa k'amisqayki imaynatachus juchallikusqaykiman jina, chaywampis mana saqesqaykichu mana jasut'ita qospaqa.
JER.47.1	Kaymin chay willayqa, mayqentachus Señorqa Jeremiasman parlaykorqa, filisteosta imaschus qhatirinanmanta, manaraj faraón Gaza llajtata jap'ishajtin, nerqa:
JER.47.2	Señorqa ajinata nin:
JER.47.2	Wichaynejmanta yaku junt'aykamun, imaynatachus mayumanta wasaykuspa tukuynin jallp'ata, tukuynin chaypi kajmantaj llump'irispa llajtasman, chaypi kajkunamampis junt'aykun ajinata.
JER.47.2	Tukuy chay jallp'api tiyakojkuna qhaparinku,
JER.47.2	runaspis nanaywan ayqonku,
JER.47.3	caballospa corresqanta uyarispa,
JER.47.3	carretaspa loqhoqeyasqanta, jinataj ruedaspa purisqantapis.
JER.47.3	Tataspis wawasninkuta saqerparinku,
JER.47.3	kallpanku pisiyasqanrayku.
JER.47.4	Filisteosta urmachina p'unchay chayamunña,
JER.47.4	Tiromanta, jinataj Sidonmanta yanapajninkuta qhechunku chay p'unchaypis.
JER.47.4	Arí, Señorqa filisteosta tukuchenqa, Creta churupi llajtamanta yaykumojkunata.
JER.47.5	Gaza llajtamanta runasqa chujchasninkuta ruthukunku.
JER.47.5	Ascalón llajtamanta runasqa upayasqas qhepakunku.
JER.47.5	Chay ñaupa jatun karay runasmanta puchojkuna,
JER.47.5	mayk'ajkamataj ukhuykita llik'irakunki llakiyniykita rikuchispari?
JER.47.6	Ay, Señorpa espadan,
JER.47.6	mayk'ajkamallataj samarikunkiri?
JER.47.6	Jallch'anaykiman yaykupuy,
JER.47.6	amaña kuyukuspa kakuy.
JER.47.7	Chantá imaynatataj mana kuyukuspa qhepakunmanri?
JER.47.7	Sichus Señorpuni kamachin chayqa, payta kachan Ascalonta, jinataj chay mar qocha cantompi kajkunatapis maqamunanta chayri?
JER.48.1	Israelpa Tukuy Atiyniyoj Señor Diosnin nichin Moab
JER.48.1	jallp'api imaschus kananmanta:
JER.48.1	Ay Nebo llajtamanta.
JER.48.1	Llakiyta phirisqa kashan.
JER.48.1	Quiriataim llajta jap'isqa karqa, k'umuykachachisqataj.
JER.48.1	Pakakuna wasisnimpa pampanman urmachisqa karqa.
JER.48.2	Moab llajtaj runaykachaynenqa tukukunña.
JER.48.2	Hesbón llajtapi enemigosnenqa umachakuspa wakichikunku,
JER.48.2	Moabta imaynamantachus chinkachinankuta.
JER.48.2	Qampis, Madmén phirisqallataj kanki,
JER.48.2	maqanakupis qhepallaykitapuni jamonqa.
JER.48.3	Horonaimmanta qhapariykunas llojsimun:
JER.48.3	Urmachisqa, phirisqataj.
JER.48.4	Moab llajtaqa raqaykunasllapiña;
JER.48.4	nanaywan qhaparqachasqasninku Zoar llajtakama uyarikun.
JER.48.5	Ñawisninkumanta waqaykunas sut'ushan wicharinku Luhit chay wichayta, chay ñak'ariyta rikuspa qhaparinku,
JER.48.5	Horonaimman uraykamojkuna.
JER.48.6	Ayqeychej. Pichus atejqa salvakuchun.
JER.48.6	Ch'in pampapi khishka jinataj kachunku.
JER.48.7	Moab, qanqa kallpallaykipi atienekorqanki, jinataj qhapaj kaynillaykipi, jinapis qampis jap'isqallataj kanki.
JER.48.7	Quemós diosniykeqa waj llajtaman wijch'usqa kanqa sacerdotesninwan khuska, sumachaj runasninwan ima.
JER.48.8	Chay phirisqas kanankoqa tukuy llajtasman chayanqa,
JER.48.8	manataj ujllapis puchonqachu;
JER.48.8	chay ura pampasnin jinataj chay pata pampasnimpis raqaykunasllaña qhepakonqanku. Noqa Señor chayta nini.
JER.48.9	Moab ayllu chinkachisqa kanqa.
JER.48.9	Chayrayku uj yuyarikuna qelqasqayoj apachita rumita churaykapuychej; llajtasnimpis raqaykunasllaña qhepakonqanku, manataj ujpis chay tiyakoj kanqañachu.
JER.48.10	Maldicisqa kachun pichus mana tukuy sonqowan Señorpa nisqanta ruwajqa.
JER.48.10	Maldicisqa kachun pichus wañuchinakuman mana yaykuyta munajqa.
JER.48.11	Moabqa sonqo tiyasqa kayllapipuni kausakorqa,
JER.48.11	mana jayk'ajpis jallp'anmanta wijch'usqachu karqa.
JER.48.11	Imaynatachus vinota ch'uwachinku, manataj uj vasomanta waj vasoman jaywarankuchu, chayraykumin mana jayk'ajpis misk'i kayninta, nitaj q'apayninta chinkacherqachu.
JER.48.12	Jinapis Señorqa nin: Uj p'unchay chayamonqa maypachachus runasta kachamusaj chay vinota waj yurusman jich'anankupaj, ch'usaj kajtinkutaj phirinankupaj. 
JER.48.13	Chaypacha Moabqa Quemós diosnnejta ch'aukiyasqa rikhurenqa, imaynatachus Israelpis Betelwan ch'aukiyachikorqa ajinata, mayqempichus tukuy sonqowan atienekorqa.
JER.48.14	Moabqa ama nichunchu, may wapus kayku, kallpasapas,
JER.48.14	maqanakojkunastaj kayku, nispaqa.
JER.48.15	Chayamushanña Moabta, llajtasnintapis phirejqa;
JER.48.15	aswan allin wayna runasnimpis wañuranqanku.
JER.48.15	Chay reyqa nin, sutenqa Tukuy Atiyniyoj Señor.
JER.48.16	Moabpa chinkachisqa kananqa qayllapiña,
JER.48.16	ña chayamushanña chay ñak'ariynenqa.
JER.48.17	Moabpa muyuynimpi kajkunaqa khuyakuychej,
JER.48.17	mentasqa kasqanta yachajkunapis niychej:
JER.48.17	Qhawaychej imayna rijch'ajtachus urmasqanta,
JER.48.17	may k'achitu kayninwan, may sinch'i kayninwantaj.
JER.48.18	Qan Dibón llajta chay k'achitu tiyanaykimanta uraykamuy,
JER.48.18	ch'aki pampanejpitaj tiyaykukuy;
JER.48.18	Moabta chinkachejqa qampa contraykipi jamushan, paytaj chay pakakunayki wasista thuñenqa.
JER.48.19	Aroer llajta ñanmanta uj ladopi sayaykukuspa qhapariy,
JER.48.19	chay puchojkunatataj imachus kasqanta tapuriy.
JER.48.20	Moabqa may k'umuykachachisqa, mancharisqataj kashan.
JER.48.20	Paymanta nanaywan waqaychej.
JER.48.20	Arnón mayupi willamuychej Moabqa chinkachisqa kasqanta.
JER.48.21+JER.48.22+JER.48.23+JER.48.24	Chay jasut'eqa chayamorqa pata kaj pampasnimpi kaj llajtaspa contrampi: Holonman, Jahazaman, Mefaatman,
JER.48.21+JER.48.22+JER.48.23+JER.48.24	Dibonman, Neboman, Bet-diblataimman,
JER.48.21+JER.48.22+JER.48.23+JER.48.24	Quiriataimman, Bet-gamulman, Bet-meonman, Queriotman, Bosraman, jinataj Moabpa qaylla kaj llajtasninman, chantá karupi kaj llajtasninmampis.
JER.48.25	Señor nillantaj:
JER.48.25	Moabpa kallpanqa llauchhuyasqa,
JER.48.25	atiynimpis t'unasqa.
JER.48.26	Moabta machaykuchiychej, imaraykuchus Señorpa contrampi oqharikorqa.
JER.48.26	Chaypacha Moabqa ajtuykusqampi sunt'enqa,
JER.48.26	tukuytaj paymanta asiykukonqanku.
JER.48.27	Manachu qanqa Moab Israelmanta alqochakorqanki,
JER.48.27	payta chejnikuspataj parlaj kanki suwapis kanman jina?
JER.48.28	Moabpi tukuy tiyakojkuna llajtasta saqeychej;
JER.48.28	chhanka jusk'usman tiyakoj ayqeychej, imaynatachus chay chhanka jusk'uspi palomas thapachakuspa tiyakunku ajinata.
JER.48.29	Moabpa mayta runaykachayninta rejsiyku,
JER.48.29	wapuykachaj kasqanta, phiña runa kasqanta,
JER.48.29	sinch'i runaykachaj kasqantawan.
JER.48.30	Señorqa nin: Noqa rejsini runaykachasqanta,
JER.48.30	parlasqanqa qhasi manakajlla,
JER.48.30	ruwasqampis mana imapaj allinchu.
JER.48.31	Chayrayku Moab llajtapi tukuy runasrayku,
JER.48.31	qhaparispa paran paranta waqasaj,
JER.48.31	jinallataj Kir-harespi runasraykupis.
JER.48.32	Sibmapi uvas huerta, qanmanta mayta waqasaj,
JER.48.32	Jazermanta astawan.
JER.48.32	Ramasniykeqa mar qochamanta astawan jaqayman,
JER.48.32	Jazer llajtakama aysakorqanku.
JER.48.32	Jinapis kunanqa uvas cosechaykeqa allin phirisqas qhepakunku.
JER.48.33	Moab t'ika huertasmantapacha,
JER.48.33	manaña kusikuywan qhapariykuna uyarikunchu.
JER.48.33	Vino jallp'aspi vinopis tukukapunña,
JER.48.33	manaña pipis uvasta sarojqa kanchu,
JER.48.33	manañataj kanchu kusiy takiykunapis.
JER.48.34	Hesbón runas nanaywan qhaparinku,
JER.48.34	chaytaj uyarikun Elealekama, Jahazakama, Zoarmanta,
JER.48.34	Horonainkama, Eglat-selisiyakamataj,
JER.48.34	imaraykuchus Nimrim nisqapi yaku juturispis ch'akipunku.
JER.48.35	Señorqa nillantaj:
JER.48.35	Noqa Moabmanta runasta tukuchisaj, paykuna orqosman wicharinku chay lanti wasisninkuman, rikuchikusta,
JER.48.35	inciensostawan dioskunasninkuman jaywamunankupaj.
JER.48.36	Chayrayku sonqoyqa Moabrayku waqan,
JER.48.36	Kir-harespi runasrayku ima,
JER.48.36	qenaspa llakiy waqayninwan, chay qhapaj kaykunasninta,
JER.48.36	imaraykuchus tantasqa qhapaj kapuynenqa chinkaporqanku.
JER.48.37	Tukuyninku umasninkuta ruthukunku,
JER.48.37	tukuypa sunkhasninkupis q'arasllataj;
JER.48.37	tukuyninku makisninkuta khuchurakunku,
JER.48.37	qhasqa p'achaswantaj p'achallikunku.
JER.48.38	Moab wasi pataspi, tukuynin callesnimpipis waqaykunallaña uyarikun.
JER.48.38	Noqa Moabta t'unata ruwarqani,
JER.48.38	imaynatachus mana walej yuruta t'unanku ajinata.
JER.48.38	Noqa Señor chayta nini.
JER.48.39	Moab llajtamanta waqaychej,
JER.48.39	manchachikuywan junt'a kashan.
JER.48.39	P'enqayta wasanta kutiricherqa,
JER.48.39	tukuy muyuynimpi kajkunaj ñaupaqempi millay qhesachasqaman tukurparerqa.
JER.48.40	Señorqa nerqa:
JER.48.40	Moab runaspa enemigon anka jina lijrasnin kicharisqa paypa contrampi kachaykukun.
JER.48.41	Llajtas chantá pakakuna wasispis urmanqanku enemigospa makisninman.
JER.48.41	Chay p'unchaypi Moabpa maqanakojkunasnin kharkatenqanku,
JER.48.41	imaynatachus onqokoj warmi nanaywan kharkatin ajinata.
JER.48.42	Moabqa mana nacionñachu kanqa, imaraykuchus Señorqa contraypi oqharikorqa.
JER.48.43	Chayrayku noqa Señor nini:
JER.48.43	Moab jallp'api tiyakojkunaqa kanqanku, imaynatachus k'ita animales qhatiykachasqas kanku ajina, chayri t'oqoman, tojllaman urmaykunankumanta qayllapi.
JER.48.44	Pichus chay jap'ejkunamanta ayqekojqa t'oqoman urmaykonqa,
JER.48.44	pichus t'oqomanta llojsimojrí tojllamanñataj urmaykonqa,
JER.48.44	imaraykuchus noqa Moabpa patanman chay jasut'ikunan tiempota apachimusaj.
JER.48.45	Wakinkuna ayqenku mana kallpayojllaña kaspa Hesbompa llanthunman pakakunata mask'aspa.
JER.48.45	Jinapis, Hesbonqa chay rey Sehompa llajtan nina lauraypi kashan, ninataj astawan aysakun, Moabpa orqosninta ruphaykunankama, chay qhollpikoj runasta.
JER.48.46	Ay, qanmanta Moab llajta.
JER.48.46	Quemós llajta kichasqaña kanki.
JER.48.46	Qhari wawasniykita, warmi wawasniykitapis jallp'ankumanta apakaponqanku.
JER.48.47	Jinapis tukukuypiñaqa noqa Moabpa runasninta kutichimpusaj.
JER.48.47	Noqa Señor chayta nini.
JER.48.47	Kaymin chay Moabpa contrampi Señorpa jasut'iynenqa.
JER.49.1	Señormanta uj willay jamun, Amón imaynatachus kananmanta:
JER.49.1	Maypitaj kashanku Israel runaspa wawasninri?
JER.49.1	Maypitaj kashanku chayaqeykita jap'ikusojkunari?
JER.49.1	Imaraykutaj dios Milcomña kunan Gadmanta dueño kashanri?
JER.49.1	Imaraykutaj amonitasqa llajtankupi tiyakushankuri?
JER.49.2	Kunanqa noqa Señor kayta nini:
JER.49.2	Uj p'unchay chayamonqa maypachachus Rabamanta amonita llajta uyarinan, maqanaku qhapariyta,
JER.49.2	chaytaj uj qollu raqaykunasllamanña tukuchisqas kanqanku,
JER.49.2	chay k'iski ranchosninkutaj ninapi larwaykunaspi k'ajarenqanku.
JER.49.2	Chaypacha Israelqa chay llajtasninta watejmanta jap'ikapullanqataj.
JER.49.2	Noqa Señor chayta nini.
JER.49.3	Hesbón llajta waqay, Hai llajtaqa phirisqaña kashan.
JER.49.3	Rabamanta warmis, sinch'ita waqaraychej.
JER.49.3	Llakiy p'achawan p'achallikuychej,
JER.49.3	pechoykichejta takakuychej.
JER.49.3	Locas jina correykachaychej, ukhuykichejta nanarachikuychej.
JER.49.3	Milcom nisqa dios waj llajtaman wijch'usqa kashan, tukuy sacerdotesnintin, jinataj allichaj runasnintin.
JER.49.4	Imaraykutaj kallpayoj kasqaykimanta runaykachankiri?
JER.49.4	Kallpaykeqa ña tukusqaña, qan mana kasukoj llajta.
JER.49.4	Qanqa atienekunki qhapaj kayta tantasqallaykipi,
JER.49.4	ninkitaj: Pitaj noqata jap'ikapuwanmanri?, nispa.
JER.49.5	Noqa tukuynejmanta sinch'i manchachikuyta pataykiman apachimusaj.
JER.49.5	Noqa Tukuy Atiyniyoj Señor chayta nini.
JER.49.5	Qankunamanta sapa ujniykichej kaynejman, jaqaynejman ch'eqerachisqas llojsinkichej.
JER.49.5	Manañataj pipis watejmanta tantaykunasuykichejpaj kanqachu.
JER.49.6	Chantá qhepamanqa Amón allajtaj runasninta kutichimpusaj.
JER.49.6	Noqa Señor chayta nini.
JER.49.6	Edomitaspa contrampi willay.
JER.49.7	Tukuy Atiyniyoj Señormanta willay,
JER.49.7	Edóm runas imaynachus kanankumanta.
JER.49.7	Manañachu Temán llajtapi yachayqa tiyan?
JER.49.7	Manañachu yachanku chay sumaj yachayniyoj runas imastachus ruwanankutaqa?
JER.49.7	Yachayninkoqa tukukapunchu?
JER.49.8	Dedampi tiyakojkuna usqhay usqhayta ayqeychej.
JER.49.8	Rispa sumajta pakakamuychej,
JER.49.8	imaraykuchus Esaój ayllunta chinkachisaj,
JER.49.8	jasut'inay p'unchayqa chayamunña.
JER.49.9	Maypachachus uvas poqoyta oqharinkichej chayqa,
JER.49.9	wakin chhullchusqa qhepakumpuni.
JER.49.9	Maypachachus ch'isimpi suwas chayanku chaypachaqa,
JER.49.9	maychus pisichikusqankuman jinalla aparikunku.
JER.49.10	Jinapis noqa Esaój aylluntaqa mana imayojta saqeni,
JER.49.10	chay pakakunasninta tariykuni, manañataj pakakuyta atinchu.
JER.49.10	Wawasnin, ayllusnin, vecinosnimpis tukuyninku phirisqas karqanku; manaña pipis kayta nejqa karqachu.
JER.49.11	Saqeway wajcha wawasniykita, noqa qhawapusqayki,
JER.49.11	warmi sapasniykipis noqaman atienekuwachunku.
JER.49.12	Señorqa nin: Sichus jaqay pichus mana jasut'i yurupaj jinachu karqanku, chaykuna ujyallarqankutaj chayqa,
JER.49.12	mana qhepakunkichu mana jasut'isqa kaspaqa,
JER.49.12	manachayqa chay vasomanta ujyanallaykipuni tiyan.
JER.49.13	Noqa Señor sutiyrayku juraykichej: Bosra llajtaqa ch'impacha qhepakonqa, wajkuna manchachikunankupaj k'umuykachachisqa, jinataj maldicisqa kanqa. Chay waj llajtastaj wiñaypaj raqaykunasllaña qhepakonqanku.
JER.49.14	Señormanta uj willay chayamuwan,
JER.49.14	naciones ukhupi uj kacha qhaparishasqanta:
JER.49.14	Tantaykukuychej, Edompa contrampitaj puririychej,
JER.49.14	maqanakuypajtaj wakichikuychej.
JER.49.15	Tukuy ayllumanta aswan juch'uyta noqa ruwasqayki,
JER.49.15	runas ukhupitaj aswan qhesachasqa kanaykita.
JER.49.16	Qan mayta runaykachasqaykirayku ch'aukiyachikorqanki,
JER.49.16	imaraykuchus mancharikuyllata chimpachej kanki.
JER.49.16	Qanqa chhanka k'ajllusllapi kausakoj kanki,
JER.49.16	orqoj puntasninmanta jap'ikuspa.
JER.49.16	Anka jinapis may altopi thapachakuy,
JER.49.16	chaymantapis uraykuchimusqayki.
JER.49.16	Noqa Señor chayta nini.
JER.49.17	Señorqa nin: Edom naciompa urmaynenqa may jatun kanqa tukuyta mancharichinampaj jina, tukuy chaynejta pasaj t'ukonqa chay jasut'ita rikuspa. 
JER.49.18	Sodoma, Gomorra jinataj kanqa, chantá chay muyuynin llajtas thuñisqas karqanku, ajinata. Manataj pipis chaypi watejmanta tiyakonqañachu, ni uj ratollapajpis. 
JER.49.19	Mana yuyasqaykichej ratopi jamusaj, imaynatachus uj león llojsimun Jordán mayu cantopi ch'umimanta ajinata, maypicharí q'omer pastos kashanku chayman. Edonmanta kajkunatataj chaymanta ayqechisaj, pitacharí noqa ajllasaj chayta kamachinampaj churasaj. Pitaj noqaman ninakuyta atinmanri? Pitaj noqaman sayaykuyta atinmanri? Mayqen michejtaj ñaupaqeyman churanakoj jamuwanmanri? 
JER.49.20	Uyariychej, noqa Señor imatachus wakichikushasqayta Edompa contrampi; Temampi tiyakojkunaj contrampi imatachus yuyasqayta: Aswan juch'uy corderostapis apakaponqanku, chay ch'iki pampastataj chinkachenqanku. 
JER.49.21	Edompa urmasqanqa sinch'ita sonanqa jallp'ata kharkatichinankama, yanapata mañakuspa qhaparikonqa, chay qhaparisqantaj Puka Mar qochakama uyarikonqa. 
JER.49.22	Bosraj contrampi uj enemigo oqharikonqa, imaynatachus uj anka lijrasninta kichariytawan oqharikun, ajinata. Chay p'unchaypeqa Edompa maqanakojkunasnin kharkatitenqanku onqokoj warmi jina.
JER.49.23	Damasco llajta imaynachus kananmanta:
JER.49.23	Hamat, jinataj Arfad llajta p'enqasqas kashanku,
JER.49.23	llakiy willaykuna paykunaman, chayasqanrayku,
JER.49.23	mancharikuywan junt'asqas kanku, manataj kakuyta atishankuchu.
JER.49.24	Damasco runasqa manaña kallpayoj kaspa ayqej tukunku,
JER.49.24	sinch'i t'ukuyllawanña atipachikunku, jinataj ñak'ariywan nanaywantaj, onqoj warmej nanayninwan jina.
JER.49.25	Chay may jina uyarisqa llajta, chay kusiy llajta qonqasqa qhepakun.
JER.49.26	Chay p'unchaypi wayna runasnin callespi mast'alla qhepakonqanku, tukuy ch'ajwapi maqanakojkunasnintintaj wañonqanku. Noqa Tukuy Atiyniyoj Señor chayta nini.
JER.49.27	Damasco llajtaj perqasninman ninata jap'iykuchisaj,
JER.49.27	chay ninataj Ben-adadpa palaciosninta q'olaykuspa tukuchenqa.
JER.49.28	Señormanta willaykuna, Cedar llajtamanta runaspaj, Hazorpa kurajkunasnimpajwan, chaykunatamin Babiloniamanta rey Nabucodonosorqa atiparqa.
JER.49.28	Ñaupajman riychej, Cedar llajtata jap'ej yaykuychej.
JER.49.28	Chay inti llojsimuynejmanta kaj aylluta tukuchiychej.
JER.49.29	Jap'ikapuychej toldosninkuta, uywasninkuta, lomasninkuta tukuy imasninku kajta ima.
JER.49.29	Camellosninkutapis qhechuychej, qhapariychejtaj:
JER.49.29	Sinch'i mancharikuylla tukuynejpi tiyan, nispa.
JER.49.30	Hazorpi tiyakojkuna usqhayta ayqeychej.
JER.49.30	Rispa allinta pakakamuychej.
JER.49.30	Noqa Señor chayta nini.
JER.49.30	Babiloniamanta rey Nabucodonosorqa qankunaj contraykichejpi sajra ruwaykunata wakichikunña.
JER.49.31	Noqa Señor kamachiykichej:
JER.49.31	Chay llajtata jap'ej yaykullaychej,
JER.49.31	payqa atienekuspa mana imata manchachikuspa tiyashan,
JER.49.31	jinapis mana punkusniyoj, mana wisq'anasniyojtaj sapallan kashan.
JER.49.32	Camellosninkuta, tukuy uywasninkutapis suwarpariychej.
JER.49.32	Tukuynejman noqa paykunata ch'eqerachisaj,
JER.49.32	chay umasninkuta ruthukoj runasta;
JER.49.32	tukuynejmanta may ñak'ariykunasta paykunaman apachmusaj.
JER.49.32	Noqa Señor chayta nini.
JER.49.33	Hazor llajtaqa ch'inman tukuchisqa kanqa,
JER.49.33	atojkunaj tiyakunallanña kanqa.
JER.49.33	Mana pipis chaypi tiyakonqañachu, nitaj ñan purejkunallapis chaypi qhepakonqankuñachu.
JER.49.34	Maypachachus Judapi Sedequías kamachiyta qallarisharqa, chaypacha Señorqa Jeremiasman parlaykorqa Elam llajta imaynachus kananmanta willaspa:
JER.49.35	Noqa tukuy atiyniyoj Señor nini:
JER.49.35	Elam runaspa wach'inasninkuta noqa p'akisaj,
JER.49.35	imaraykuchus chaykunaqa payta kallpachashanku.
JER.49.36	Kay llajtaman tawantin cheqanejmanta apachimusaj sinch'i wayrata, tukuynejman ch'eqerachinampaj,
JER.49.36	mana uj llajtallapis puchonqachu mana ayqekusqankoqa.
JER.49.37	Elam llajtata chay enemigosnimpa ñaupaqempi kharkatichisaj,
JER.49.37	may ñak'ariykunasta, may k'ajaj phiñakuyniytawan paykunaj patankuman apachimusaj.
JER.49.37	Apachimullasajtaj maqanakuyta paykunata chinkachinaykama.
JER.49.37	Noqa Señor chayta nini.
JER.49.38	Kamachina tiyanayta Elam llajtapi churasaj,
JER.49.38	reyesninkuta, kurajkunasninkutataj wañuchisaj.
JER.49.38	Noqa Señor chayta nini.
JER.49.39	Jinapis jamoj p'unchaykunapeqa mana aswan allinman noqa tukuchisaj, Elam runasta llajtankuman kutichimpusaj.
JER.49.39	Noqa Señor chayta nini.
JER.50.1	Caldeospa jallp'an Babiloniamanta Señorqa profeta Jeremiasnejta willachin:
JER.50.2	Tukuy naciones ukhupi chayta willaramuychej yachanankupaj.
JER.50.2	Uj wiphaylata oqhariychej señalta jina,
JER.50.2	ama uj chhikanta pakarispa.
JER.50.2	Kay jinata niychej: Babiloniata jap'ikapunku.
JER.50.2	Bel nisqa diosninku p'enqaypi rikhurichisqa karqa.
JER.50.2	Marduc nisqa diosninku manchariywan junt'a kashan.
JER.50.2	Chay lantisninku, mana kaj dioskunasninku p'enqaypi rikhurichisqas karqanku, mancharikuywan junt'astaj.
JER.50.3	Pata ladomanta uj nación paypa contrampi jamushan, chay llajtata ch'in pampaman tukuchinampaj.
JER.50.3	Manaña ni runas, nitaj uywaspis chaypi kausasqankuñachu,
JER.50.3	Chay jallp'amanta tukuy ayqenqanku, nispa.
JER.50.4	Señorqa nin: Jaqay p'unchaykunapi israelitas, jinataj Judamanta kajkuna ima noqa Señor Diosninkuta waqaspa mask'awanqanku. 
JER.50.5	Sión orqoman rina ñanta tapukonqanku, chaymantaj renqanku: Rinachej, Señorwan ujchakamunachej chay wiñay mana jayk'aj qonqana tratopi, ama jayk'aj noqanchejmanta qonqapunampaj, nispa.
JER.50.6	Aylloyqa oveja chinkasqa jina karqa, michejkunasninkoqa mana allintachu michej kanku, manachayqa orqosnejpi chinkajta qhawallarqanku. Uj orqomanta waj orqoman purikoj rerqanku, puñuna kanchankumanta qonqakapunankukama. 
JER.50.7	Paykunata chejnikojkunarí taripaspa oqoykoj kanku, nejtaj kanku: Mana noqaykoj juchaykuchu. Paykunaqa Señorpa contrampi juchallikusqankurayku. Paymin cheqamanta michejninkoqa, ñaupa tatasninkoj suyaynintaj.
JER.50.8	Babiloniamanta llojsiychej, caldeosmanta ayqeychej pusajkuna jina tropaj ñaupaqenman.
JER.50.9	Noqa wichaynejmanta atiyniyoj aylluta jamuchisaj,
JER.50.9	Babiloniata jap'ikapoj yaykuykunankupaj.
JER.50.9	Ñaupajta allinchaykukuytawankama jap'ikaponqanku.
JER.50.9	Paykunaqa sumajta maqanakuyta yachajkuna kanku,
JER.50.9	wach'inasninkuta kachaykunku mana ujta pantarispa.
JER.50.10	Caldeosta ch'uskiranqanku manaña atinankukama.
JER.50.10	Noqa Señor chayta nini.
JER.50.11	Qankuna caldeos, aylluyta ch'uskirarqankichej chaykuna kusikuychej, asirikuychejtaj.
JER.50.11	Waka uña jina q'omer pampaspi sink'uriychej.
JER.50.11	Caballos jinataj qhapariychej.
JER.50.12	Nacekusqaykichej llajtaqa p'enqaypi p'enqachisqa rikhurenqa.
JER.50.12	Tukuy nacionesmanta aswan kulli kaj kanqa,
JER.50.12	uj ch'aki ch'in pampa tukuy imasnin tukusqa.
JER.50.13	Phiñakusqayrayku, mana uj tiyakojniyojta saqesaj, uj ch'in pampaman tukuchisqata.
JER.50.13	Tukuy chayninta pasajkunaqa mancharisqa t'ukushajtaj qhepakonqanku chay jasut'ichikusqanta rikuspa.
JER.50.14	Wach'inasniyoj kajkuna wakichikuychej,
JER.50.14	Babilonia llajtata muyuykuychej.
JER.50.14	Babiloniaspa contrampi wach'inasniykichejta kachaykuychej,
JER.50.14	imaraykuchus noqaj contraypi juchallikorqanku.
JER.50.15	Tukuynejpi maqanakunapaj jina qhapariykunasta uyarichiychej.
JER.50.15	Babilonia atipakunña.
JER.50.15	Torresnin, perqasnimpis thuñiykukunku.
JER.50.15	Kaymin ayni kutichisqayqa. Paymanta astawan aynita kutichiychej.
JER.50.15	Imaynatachus chay nacionestawan pay ruwarqa ajinata ruwaychej.
JER.50.16	Babiloniapi ama pitapis tarpojta, chayri cosechasta oqharejtapis saqeychejchu.
JER.50.16	Chay maqanakupi wañuchinakuta rikuspa chay waj
JER.50.16	llajtayojkuna jallp'ankuman kutiponqanku,
JER.50.16	sapa uj jallp'asninkuman ayqekuspa.
JER.50.17	Israelqa uj chinkasqa oveja jinamin, leonespa qhatiykachasqan. Ñaupajtaqa Asiriamanta reyraj mikhuykorqa. Chaymanta Babiloniamanta rey Nabucodonosorñataj tullusninta k'utuykorqa. 
JER.50.18	Chayrayku, noqa Tukuy Atiyniyoj Señor Israelpa Diosnin nini: Babiloniamanta reyta noqa jasut'isaj, jinataj nacionestapis, imaynatachus Asiriamanta reyta jasut'erqani, ajinata. 
JER.50.19	Israel aylluy jallp'anman kutipunanta saqesaj, imaynatachus ovejapaj ashkha pastos tiyan ajina, Carmelopi, Basami, Efraimpa orqosnimpi, Galaadpi ima. 
JER.50.20	Noqa Señor nillanitaj: Chay p'unchaykunapeqa Israel aylluwan, chantá Judá aylluwan millay ruwasqasninkumanta, jinataj juchasninkumantapis kacharichisqas kanqanku, imaraykuchus noqa chay kausashajta saqerqani chaykunata perdonapusaj.
JER.50.21	Merataim llajtata jap'ej wichariychej, jinataj Pecodpi tiyakojkunatapis.
JER.50.21	Qhatiykuspa tukuyninkuta wañurachipuychej.
JER.50.21	Tukuy imata kamachisqayman jina ruwaychej.
JER.50.21	Noqa Señor chayta kamachini.
JER.50.22	Tukuy jallp'api may maqanakuy ch'ajwa uyarikun,
JER.50.22	may sinch'i wañuchinaku.
JER.50.23	Tukuy kay pachaj martillon Babiloniaqa ñut'u p'akisqa rikhurin.
JER.50.23	Nacionesqa mayta mancharikunku,
JER.50.23	Babiloniata chay imas qhatirisqanta rikuspa.
JER.50.24	Babilonia llajta, qampaj tojllata churarqani,
JER.50.24	mana allinta qhawakusqaykiraykutaj chayman urmaykorqanki.
JER.50.24	Chaypi presochasqa qhepakorqanki,
JER.50.24	Señorpa contrampi oqharikusqaykirayku.
JER.50.25	Señorqa armas jallch'ana wasista kicharerqa,
JER.50.25	phiñakuy armasninta orqhomorqa,
JER.50.25	imaraykuchus kaymin Tukuy Atiyniyoj Señorpa ruwaynenqa caldeo runaspa jallp'ampi.
JER.50.26	Tukuynejmanta contrampi maqanakoj jamuychej.
JER.50.26	Mikhuy poqoj jallp'asninkuta kichariychej.
JER.50.26	Tukuy imasta tantaykuspa ninawan jap'iykuchiychej,
JER.50.26	ama imapis qhepakunampaj.
JER.50.27	Tukuy soldadosninta wañuchiychej,
JER.50.27	wañuchina cheqaman apaychej.
JER.50.27	Paykunapajqa uj llakiy,
JER.50.27	p'unchayninku chayamun jasut'ichikunanku rato.
JER.50.28	Babiloniamanta ayqempojkunaqa Sión orqoman willaspa chayamunku, imaynatachus Señor Diosninchej Babiloniaman aynita kutichisqanrayku, imaynatachus Diosta yupaychana wasita ruwasqanman jina.
JER.50.29	Wajtamuychej tukuy wach'inasniyojkunata,
JER.50.29	Babiloniata jap'ej yaykunankupaj.
JER.50.29	Llajtaj tukuy muyuynimpi jarakuychej ama pipis ayqenampaj.
JER.50.29	Imatachus ruwasqasninman jina qopuychej,
JER.50.29	imaraykuchus paypis ruwasqanan jina ruwaychej.
JER.50.29	Payqa noqawan ayñanakullawampuni,
JER.50.29	noqa Israelpa Señor Santo Diosninwan.
JER.50.30	Chayraykumin wayna runasninkoqa callespi wañusqas urmaranqanku, ch'ajwapi tukuy maqanakojkunasninkupis chay p'unchaypi wañuranqanku.
JER.50.30	Noqa Señor chayta nini.
JER.50.31	Tukuy Atiyniyoj Señor nin:
JER.50.31	Phiñankuta mask'aj nación contraykipi noqa kashani;
JER.50.31	jasut'inasuy chay p'unchayqa chayamunña.
JER.50.32	Qan phiñanakuta mask'aj nación misk'aspa urmanki,
JER.50.32	manataj pipis uyarikoj kanqachu.
JER.50.32	Tukuy llajtasniykiman ninata jap'iykuchisaj,
JER.50.32	chay ninataj tukuy muyuynintinta ruphaykonqa.
JER.50.33	Tukuy Atiyniyoj Señor nin: Israel ayllu,
JER.50.33	jinataj Judá ayllupis may ñak'arichisqas kashanku.
JER.50.33	Enemigosninku presosta jap'iykakapunku, manataj kachariyta munankuchu.
JER.50.34	Jinapis chay kacharichejnenqa may kallpasapamin,
JER.50.34	sutintaj Tukuy Atiyniyoj Señor. Paymin cheqanchanqa; sonqo tiyasqa kaytapis jallp'ankuman apamonqa.
JER.50.34	Babiloniapi tiyakojkunaman manchachikuyllata apachimonqa.
JER.50.35	Señorqa nin:
JER.50.35	Babiloniapaj maqanaku, chaypi tiyakojkunapajwan;
JER.50.35	kuraj runasninkupaj, yachayniyoj runasninkupajwan.
JER.50.36	Adivinajkunapaj; maqanakoj lojt'usman tukuchunku.
JER.50.36	Soldadosninkupaj maqanaku; manchachikuywan kharkatitichunku.
JER.50.37	Caballosninkupaj, carrosninkupajpis maqanaku kachun,
JER.50.37	pagamanta kajkuna soldadosninkupajpis maqanaku kachun,
JER.50.37	warmisman jina tukuchunku.
JER.50.37	Qhapaj kapuyninkupaj maqanaku kachun, suwakapuchunkutaj.
JER.50.38	Yakuyoj mayusninkupaj maqanaku kachun, ch'akipuchunkutaj.
JER.50.38	Babiloniaqa millay lantisniyoj jallp'amin,
JER.50.38	kunanqa chayraykumin yuyayninta chinkachin.
JER.50.39	Chayraykumin Babiloniapeqa osqhollus, chantá atojkunapis thapachakonqanku, chay cheqallapitaj surispis kausanqanku, chaypitaj manaña pipis ni jayk'aj tiyakonqachu. 
JER.50.40	Sodoma, chantá Gomorra, jinataj chay qayllampi llajtasnin ima, phirisqa qhepakonqa. Manañataj chaypi pipis tiyakonqachu, nitaj ñan purejkunapis jarakonqankuñachu.
JER.50.40	Noqa Señor chayta nini.
JER.50.41	Wichay karu jallp'asmantapacha uj atiyniyoj nación ashkha reykunasniyojtaj jamunampaj wakichikamushan.
JER.50.42	K'uru wach'inaswan, jinataj fierro t'ojsinaswan wakichisqasña kashanku. Sajras mana uj chhikan khuyakuyniyoj kanku. Qhaparqachasqasninkoqa mar qochaj qhollchoqeyasqan jina, caballospi lloq'asqastaj rishanku. Ñapis Babiloniaj contrampi maqanakuman yaykunankupajña kashanku.
JER.50.43	Babiloniamanta reyrí, kay imasta yachaytawankama mancharikuywan mana imanakuyta aterqachu.
JER.50.43	Ñak'ariypi, nanaypitaj kasharqa uj onqokoj warmi jina.
JER.50.44	Imaynatachus uj león Jordán mayu qhoras ukhumanta llojsimuspa q'omer pastorman phinkiykun, ajinata noqapis jamusaj, Babiloniamanta kajkunatataj chaynejmanta ayqechisaj, noqa ajllakusqay runaswantaj kamachichisaj. Pitaj noqaman kikinchakuyta atinmanri? Pitaj maqaj sayaykuwanmanri? Mayqen michejtaj ñaupaqeyman sayaykamuwanmanri? 
JER.50.45	Uyariychej: Noqa Señor uj ruwayta Babiloniaj contrampi ima ruwaytachus umachakusqaytataj, wakichikusqaytataj caldeo runaspa jallp'ankoj contrampi. Aswan juch'uy kaj corderostapis apakaponqanku, kikin q'omer pampasninkupi q'arasllataj kanqa. 
JER.50.46	Babilonia llajtaj urmaykusqanqa karuman uyarikonqa, jallp'atapis kharkatitichenqa, qhaparachasqasninkupis waj nacioneskama uyarikonqa.
JER.51.1	Señorqa nin:
JER.51.1	Uj sinch'i wayrata apachimusaj Babiloniaj contrampi,
JER.51.1	jinataj caldeo runaspa contrampipis.
JER.51.2	Babiloniaman enemigosninwan kachaykusaj trigota jina wayrachimunankupaj.
JER.51.2	Chay jallp'ankuta mana uj runayojta saqenqanku,
JER.51.2	maypachachus chay ñak'ariy p'unchaynin chayamojtin, tukuynejmanta maqaj yaykuykonqanku.
JER.51.3	Wach'ina k'urusninkuta wakichikuchunku chay wach'inasniyoj kajkuna. Pechoquerasninkuta churakuchunku.
JER.51.3	Babilonia waynakunata ama khuyaychejchu.
JER.51.3	Soldadosninkuta mana ujniyojta tukuchiychej.
JER.51.4	Caldeospa tukuy nacionesninkupi runasqa callespi mast'alla wañuranqanku.
JER.51.5	Jinapis Israel aylluwan, Judá aylluwanqa contraypi juchallerqanku, tukuy jallp'amantaj juchata junt'acherqanku.
JER.51.5	Noqa Tukuy Atiyniyoj Señor, Israelpa Santo Diosnintaj paykunata manaraj qonqarparinichu.
JER.51.6	Babiloniamanta ayqeychej. Pipis atejqa ayqechun.
JER.51.6	Ama wañuychejchu Babiloniaj juchasninraykoqa.
JER.51.6	Kaymin ayni kutichinay ratoqa, imatachus ruwasqanman jinataj qopusaj.
JER.51.7	Babiloniaqa makiypi uj qori vaso jina karqa,
JER.51.7	tukuy kay pachatataj machachej.
JER.51.7	Nacionesqa chay vinomanta ujyaj kanku,
JER.51.7	yuyayninkuta chinkachinankukama.
JER.51.8	Jinapis, Babiloniaqa ujllata urmarqa phirikunankama.
JER.51.8	Paymanta waqaychej.
JER.51.8	Chay nanachikusqasnimpaj jampista apamuychej ichapis thañikonqaraj.
JER.51.9	Babiloniata jampiykunña jinapis manapuni thañinchu.
JER.51.9	Saqerpariychej. Jakuchej kaymanta.
JER.51.9	Sapa uj llajtanchejmankama ripunachej.
JER.51.9	Chay millayta juchachakusqanqa janaj pachakama chayan,
JER.51.9	phuyuskama oqharikun.
JER.51.10	Señorqa cheqan ruwasqasninchejta sut'incharqa.
JER.51.10	Jamuychej, Sión orqopi willamusunchej, Señor Diosninchej imatachus ruwasqanta.
JER.51.11	Señorqa Babiloniata tukuchiyta munan,
JER.51.11	Media nacionmanta reykunastapis ajinallatataj yuyachin.
JER.51.11	Chaymin Señorpa aynita kutichiynenqa, yupaychana wasinta imatachus ruwasqankuman jina.
JER.51.11	Wach'inasniykichejta wakichikuychej.
JER.51.11	Allinta jap'iychej jark'achikunaykichejta.
JER.51.12	Wiphaylata pataman oqhariychej Babiloniaj perqasninta thuñiykoj wakinankupaj.
JER.51.12	Qhawajkuna soldadosta astawan kachaychej.
JER.51.12	Qhawaj soldadosta churaychej.
JER.51.12	Pakaymanta wateqajkuna soldadosta churaychej.
JER.51.12	Señorpuni chay ruwanata wakicherqa.
JER.51.12	Imastachus ruwananta nisqanta ruwarqapuni,
JER.51.12	Babiloniapi tiyakojkunaj contrampi.
JER.51.13	Qan Babilonia, jatuchaj mayus cantopi tiyakoj,
JER.51.13	may chhika qhapaj kapuykunasniyki tiyapusunki,
JER.51.13	ña chayamusunkiña tukukapunayki p'unchay,
JER.51.13	mayta munapayanayki ima.
JER.51.14	Tukuy Atiyniyoj Señorqa kausayninrayku juran:
JER.51.14	Enemigosniykiwan, langostaswan jina junt'aykuchisqayki,
JER.51.14	paykunataj qanta atipaykususqankurayku tarikonqanku, nispa.
JER.51.15	Señorqa atiyninwan kay pachata ruwarqa,
JER.51.15	yachayninwan kay pachata sayaykucherqa,
JER.51.15	yuyayninwantaj janaj pachata aysatatarqa.
JER.51.16	Sinch'i qhapariyninwan phuyuspi yakusta sonarichin; kay pachaj cantosninmantapacha phuyusta pataman wicharichin. Paramojtimpis lliuj lliujkunata k'ancharichin; wayratapis jallch'ananmanta orqhomun.
JER.51.17	Tukuy runasqa mana yuyayniyoj wapus kanku;
JER.51.17	chay lantikunata ruwajkunata p'enqachin.
JER.51.17	Chaykunaqa runaj ruwasqan lantislla kanku,
JER.51.17	chaykunaqa llulla lantislla mana kausayniyojkunataj.
JER.51.18	Chaykunaqa mana imapaj allinchu, asikunapaj jinalla kanku.
JER.51.18	Señorqa chaykunata cheqanchana p'unchaypi phirenqa.
JER.51.19	Jacobpa Diosenqa mana jinachu.
JER.51.19	Payqa ruwan tukuy kay pachapi kaj imasta.
JER.51.19	Paymin Israelta ajllakorqa paypata kanampaj;
JER.51.19	sutenqa Tukuy Atiyniyoj Señormin.
JER.51.20	Babilonia qanqa martilloy jina kanki.
JER.51.20	Qanwan nacionesta phirirani, qanllawantaj reinosta chinkachini.
JER.51.21	Qanwan caballosta, jinataj caballospi rejkunastapis wañurachini. Qanwan, carretasta, chaypi rejkunatapis wañurachini.
JER.51.22	Qanwan qharista, warmistapis wañurachini,
JER.51.22	chantá achachi runasta, waynasta, jinataj sipaskunastapis.
JER.51.23	Qanwan michejkunata, uywa tropastapis t'unaykorqani,
JER.51.23	chajrapi llank'ajkunata, yuntasninkutapis, kamachejkunata,
JER.51.23	palaciopi llank'ajkunatapis.
JER.51.24	Noqa rikunaykichejta Babiloniaman, caldeosmampis imastachus munasqankuman jina jasut'isaj Sión orqopi millay imasta ruwasqankurayku.
JER.51.24	Noqa Señor chayta nini.
JER.51.25	Noqa qampa contraykipi kashani, t'unaraj orqo.
JER.51.25	Qan tukuy nacionesta t'unaranki.
JER.51.25	Jasut'inasuypaj makiyta oqharisaj,
JER.51.25	chay pata chhankasmantapacha urmaykuchimusqayki,
JER.51.25	uj ruphasqa orqomantaj tukuchisqayki.
JER.51.26	Ni mayqen raqay rumisniyki allinchu kanqa wasista sayarichinapaj.
JER.51.26	Wiñaypaj tukuchisqa kanki.
JER.51.26	Noqa Señor chayta nini.
JER.51.27	Wiphaylata pataman oqhariychej maqanakoj yaykunaykichejpaj.
JER.51.27	Putututa waqachiychej, runasta tantaychej Babiloniata jap'ikapoj yaykunaykichejpaj.
JER.51.27	Paypaj contrampi Araratmanta, Minimanta, Askenazmantawan runasta tantaychej.
JER.51.27	Ajllaychej uj kuraj kamachejta tukuy reykunata pusanampaj.
JER.51.27	Phiñarisqa langostasta jina caballospi rejkunata kachaykuychej.
JER.51.28	Nacionesta wakichiychej maqaj yaykunankupaj.
JER.51.28	Mediamanta reykunata wakichiychej, chantá kamachejkunasninta,
JER.51.28	paywan llank'ajkunasninta, tukuynin kamachishanku chay jallp'asmantapacha.
JER.51.29	Kay pacha ikhakun, kharkatitintaj, imaraykuchus Señorqa junt'ashan chay wakichikusqasninta, Babiloniata uj ch'in pampaman tukuchinan karqa chayta.
JER.51.30	Babiloniamanta wapu soldados maqanakuyta saqerparerqanku,
JER.51.30	chay pakakunasnillankupiña qhepakorqanku.
JER.51.30	Kallpasninku tukukaporqa, warmi jinallaña karqa.
JER.51.30	Llajtasninkuman runas junt'aykorqanku,
JER.51.30	wasisninkutaj ruphaykuchisqas karqanku.
JER.51.31	Qhepampi qhepampi Babiloniamanta willaj rinku,
JER.51.31	llajtanqa tukuyninña jap'isqa kasqanmanta.
JER.51.32	Enemigonqa mayu chimpanankuta, yaku ch'ajchastapis jap'ikaporqa,
JER.51.32	maqanakupi kutichinanku wasistapis ruphaykucherqa.
JER.51.32	Soldadostaj mancharikuywan t'ukullarqankuña.
JER.51.33	Tukuy Atiyniyoj Señorqa Israelpa Diosnin kayta nin:
JER.51.33	Babiloniaqa trilla tiempo saruchisqa era jinamin.
JER.51.33	Poqoy oqharina tiempoqa ña chayamonqaña.
JER.51.34	Jerusalén Sión orqo llajtaqa nin:
JER.51.34	Babiloniamanta rey Nabucodonosorqa t'unata ruwawarqa,
JER.51.34	mikhuwarqataj, uj ch'usaj chuwata jina saqerpariwarqa.
JER.51.34	Mar qochamanta uj millay animalta jina oqoykuwarqa;
JER.51.34	noqamanta misk'i kajninwan sajsaykukorqa,
JER.51.34	noqamanta puchojtataj wijch'urparerqa.
JER.51.35	Babilonia qopuchun tukuy chay ñak'ariykunasta apamuwasqanmanta.
JER.51.35	Caldeokuna kunanqa junt'apuchunku wañuchiwarqanku chay runasmanta.
JER.51.36	Señorqa nin:
JER.51.36	Noqa cheqancharqayki enemigosniykimanta aynita kutichichikusaj.
JER.51.36	Babiloniaj mayunta, jinataj yaku juturisnintapis ch'akichisaj.
JER.51.37	Babiloniaqa raqaykunasllamanña tukonqa,
JER.51.37	atojkunaspa pakakunallankumanña,
JER.51.37	mana tiyakunapaj jina cheqaman.
JER.51.37	Chaytaj tukuyta t'ukuchenqa, mancharichenqataj.
JER.51.38	Tukuyninku leones jina qhaparenqanku, león uñas jinataj ch'ajwarenqanku.
JER.51.39	Maypachachus k'ajariywan laurarejtinkoqa noqa ujyachisaj machachikoj ujyanasta, umasninkuta muyuchej ujyanasta.
JER.51.39	Ajinata wiñaypaj puñuyman urmanqanku, chaymanta manaña rijch'arimonqankuchu.
JER.51.39	Noqa Señor chayta nini.
JER.51.40	Chaymantaqa ñak'ana wasiman qhatisaj, imaynatachus apanku corderosta, chivosta, mochostapis apanku ajinata.
JER.51.41	Babiloniaqa tukuy kay pachapi may uyarisqa llajta urmaykun,
JER.51.41	jap'ikapunkutaj.
JER.51.41	Nacionesqa payta urmajta rikuspa may jinata mancharikunku.
JER.51.42	Mar qochaqa Babiloniaman junt'aykorqa,
JER.51.42	chay jatuchaj qhollchoqeyasqasninwan p'ampaykorqa.
JER.51.43	Chay llajtasnenqa millay ch'inkunasman tukorqa,
JER.51.43	ch'aki jallp'asmanña, ch'in pampamantaj ni pejpa tiyakunampaj jina, manataj pipis chayninta pasanampaj jina.
JER.51.44	Babiloniaj diosnin Belta jasut'isaj,
JER.51.44	chay imatachus ajtuykusqanta ajtuchimusaj,
JER.51.44	manañataj nacionespis payman qayllaykonqankuchu.
JER.51.44	Babiloniaj perqasnin thuñiykukunña.
JER.51.45	Aylluymanta kajkuna Babiloniamanta llojsimpuychej,
JER.51.45	sapa ujtaj kausayninta salvachun, chay sinch'i phiñakuyninmanta.
JER.51.46	Ama mancharikuychejchu, nitaj sustullikuychejchu,
JER.51.46	kay jallp'api tukuy laya ch'ajwaykunas kasqanmanta.
JER.51.46	Sapa wata uj jina uj jinataj ch'ajwaykunasqa kanqanku,
JER.51.46	chay jallp'api millay ñak'arichinakuykunas kasqanmanta,
JER.51.46	jinataj kamachejkunapura maqanakusqasninkumanta.
JER.51.47	Ajinaqa Babiloniaj lantisninta jasut'inay p'unchay jamonqa.
JER.51.47	Chay tukuy naciontaj k'umuykachachisqas qhepakonqanku,
JER.51.47	ayaswan junt'aykusqa.
JER.51.48	Janaj pacha, jinataj kay pachawan, chaypi tukuy kajkunapis Babilonia urmajtinkama kusikonqanku,
JER.51.48	wichaynejmanta chay wañurachejkuna jamojtinku.
JER.51.48	Noqa Señor chayta nini.
JER.51.49	Arí, Babiloniaqa urmanqapuni, Israel ayllu ukhupi wañurachisqanmanta, jinataj tukuy kay pachapi wañurachisqasninmantapis.
JER.51.50	Qankuna chay wañurachiymanta ayqerqankichej
JER.51.50	chaykuna, mana sayarispa ayqekuychej.
JER.51.50	Karupiña kaspa Señormanta yuyarikuychej,
JER.51.50	Jerusalenmantapis yuyarikullaychejtaj.
JER.51.51	Qankuna ninkichej, p'enqachikuyku phiña parlasqasniykuta uyarispa. Tukuyniyku mana allimpi qhawasqas kayku,
JER.51.51	imaraykuchus waj llajtasniyoj runasqa yupaychana llimphu wasiyki ukhuman yaykorqanku.
JER.51.52	Señorqa nillantaj:
JER.51.52	Babiloniaj lantisninta jasut'inay p'unchay jamushan,
JER.51.52	tukuy chay jallp'api nanasqasniyoj kajkunaqa llakiyta waqanqanku.
JER.51.53	Babiloniaqa cielokamapis wicharichun aswan pataman atiyninta churanampaj, chaymampis enemigosninta kachasaj chay atiyninta thuñiykamunankupaj.
JER.51.53	Noqa Señor chayta nini.
JER.51.54	Babiloniamantapacha nanaywan qhapariykunas uyarikun,
JER.51.54	caldeospa jallp'anmantapacha uj jatun ch'ajway uyarikun.
JER.51.55	Pichus Babiloniata chinkachejqa, Señormin,
JER.51.55	jatunchakuynintapis tukuchejqa.
JER.51.55	Enemigosnenqa mar qochaj phiñarikuspa qhollchoqeyasqan jina,
JER.51.55	sinch'i ch'ajwaywan paypa patanman urmaykonqa.
JER.51.56	Babiloniata chinkachej jamorqanku, ña jap'eqarqankuña ch'ajwapi maqanakojkunasninta, chay k'uru wach'inasninkutataj t'unata ruwarqanku.
JER.51.56	Señorqa Diospunimin, sapa ujman payqa qopun imatachus ruwasqankuman jina.
JER.51.57	Tukuy Atiyniyoj Señor reyqa nillantaj:
JER.51.57	Babiloniamanta kurajkunasninta machaykuchisaj,
JER.51.57	yachayniyoj runasninta, palaciopi kamachejkunasninta,
JER.51.57	paywan llank'ajkunasninta, chantá soldadosnintapis.
JER.51.57	Wiñay puñuyman urmanqanku, chaymantarí mana rijch'arimonqankuñachu.
JER.51.58	Babiloniaj chay phatu perqasnin tukuynin urmachisqas kanqanku, chay chhikachachaj punkusnimpis ruphaykuchisqas kanqanku.
JER.51.58	Qhasillapaj chay nacionesqa llank'akorqanku,
JER.51.58	chay sayk'ukusqankoqa ninallapi ruphasqas tukukonqanku.
JER.51.58	Ajinata Tukuy Atiyniyoj Señorqa nin.
JER.51.59	Judamanta rey Sedequías tawa watastaña kamachishajtin profeta Jeremías uj willayta apacherqa chay Neriaspa wawan Masiaspa allchhin Seraiasman. Seraiasqa rey Sedequiaswan Babiloniaman rerqa, paymin reypa jarakunanmantaqa yachaj. 
JER.51.60	Jeremiasqa uj libropi qelqarqa ima ñak'ariykunachus Babiloniaj patanman jamunanku karqa chaykunata willaspa, chayri Babiloniaj contrampi qelqasqa kashan chaykunata. 
JER.51.61	Seraiasmanqa nerqa: Kay qelqasqa willaytaqa Babiloniaman chayaspa leenkipuni. 
JER.51.62	Chantá ninkitaj: Señor qan nerqanki kay nacionta tukuchinaykita, manaña pipis tiyakunampaj jina, ni runas, nitaj uywas, imaraykuchus wiñaypaj tukuchinki. 
JER.51.63+JER.51.64	Ña kay qelqasqata leeyta tukuspañari, uj rumiman wataykuytawankama Eufrates mayuman wijch'uykuy, niytaj: Babiloniaqa ajinatamin chinkaponqa, manañataj ujtawan jatarimonqañachu, Señor apachimunan kashan chay ñak'ariypi urmasqanmantaqa, nispa.
JER.51.63+JER.51.64	Kaykamalla Jeremiaspa nisqanqa.
JER.52.1	Maypachachus Sedequías kamachiyta qallarishajtenqa iskay chunka ujniyoj watasniyojña karqa, chunka ujniyoj watastataj Jerusalempi kamacherqa. Mamampata sutin karqa Hamutal; payqa Libnamanta Jeremiaspa ususin karqa. 
JER.52.2	Sedequiaspis sajra imasta ruwallarqataj Señor imastachus chejnej chaykunata, imaynatachus rey Joacimpis ruwarqa ajinata paypis ruwarqa. 
JER.52.3	Chayrayku Señorqa Jerusalempaj phiñakorqa, chantá Judá ayllupajpis, ñaupaqenmantataj wijch'orqa.
JER.52.3	Sedequiastaj Babiloniamanta reypa contrampi oqharikorqa. 
JER.52.4	Maypachachus Sedequías isq'on watastaña chunka kaj killapi kamachishajtin, chunka p'unchaynimpi rey Nabucodonosorqa tukuy soldadosnintin Jerusalenta jap'inampaj purirerqa, muyuykorqataj. Jerusalempa ñaupaqempi jaraykukorqa, chay muyuykunasnimpitaj jallp'a moqosta llajtaman yaykunankupaj sayaricherqanku. 
JER.52.5	Jerusalén llajtaqa Sedequías chunka ujniyoj watasta kamachinankama soldadoswan muyuykusqa karqa. 
JER.52.6	Chay watamanta tawa kaj killampi isq'on kaj p'unchaynimpitaj Jerusalempi astawan yapakorqa, runas mikhunankupaj manaña imapis karqañachu. 
JER.52.7	Chaypacha llajtaj perqasninta jusk'urparerqanku, chaypi caldeos jark'asharqanku. Chay ch'isi tukuy soldadosnintin reyqa chay llajtamanta ayqerqanku. Maypichus iskay perqas chaupipi uj punku kasharqa chayninta llojserqanku, reypa huertanman rina ñanninnejta rispa, chaymanta jap'irerqanku Jordán valleman pusaj ñanta. 
JER.52.8	Jinapis caldeosmanta kajkuna soldadosqa rey Sedequiasta qhatiykorqanku, chay Jericó pampanejpitaj taripamorqanku. Soldadosnintaj payta saqerparerqanku, tukuynejmantaj ch'eqeraporqanku. 
JER.52.9	Caldeostaj reyta jap'iytawankama, aparqanku Babiloniaj reypa ñaupaqenman, pichus Ribla llajtapi kasharqa, Hamat jallp'api. Chaypimá Nabucodonosorqa rey Sedequías wañunanta kamacherqa. 
JER.52.10	Paypa ñaupaqempi wawasnimpa umasninta qholurparerqa, jinataj Judamanta chay allichaj runasnintapis. 
JER.52.11	Sedequiasmantarí kamacherqa ñawisninta orqhorparispa cadenawan ch'ipaykuytawankama Babiloniaman pusanankuta. Chaypi presochasqa karqa wañunankama.
JER.52.12	Babiloniamanta rey Nabucodonosorqa chunka isq'onniyoj watastaña kamachishajtin, phishqa kaj killampi chunka kaj p'unchaynimpitaj, Nabuzaradán Jerusalenman chayamorqa; payqa karqa reypa yanapajnin, reypa soldadosninta kamachej runa. 
JER.52.13	Paytaj Diosta yupaychana wasita ruphaykucherqa reypa palacionta, chantá llajtapi tukuynin wasistapis, astawanqa allin rejsisqa runaspa wasisninkuta. 
JER.52.14	Riyserqanku chay soldadostaj Jerusalempa muyuynimpi kasharqa chay perqata thuñiykorqanku. 
JER.52.15	Chaymantaqa Nabuzaradanllataj Babiloniaman pusarqa chaypi wijch'usqas kamunankupaj, tukuy chay llajtapi puchojkunata, jinataj Babiloniamanta reywan ujchakojkunata tukuy puchojkunatawan. 
JER.52.16	Wakin allin wajcha runasnin kajkunallata puchucherqa, chay uvas chajrata poqochejkunapaj, chantá chay jallp'asta llank'anankupaj.
JER.52.17	Caldeosqa chay Diosta yupaychana wasipi broncemanta tukuy imasta t'unararqanku: Bronce sayantasta, pampa chukusninta, jatun yaku churusnintapis. Chay tukuynin broncetataj Babiloniaman apakaporqanku. 
JER.52.18	Ajinallatataj aparqanku chay ushpha jap'inasta, palasta, mecha ushpha orqhonasta, jatuchaj vasosta, jatuchaj cucharasta, jinataj Diosta yupaychanapaj broncemanta kaj imastapis. 
JER.52.19+JER.52.20	Ajinallatataj, chay soldadosta kamachej apakaporqa qorimanta, qolqemanta, tukuy kaj imasta: Mayllakuna chuwasta, nina braserosta, jatuchaj vasosta, ushpha orqhonasta, k'anchanasta, jatuchaj cucharasta, ofrenda vinopaj kaj vasostapis, iskay sayantasta, jatun yaku churanata, chunka iskayniyoj bronce torosta, jinataj chay uran chukusta, mayqenkunatachus rey Salomón Diosta yupaychana wasipaj ruwachisqa chaykunata. Chay tukuymanta parlajtenqa mana yachakorqachu mashkhachus kasqan. 
JER.52.21	Chay iskay jatuchaj sayantasqa sapa uj pataman pusaj metrosniyoj karqa, muyuyninmantaj phishqa metros khuskanniyoj jina karqa. Sonqonqa soqolla karqa. Chay bronceqa phatunman uj t'ajlli jina karqa. 
JER.52.22	Sapa sayanta patapi bronce kirpanayoj karqa. Chaytaj phatunman iskay metro kuraj jina karqa. Chaypa muyuynintaj broncemanta simp'asqawan muyuykuchisqa karqa, chantá broncemanta morq'oswan k'achanchasqataj. Iskaynin sayantasnin kikinkamalla karqanku. 
JER.52.23	Chay broncewan simp'aykusqaj patampi sapa ujpi karqa puka morq'os jina, chay tukuymantaqa isq'on chunka sojtayoj sut'ipi kasharqanku.
JER.52.24	Soldadosta kamachejqa kuraj sacerdote Seraiasta presota jap'erqa, pay jina sacerdotellataj karqa chay Sofoniastawan. Chantá Diosta yupaychana wasej patiompi kinsa soldados qhawasharqanku chaykunata ima. 
JER.52.25	Chay llajta ukhu kaj runasta presochaykullarqataj soldadosta kamachisharqa chay runasta, reypa palaciompi qanchis yanapajkuna runastawan, paykuna llajtapi qhepakusqanku, ajinallatataj waj soldadostapis, pichus soldadopaj jap'iraj chay runasta, jinallataj chay llajta ukhupi sojta chunka purikoj runastawan. 
JER.52.26	Nabuzaradanqa kay tukuyta Babilonia reypa ñaupaqenman pusarqa, chaypachaqa Ribla llajtapi kasharqa chay Hamat jallp'api. 
JER.52.27	Chaypitaj Babiloniamanta reyqa wañurachinankuta kamacherqa. Ajinatamin Judá aylloqa jallp'anmanta wijch'usqa karqa. 
JER.52.28	Nabucodonosorqa qanchis wata kamachiynimpi Judá ayllumanta kinsa waranqa iskay chunka kinsayoj runasta wijch'ucherqa. 
JER.52.29	Chunka pusajniyoj watas kamachiynimpitaj pusaj pachaj kinsa chunka iskayniyojta Jerusalenmanta runasta wijch'ucherqa. 
JER.52.30	Iskay chunka kinsayoj watas kamachiynimpitaj, Nabuzaradanqa qanchis pachaj tawa chunka phishqayojta Judá ayllumanta kajkunata wijch'ucherqa. Chay wijch'usqa runasqa tukuynimpi karqanku tawa waranqa sojta pachajniyoj runas.
JER.52.31	Judamanta rey Joaquín wijch'uchikusqanmantaña kinsa chunka qanchisniyoj watasninman chunka iskayniyoj killasninman iskay chunka phishqayoj kaj p'unchaynimpitaj rey Evil-merodac Babiloniapi kamachiyta qallarerqa. Payqa Judaj reynin Joaquinman k'acha kayninta rikucherqa, carcelmantataj orqhohimorqa. 
JER.52.32	Payta allimpi qhawarqa Babiloniapi paywan kasharqanku chay waj reykunamanta nisqaqa. 
JER.52.33	Ajinamanta Joaquemqa preso kanan p'achata lluch'ukuspa reywan khuska tukuy kausaynimpi mikhorqa. 
JER.52.34	Chantapis, tukuy kausaynimpi Joaquenqa wañupunankama Babilonia reymanta mikhunata jap'ej.
LAM.1.1	Jerusalén llajtaqa chay chhika runayoj kashaspa ch'impacha qhepakun!
LAM.1.1	Tukuy llajtasmanta chay chhika jatun llajta kashaspa viudaman jina tukun!
LAM.1.1	Chay llajtaj muyuynimpi kaj suyusta kamachej llajtaqa impuestota paganan tiyan!
LAM.1.2	Tukuy tuta, sonqo nanayta waqan;
LAM.1.2	waqaynenqa uyan urayta sururishan.
LAM.1.2	Mana mayqen munasqallampis sonqochaykurej kanchu;
LAM.1.2	tukuy kausaqesnin wasancharqanku,
LAM.1.2	enemigosninmantaj tukorqanku.
LAM.1.3	Judá llajtapi tiyakojkunaqa karuman apachisqas karqanku;
LAM.1.3	chaypeqa may ñak'arichisqas kanku, mana ruway atina kamachipitaj.
LAM.1.3	Waj nacionespa chaupimpi tiyakojqa,
LAM.1.3	manataj samakuyta jap'iyta atinchu.
LAM.1.3	Tukuynin enemigosnenqa ujllata qhatiykuspa,
LAM.1.3	uj k'ullkupi jina jap'erparerqanku.
LAM.1.4	Sión llajtaj ñankunasnenqa ch'impacha llakiy,
LAM.1.4	mana pipis jatun fiestanman jamoj kanchu.
LAM.1.4	Llajta punkusqa tukuynin thuñisqas, ch'impachataj;
LAM.1.4	chaynejta sacerdotesqa jik'un jik'unta waqarikunku;
LAM.1.4	llimphu sipaskunasninkoqa manchay llakisqas kanku;
LAM.1.4	Jerusalenqa phutiypa atipasqan kashan.
LAM.1.5	Enemigosninkoqa kamachejkuna kanku,
LAM.1.5	chay chejnejkunasninkoqa mayta qhapajyanku.
LAM.1.5	Jerusalentaqa Señorpuni chay jinata llakichin,
LAM.1.5	chay chhikata juchallikusqanrayku.
LAM.1.5	Wawasnenqa enemigosninnejta karuman apasqas karqanku.
LAM.1.6	Siompa ususimpata tukuy k'achita kaynenqa chinkaporqa;
LAM.1.6	kurajkunasnenqa pastota mana tariy atej tarukas jina karqanku;
LAM.1.6	qhatiykachajkunaj ñaupaqenta kalpi kalpilla ñak'ayllataña ayqekorqanku.
LAM.1.7	Jerusalén runasqa enemigosninkoj makinman urmaspa,
LAM.1.7	manaña pipis paykunata yanaparej kajtin,
LAM.1.7	yuyarikunku llakiyninkumanta, Señorpa contranta oqharikusqankumantawan.
LAM.1.7	Chantaqa yuyarikullarqankutaj ñaupajta may qhapaj kasqankumanta.
LAM.1.7	Enemigosninkutaj paykunata mayta alqochakuspa asipayarqanku imaynatachus urmasqankumanta.
LAM.1.8	Jerusalenqa anchatapuni juchallikorqa.
LAM.1.8	Chayrayku qharqosqa karqa.
LAM.1.8	Tukuy payta sumajpaj qhawajkunaqa qhesacharqanku,
LAM.1.8	q'alallata rikusqankurayku.
LAM.1.8	Chaynejta kunan payqa qhepaman kutirispa jik'un jik'unta waqashan.
LAM.1.9	P'achanqa millay ch'ichi kashan, manataj yuyarikusqachu imaynatachus tukukunanmanta.
LAM.1.9	Chayrayku payqa mana yuyasqamanta urmarparin,
LAM.1.9	manataj pipis sonqochaykurej kanchu.
LAM.1.9	Qhawariway ari Señor, llakiyniyta, enemigosniypis manchayta wapuykachasqankuta.
LAM.1.10	Enemigosqa Jerusalempata k'acha imasninta jap'ikaporqanku.
LAM.1.10	Jerusalén llajtaqa rikorqa Dioswan parlana wasinman mana creej runas ujllata junt'aykushajta.
LAM.1.10	Chay runastaqa kamacherqanki Señor Dioswan parlana wasiykiman ama yaykunankuta.
LAM.1.11	Tukuy llajtantin waqarikuspa, mikhunata mask'akamunku.
LAM.1.11	Tukuy k'acha imasninkuta mikhunallawan chhalarparinku,
LAM.1.11	ajinamanta ama yarqhaywan wañunankupaj.
LAM.1.11	Qhawariway, Señor, kay jina llakiypi rikhurisqayta.
LAM.1.12	Qankuna, ñanta rejkuna, manachu sonqoykichejta noqamanta nanachikunkichej? Sayarispa qhawariwaychej,
LAM.1.12	kay llakiyta ñak'arishani chaymanta astawan llakiy kanchus manachus chayta.
LAM.1.12	Kay jinataqa Señorpuni jasut'ishawan k'ajaj phiñakuynimpi.
LAM.1.13	Señorqa patamantapacha ninata kachaykamuwan,
LAM.1.13	chaytaj tulluykama chayawan.
LAM.1.13	Chakisniyman uj tojllata churaykuwan. Qhepaman wijch'uwan.
LAM.1.13	Ch'inman sapayta saqerpariwan, chaypi nanaywan tukuy p'unchay ñak'arinaypaj.
LAM.1.14	Señorqa juchasniyta rikuwan,
LAM.1.14	chay juchasnillaywantaj yugowan jina wataykuwan.
LAM.1.14	Chaytaj manchayta llasaykuwan,
LAM.1.14	kallpayta tukuchinawankama.
LAM.1.14	Señorqa sajra kaykunaman jaywaykuwan,
LAM.1.14	noqataj manaña atipayta atinichu.
LAM.1.15	Señorqa sumachaj kallpayoj jark'akuwaj runasniyta qhesacharparin;
LAM.1.15	ashkha soldadoswantaj kachaykamuwan,
LAM.1.15	kallpayoj runasniyta wañurachinankupaj.
LAM.1.15	Señorqa uvastapis sarushanman jina, Judaj llimphu ususinta sarurparin.
LAM.1.16	Chayrayku noqaqa manchayta waqarikuni;
LAM.1.16	ñawisniymanta waqayqa sururishan.
LAM.1.16	Mayta kusichispa sonqochawajneyqa saqerpariwan.
LAM.1.16	Wawasneyqa tukuynin wañurachisqas kanku,
LAM.1.16	enemigosniykutaj atipawaykupuni.
LAM.1.17	Sión llajtaqa makisninta jaywarikamun,
LAM.1.17	manataj pipis kanchu payta sonqochaykurej.
LAM.1.17	Señorqa uj kamachiyta Jacobpa contranta orqhomorqa,
LAM.1.17	qayllampi kaj llajtasllataj enemigosnin kanankupaj.
LAM.1.17	Jerusalenqa paykunaj chaupinkupi millachikunaman tukun.
LAM.1.18	Señorqa cheqampuni,
LAM.1.18	noqarí paypa contranta oqharikorqani.
LAM.1.18	Kunanqa, runakuna, tukuy qhawaychej, rikuychejtaj imaynachus nanayniy kasqanta.
LAM.1.18	Llimphu sipaskunasniywan, waynakunasniywan karuman apachisqas kanku.
LAM.1.19	Munasqasniyta qhawarikorqani,
LAM.1.19	paykunataj astawan ch'aukiyawanku.
LAM.1.19	Sacerdotesniywan, kurajkunasniywanqa llajta ukhupi tukukunku,
LAM.1.19	kausanankupaj mikhunata mask'akuspa.
LAM.1.20	Qhawariy, Señor, llakiyniyta.
LAM.1.20	Sonqoyqa phataj jinaña kashan.
LAM.1.20	Sonqoyqa tijrasqa jina kashan,
LAM.1.20	imaraykuchus anchatapuni contraykipi phiñakorqani.
LAM.1.20	Llajta punkuspeqa espadawan wawasta wañurachinku,
LAM.1.20	llajta ukhupitaj wañuy sayaykun.
LAM.1.21	Waqashajta uyariwarqanku,
LAM.1.21	manataj pipis sonqochaykuriwaj kanchu.
LAM.1.21	Tukuy enemigosniy yachanku mana allimpi kasqayta,
LAM.1.21	maytataj kusikunku qan kay jinata ñak'arichiwasqaykimanta.
LAM.1.21	Paykunamampis jasut'ita apachimusaj nisqaykitaqa apachimunki, chaypachataj paykunapis noqa jina kanqanku.
LAM.1.22	Qampa ñaupaqeykiman chayamuchun tukuy sajra ruwasqasninku.
LAM.1.22	Imaynatachus noqa contraykita juchallejtiy ruwarqanki,
LAM.1.22	ajinallatataj paykunatapis ruway ari.
LAM.1.22	Anchataña llakikuni. Chaynejta sonqoyqa ancha nanasqaña.
LAM.2.1	Chay jinapuni kasqa Señorpa phiñakuynenqa,
LAM.2.1	chhika sumaj Sión llajtata laqhaykuchin.
LAM.2.1	Israelitaspa k'acha kayninkuta,
LAM.2.1	janaj pachamanta kay jallp'a pataman urmaykuchimun;
LAM.2.1	chay jina k'ajaj phiñakuyninwan Señorqa maymanchus chakinta churanamanta mana yuyarikullampischu.
LAM.2.2	Señorqa tukuy imata pampata ruwan mana khuyakuspa.
LAM.2.2	Phiñakuyninwan Señorqa Jacobpa wawasninta wasintinta tukuyninkuta thuñirarqa.
LAM.2.2	Judá llajtaj jark'achisqa perqasnintapis tukuyninta pampachan;
LAM.2.2	maytapuni reyta kamachejkunatawan k'umuykachachin.
LAM.2.3	K'ajaj phiñakuyninwan israelitaspa atiyninta chinkachin.
LAM.2.3	Enemigosnin rikhurimojtinkama, payqa atiyninta wajnejman ithirichin.
LAM.2.3	Payqa Jacobpa ayllumpi ninata jina phiñakuyninta jap'iykuchin,
LAM.2.3	chaytaj tukuy munayninta q'olaykun.
LAM.2.4	Enemigopis kanman jina Señorqa wach'inanta sumajta mat'iykurin,
LAM.2.4	paña makinwantaj chayta jap'iykun enemigo jina.
LAM.2.4	Chaywantaj mashkha sumaj kajtapis tukuyninta chinkarichin.
LAM.2.4	Sión llajtapi ninata jina k'ajaj phiñakuyninta kachaykun.
LAM.2.5	Señorqa enemigo jina tukuynin israelitasta tukuchin;
LAM.2.5	palaciosta thuñiran, llajta jark'achisqa perqastapis pampata ruwan.
LAM.2.5	Jinamanta k'acha Judá llajtata manchay llakiywan waqaywantaj junt'aykuchin.
LAM.2.6	Uj suwa jina Señorqa wasej imasninta oqharerparerqa;
LAM.2.6	maypichus tantakoj kanku chaytapis thuñirparerqa.
LAM.2.6	Señorqa qonqacherqa, jinallataj Siompi samakuna p'unchaytapis chinkacherqa.
LAM.2.6	Chay jina phiñakuyninwan reyta, chanta sacerdotestapis qhesacharqa.
LAM.2.7	Señorqa altarninta qhesachan,
LAM.2.7	jinallataj parlana wasintapis.
LAM.2.7	Llajtaj muyuynimpi jark'achisqa perqastapis enemigosman saqerparerqa.
LAM.2.7	Enemigostaj Señorpa wasimpi manchayta kusiywan qheparqacharinku fiesta p'unchaypi jina.
LAM.2.8	Señorqa nerqa k'acha Sión llajtaj perqasnin urmachisqa kananta,
LAM.2.8	ajinata wakicherqa, iskayrayaspataj thuñinankama pararqa.
LAM.2.8	Jawa perqantinta, ukhu perqantinta ujllapi pampaman urmachin.
LAM.2.9	Punku wisq'anasninkoqa pampaman wijch'usqas karqanku. Aldabasninkupis p'akirasqas karqanku.
LAM.2.9	Reyninkuwan kurajkunasninkuwanqa maypichus kamachiykunas mana kanchu, chaykunaj chaupinkupi kashanku.
LAM.2.9	Profetasninkupis Diosmanta mosqoypi jina manaña imatapis astawan rikuyta aterqankuchu.
LAM.2.10	Sionmanta kurajkunaqa ch'inmanta pampapi tiyarakunku,
LAM.2.10	umasninkuman jallp'awan qhallarakuspa,
LAM.2.10	qhashqa p'achas churaykusqas.
LAM.2.10	Jerusalempi llimphu kaj sipaskunaspis pampakama k'umuykorqanku.
LAM.2.11	Ñawisniypis waqasqaypi sinch'itaña sayk'un,
LAM.2.11	ch'unchulasniypis kayman jaqayman kuyurinku.
LAM.2.11	Sonqoyqa llakiywan phatashanña,
LAM.2.11	aylluypa llajtanta chay jina thuñisqata rikuspa;
LAM.2.11	astawanqa wawasta, ñuñoj wawastawan yarqhaywan callespi wañurashajta rikuspa.
LAM.2.12	Wawasqa mamasninkuman nej kanku:
LAM.2.12	Maytaj t'antawan vinowanri?
LAM.2.12	Llajta callespi maynejpipis ch'anqasqa jina wijch'usqasña kanku;
LAM.2.12	mamankoj arphimpi ñak'ayllataña samaqeshanku.
LAM.2.13	Chaymantaqa pi rikojtataj pusamusqaykiri?
LAM.2.13	Jerusalempa ususin, pimantaj rijch'achisqaykiri?
LAM.2.13	Siompa llimphu ususin, pimantaj rijch'achisqayki qanta sonqochasunaypajri?
LAM.2.13	Qampa llakiyniykeqa mar qocha jina may jatumpuni.
LAM.2.13	Pitaj kunanqa thañichisonqari?
LAM.2.14	Profetasniykeqa mana kaj qhasi imasta willasunku;
LAM.2.14	juchasniykitaqa mana rikhurichinkuchu,
LAM.2.14	chaypacha reparachisojteyqa mana karuman wijch'usqachu kawaj karqa.
LAM.2.14	Manachayqa llullallata willasunku,
LAM.2.14	qhasi manakajta creechispa.
LAM.2.15	Ñanta tukuy rejkunaqa qanmanta asiykukuspa,
LAM.2.15	makisninkuta t'ajllarakamunku.
LAM.2.15	Silbamuspa, umasninkuta khiwirispataj Jerusalén llajtamanta ninku: Kaymin chay chhika sumaj mentasqanku llajtaqa,
LAM.2.15	tukuyta kay pachapi kusichejqa, nispa.
LAM.2.16	Tukuy enemigosniyki qampajqa rimanku.
LAM.2.16	Paykunaqa alqochakuspa, kirusninkuta k'arurakuspataj ninku:
LAM.2.16	Kaytaqa chinkachinachej;
LAM.2.16	noqanchejqa kaytapuni suyasharqanchej.
LAM.2.16	Kayqa kunanqa, rikunchejña, nispa.
LAM.2.17	Señorpuni kaytaqa ruwan imatachus nisqanman jina.
LAM.2.17	Señorqa junt'an palabrasninta, unaymantapacha kamachisqasninta.
LAM.2.17	Payqa chinkacherqa manataj perdonanchu,
LAM.2.17	enemigosniyki qanmanta asikojtin qhawallarqa.
LAM.2.17	Enemigosniykej atiyninta astawan jatunyacherqa.
LAM.2.18	Señorpa yanapayninta mañakuy.
LAM.2.18	Sumaj Sión llajta, uj yaku wayq'o jina waqayniykita tuta p'unchay jich'ay ari.
LAM.2.18	Mana samarispa, nitaj sayk'uspa waqallaypuni ari.
LAM.2.19	Sayarikuspa tukuy ch'isi qhaparikuy ari.
LAM.2.19	Paran paranta Señorpa ñaupaqempi waqarikuy ari.
LAM.2.19	Makisniykita oqharikuspa Señormanta mañakuy ari,
LAM.2.19	calle yaykunaspi mikhunamanta jina wawasniyki ama wañupunankupaj.
LAM.2.20	Pitachus kay jinata ruwasqaykitaqa khuyariy ari Señor.
LAM.2.20	Kay warmisqa wijsankumanta llojsisqa wawasninkuta mikhullanqankuchu, chay juch'uy wawasninkuta ima?
LAM.2.20	Dioswan parlana cheqapi sacerdoteswan, profetaswanqa wañurachisqaschu kanqanku?
LAM.2.21	Kaynejpi jaqaynejpi wijch'u wijch'ulla espadawan wañuchisqas kashanku, wawas, machu runas, sipaskuna,
LAM.2.21	wayna runas ima.
LAM.2.21	K'ajaj phiñakuyniyki p'unchaypi wañuracherqanki,
LAM.2.21	ñak'ararqankitaj mana khuyakuspa.
LAM.2.22	Tukuynejmanta imastachus manchachikunayta tantaykamunki uj jatun p'unchaypi jina.
LAM.2.22	Señorpa k'ajaj phiñakuynin p'unchaypeqa mana ujllapis ayqenmanchu, nitaj kausashajpis qhepakunmanchu.
LAM.2.22	Imastachus uywaspa sayachisqasniyta wañuracherqa.
LAM.3.1	Noqa kani Diospa phiñakuynimpa jasut'isqanta jap'ikojqa.
LAM.3.2	Pay pusaykachawarqa purichiwarqataj mana k'anchayniyoj laqha ñankunasta.
LAM.3.3	Cheqamanta tukuy p'unchaynintin noqaman kutin kutinta makisninta churaykuwan.
LAM.3.4	Pay aychayta qaraytawan machuyachin.
LAM.3.4	Tullusniytapis payllataj p'akiran.
LAM.3.5	Pay muyuyniypi sayarichin mana aguantay atina ñak'arina perqata.
LAM.3.6	Laqhapi saqerpariwan unayña wañusqasta jina.
LAM.3.7	Kancha ukhupi rikhurichiwan, ni mayninta llojsiyta atinichu;
LAM.3.7	astawan cadenasniyta llasayaykuchipuwan.
LAM.3.8	Chhikata qhaparikushajtiypis ningrisninta wisq'aykukun,
LAM.3.8	mañakusqayta mana uyariwanchu.
LAM.3.9	Sumaj ch'eqosqa rumiswan ñanniyta jark'aykuchin,
LAM.3.9	chaki ñankunasniytapis wist'uyarpayachipuwan.
LAM.3.10	Pay noqapajqa mikhunawampaj wateqaj jukumari jina karqa.
LAM.3.10	Pakaymanta wateqamoj león jinataj.
LAM.3.11	Ñanniyta pantachiwan, mitha noqawantaj.
LAM.3.11	Manchachikuywan kharkatishajta saqerpariwan.
LAM.3.12	Flechanta mat'iykuspa sayaykuchiwan flechanawampaj.
LAM.3.13	Chay Señorpa flechamuwasqasnenqa ukhuyman sat'iykukunku.
LAM.3.14	Tukuy ayllusniy asipayawanku,
LAM.3.14	sapa p'unchay paykunaj asikunanku jina kani.
LAM.3.15	Señorqa chay jina jaya llakiywan junt'aykuchiwan,
LAM.3.15	jawa yakuwan machaykuchiwan.
LAM.3.16	Kirusniyta rumiwan chhamurawan,
LAM.3.16	ushphapitaj sunt'ichiwan.
LAM.3.17	Almayqa imachus sonqo tiyakuymanta karunchakun,
LAM.3.17	allin kajkunatapis qonqapuni.
LAM.3.18	Chanta nerqani: Kallpayqa tukukapun,
LAM.3.18	jinallataj Señorpi suyayniypis.
LAM.3.19	Yuyarikuy ari llakiyniymanta, ñak'ayniymanta,
LAM.3.19	jayaq'eta ujyasqaymantawan.
LAM.3.20	Chayta noqaqa yuyarinirajpuni.
LAM.3.20	Chaymanta maypi jinallaña yuyarini,
LAM.3.20	almaytaj noqapi ñak'ashan.
LAM.3.21	Chay tukuywampis sonqoypi unanchasaj,
LAM.3.21	chayrayku suyallasajpuni.
LAM.3.22	Señorpa munakuynenqa mana jayk'ajpis tukukunchu,
LAM.3.22	khuyakuynimpis mana tukuchisqachu.
LAM.3.23	Sapa paqarin mosojllapuni,
LAM.3.23	qampa cheqan kayniykeqa mana tukukoj.
LAM.3.24	Almayqa nin: Señorqa tukuy ima noqapajqa;
LAM.3.24	chayrayku payllapi suyakusaj.
LAM.3.25	Señorqa may k'acha pichus paypi suyajpaj,
LAM.3.25	pichus payta mask'an chaypajpis.
LAM.3.26	Señorpa salvacionninta ch'inmanta suyanaqa may sumajpuni.
LAM.3.27	Uj runapajqa allimpuni wayna kasqanmantapacha kasukoj kananqa.
LAM.3.28	Dios kamachejtin runaqa sapa tiyakuchun,
LAM.3.28	ch'inlla kakuchun.
LAM.3.29	Pampaman k'umuykukuchun,
LAM.3.29	ichapis paypajqa suyay kanraj.
LAM.3.30	Pichus maqajmanqa ujnin uyantawan kutirichichun,
LAM.3.30	ajinamanta p'enqachisqa kayta jap'inampaj.
LAM.3.31	Señorqa mana wiñaypajchu qhesachawasunchej.
LAM.3.32	Llakichejtimpis, khuyakun,
LAM.3.32	may chhikan khuyakuynin kasqanrayku.
LAM.3.33	Payqa mana kusikunchu runasta llakichispa.
LAM.3.34+LAM.3.35+LAM.3.36	Señorqa mana munakunchu carcelpi kajkunata mana khuyakoj sarojkunata.
LAM.3.34+LAM.3.35+LAM.3.36	Manataj munakunchu patapi kaj Dios qhawamushajtin,
LAM.3.34+LAM.3.35+LAM.3.36	runasta llakichejkunata.
LAM.3.34+LAM.3.35+LAM.3.36	Pichus runaj cheqan kayninta qhasi mana kajman tukuchejkunatapis Señorqa mana munakunchu.
LAM.3.37	Pitaj kanman, kaytaqa mana Señorchu apachimun, nejri?
LAM.3.38	Tukuy sajra kaj, tukuy allin kajpis,
LAM.3.38	manachu patapi kaj Diosmantapuni jamun?
LAM.3.39	Runaqa imamantataj kay kausaypi waqanri?
LAM.3.39	Runaqa juchan patapi waqachun.
LAM.3.40	Allinta reparakunachej, Señorta mask'anachej,
LAM.3.40	paymantaj kutirikunachej.
LAM.3.41	Janaj pachapi kashaj Diosninchejman,
LAM.3.41	makisninchejta sonqonchejtawan oqharinachej.
LAM.3.42	Noqaykoqa qampa contraykita oqharikorqayku,
LAM.3.42	manataj cheqantachu purerqayku.
LAM.3.42	Chaymanta qanqa mana perdonawaykuchu.
LAM.3.43	K'ajaj phiñakuyniykiwan qanqa muyuykuwarqayku,
LAM.3.43	qhatiykachawarqaykutaj.
LAM.3.43	Qanqa cantomanta mana perdonaspa wañuracherqanki.
LAM.3.44	Phuyus ukhuman qanqa pakaykukunki,
LAM.3.44	mañakususqaykuta ama uyarinawaykupaj.
LAM.3.45	Uj millay p'enqaypi, millachikunapaj jinataj tukuy runaspa chaupimpi rikhurichiwayku.
LAM.3.46	Tukuy enemigosniyku noqaykoj contrallaykutapuni parlarinku.
LAM.3.47	Noqaykupajpuni tiyarqa manchachikuy,
LAM.3.47	misk'anas, ch'inman tukuypis.
LAM.3.48	Ñawiymanta waqayqa mayu yaku jina puririn,
LAM.3.48	llajtaypa wawasnin chinkachisqas kasqankumanta.
LAM.3.49+LAM.3.50	Ñawisniymantaqa waqayllapuni surumun mana sayk'uyta,
LAM.3.49+LAM.3.50	imaraykuchus manapuni samariyta tarinichu,
LAM.3.49+LAM.3.50	Señor janaj pachamanta qhawarimunankama.
LAM.3.51	Ñaweyqa maytapuni sonqoykama nanawan,
LAM.3.51	llajtaypa warmi wawasninta llakiypi rikuspa.
LAM.3.52	Enemigosneyqa p'isqota jina jap'irawanku,
LAM.3.52	mana imallamanta.
LAM.3.53	Kausashajta pozoman wijch'uykuwanku,
LAM.3.53	pataymantaj uj rumiwan atiykuwanku.
LAM.3.54	Umaykama yaku junt'aykamuwan, chaypitaj nerqani:
LAM.3.54	Wañusqaña kani kunanqa, nispa.
LAM.3.55	Noqaqa pozo ukhumantapacha sutiykita qhaparikorqani, Señorníy.
LAM.3.56	Qanqa parlasqayta uyariwarqanki.
LAM.3.56	Mañakususqaytapis uyariway ari.
LAM.3.57	Qhaparikamushasojtiy qanqa qayllaykamuwaspa niwarqanki: Ama manchachikuychu, nispa.
LAM.3.58	Almaymanta qanqa Señor kutikuspa sayaykorqanki,
LAM.3.58	kausayniytataj librawarqanki.
LAM.3.59	Qan rikushawanki, Señor,
LAM.3.59	kajmanta mana kajmanta ñak'arichiwasqankuta;
LAM.3.59	chayrayku, Señor, justiciata ruwaway ari.
LAM.3.60	Qan rikushayki imaynatachus ruwanawankupaj wakichikusqankuta,
LAM.3.60	noqaj contraypi tukuy yuyasqankutapis.
LAM.3.61	Qan uyarishanki Señor, toreawasqankuta;
LAM.3.61	tukuy sajra imasta contraypi wakichisqankutawan.
LAM.3.62	Tukuy parlasqanku, yuyasqankupis,
LAM.3.62	sapa p'unchay noqaj contrallaypipuni.
LAM.3.63	Tiyaykukuspataj, sayaykuspataj noqallatapuni takipayawanku.
LAM.3.64	Kunanqa, paykunaman kutichiy ari, Señor,
LAM.3.64	imatachus ruwasqankuman jina.
LAM.3.65	Sonqosninkuta astawan rumiyachiy,
LAM.3.65	ima mana allintachus nisqaykeqa paykunaman chayachun.
LAM.3.66	Chay k'ajaj phinakuyniykiwan qhatiykachay,
LAM.3.66	kay jallp'a patamantataj chay runasta chinkachiy ari, Señor.
LAM.4.1	Chay jinatapuni qoreqa yanayaykusqa!
LAM.4.1	Chhika sumaj qori lliphipiyninta chinkarichisqa!
LAM.4.1	Dioswan parlana wasimpa rumisnimpis kaynejpi jaqaynejpi tukuy callespi t'aka t'akalla kashan.
LAM.4.2	Sión llajtapi tiyakojkunaqa may sumajpaj qhawasqas karqanku,
LAM.4.2	sumaj kaj qorimantapis aswan munasqas.
LAM.4.2	Kunanqa kashanku uj mankeroj t'urumanta ruwasqan jinalla,
LAM.4.2	mana allimpaj qhawasqas.
LAM.4.3	Atojkunapis uñasninkuman ñuñuchinku.
LAM.4.3	Aylluypa wawanqa ancha sajra,
LAM.4.3	ch'in pampapi suris jina.
LAM.4.4	Ñuñoj wawaspa qallusninkupis yaku ch'akiywan siminkuman k'askaykapullanña.
LAM.4.4	Juch'uy wawas t'antata mañakunku,
LAM.4.4	manataj pipis t'antata jaywaj kanchu.
LAM.4.5	Pikunachus ñaupajta sumaj sumajllata mikhoj kanku, kunan yarqhaymanta callespi wañunku.
LAM.4.5	Sumaj p'achaswan p'achallisqa kausajkuna,
LAM.4.5	kunanqa q'opa jich'anaspi kausashanku.
LAM.4.6	Ayllusniypa wawasnenqa astawan juchata ruwanku Sodomamanta nisqaqa.
LAM.4.6	Chay llajtaqa ujllapi chinkachisqa karqa,
LAM.4.6	manaraj enemigos qayllaykushajtinku.
LAM.4.7	Ajllasqa runasninkoqa rit'imantapis,
LAM.4.7	lechemantapis aswan yurajkunaraj karqanku.
LAM.4.7	Ukhunkoqa puka puka coral nisqamantapis astawan karqa,
LAM.4.7	uyankutaj uj sumaj kaj zafiro rumi jina.
LAM.4.8	Kunanqa uyanku yana oqepacha kashan,
LAM.4.8	callepipis mana rejsiyta atinkuchu.
LAM.4.8	Qarankupis tullunkuman k'askaykusqallaña,
LAM.4.8	k'aspipachataj ch'akiykushan.
LAM.4.9	Espadaswan wañuchisqa kajkunaqa allin wañuyta wañunku,
LAM.4.9	yarqhaywan ch'ayñaspa wañojkunamanta nisqaqa.
LAM.4.9	Kaykunasqa pisimanta pisi kay jallp'a
LAM.4.9	patapi mana mikhuna kajtin wañorqanku.
LAM.4.10	Ñaupajta k'acha khuyakuyniyoj warmis kajkunaqa,
LAM.4.10	wawasnillankutataj wayk'uykakaporqanku.
LAM.4.10	Kikin wawasnillankutataj mikhuykakaporqanku,
LAM.4.10	aylluypa llajtan chay jina thuñisqa kajtin.
LAM.4.11	Señorpa k'ajaj phiñakuyninta junt'an,
LAM.4.11	k'ajaj phiñakuyninta kachamun.
LAM.4.11	Sión llajtapi ninata jap'iykuchin,
LAM.4.11	chaytaj cimientonmantapacha chinkarichin.
LAM.4.12	Manapuni jayk'ajpis kay mundopi kaj chhika reyes,
LAM.4.12	nitaj tukuy runaspis yuyarqankuchu,
LAM.4.12	Jerusalén llajtaj punkunta enemigos, contraypi kajkuna ima chay jinatapuni junt'aykunankutaqa.
LAM.4.13	Chay jina jasut'eqa karqa profetas juchallikusqankurayku,
LAM.4.13	sacerdotes millay juchasta ruwasqankurayku ima.
LAM.4.13	Paykunaqa chay llajta ukhupi cheqan runaspa yawarninta jich'arqanku.
LAM.4.14	Chaymantataj paykunaqa tukuy callespi cherqos jina puriykachanku, p'achasninkupis yawar yawarlla kanankama.
LAM.4.14	Chaynejta ni pipis p'achasnillankutapis t'ojpiykurejchu kanku.
LAM.4.15	Paykunaqa nej kanku: Jatariychej ch'ichi runas;
LAM.4.15	ayqeychej, ayqeychej, ama llujchiychejchu, nispa.
LAM.4.15	Paykunaqa ayqekusqanku, tukuynejman ch'eqerasqanku,
LAM.4.15	manaña jayk'ajpis kaypeqa tiyanqankuchu kasqa,
LAM.4.15	nisqalla tukuy nacionespeqa karqa.
LAM.4.16	Señorpa k'ajaj phiñakuynin paykunatqa tukuynejman ch'eqerachin, manaña astawan qhawarerqachu.
LAM.4.16	Chaypi kaj sacerdotestapis mana manchachikorqankuchu,
LAM.4.16	manataj chaypi kaj machu runastapis khuyakorqankuchu.
LAM.4.17	Imaynallapipis khuyakuyniykita qhasita qhawasqaykupi ñawiykupis chharpuyawaykuña.
LAM.4.17	Noqaykoqa suyashallaykupuni uj nación manapuni salvayta atejta.
LAM.4.18	Purisqaykuta sumajta qhawawarqayku,
LAM.4.18	chaynejta callestapis mana purerqaykuchu.
LAM.4.18	Qayllamunña noqaykoj tukukunaykoqa.
LAM.4.18	P'unchayniykoqa junt'akapun.
LAM.4.18	Chayamunña tukukapunaykoqa!
LAM.4.19	Noqaykuta tukuchinawaykupaj qhatiykachajkunaqa,
LAM.4.19	ankasmantapis astawan sinch'ita phinkiykachanku.
LAM.4.19	Tukuy orqospi mask'awayku, jap'inawaykupajtaj tukuy ch'inkunaspi misk'anasta churanku.
LAM.4.20	Señorpa ajllakusqan, pichus noqaykuta kausachiwajniykoqa preso urman.
LAM.4.20	Paymanta noqaykoqa nej kayku:
LAM.4.20	Tukuy nacionespa chaupimpi paypa llanthullampi kausasunchej, nispa.
LAM.4.21	Uzpa jallp'ampi tiyakoj Edom, mayta kusikuy ari.
LAM.4.21	Qanmampis chay jaya copata ujyanaqa chayamullasonqataj.
LAM.4.21	Ajinamanta qanqa machaykunki,
LAM.4.21	mana p'achayojtaj kanki.
LAM.4.22	Sión llajta, jasut'iyniykeqa tukukun.
LAM.4.22	Manaña jayk'ajpis kunanmantaqa maymampis Señorqa apachisonqachu.
LAM.4.22	Chaywampis, Edom nación, juchaykitaqa Señor jasut'enqa.
LAM.4.22	Juchaykitaqa imaynamantapis sut'imampuni orqhonqa.
LAM.5.1	Kay jina mana allin imas qhatiriwasqaykumanta,
LAM.5.1	Señor, yuyarikuwayku ari.
LAM.5.1	Qhaway Señor, imaynatachus k'umuykachachiwasqaykuta.
LAM.5.2	Tukuy imasniykuta waj runas jap'ikapunku.
LAM.5.2	Wasisniykoqa waj runaspa makisninman chayan.
LAM.5.3	Mana tatayoj wajchas rikhuriyku.
LAM.5.3	Mamasniyku viudas jina qhepakunku.
LAM.5.4	Yakullaykutataj qolqeykuwan rantikuyku.
LAM.5.4	Llant'allaykutataj qolqeykuwan rantikuyku.
LAM.5.5	Atisqaykuta ñak'arichiwayku.
LAM.5.5	Sinch'i sayk'usqaña kayku,
LAM.5.5	mana noqaykupajqa samarikuy kanchu.
LAM.5.6	T'antawan sajsakunaykupajpis egipciosman,
LAM.5.6	asiriosman ima makisniykuta jaywarqayku.
LAM.5.7	Tatasniykoqa juchallikorqanku, wañurapunkutaj.
LAM.5.7	Chay jasut'iyninkutaj noqaykuman chayamuwayku.
LAM.5.8	Kamachispa kamachinan kayku.
LAM.5.8	Ni pipis kanchu chaykunaj makisninmanta qhechunawaykupaj.
LAM.5.9	Wañuywan kausaywan t'antatapis jap'ikuyku,
LAM.5.9	ch'impi sayaj suwaspa qhawashasqallan.
LAM.5.10	Uyaykoqa horno jina yanallaña,
LAM.5.10	yarqhaywan ch'ayñasqaykupi.
LAM.5.11	Siompi warmistaqa mana munashajta qhenchachacherqanku.
LAM.5.11	Judá llajtapi sipaskunatapis kikillantataj ruwanku.
LAM.5.12	Kurajkunataqa makisninkumanta warkhuykunku.
LAM.5.12	Machu runastapis mana khuyakorqankuchu.
LAM.5.13	Aswan kallpayoj wayna runastaqa molinota khiwichimorqanku.
LAM.5.13	Wakin pisi kallpayoj waynastataj ashkha llant'ata q'epirichispa, chay q'epej llasayninwan wañuracherqanku.
LAM.5.14	Punkuspi tiyakoj machu runaspis manaña rikukunchu.
LAM.5.14	Waynakunaj takisqankupis manaña uyarikunchu.
LAM.5.15	Sonqoykupi kusiyniykoqa manaña kanchu;
LAM.5.15	tusunaykupis llakiyman tukupun.
LAM.5.16	Umaykumanta pilloqa urmapun.
LAM.5.16	Imanallasqaykuchus kunanqa, juchallikusqaykurayku.
LAM.5.17	Chayrayku sonqoykupi manchay llakiy tiyan.
LAM.5.17	Chayrayku ñawisniykoqa chharpuyaykuwayku.
LAM.5.18	Sión orqoqa ch'impacha,
LAM.5.18	atojkunallaña chaykunapeqa purishanku.
LAM.5.19	Qanqa, Señor, wiñaypajpuni kanki.
LAM.5.19	Kamachiyniykeqa uj miraymanta uj miraykama chayanqa.
LAM.5.20	Imaraykutaj chay jinatapuni qonqakapuwaykuri?
LAM.5.20	Imaraykutaj kay chhika unaytaña saqerpariwaykuri?
LAM.5.21	Wajyakapuwayku ari Señor,
LAM.5.21	noqaykutaj qanman jampusqayku.
LAM.5.21	Kay p'unchayniykutaqa mosojyachiy ari,
LAM.5.21	ñaupajta karqa ajinata.
LAM.5.22	Qanqa, Señor, unaytaña qhesachawayku.
LAM.5.22	Qanqa anchatañapunitaj noqaykupaj phiñakunki ari, Señor.
EZK.1.1	Kinsa chunka watapi, tawa kaj killampi phishqa p'unchaynimpi, llajtankumanta wijch'usqas runakunaj chaupimpi kasharqani, Quebar nisqa mayu cantopi. Chaypacha janaj pacha kicharikorqa, Diostataj mosqoypi jina rikorqani. 
EZK.1.2+EZK.1.3	Rey Joaquinta jap'ispa apasqankumanta phishqa wataña kashajtin, tawa kaj killamanta phishqa kaj p'unchaynimpi, noqa Buzej wawan sacerdote Ezequielman Señorqa parlamuwarqa caldeospa jallp'ampi, Quebar mayu cantopi. Chantá Señorqa makinta patayman churaykuwarqa. 
EZK.1.4	Chaypacha rikorqani wichaynejmanta uj jatun muyoj wayra jamushajta. Chantá uj jatun phuyumanta nina lauray jina llojserqa, muyuynimpitaj sinch'i k'anchay karqa. Chay nina chaupipi uj broncepis kanman jina lliphipisharqa. 
EZK.1.5	Kikin chay chaupipitaj tawa kausajkuna runaman rijch'akoj kasharqanku. 
EZK.1.6	Sapa ujninku tawa uyasniyoj, tawa lijrasniyojtaj karqanku. 
EZK.1.7	Cheqan chakisniyoj, chakisnintaj waka uñaj phapatusnin jina karqanku, lliphipisharqataj llosq'ochasqa bronce jina. 
EZK.1.8	Tawantin ladosnimpi, lijrasnin urapi runa makisniyoj karqanku; uyasnintaj tawantin ladosman qhawarisqas karqanku. 
EZK.1.9	Lijrasninkoqa purajmanta tinkunasqas karqanku. Purispaqa mana kutirerqankuchu, manachayqa cheqanta ñaupajllaman rerqanku. 
EZK.1.10	Chay tawa kausajkunaj uyasnin sapa ujninkojta kay jina karqa: Ñaupajnimpi kajqa runa uya, paña ladopi kajqa león uya, lloq'empi kajtaj toro uya, qhepampi kajtaj anka uya. 
EZK.1.11	Iskay lijrasnin pataman oqharisqas karqanku. Chaykunataj puntapura tinkunasqas karqanku, iskaywantaj ukhusninta qhataykorqanku. 
EZK.1.12	Sapa uj cheqanta ñaupajman purerqanku mana qhepaman kutirispa, Espíritu maymanchá pusarqa chayman. 
EZK.1.13	Chay kausajkunaqa nina tisi k'ajarishajman rijch'akorqanku, chayri k'anchaykunaman rijch'akoj, risharqanku, jamusharqankutaj paykunaj chaupinkupi. Ninaqa k'anchashaj karqa, nina chaupimantataj chhispas phawarisharqanku. 
EZK.1.14	Chay kausajkunataj kayman jaqayman usqhay usqhayta correykacharqanku lliuj lliujpis kankuman jina.
EZK.1.15	Qhawarerqani, repararqanitaj chay kausajkunaj sapa ujpa ladompi pampapi uj rueda kasqanta. 
EZK.1.16	Tawantin ruedasqa uj rej ruwasqalla karqanku, topacio rumi jinataj lliphipisharqanku. Rijch'akullarqataj sapa uj ruedaj chaupimpi uj ruedapis kanman jina. 
EZK.1.17	Purispaqa tawantin ladoman muyurillaj kanku mana tijrakuspa. 
EZK.1.18	Tawantimpata muyusninkoqa jatuchaj karqanku. Sapa ruedataj lliphipej ñawiswan tukuy muyuyninkupi junt'as karqanku. 
EZK.1.19	Chay kausayniyojkuna purejtinkoqa, ruedaspis oqharikullarqankutaj paykunawan khuska. Paykuna pampamanta pataman oqharikojtinku, ruedaspis oqharikullarqankutaj. 
EZK.1.20	Chay kausajkunata maymanchus Diospa atiynin puriricherqa, chaynejllamantaj ruedaspis purirerqanku paykunawan khuska, imaraykuchus ruedasqa kikin chay kausajkunapi kasharqanka. 
EZK.1.21	Kausajkuna purejtinkoqa, ruedaspis purillarqankutaj. Paykuna sayapojtinku, ruedaspis sayallarqankutaj. Chay kausajkuna pampamanta pataman oqharikojtinkoqa, ruedaspis pataman oqharikullarqankutaj paykunaj qhepanta, imaraykuchus ruedasqa kausajkunapi karqanku.
EZK.1.22	Chay kausajkunaj umanku patapitaj lliphipej cristal jina llanthuwan qhatasqa jina rikukorqa. 
EZK.1.23	Kay llanthuchaj urampi chay kausajkunaj lijrasninkoqa cheqanman aysarisqas karqanku, ujkunaqa ujkunawan tinkunasqas, sapa ujninku iskay lijrasninkuwan ukhunkuta qhatarqanku. 
EZK.1.24	Uyarerqanitaj purejtinku lijrasninkoj sonayninta: Manchay ashkha yakoj sonayninta jina, chayri Tukuy Atiyniyojpa qhaparisqanta jina, manachayri ashkha soldadospa ch'ajwayninta jina. Sayaspataj lijrasninkuta uraykucherqanku. 
EZK.1.25	Sayaspa lijrasninkuta uraykuchejtinku llanthucha patamanta uj sonay llojserqa. 
EZK.1.26	Chay llanthuchaj patampitaj uj tronota jina rikorqani, zafiro rumimanta ruwasqaman rijch'akojta, chay tronopitaj uj runaman rijch'akoj tiyarisqa kashajta. 
EZK.1.27	Chay runaman rijch'akojpata ñañu wasanmanta pataman llosq'osqa bronceta jina rikorqani lliphipishajta, ninawan muyuykusqatataj. Ñañu wasanmanta uramantaj ninata jina rikorqani. K'anchaywan muyuykusqataj karqa. 
EZK.1.28	Imaynatachus k'uychi phuyus chaupipi p'unchay paramojtin rikhurin, ajina muyuynimpi karqa. Kay jinamanta Señorpa jatun kaynenqa mosqoypi jina rikhuriwarqa. Chay jinata rikuspa, pampakama k'umuykorqani. Chay rato uj parlamojta uyarerqani.
EZK.2.1	Niwarqataj: Qan, runaj wawan sayariy, parlasqayki, nispa.
EZK.2.2+EZK.2.3	Parlamushawajtin, Diospa atiynin yaykuwarqa, sayarichiwarqataj, chantá uyarerqani chay parlamuwajta, niwarqataj: Runa, qanta kachasqayki israelitasman, mana kasukoj, noqaj contraypi sayarej aylluman. Paykunapis ñaupa tatasninku jinallataj kunan p'unchaykama contraypi sayarinku. 
EZK.2.4	Wawasninkupis mana q'ewiy atina jina, rumi sonqostaj kanku. Paykunaman parlamunaykipaj qanta kachasqayki, kay jinata paykunaman niy: Señorqa kayta nin. 
EZK.2.5	Kasusuchunkupis amapis, imaraykuchus oqharikoj runas kanku. Ajinamanta paykuna chaupipi uj profeta kasqanta yachanqanku. 
EZK.2.6	Qanqa runa, paykunamanta ama manchachikuychu imata nisojtinkupis, khishkas chaupipi jina tarikuspapis; chayri atoj atoj chaupipi jina kashaspapis. Amapuni paykunaj parlasqankumanta manchachikuychu, amataj kharkaychu paykunaj ñaupaqenkupi, imaraykuchus contraypi oqharikoj ayllumin. 
EZK.2.7	Qanqa palabrasniyta paykunaman willay, uyarisuchunkupis amapis, imaraykuchus paykunaqa contraypi manchayta oqharikojkuna kanku. 
EZK.2.8	Qanqa, runaj wawan, astawan parlasusqayta allinta uyariy, amataj paykuna jinaqa mana kasukoj kaychu. Simiykita kichariy, mikhuytaj imatachus noqa qosqayki chayta.
EZK.2.9	Qhawarispataj rikorqani, noqaman uj makita aysarimushajta, chay kikimpitaj karqa uj k'uyusqa libro. 
EZK.2.10	Ñaupaqeypi chay k'uyusqa librota kicharerqa. Chaytaj puraj uyampi qelqasqa karqa: Sonqo nanaywan, qhapariykunawan, ayqoykunawan ima.
EZK.3.1	Chanta niwarqa: Qanqa runa, kay qelqasqa librota mikhuykuy. Chantá riytawan Israel aylluman parlamuypacha.
EZK.3.2	Simiyta kicharerqani, chay qelqasqa librotataj mikhuykuchiwarqa. 
EZK.3.3	Chaymantaqa niwarqa: Kunanqa kay jaywasusqay qelqasqa librota oqoykuy, chaywan wijsaykiman junt'aykuchiy.
EZK.3.3	Noqa mikhuykorqani. Simiypeqa may misk'i karqa. 
EZK.3.4	Chaymanta niwarqa: Rispa Israel aylluman chay palabrasniyta willamuy. 
EZK.3.5	Mana, mana rejsisqa parlayniyoj ayllumanchu kachashayki, nitaj mana unanchay atina parlayniyojmanchu. Manachayqa Israel aylluman kachashayki. 
EZK.3.6	Mana ashkha nacionesmanchu, mana atinapaj jina parlayniyojkunamanchu kachashayki, nitaj unanchayta mana atinaykipaj jinamanchu.
EZK.3.6	Chaykunamanchus kachaykiman chaypis uyarisunkuman. 
EZK.3.7	Chaywampis Israel aylloqa mana uyarisuyta munanqankuchu, imaraykuchus noqata mana kasuyta munawankuchu. Israel aylloqa tukuyninku mana k'umuykoj rumi sonqos kanku. 
EZK.3.8	Noqataj paykunata jina thuru sonqoyojman tukuchisqayki, k'ullukoj uyamantaj tukuchisqayki. 
EZK.3.9	Diamante rumita jina sinch'ita ruwasqayki, chhanka rumimantapis aswan churkitaraj. Ama paykunata manchachikuychu, nitaj manchachikuychu phiña uya qhawarimusojtinkupis, aswan mana kasukoj kajtinkupis.
EZK.3.10	Chantapis nillawarqataj: Runa, allinta uyariway tukuy ima nisusqayta, sonqoykipi sumajta jap'iy. 
EZK.3.11	Rispa llajta masisniykita watukamuy, jap'irachikuspa apasqas kanku chaykunata. Paykunaman willay, niytaj: Kay jinata Señorqa nin: Uyarisuchunkupis amapis, nispa.
EZK.3.12	Chaymanta Diospa atiynin oqhariwarqa, chaymantapacha uj parlamojta uyarerqani, jatunmanta sonajtata, chaytaj nerqa: Señorpa jatun kaynenqa mayllapipis tarikojtin yupaychasqa kachun. 
EZK.3.13	Chay sonaytaqa ruwarqanku kausajkunaj lijrasninku ujkuna ujkunawan tinkunakojtinku, paykunawan kasharqanku chay ruedaspiwan. Chay sonaytaj, jallp'a ikhakuy jina karqa. 
EZK.3.14	Diospa atiynin jap'iwaspa jaqaymanta orqhowarqa, noqataj may llakisqa waqaspataj riporqani. Chaywampis Señorqa sinch'ita makinwan jap'iwarqa. 
EZK.3.15	Tel Abibman Quebar mayoj cantosninkama chayarqani. Chaypitaj jap'iraspa apasqa Israelmanta kajkuna tiyakorqanku. Chaypi paykunawan qanchis p'unchay junt'ata karqani, mana yachaspa imatachus ruwanayta, nitaj imatachus parlanayta.
EZK.3.16+EZK.3.17	Qanchis p'unchay tukukuypi Señorqa parlamuwarqa, niwarqataj: Runa, noqa qanta churayki Israel aylluta qhawanaykipaj. Noqa ima willaytachá parlamusqayki, chayta noqamanta paykunaman willanki, noqaj sutiypi k'amispa, reparachispataj. 
EZK.3.18	Maypachachus noqa juchasapaman niyman: Cheqamanta wañunki nispa, qantaj mana k'amiwajchu, nitaj parlawajchu sajra kausayninmanta reparachispa, payqa chay juchanrayku wañonqa, noqataj paypa kausayninmanta cuentata mañasqayki. 
EZK.3.19	Sichus qan k'aminki sajra kausayninmanta reparachispa, paytaj juchanmanta mana kutirimonqachu, nitaj sajra puriynintapis saqenqachu chayqa, pay juchanrayku wañonqa, qantaj kausayniykita salvanki. 
EZK.3.20	Sichus uj cheqa kaj runa cheqan kausayninta saqespa sajra imasta ruwanman, noqataj urmanampaj misk'anata paypaj churayman, juchanmanta reparachispa mana k'amisqaykirayku wañonqa. Noqataj mana yuyarisajchu allin imasta ruwasqasnintaqa, juchampi wañonqa. Chaywampis wañusqanmanta cuentata mañasqayki. 
EZK.3.21	Cheqanta kausashaj runatachus reparachispa k'amiykunki ama juchallikunanta; manataj pay juchallinmanchu chayqa kausallanqapuni, imaraykuchus reparachisqaykita kasukorqa, qantaj kausayniykita salvanki.
EZK.3.22	Chay pachampi Señorqa makinta churaykamuwarqa, niwarqataj: Sayarikuy, mayu cantoman llojsiy, chaypi parlasqayki.
EZK.3.23	Jatariytawan mayu cantoman llojserqani, chaypitaj Señorpa k'anchayninta rikorqani, Quebar nisqa mayu cantopi rikorqani chay jinallatataj. Uyayta pampaman chayachinaykama k'umuykorqani. 
EZK.3.24	Chanta Diospa atiynenqa yaykuwaspa sinch'ita sayachiwarqa. Chaypachataj Señor parlawarqa, kay jinata: Riy wasiykiman, wisq'aykakamuy. 
EZK.3.25+EZK.3.26	Qantaqa, runa, waskhawan wataykusonqanku, ajinamanta mana llojsiyta atinkichu paykunawan kanaykipaj, astawampis noqa qalluykita pata kaj simiykiman k'askaykuchisqayki, mana parlajman tukuchisqayki. Manataj paykunata k'amiyta atinkiñachu, imaraykuchus mana kasukoj k'ullu runas kanku. 
EZK.3.27	Chaywampis, imatachus parlayta munasqayki chaypacha parlayniykita kutichipusqayki, chantá noqaj nisqayta paykunaman willanaykipaj kay jinata: Señorqa nin: Uyariyta munajqa, uyarichun, mana uyariyta munajqa, amapis uyarichunchu, imaraykuchus mana kasukoj ayllu kanku.
EZK.4.1	Qantaj runa, uj adobeta jap'iy ñaupaqeykiman churaykuy, chay adobepitaj Jerusalén llajtata ruway. 
EZK.4.2	Chaymanta soldadoswan muyuykuchiy, maqanakupaj kaj armaswantaj, perqawan; jinallataj pakakunapaj larq'atawan muyuynimpi ruway, runaswan muyuykusqa llajta jina rikukunampaj. 
EZK.4.3	Chaymanta uj p'alta fierrota oqhariy, chaytataj qanta llajtawan t'aqasunaykichejpaj churay perqapis kashanman jina. Qantaj llajta cheqanman qhawarispa maqanakunapaj jina sayaykuy. Kayqa israelitaspaj uj señal jina kanqa.
EZK.4.4	Qantaj lloq'emanta puñuykunki, Israel aylloj juchasnintataj pataykiman churaykukunki. Mashkha p'unchaykamachá puñunki chaykamataj, chay aylloj juchasninta pataykiman apanki. 
EZK.4.5	Mashkha watatachus paykuna juchallerqanku chay chhika p'unchaykunata noqa rikuchiyki, chaytaj ruwakun kinsa pachaj isq'on chunkayoj p'unchaykuna. Chay chhika p'unchaykunata Israel aylloj juchanta apanki, chayri uj p'unchayta sapa uj wata juchanrayku. 
EZK.4.6	Chay tiempo junt'akojtinkamataj, pañamantañataj puñuykunki. Judá aylloj juchantañataj pataykiman churaykukunki tawa chunka p'unchay junt'akunankama, uj p'unchayta sapa wata juchallisqanmanta. 
EZK.4.7	Chantá Jerusalén cheqaman kutirispa sumajta qhawarinki enemigoswan muyurisqata. Makiykita llinkhatakuytawan Jerusalempa contrampi sutiypi parlanki. 
EZK.4.8	Waskhawan wataykusqayki ama purajman tijraykachakunaykipaj mashkha p'unchaytachus ñak'arinayki kanqa chayta junt'anaykikama.
EZK.4.9	Jap'iy uj chhika trigota, cebadata, habasta, lentejasta, mijo nisqata, avenatawan. Chaykunata uj ch'illamipi pejtuykuy, chaykunamantataj t'antata ruwakuy. Chayta mikhunki lloq'emanta puñuykusqa kashaspa, kinsa pachaj isq'on chunkayoj p'unchaykuna junt'akunankukama. 
EZK.4.10	Señalasqa horapi sapa p'unchay mikhunki khuskan librata. 
EZK.4.11	Yakutapis señalasqa horallapitaj sapa p'unchay ujyanki khuskan litrota. 
EZK.4.12	Mikhunaykeqa kanqa cebadamanta ruwasqa tortillata. Chay tortillata runa aka ninapi chayachinki, tukuy Israel runakunaj rikunankuta.
EZK.4.13	Chantapis Señorqa nillarqapuni: Israelpa wawasnenqa ajina ch'ichi t'antata mikhonqanku, maymanchus wijch'usaj chay llajtakunapi.
EZK.4.14	Noqa payman kuticherqani: Way, Señorníy. Manapuni jayk'ajpis kausayniypeqa ima millaytapis llankharerqanichu. Mana jayk'ajips pay kikinmanta wañusqa uywaj aychanta mikhuykunichu, nitaj millay animalespa sarwichasqan aychasta, nitaj millay aychatapis llamiriyta yachanichu, nispa.
EZK.4.15	Chayman pay kutichiwarqa: Noqa niyki, ajina kajtenqa, runa akaj cuentanmantaqa waka kharata enqhakuy, t'antaykita chayachikunaykipaj.
EZK.4.16	Chaymanta niwarqa: Jerusalempi mikhunata pisichisaj. Mikhunaqa pakasqa kanqa, llakikuspa mikhonqanku, yakupis tupusqa kanqa, manchachikuspataj ujyanqanku. 
EZK.4.17	Yakoqa paykunapaj pisiyanqa, jinallataj mikhuypis, ujkuna ujkunaqa may manchasqas qhawanakonqanku. Juchasninkurayku kausayninkupi chinkayman renqanku.
EZK.5.1	Señorqa niwarqa: Kunanqa runa, sumaj afilasqa cuchillota jap'iy, sunkhata raphanapaj navajata jina, chaywantaj umaykita, jinallataj sunkhaykitapis raphakuy. Chantá uj balanzata jap'iy, chujchasniykitataj kinsaman t'aqay. 
EZK.5.2	Llajtata muyupayana junt'akojtintaj kinsaman t'aqasqa chujchasmanta uj kajta llajta chaupipi nanawan ruphachinki. Uj cuchillota jap'iy, chaywantaj chay kinsa t'aqamanta uj kaj t'aqa chujchasta llajtaj muyuynimpi k'uturanki. Uj kaj t'aqa chujchastataj wayrawan apachinki. Paykunaj qhepantataj noqa espada oqharisqa risaj. 
EZK.5.3	Uj pisi chujchasta jap'iytawan p'achaykej cantosninman watarakunki. 
EZK.5.4	Chay chujchasllamantataj wakinta jap'iytawan ninawan ruphachiy. Chaymantaqa nina llojsenqa israelitakunaj contrampi.
EZK.5.5	Noqa Señormin kaytaqa nini: Jerusalén llajtaqa chaypi kashan. Noqa kay llajtataqa ashkha nacionespa chaupimpi churarqani, ashkha llajtas chaupipitaj. 
EZK.5.6	Payrí leyesniypa contrampi, kamachisqasniypa contrampi ima oqharikorqa, muyuynimpi kashanku chay ayllusmanta, llajtasmantapis astawanraj. Leyesniyta mana kasunkuchu, nitaj kamachisqasniytapis junt'ankuchu.
EZK.5.7	Chayrayku Señorqa kay jinata nin: Muyuyniykichejpi kajkuna nacionesmanta aswan ashkhaman miraykuspachu, qankunaqa kamachisqasniyta mana kasuspa purinkichej, nitaj leyesniytapis waqaychaspa? Nitaj muyuyniykichejpi kashanku chay nacionespa leyesninkuman jinallapis purinkichejchu. 
EZK.5.8	Chayrayku noqa Señorqa, qanta niyki: Noqapis Jerusalén contraykipi churakusaj arí, noqa juchachasqayki muyuyniykipi kashanku chay nacionespa rikunanta. 
EZK.5.9	Mana jayk'aj ruwasqayta qanwan ruwasaj, nitaj ujtawampis ruwasajñachu. Chay tukuy ruwasqasniykeqa millachikunapaj jina kanku. 
EZK.5.10	Chayrayku, qankuna ukhupi wawasninkuta mikhuykojkuna kanqanku, jinallataj wawaspis tatasninkuta mikhuykojkuna kanqanku. Jasut'isniyta qampi rikuchisaj, qanmanta puchojtataj tukuynejman cheqerachisaj. 
EZK.5.11	Chantapis Señorqa nin: Noqa kausayniyrayku jurani, tiyakunay cheqanta chhika millay juchaswan ch'ichichasqaykirayku noqapis qanta qhesachasqayki, mana perdonasqaykichu, nitaj khuyakusqaykichu. 
EZK.5.12	Qankuna ukhupi kinsaman t'aqasqamanta uj t'aqa, onqoywan wañuranqanku, chayri yarqhaywan qankuna chaupipi tukukonqanku. Uj t'aqataj espadawan wañurachisqas muyuyniykipi kanqanku. Ujnin t'aqatataj tukuynejman ch'eqerachisaj, paykunaj qhepantataj espadawan qhatiykusaj. 
EZK.5.13	K'ajaj phiñakuyniyta thasnuchisaj. Tukuy phiñakuyniywan paykunaman samarakusaj. Paykunata jasut'isqaypi sonqoyta samarichisaj. Chay jinamanta yachanqanku, noqa paykunamanta tukukuspa parlasqayta, phiñakuyniywan paykunapi samarikusqayta. 
EZK.5.14	Qanta Jerusalén llajta, ch'impachaman tukuchisqayki, muyuyniykipi kashanku chay nacionespa ñaupaqempi p'enqaypi rikhurichisqayki, jinallataj tukuy purejkunaj rikunankuta. 
EZK.5.15	Maypachachus noqa qanta jasut'isqayki, k'ajaj phiñakuyniywan sinch'ita ñak'arichisqayki chaypacha, tukuy runakuna alqochakusonqanku, mana allimpajtaj qhawasonqanku. Muyuyniykipi kaj naciones millachikusonqanku, jatun manchachikuyninkupajtaj kanki. Noqa Señormin kaytaqa nini. 
EZK.5.16	Noqa yarqhayta qankunaman apachimusqaykichej manchayta t'unaykoj flechasta jina. Arí, yarqhaywan ch'ayñachisqaykichej, mikhuykunasta pisiyachisaj. 
EZK.5.17	Noqapuni apachimusqaykichej yarqhayta, onqoyta, wañuyta ima. Sajra animalestataj kachamusqaykichej mana wawasniyojta saqesunaykichejpaj, saqesajtaj qankunamanta ashkhas ch'ajwapi wañuranaykichejta. Noqa Señormin chaytaqa nini.
EZK.6.1+EZK.6.2+EZK.6.3	Señorqa parlamuwaspa niwarqa: Runa, Israelpa lomasta qhawariy, sutiypitaj paykunaj contrampi sut'inchay, kay jinata: Uyariychej Israel lomas, imatachus Señor lomasman nisqanta, ch'utusman, mayusman, vallesman ima. Maqanakuyta qankunaman apachimusqaykichej, lantita yupaychana cheqasniykichejta thuñirasaj. 
EZK.6.4	Altaresniykichejta, inti lantisniykichejtapis t'unarasaj, maypichus qankunaqa uywasta wañuchispa jaywaj kankichej, inciensostapis ruphachej kankichej chaykunata. Runasniykichejta lantisniykichejpa ñaupaqempi wañurachisaj. 
EZK.6.5	Israelitaspa ayasninta lantisninkoj ñaupaqenman wijch'urasaj, tullusniykichejtataj altaresniykichejpa muyuyninman t'akarasaj. 
EZK.6.6	Tukuynej cheqapi tiyakunkichej chaykunapi llajtasqa thuñisqasllataj kanqanku. Altaresniykichejqa tukuynin t'unaykusqaspuni kanqanku. Lantisniykichej, intiman rijch'akoj lantisniykichejpis phirisqas kanqanku, inciensota ruphachinaykichej altarespis urmachisqasllataj kanqanku, tukuy ima ruwasqasniykichejpis chinkachisqas kanqanku. 
EZK.6.7	Chay chhika runas qankuna ukhumanta wañurajta rikuspa rejsiwankichej noqa Señor kasqayta. 
EZK.6.8	Chaywampis noqa saqesaj qankunamanta wakinkuna ama wañunankuta, astawanqa kausanankuta, waj jallp'asman ch'eqerasqas kasqankupi. 
EZK.6.9	Chay nacioneswan ayqekojkunaqa noqamanta yuyarikuwanqanku. Yuyarikullanqankutaj imaynatachus noqa paykunata ñak'arichisqayta noqawan mana allinta purisqankurayku, lantista yupaychanankupaj noqamanta karunchakuspa. Paykuna kikinku p'enqachikonqanku tukuy sajra ruwayninkumanta, tukuy ima khuchiriosta ruwasqankumanta ima. 
EZK.6.10	Chaypacha rejsiwanqanku noqa Señor kasqayta, imaraykuchus mana qhasitachu kay mana allin imasta paykunaman apachimunayta nerqani.
EZK.6.11	Señorqa kay jinata niwarqa: Sonqoykita nanachikuy, makisniykita t'ajllakuy, chakisniykiwantaj p'atatiyay. Israel aylloj millay imasta ruwasqasninmanta nanaywan qhaparqachay, imaraykuchus ch'ajwapi, yarqhaywan, onqoywantaj wañonqanku. 
EZK.6.12	Karupi kajkunaqa onqoywan wañonqanku. Qayllapi kajkunaqa ch'ajwapi wañonqanku. Kausashajkunataj yarqhaywan wañuranqanku. Ajinata phiñakuyniyta paykunawan junt'ayta tukuchisaj. 
EZK.6.13	Maypachachus runa wañurasqasta rikunkichej lantisniykichej chaupipi, altarespa muyuynimpi, chantá alto lomas patapi, lomaspa kinraykunasnimpi, jinallataj q'omer sach'as urapi, encinas nisqa thansarara sach'as urapi, chantá maypichus tukuy lantisniykichejman inciensota jaywarqankichej chay tukuynejpitaj, chaypacharaj yachankichej noqa Señorqa kasqaytaqa. 
EZK.6.14	Makiyta oqharisaj paykunata jasut'inaypaj, uray ladopi ch'in pampamanta wichaypi kaj Ribla nisqa chaykama. Tukuynejpi tiyakunku chay jallp'astaqa, ch'inmantapis aswan ch'inman tukuchisaj. Chaypacharaj rejsiwanqanku noqa Señor kasqaytaqa.
EZK.7.1+EZK.7.2	Señorqa noqaman parlamuwarqa, niwarqataj: Noqa Señorqa, Israel aylluman nini: Tukukoyqa chayamunña, tukuynin jallp'aj tukukuynenqa chayamunña. 
EZK.7.3	Israel, chayamunña tukukuyniykeqa. Phiñakuyniyta pataykiman urmachimusaj. Purisqaykimanta cuentata mañasqayki, millay imasta ruwasqasniykimantataj jasut'isqayki. 
EZK.7.4	Mana perdonasqaykichu nitaj khuyakusqaykichu. Sajrata purisqaykimanta jasut'isqayki, millay ruwasqasniykitataj sut'inchasqayki. Chaymantaraj, yachankichej noqa Señor kasqayta.
EZK.7.5	Kay jinata Señorqa nin: Mana allenqa qhepampi qhepampi jamushan. 
EZK.7.6	Tukukoyqa jamushan, qayllamushampuni. Tukukunayki p'unchayqa qayllamushanña. 
EZK.7.7	Kay naciompi tiyakojkunaj tukukuynenqa chayamushanña, ch'ajwana p'unchay chayamushan, lomaspi kusikoyqa tukukunña. 
EZK.7.8	Kunampacha usqhayllata phiñakuyniyta pataykiman urmachimusaj, chantá phiñakuyniymanta qampi samarikusaj. Purisqaykimanta cuentata mañasqayki, millay imasta ruwasqasniykimantataj jasut'isqayki. 
EZK.7.9	Mana khuyakusqaykichu, nitaj perdonasqaykichu. Astawanqa sajra kausaypi purisqaykimanta jasut'isqayki, millay imasta ruwasqasniykimantataj uyanchasqayki. Ajinamanta yachankichej, noqa Señor qankunata jasut'ej kasqayta.
EZK.7.10	Kayqa chay p'unchayqa. Chayamushanña! Sut'iyamushanña! Sajra kajqa tukuynejpi t'ika jina qhallallarishan, alqochakuytaj may karishan. 
EZK.7.11	Mana allin ruwayqa qallarikun, sajra kausaytataj poqon. Paykunataj munasqankuta mana ruwayta atenqankuchu qhapaj kayninkuwan, nitaj qhaparisqankuwampis, paykuna ukhupitaj mana ujpis llakirikoj kanqachu. 
EZK.7.12	Tiempoqa chayamunña, p'unchaytaj qayllapiña. Qhatupi vendejqa ama kusikuchunchu. Rantikojpis ama phutikuchunchu. Israelpa runaykachayninta phiñakuywan jasut'isaj. 
EZK.7.13	Imallatapis vendejqa tukuy kausaynimpi manaña ujtawan jap'ikapuyta atenqañachu, qhatu ruwasqantataj mana chinkachiyta atenqachu. Sajra ruwajkunataj kausayninkuta mana waqaychayta atenqankuchu.
EZK.7.14	Putututa waqachenqanku maqanakuyman wajyaspa, nitaj pipis maqanakamunampaj llojsej kanqachu. Israelpa jatunchakuynintaqa k'ajaj phiñakuyniywan jasut'isaj. 
EZK.7.15	Jawapeqa maqanakuy tiyan, ukhupitaj onqoykunawan, yarqhaykunawantaj wañuranqanku. Jawapi kajkunaqa maqanakuypi wañuranqanku. Llajtapi kajkunataj yarqhaywan, onqoykunawantaj wañuranqanku. 
EZK.7.16	Tukuy atipajkunataj lomas pataman mancharisqa palomas jina ayqenqanku, chay tukuywampis juchankuraykoqa wañonqankupuni. 
EZK.7.17	Tukuyninkojta makisninku llauch'iyanqa, manchariywantaj qonqorisninku kharkatitenqa. 
EZK.7.18	Qhashqa p'achata churakonqanku sonqo nanayta rikuchispa. Tukuyninkojta uyasninkupis p'enqachisqas umankutaj raphasqas kanqanku. 
EZK.7.19	Qolqesninkutapis callesman wijch'onqanku q'opata jina. Ni qorinku, nitaj qolqenkupis paykunataqa salvayta atenqachu Señorpa k'ajaj phiñakuynin chayamonqa chay p'unchaypeqa. Chaykunaqa almankuta mana sajsachiyta atenqankuchu, nitaj wijsantapis junt'achiyta atenqachu, imaraykuchus chay qori, paykunataqa sajra kausayman misk'acherqa. 
EZK.7.20	K'acha imasninkunejtataj jatunchakorqanku, imaraykuchus chaykunawan millay lantisninkuta ruwakorqanku. Chayrayku noqaqa chay k'acha imasninkutaqa q'opaman tukuchisaj. 
EZK.7.21	Waj llajtayojta kachaykamusaj paykunamanta suwanankupaj. Waj kaypachamanta aswan chejnina jamuchunku, israel runakunata millay ch'ichi runata jina apaykachanampaj. 
EZK.7.22	Noqa kay runasmanta karunchakusaj, saqesajtaj may munasqa yupaychanawanku imasniyta mana allinman tukuchinankuta. Sajra suwa runas jamuspa wasiytaqa mana allinman tukuchenqanku.
EZK.7.23	Uj cadenata wakichiy, imaraykuchus kay naciompeqa ashkha runa wañuchista juchachashanku, llajtaqa sajra ruwaykunawan junt'a kashanku. 
EZK.7.24	Noqa Señor waj nacionesmanta sajra runasta pusamusaj, paykuna llajtapi wasista jap'ikaponqanku. Atiyniyojkunaj jatunchakuyninta chinkachisaj, yupaychanasninku cheqastataj mana allinman tukuchisaj. 
EZK.7.25	Manchay llakiypuni jamushan. Sonqo tiyakuyta mask'anqanku, manataj tarenqankuchu. 
EZK.7.26	Mana allin kausaytaj qhepan qhepanta jamonqa. Ñataj mana allin imas uyarikonqa. Qhasilla mask'anqanku mayqen profetallapis sut'inchananta. Paykunaman yachachinampaj mana sacerdotes kanqachu, nitaj kurajkunapis paykunata yupaychanankupaj. 
EZK.7.27	Reyqa llakikuy p'achata churakonqa. Kamachejqa jatun llakikuypi rikhurenqa, runakunataj tukuynin kharkatitenqanku. Purisqankuman jina paykunata ruwasaj, cheqanchasajtaj, imaynatachus paykuna cheqanchanku ajinata. Ajinamanta rejsiwanqanku noqa Señor kasqayta.
EZK.8.1	Sojta watamanta sojta kaj killampi, phishqa p'unchay kashajtin, wasiypi tiyasharqani, Judamanta kaj kurajkunapis noqawan khuska tiyarishallarqankutaj. Chaypacha Señorqa makinta patayman churaykamuwarqa. 
EZK.8.2	Qhawarispataj, uj runata jina rikorqani, chaytaj chakanmanta uraman ninaman rijch'akorqa, chakanmanta patamantaj llusk'uchasqa bronce jina lliphipisharqa. 
EZK.8.3	Chay runaman rijch'akojtaj makinta aysarimuspa chujchaymanta aysariwarqa. Chanta Diospa atiynin jallp'amanta pataman oqhariwarqa. Diosqa mosqoypi jina Jerusalenman pusawarqa, llajtaman yaykuna ukhu punkunejman churawarqa wichaynejman. Chaypi tarikun Señorta phiñachej lanteqa. 
EZK.8.4	Chaypi Israelpa Señornimpa k'anchaynin kasharqa, mayu cantopi rikorqani chay jinallataj. 
EZK.8.5	Chantá niwarqa: Runa, wichaynejman qhawariy, nispa.
EZK.8.5	Noqataj wichaynejta qhawarerqani, punku yaykuna cheqapitaj altarpa punkun chaypi Señorta phiñachej lantita rikorqani.
EZK.8.6	Chaymanta niwarqa: Rikunkichu Israel runakunaj millay ruwasqasninkuta? Chaykunaqa ajllakusqay llimphu wasiymanta karunchachiwanku. Kaymanta aswan millay imastaraj rikunki, nispa.
EZK.8.7	Chaymanta patioman yaykuna cheqaman pusawarqa. Perqapitaj uj jusk'uta rikorqani. 
EZK.8.8	Chantá niwarqa: Runa, kunanqa perqata astawan jusk'uykuy.
EZK.8.8	Noqataj chay jusk'uta astawan jatuncharqani. Chantá waj punkutaj rikhuriwarqa. 
EZK.8.9	Chantá niwarqa: Yaykuy, chaypi rikunki millachikunapaj jina sajra imasta ruwashanku chayta.
EZK.8.10	Noqataj yaykuspa qhawarerqani perqaj tukuy muyuyninta. Chaypi rikorqani katarisman rijch'akoj pintasqasta, waj ch'ichi animalesman rijch'akojkunatawan. Jinallataj Israel aylloj tukuy laya lantisninkuta rikorqani. 
EZK.8.11	Chay lantispa ñaupaqempitaj Israelpa ayllunmanta qanchis chunka kurajkuna kasharqanku. Safampa wawan Jaazanías ima paykunawan kasharqa. Chantá sapa ujninku incienso q'osñichinayoj karqanku, incienso q'osñitaj phuyu jina llojsisharqa.
EZK.8.12	Niwarqataj: Runa, rikunkichu israelitaspa kurajkunasnin imastachus ruwashanku chayta, sapa ujninku kashanku pintasqa lantinkoj ch'ujllampi chayta? Paykuna yuyanku paykunata noqa mana rikushasqayta, kay naciontataj saqeshasqayta. 
EZK.8.13	Chaymanta, niwarqa: May sajra imastawanraj ruwajta rikunki.
EZK.8.14	Chantá Señorta yupaychana wasej punkunkama pusawarqa, chaytaj wichay punku karqa. Chaypitaj wakin warmis, Tamus nisqa diosman waqasharqanku. 
EZK.8.15	Nillawarqataj: Runaj wawan, kayta rikunkichu? Aswan mana allin imasta ruwashajtaraj rikunki.
EZK.8.16	Chantá Señorta yupaychana wasi patio ukhuman pusaykuwarqa. Punku yaykuna altar chaupipi iskay chunka phishqayoj runas Señorpa tiyakunan wasiman wasanchakuspa, inti llojsimuy ladoman qhawarisqas, pampaman k'umuykuspa intita yupaychasharqanku. 
EZK.8.17	Chantá, Señorqa niwarqa: Runa, rikunkichu? Judá aylloqa kaypi chay jina millay imasta ruwasqasninwan mana contentakunchu. Kay nacionman juchaswan junt'achinku. Astawan astawan phiñachishawanku, senqankumantaj sach'a laphista churakunku. 
EZK.8.18	Noqapis paykunapaj phiñakusaj. Paykunamantaqa mana khuyakusajchu ni uj pisillatapis, manataj perdonasajchu. Jatunmanta qhaparispapis wajyakuwachunku, paykunataqa manapuni uyarisajchu.
EZK.9.1	Chay qhepata sinch'i qhaparejta uyarerqani, chaytaj ningrisniyman qhapariykuwarqa: Jasut'ejkunaqa chayamunkuña llajtata jasut'inankupaj, t'unaykoj armasta makinkupi oqharisqas.
EZK.9.2	Chantá rikorqani, wichaynejpi kaj punkumanta sojta runas yaykumushajta, sapa ujninku armayoj karqanku. Paykunawan khuska lino nisqa yuraj p'achayoj runa jamusharqa. Chumpimpi churasqa kasharqa, imaschus qelqanapaj karqa chay herramientas. Paykuna yaykumuytawan broncemanta altar qayllapi sayarqanku. 
EZK.9.3	Israelpa Diosnimpata k'anchaynin lijrasniyojkunaj patampi karqa, chaymanta pataman oqharikuspa, Diosta yupaychana wasej punkunejmanta purirerqa. Señorqa linomanta p'achayoj runata wajyarqa, chumpimpi qelqa herramientasniyoj karqa chayta. 
EZK.9.4	Paymanta nerqa: Jerusalén llajtata purerqoy, uj señalta frentesninkuman churaykuy, chay llajtapi tukuy mana allin imas ruwakusqankurayku qhaparispa waqarashanqanku chay runakunaman.
EZK.9.5+EZK.9.6	Wakin runasman kayta nejta uyarillarqanitaj: Qankuna paykunaj qhepanta llajtaman riychej. Diosta yupaychana wasimanta qallarispa tukuy runasta wañurachiy, ni imamanta khuyarikuspa, machu runasta, wayna runasta, sipaskunasta, wawasta, warmista ima; tukuyninta wañurachiychej. Pikunachus señalniyoj kajmanqa ama qayllaykullankichejpischu. Chantá, paykunaqa Diosta yupaychana wasi punkupi kasharqanku chay kurajkunamanta wañurachiyta qallarerqanku.
EZK.9.7	Chaypacha Señorqa paykunaman nerqa: Diosta yupaychana wasiman riychej, ch'ichichamuychejtaj, patiosninmantaj runa ayaswan junt'arachiychej, nispa.
EZK.9.7	Chantá paykuna llojsispa llajtapi kaj runasta wañurachiyta qallarerqanku. 
EZK.9.8	Chay jinata runasta wañurachishajtinku noqa sapallay qhepakorqani. Chaypacha noqa pampakama k'umuykuspa sonqo nanaywan qhaparerqani, nerqanitaj: Señorníy, israelita runasqa pisillaña kashanku, chaykunata tukuynintapunichu phiñakuyniykipi chinkachinki Jerusalenman phiñakuyniykita urmachimuspa?
EZK.9.9	Señortaj kutichiwarqa: Israel aylloj juchanqa may jatumpuni, jinallataj Judajtapis. Kay jallp'aqa wañunachikuywan junt'a kashan. Llajtapis sajra ruwaykunawan junt'asqa kashan. Paykuna yuyanku noqa kay nacionta saqepusqayta, imatachus ruwasqankuta mana rikusqayta. 
EZK.9.10	Chayrayku noqapis paykunamanta mana uj pisillatapis khuyarikusajchu, manachayqa tukuy sajra purisqankumanta cuentata mañasaj.
EZK.9.11	Chaymanta linomanta ruwasqa p'achayoj runa, chumpimpitaj qelqana herramientasniyoj kaj runaqa, kutirimuspa nerqa: Kamachiwasqasniykita junt'aniña, nispa.
EZK.10.1	Qhawarispa rikorqani, querubinespa patampi k'umpasqa toldoina karqa, chay patapitaj zafiromanta trono jina rikhurerqa. 
EZK.10.2	Señortaj linomanta p'achayoj runaman nerqa: Carroj ruedasnimpi chaupinman yaykuy, querubinespa uranman. Chay querubines chaupimantataj nina k'ajajta jich'irikuspa llajta pataman qhallarpariy. Qhawashajtiy chay runa yaykorqa. 
EZK.10.3	Chay ratopi querubinesqa Diosta yupaychana wasej paña ladompi kasharqa. Ukhu kaj patioman phuyu junt'aykorqa. 
EZK.10.4	Chantá Señorpa k'anchaynenqa querubinespa patanmanta, Diosta yupaychana wasiman yaykuna chaynejman purirerqa. Phuyutaj Diosta yupaychana wasiman junt'aykorqa. Señorpa k'anchaynintaj patio junt'ata k'anchaykorqa. 
EZK.10.5	Querubinespa lijrasnimpa sonaynintaj jawa patioman uyarikorqa. Tukuy Atiyniyoj Diospis parlashanman jina karqa. 
EZK.10.6	Chantá linomanta p'achayoj runata Señorqa kamacherqa, ruedas chaupipi kaj querubinespa chaupinmanta ninata oqharimunanta. Chay runataj rispa ruedas qayllapi sayarqa. 
EZK.10.7	Ujnin querubintaj makinta aysarispa, paykuna chaupipi kasharqa chay ninamanta uj chhikanta oqharispa, linomanta p'achayoj runaj makisninman churaykorqa, chay runataj ninata jap'iytawan llojsiporqa. 
EZK.10.8	Chaypacha noqa allinta repararqani querubinespa lijrasnin uramanta runaj makin jina rikhurimushajta. 
EZK.10.9	Querubines chaynejpi rikorqani tawa ruedasta, sapa ruedas uj querubinwan khuskata. Ruedasqa topacio rumi jina lliphipisharqanku. 
EZK.10.10	Chay tawantin ruedasqa uj rejlla karqanku, rijch'akorqankutaj uj ruedaqa uj ruedaj chaupimpipis kashankuman jina. 
EZK.10.11	Chay querubinesqa purispa, mayqenchá paykunamanta ñaupajman purerqanku chayta tukuyninku qhatirerqanku. Mana kutirinankuchu karqa, manachayqa maymanchus chay tawantinmanta ujnin kaj ladoman purirejtin mana kutirinankuchu karqa chayllamantaj mana kutirispa purirerqanku. 
EZK.10.12	Cuerposninku, wasasninku, makisninku, lijrasninkupis ñawiswan junt'a karqanku, jinallataj tawantin ruedaspis. 
EZK.10.13	Noqallataj uyarerqani ruedastaqa carro nispa sutichashajta. 
EZK.10.14	Sapa querubín tawa uyayoj karqa: Ñaupaj uyanqa toroj uyan, iskay kajqa runaj uyan, kinsa kajqa león uya, tawa kajtaj ankaj uyan karqa. 
EZK.10.15	Querubinestaj jatarerqanku chaykunaqa, Quebar nisqa mayupi rikorqani chaykunallataj karqanku. 
EZK.10.16	Querubines purirejtinkoqa ruedaspis paykunawan khuska puririllarqankutaj. Querubines pampamanta jatarinapaj lijrasninkuta oqharejtinku, ruedasqa paykunamanta mana kacharikorqankuchu. 
EZK.10.17	Querubines kikimpi sayajtinkoqa, ruedaspis sayallarqankutaj; jatarejtinkutaj ruedaspis jatarillarqankutaj, imaraykuchus querubinespa kausaynin paykunapi karqa.
EZK.10.18	Chantá Señorpa k'anchaynin Diosta yupaychana wasi patamanta oqharikorqa, querubines patapitaj sayarqa. 
EZK.10.19	Querubinesqa lijrasninkuta oqharispa, pampamanta pataman phawarerqanku qhawashajtillayraj, ruedaspis paykunawan khuskallataj llojserqanku. Sayarqankutaj Señorpata wasimpa inti llojsimuynin lado punkumpi. Israelpa Diosnimpa k'anchaynin paykunaj patankupi kasharqa. 
EZK.10.20	Kay kausayniyojkunallatataj Israelpa Diosnimpa urampi rikorqani, Quebar nisqa mayu cantopi, querubines kasqankuta rejserqanipuni. 
EZK.10.21	Sapa ujninku tawa uyasniyoj, tawa lijrasniyojtaj karqanku. Lijrasninku uramantataj runaj makin jina makisniyoj rikhurimusharqa. 
EZK.10.22	Uyasninkuta Quebar mayu chaypi rikorqani chaykunaman rijch'akorqanku. Sapa ujtaj cheqanta ñaupajman rerqanku.
EZK.11.1	Diospa atiynin pataman oqhariwarqa. Apawarqataj Señorpa wasinman, inti llojsimuy punkunnejman. Chay punkupi iskay chunka phishqayoj runas kasharqanku. Paykunawan khuskataj Azurpa wawan Jaazaniasta rikorqani, chantá Benaiaspa wawan Pelatiastawan, paykunaqa ayllupi kamachejkuna karqanku. 
EZK.11.2	Señorqa niwarqa: Kay kurajkuna runasta wañuchiyta yuyaychashanku, sajra imasta ruwanankupajtaj Jerusalén llajtapeqa umachashanku. 
EZK.11.3	Mana tukukonqarajchu, wasista ruwakusunchej, chay wasistaj manka jina kanqanku, noqanchejtaj aycha jina waqaychasqas kasunchej chay mankaspi. 
EZK.11.4	Chayrayku sutiypi paykunaj contrampi sut'inchay.
EZK.11.5	Señorpa atiynin yaykumuwarqa, niwarqataj: Kay jinata Señorqa nin: Kay jinata qankuna yuyashankichej, noqa yachani yuyaychakusqasniykichejta. 
EZK.11.6	Kay llajtapi qankuna may ashkhata wañuracherqankichej, callesnintataj wañusqaswan junt'acherqankichej. 
EZK.11.7	Chayrayku noqa Señorqa cheqatapuni niykichej: Jerusalenqa uj manka jina kanqa, aychataj mana qankunachu kankichej, manachayqa qankuna wañurachinkichej chay ayas aychasqa kanqanku. Aswampis qankunataqa chaymanta jawaman wijch'usqaykichej. 
EZK.11.8	Ch'ajwatachu manchachikorqankichej? Ch'ajwata pataykichejman chayachimusaj. Noqa Señormin kaytaqa parlani. 
EZK.11.9	Llajtamanta orqhosqaykichej, waj llajtayojkunamantaj jap'ichisqaykichej. Qankunaqata juchachasqaykichej. 
EZK.11.10	Espadawan t'ojsisqas wañurankichej. Israel jallp'api cheqanchasqaykichej, chaypacharaj noqa Señor kasqayta rejsiwankichej. 
EZK.11.11	Mana qankunapajchu llajtaqa manka jina kanqa, nitaj qankunachu kay pacha jina kankichej. Israel jallp'aj cantosnimpi qankunata cheqanchasqaykichej. 
EZK.11.12	Chaymantataj noqa Señor kasqaytaqa rejsiwankichej. Qankunaqa mana kamachisqasniyman jinachu, nitaj leyesniyman jinachu kausarqankichej, manachayqa muyuyniykichejpi kaj nacionespa ususninta ruwarqankichej.
EZK.11.13	Señorpa sutimpi paykunaman parlashajtillayraj, Benaiaspa wawan Pelatiasqa wañorqa. Noqataj pampakama k'umuykorqani, jatunmanta qhaparispataj nerqani: Way Señor! Pisi puchoj israelitastapis tukuynintachu wañurachipunki?
EZK.11.14+EZK.11.15	Dios parlamuwarqa, niwarqataj: Runa, Jerusalempi tiyakoj runa llajta masisniykimanta, wauqesniykimanta, tukuy israelkunamantawan kay jinata parlarqanku: Paykunaqa Señormanta karupi kashanku. Astawampis noqaykuman kay jallp'ataqa qopuwayku, noqayku dueños kanaykupaj. 
EZK.11.16	Chayrayku paykunaman sutiypi niy: Noqa Señormin paykunata waj nacionesman, waj runakunaj jallp'asninkuman wijch'orqani, chaytaj pisi p'unchaykunallapaj kashan. Mayqen jallp'amanchá renqanku chaypeqa noqallataj Diosta yupaychana wasinku kasaj. 
EZK.11.17	Noqaj sutiypi nillaytaj, kay jinata Señorqa nin: Noqa Señormin chay jallp'asmanta, karu llajtasmanta ima paykunata tantaykamusaj, maykunamanchá ch'eqeracherqani chaykunamanta. Thantaykamuspataj israelitasman jallp'asninkuta kutichipusaj. 
EZK.11.18	Paykuna llajtankuman kutimponqanku, chantá chinkachenqankutaj kay jallp'api millay ruwaykunata, lanti yupaychaykunata ima. 
EZK.11.19	Noqa paykunamanta chay rumi sonqonkuta qhechusaj, mosoj espirituta, mosoj sonqotawan qosaj. 
EZK.11.20	Chantá paykuna leyesniyman jina kausanqanku, kamachisqasninman jinataj purenqanku, junt'anqankutaj. Paykunaqa aylluy kanqanku, noqataj paykunaj Diosninku kasaj. 
EZK.11.21	Chantapis pikunachus sajra imasta ruwaspallapuni kausanqanku, millachikunapaj imasta ruwaypitaj, chaykunamanta cuentata mañasaj. Noqa Señor chaytaqa nini.
EZK.11.22	Querubines phawarerqanku, ruedastaj paykunawan khuska oqharikorqanku. Israelpa Diosnimpa k'anchaynintaj paykunaj patankupi kasharqa. 
EZK.11.23	Chantá Diospa k'anchaynenqa llajta chaupimanta oqharikuspa karuman riporqa. Llajtamanta inti llojsimuy cheqapi kaj loma patapi tiyaykukorqa. 
EZK.11.24	Chaymanta Diospa atiynenqa oqhariwaspa Babiloniaman kutirichiwarqa, jap'isqas kasharqayku chayman. Kaytaqa Diospa espíritun mosqoypi jina rikuchiwarqa. Chantá chay mosqoypi jina rikhurejqa chinkaporqa. 
EZK.11.25	Chay jap'isqa karqanku chaykunamantaj, Señorpa tukuy imata rikuchiwasqanta willarqani.
EZK.12.1+EZK.12.2	Señor parlamuwarqa, niwarqataj: Qan runa, mana kasukoj runas chaupipi tiyashanki. Ñawisniyoj kanku, manataj rikunkuchu. Ningriyoj kanku, manataj uyarinkuchu. Mana kasukoj runas kanku. 
EZK.12.3	Chayrayku, qan runa, tukuy imata wakichikuy, ch'innejman rikunankuta llojsinaykipaj. Tukuypa rikunanta chaupi p'unchayta wasiykimanta llojsispa waj cheqaman ripuy. Ichapis ajinamanta mana kasukoj runas kasqankuta reparakonqanku. 
EZK.12.4	Chaupi p'unchayta, tukuy rikushasojtinku, tukuy imasniykita oqharispa qharqosqa runa jina ripuy. Jinallatataj tardempi tukuypa rikunanta qharqosqa runa jina llojsipuy. 
EZK.12.5	Chantá tukuyninkoj rikunanta perqapi uj jusk'uta kichariy, chaynintataj llojsinki. 
EZK.12.6	Llaqhayaykojtintaj tukuyninkoj rikunanta q'epiykita oqhariykukuy. Uyaykita qhatakuy ama jallp'ata rikunaykipaj. Chaytaj Israel ayllu reparanampaj uj señal kanqa.
EZK.12.7	Noqa q'epichakorqani Señorpa kamachiwasqanman jina. P'unchaytaj q'epiyta q'epiriykukuspa llojserqani, qharqosqa runapis kayman jina. Tardenejtataj perqapi uj jusk'uta allaspa kicharerqani. Laqhaykojtintaj tukuyninku qhawashawajtinku, chay imasniyta lijrariykukuspa llojserqani.
EZK.12.8+EZK.12.9	Q'ayantintaj Señorqa parlamuwaspa niwarqa: Runa, mana kasukoj Israel aylloqa, manachu tapurisunki imatachus ruwashasqaykita, imatá ruwashankiri?, nispa. 
EZK.12.10	Sutiypi paykunaman parlay: Kay sut'inchayqa Jerusalempi kuraj kajpaj, chantá kay jallp'api tiyakunku chay tukuy israelita runakunapajwan, nispa. 
EZK.12.11	Paykunaman niy: Noqa señal jina churasqa kani, imachus jamushan chaykunamanta willanasuykichejpaj. Imaynatachus noqa ruwarqani, kikillantataj qankunapis ruwankichej, imaraykuchus jap'iraspa apasqas kankichej. 
EZK.12.12	Kuraj kamachejniykeqa, imatachus apakunan kajta lijrariykukonqa, laqhayajtintaj perqata jusk'onqanku chaynejta llojsenqa, uyanta qhataykukuspa ama pi payta rikunampaj, nitaj paypis jallp'ata rikuyta atinampaj. 
EZK.12.13	Noqa ch'ipayta paypa patanman choqaykamusaj, chaywan jap'isqa rikhurenqa. Chantá Babiloniaman apachisaj, caldeospa jallp'anman, chay jallp'ata mana rikonqachu, chaypitaj wañonqa. 
EZK.12.14	Muyuynimpi payta waqaychajkunataqa tawantin ladosman ch'eqerachisaj, jinallataj soldadosnintapis. Cuchillowan paykunata qhatiykachasaj. 
EZK.12.15	Jinata waj jallp'asman, waj llajtasmantaj wijch'urajtiy, noqa Señor kasqayta rejsiwanqanku. 
EZK.12.16	Ujkunata paykunamanta ayqechisaj, ch'ajwamanta, yarqhaymanta, onqoykunamanta ima, maymanchá renqanku chay nacionespi imaymana ruwasqanku p'enqaykunata willakunankupaj. Rejsiwanqankutaj noqa Señor kasqayta yachanankupaj.
EZK.12.17+EZK.12.18	Ujtawan Señorqa parlamuwarqa, niwarqataj: Runa, manchariywan kharkatitispa mikhuy, yakuykitataj may llakiywan ujyay. 
EZK.12.19	Chay jallp'api tiyakoj runasman, Jerusalempi tiyakojkuna israelitasman ima noqamanta niy: T'antankuta may manchachikuywan mikhonqanku, yakutataj llakikuywan mancha manchalla ujyanqanku. Jallp'asniykichejta t'ajrasman tukuchisqas kanqa, mana ima poqojtaj. Chay llajtapi tiyakojkuna sajrata kausasqankurayku chayqa jina kanqa. 
EZK.12.20	Tukuynin llajtas runasniyoj kajkunaqa t'unasqas kanqanku, jallp'ataj mana imayoj t'ajra pampa qhepakonqa. Chaypacharaj qankunaqa noqa Señor kasqayta rejsiwankichej.
EZK.12.21+EZK.12.22	Señorqa parlamuwarqa, niwarqataj: Israelitas imatataj chay nisqankuwan niyta munankuri: P'unchaykuna pasakapushanku, profetaj sut'inchasqantaj mana junt'akushanchu nispari? 
EZK.12.23	Paykunaman niy ari: Señorqa nin ama chay nisqaqa ujtawampis Israelpi parlachunchu. Nillaytaj paykunaman, profetaman mosqoypi jina rikhurisqan junt'akunampaj p'unchayqa qayllamushanña. 
EZK.12.24	Israel ayllu ukhupi, mosqoypi jina llulla rikuykuna, nitaj llulla sut'inchaykunapis kanqañachu. 
EZK.12.25	Imaraykuchus noqa Señormin parlasaj, palabraytaj junt'akonqapacha. Mana kasukoj ayllu, qankunallataj chayta rikunkichej. Noqa parlasaj, nisqaytataj junt'asaj. Noqa Señormin chayta parlani.
EZK.12.26+EZK.12.27	Señor parlamuwarqa, niwarqataj: Runa, Israelmanta kaj runakunaqa nishanku: Kay profetaj mosqoypi jina rikusqanqa, unaymantaraj junt'akonqa, unay tiempopi junt'akunampaj kayqa sut'inchan, nispa. 
EZK.12.28	Chayrayku paykunaman niy: Señorqa kay jinata nin: Palabrasneyqa mana unaymantachu junt'akonqa, imatachus nisaj chayqa junt'akonqapacha. Noqa Señor chaytaqa nini.
EZK.13.1+EZK.13.2	Señorqa parlamuwarqa, niwarqataj: Runa, Israelpa profetasnimpa contranta sutiypi parlay. Chay paykuna sonqollamanta sut'inchanku chaykunaman niy: Señorpa palabranta uyariychej. 
EZK.13.3	Señorqa kay jinata nin: Way, chay mana yuyayniyoj profetas, pay kikimpa espiritunman jina purinku, manataj imatapis rikunkuchu! 
EZK.13.4	Profetasniykeqa, Israel, ch'inkunapi tiyakoj atojkunaman rijch'akunku. 
EZK.13.5	Perqapi jusk'usman mana wicharerqankichejchu, ni perqatapis Israel aylloj muyuynimpi llajtata waqaychanampaj ruwankichejchu, maqanakuna p'unchaypi sinch'ita sayanampaj Señorpa p'unchaynin chayamojtin. 
EZK.13.6	Mosqoypi jina rikuyninkoqa qhasi manakajlla. Sut'inchasqankutaj llullalla. Noqamanta sut'inchasqankuta ninku, noqataj paykunataqa mana kachamorqanichu. Parlasqasninku junt'akunanta suyanku. 
EZK.13.7	Mosqoypi jina rikusqaykichejqa qhasi manakaj kanku. Profeta jina parlasqaykichejqa llullalla. Noqamanta parlasqaykichejta ninkichej, noqataj mana imatapis nerqanichu. 
EZK.13.8	Chayrayku noqa Señorqa nini: Ch'auka imasta parlasqaykichejrayku, mosqoypi jina rikusqaykichej llullaslla kasqankurayku noqa contraykichejpi kani. Noqa Señor chaytaqa nini. 
EZK.13.9	Makiyta oqharisaj, ch'auka rikuyniyoj profetaspaj, chantá llullastataj sut'inchanku, chay profetasta jasut'inaypaj. Israel aylluypa tantakuyninman mana yaykuyta atenqankuchu. Sutisninkoqa mana qelqasqachu Israel aylloj librompi. Mana Israelpa jallp'anman yaykonqankuchu. Chaypacha rejsiwanqanku noqa Señor kasqayta. 
EZK.13.10	Arí, paykunaqa aylluyta ch'aukiyarqanku, tukuy imapis allillan rishan nispa, chaypachaqa mana jinachu kasharqa. Pillapis uj perqata sayarichinman, ujkunataj chay perqata unu t'uruwan lluch'arqanku chayman rijch'akunku. 
EZK.13.11	Niy ari, chay t'uruwan lluch'ajkunata chay perqaqa thuñikapunanta. Llojlla para jamonqa, rumi jina granizotaj chayamonqa, sinch'i wayrawan. 
EZK.13.12	Chay perqatajrí urmaykonqa. Chaypacha tapurisonqanku. Imanakuntaj chay t'uruwan churasqaykichejri?, nispa. 
EZK.13.13	Chayrayku noqa Señorqa nini: K'ajaj phiñakuyniypi sinch'ita wayrachimusaj. Manchay phiñakuy sinch'ita parachisaj, rumi jina granizotataj urmachimusaj, sinch'i phiñakuyniywan chinkachinaypaj. 
EZK.13.14	Unu t'uruwan yurajyachisqaykichej perqata urmachisaj. Cimientosnin rikhurinankama pampachasaj. Arí, perqaqa urakama urmaykonqa, qankunataj chay t'unaykusqay chaupipi wañunkichej. Chaypacha yachankichej noqa Señor kasqayta. 
EZK.13.15	Tukuy phiñakuyniyta chay perqapi samarichisaj, chay perqata yurajyachejkunapiwan. Runastaj nenqanku: Perqaqa manaña kanchu, t'uruwan chay lluch'ajkunamantapis nillataj ujpis kanchu. 
EZK.13.16	Israelpa profetasnin manallataj kanchu, pikunachus mosqoypi jina llulla rikusqankuta Jerusalenman willasharqanku, tukuy imapis allillan rishan nispa, manataj cheqamantaqa jinachu kasharqa. Noqa Señor chaytaqa nini.
EZK.13.17	Kunanqa runa, aylluykipi kaj warmispa contrampi uraykuy, paykunaj sonqonkuman jinalla sutiypi parlanku chaykunata. 
EZK.13.18	Niy paykunaman: Señorqa kay jinata nin:
EZK.13.18	Ay qankunamanta, runasta mask'aspa purejkuna, layqanapaj uma suk'unasta sirajkuna tukuy runa makinwan churakunampaj, uma mayt'unasta ruwajkuna, juch'uykuna, paya warmispis churakunankupaj. Ajinata runasta jap'inkichej. Yuyankichejchu aylluypi atinaykichejta, runasta kausachiyta wañuchiytataj munayniykichejman jina? 
EZK.13.19	Qankunaqa, aylluy ukhupi p'enqaypi rikhurichiwankichej, uj jich'i cebadarayku, uj juch'uy t'antaraykutaj kausanampaj karqa chay runata wañuchispa, wañunan karqa chay runatataj kausachispa. Ajinata aylluyta ch'aukiyankichej llullata kasusqanrayku. 
EZK.13.20	Chayrayku, noqa Señorqa nini: Noqa chay layqanapaj mayt'unasta ruwasqaykichejpa contrampi kani, chaykunawan runasta p'isqosta jina jap'irankichej. Noqa makisniykichejmanta paykunata kacharichisaj. Chantá p'isqosta jina kacharisaj phawarinankupaj. 
EZK.13.21	Uma mayt'unasniykichejta llik'iraspa, makisniykichejmanta paykunata kacharichisaj. Manañataj ujtawan makisniykichejman urmanqankuchu. Chaypacha qankuna rejsiwankichej noqa Señor kasqayta. 
EZK.13.22	Qankunaqa llullirioswan cheqa kausaypi kaj runasta manchachinkichej. Noqaqa mana munarqanichu chay jinata ruwaytaqa. Astawanqa, sonqochankichej sajra sonqoyoj runasta, umachankichejtaj ama t'aqakunankuta sajra puriyninkumanta, ajinamanta noqa paykunata ama kausachinaypaj. 
EZK.13.23	Chaymanta qankunaqa manaña mosqoypi jina llulla rikusojta rikunkichejchu, nitaj llulla imasta sut'inchankichejchu. Noqa qankunaj atiyniykichejmanta aylluytaqa salvasaj. Qankunataj rejsiwankichej noqa Señor kasqayta.
EZK.14.1	Israelpa kuraj runasninmanta wakin noqata watukoj jamorqanku ñaupaqeypitaj tiyarikorqanku. 
EZK.14.2+EZK.14.3	Señortaj parlamuwarqa, niwarqataj: Runa, kay runasqa lanti yupaychanaman churakunku, mayta yupaychanku. Imaschus juchaman urmachin chaykunallapi yuyashanku. Saqesajchu imallatapis tapurikunawankuta? 
EZK.14.4+EZK.14.5	Paykunaman noqamanta kay jinata parlay: Israel ayllumanta kajkuna, pillapis tukuy sonqonwan lantisninta yupaychanman, juchaman urmachej imasllapitaj yuyayninta churanman; chantá profetaman tapurikoj jamunman chayqa, noqa payman kutichisaj mashkhachus lantisnin kasqanman jina. Lantisninkurayku noqamanta karunchakoj tukuy israelitaspa sonqonkuta noqa t'ojpirisaj. 
EZK.14.6	Chayrayku Israel aylluman niy: Señorman kutiriychej, nispa. Lantisninkuta saqechunku, millachikunapaj jina imastawan. 
EZK.14.7+EZK.14.8	Pi runallapis Israel ayllumanta, chayri waj llajtamanta kaj Israelpi tiyakuspa, noqamanta karunchakuspa lantita yupaychaspa paykunata juchaman urmachej imaspi yuyashaspa, uj profetanejta tapurikuwanman chayqa, noqa kikiy kutichisaj: Noqa chay runaj contrampi sayarisaj, tukuy rikunampaj jina jasut'isaj, tukuy runas paykunamanta parlakunankupaj jina. Aylluymantataj paykunata qharqosaj. Chaypacha qankuna rejsiwankichej noqa Señor kasqayta.
EZK.14.9	Sichus uj profeta llullata parlanqa chayqa, noqa chay profetata ch'aukiyarqani. Makiyta oqharisaj payta jasut'inaypaj, Israel ayllumantataj chinkachisaj. 
EZK.14.10	Tapurikoj runa, jinallataj profetapis iskayninku juchankumanta ujllapi jasut'isqas kanqanku. 
EZK.14.11	Ajinamanta Israel aylloqa ama jayk'ajpis noqamanta t'aqakunampaj, amataj runata wañurachispa ch'ichichanankupaj. Paykuna aylluy kanqanku, noqataj paykunaj Diosninku kasaj. Noqa Señormin kaytaqa nini.
EZK.14.12+EZK.14.13	Señorqa parlamuwarqa, niwarqataj: Sichus uj llajta mana kasuta ruwawaspa contrayta juchallikun chayqa, noqa contranta oqharikusaj jasut'inaypaj. Mikhuna tantakusqankuta qhechusaj, yarqhayta chay llajtaman apachimusaj, wañurachisajtaj runasta angelestawan. 
EZK.14.14	Kay kinsa runaschus chay llajtapi kashankuman Noé, Daniel, Job ima chayqa, paykunalla kinsantinku salvasqas kankuman cheqa runas kasqankurayku. Noqa Señormin chayta nini.
EZK.14.15	Sichus uj llajtaman millay animalesta kachaykamuyman chaypi tiyakojkunata wañurachinampaj, ch'inman tukuchinankama, nitaj pipis chayninta pasayta atinampaj jina chay millay animalesta manchachikuspa. 
EZK.14.16	Chay kinsa runaschus chay llajtapi tiyakushankuman chaypis, manapuni wawasnillankutapis salvayta atinkumanchu, nitaj warmi wawasninkutapis, paykunalla salvasqas kankuman. Llajtarí ch'inman tukuchisqa kanman. Noqa Señormin kausayniyrayku jurani.
EZK.14.17+EZK.14.18	Sichus chay nacionman ch'ajwata chayachimuyman, kamachiymantaj runas, jinallataj animalespis wañuranankuta. Chay kinsa runas chaypi kausashankuman chaypis, manapuni salvayta atinkumanchu, qhari wawasninkuta, nitaj warmi wawasninkutapis, paykunalla kinsantinku salvakunkuman. Noqa Señormin kausayniyrayku jurani.
EZK.14.19	Chay llajtamanchus onqoykunata chayachimuyman, phiñakuyniypitaj wañuyta tarpuyman, wañurachiymantaj runasta animalestawan. 
EZK.14.20	Chaypitajchus Noé, Daniel, Job ima tiyakushankuman chaypis, mana salvayta atinkumanchu, qhari wawasninta, nitaj warmi wawasnintapis. Paykunalla cheqa runas kasqankurayku salvakunkuman. Noqa Señormin kausayniyrayku jurani.
EZK.14.21	Noqa Señormin nini: Aswanraj kanqa maypachachus noqa tawantin sinch'i jasut'iyniyta Jerusalenman apachimojtiy. Ch'ajwata, yarqhayta, millay animalesta, onqoykunata ima, runata, uywasta ima wañurachinampaj. 
EZK.14.22	Chaymanta pisilla kausashaj qhepakonqanku, qhari wawasninkuwan, warmi wawasninkuwan llojsiyta atenqankutaj. Qankunajman paykuna jamusojtinkutaj qankuna rikunkichej, imaynatachus kasqankuta, imastatajchus ruwasqankuta. Chantá kusikunkichej Jerusalenman jasut'ita apachimusqaymanta. 
EZK.14.23	Kusikunkichej paykunaj puriyninkuta ruwasqasninkuwan rikuspa. Chaypacha yachankichej imajtinchus Jerusalempi chay tukuy imasta ruwasqayta. Noqa Señor kaytaqa nini.
EZK.15.1+EZK.15.2	Señorqa parlamuwaspa niwarqa:
EZK.15.1+EZK.15.2	Runa, uvas sach'aj k'aspenqa imapitaj aswan allin kanman waj sach'aspa k'aspinmanta nisqari?
EZK.15.3	K'ullusqa qhasi manakaj,
EZK.15.3	chay k'aspimanta uj ch'akarpullatapis ruwanapajqa mana allinchu.
EZK.15.4	Manaña imapaj walejchu, aswampis llant'anallapajña.
EZK.15.4	Iskaynin puntas ninawan q'olarasqa,
EZK.15.4	chaupintaj ruphasqa.
EZK.15.4	Imapajña kanmanri?
EZK.15.5	Sichus manaraj ruphasqa kashaspapuni mana imapaj allinchu karqa chayqa,
EZK.15.5	kunantaj ruphasqamantaqa,
EZK.15.5	imata ruwanapajpis allinchu kanman?
EZK.15.6	Chayrayku noqa Señorqa nini:
EZK.15.6	Imaynatachus uvas sach'aj k'ullunta
EZK.15.6	jinaman choqaykunchej, ajinata Jerusalempi tiyakojkunata ninaman choqaykurasaj.
EZK.15.7	Noqa paykunaj contrampi sayarisaj.
EZK.15.7	Ninamanta ayqenqanku,
EZK.15.7	waj ninañataj paykunata q'olaykonqa.
EZK.15.7	Noqa paykunaj contrankupi sayarejtiy, qankunaqa, noqa Señor kasqayta rejsiwankichej.
EZK.15.8	Jallp'ankutaqa ch'impachaman tukuchisaj,
EZK.15.8	noqata wasanchawasqankurayku.
EZK.15.8	Noqa Señor kaytaqa nini.
EZK.16.1+EZK.16.2	Señorqa parlamuwaspa niwarqa: Qan runa, Jerusalenman chay jina millay imasta munasqanta rikuchiy. 
EZK.16.3	Kay jinata Jerusalenmanta nin Señorqa: Rikhuriyniykeqa, nacekuyniykipis Canaán jallp'api karqa. Tataykeqa amorreosmanta karqa, mamaykita hitita karqa. 
EZK.16.4	Nacekorqanki chay punchaypeqa, kururuykita mana khuchusorqankuchu, yakuwan mana mayllasorqankuchu, mana kachiwan chhallusorqankuchu, nitaj waltha chumpiwan k'irusorqankuchu. 
EZK.16.5	Ni pi qanmanta khuyakususqachu, nitaj dakorqachu chay imasta qanrayku ruwananmanta. Nacekorqanki chay p'unchayqa, pampapi wijch'usqata saqesorqanku. Qanmanta millachikusorqanku. 
EZK.16.6	Noqataj maypichus kasharqanki chaynejta pasashaspa, kikin yawarniykipi wat'aqeyashajta rikorqayki nerqaykitaj: Kausay yawarniyki jich'akushasojtimpis kausakuypuni. 
EZK.16.7	Pampa qhorasta jina wiñacherqayki. Jatunman wiñarqanki, may k'acha warmipuni kanaykikama. Chuchusniykipis wiñarisorqaña. Pelosniykipis wiñaykusorqanku. Chaywampis mana ima p'achayoj q'alalla sayasharqanki.
EZK.16.8	Maypichus kasharqanki chayninta ujtawan pasallarqanitaj, chaypachataj qhawarerqayki, munakunapaj jina kasharqanki. P'achaywantaj tukuy q'ala ukhuykita qhataykorqayki. Qanta parlapayarqayki, uj tratota qanwan ruwarqani, noqajtataj karqanki. Noqa Señormin chaytaqa nini. 
EZK.16.9	Yakuwan mayllarqayki, yawarniykita picharqani, chantá k'acha q'apaj aceitewantaj jawerqayki. 
EZK.16.10	Tukuy laya coloreswan k'achanchasqa p'achata churarqayki, sinch'i qaramanta ruwasqa ujut'awan. Chumpillicherqayki linomanta awasqa chumpiwan, seda p'achawantaj qhataykorqayki. 
EZK.16.11	Mayta qori imaswan k'achancharqayki. Makiykiman jatun sortejata churarqayki, kunkaykimantaj walqata walqaykucherqayki. 
EZK.16.12	Senqaykiman uj sortejata churaykorqayki, ningrisniykimantaj zarcillota, umaykimantaj uj k'acha pilluta churarqayki. 
EZK.16.13	Ajina, qolqewan, qoriwantaj k'achanchasqa karqanki. P'achasniykeqa linomanta, sedamanta ima karqa, may sumaj coloreswan sirasqastaj. Mikhorqanki trigomanta jak'usqa yuraj jak'uta, misk'iyojta, olivomanta kaj aceiteyojtaj. Manchay k'achanchasqa karqanki, uj reina jinataj llojserqanki. 
EZK.16.14	Chay jina k'acha kasqaykimantaqa tukuy nacionespi yacharqanku, imaraykuchus tukuy imawan junt'asqa karqanki, tukuy k'acha imasniywan k'achanchasusqayrayku. Noqa Señormin kaytaqa nini.
EZK.16.15	Chay jina k'acha kasqaykiman atienekorqanki, tukuy runas k'acha kasqaykita yachasqankuraykutaj uj phisu warmiman tukorqanki. Ukhuykitataj tukuy purej qharisman jaywarqanki. 
EZK.16.16	P'achasniykiwantaj lomaspi tukuy laya yupaychana toldosta ruwakorqanki, chaykunapitaj qhenchachakorqanki. 
EZK.16.17	Noqa qorqayki qorista, qolqetawan, chaykunamanta runaman rijch'akojkunata ruwakorqanki, chaykunawantaj qhenchachakorqanki. 
EZK.16.18	K'acha tukuy laya coloreswantaj ruwasqa p'achasniykita chaykunaman churarqanki, aceiteyta, inciensoytawan jaywarqanki. 
EZK.16.19	Sumaj kaj jak'umanta ruwasqa t'antayta jaywarqayki, aceiteta, misk'itawan ima, mikhucherqayki, chaykunata qan lantikunaman jaywarqanki may sumaj q'apaj jaywanata jina. Noqa Señormin chaytaqa nini. 
EZK.16.20	Jinallataj qampi qhari wawas, warmi wawaspis tiyapuwarqa, chaykunata lantisman qaraykorqanki. Pisipajchu qhenchachakusqasniykitaqa jap'erqanki? 
EZK.16.21	Chantapis pisichu karqa wawasniyta lantisman rikuchikuta jina ninapi laurashajta jaywarasqaykeqa? 
EZK.16.22	Chhika millay kausayniykiwan ujwan ujwantaj qhenchachakusqaykiwan ima, manaña yuyarikunkichu wawa kasqaykimantaqa, mana p'achayoj q'alalla kasqaykitapis, nitaj kikin yawarniykipi nacespa sunt'isqaykitapis.
EZK.16.23+EZK.16.24	Chayta noqa Señorqa nini: Way, way qanmanta! Tukuy sajra imasta ruwasqasniykimanta qhepata, tukuynin ch'usaj cheqaspi uj altarta ruwakorqanki lantista yupaychanaykipaj. 
EZK.16.25	Jatun ñankunapi chay jinata ruwakorqanki. K'acha kayniykitataj millayman tukucherqanki, tukuy chaynejta rejkunaman ukhuykita jaywarqanki, sapa kutitataj qhenchachakorqanki. 
EZK.16.26	Qayllaykipi kajkunawan mayta qhenchachakorqanki, chay jina q'oñirisqa egipcioswan. Sapa kuti qhenchachakusqaykiwan phiñachiwanki.
EZK.16.27	Chay jinamanta jasut'isunaypaj makiyta oqharerqani. Mikhunasniykita pisiyacherqani. Filisteoswantaj jap'icherqayki. Paykunaqa chejnikusunku, millay puriyniykimantataj p'enqakunku. 
EZK.16.28	Chaywan mana sajsakuspataj asirioswanñataj qhenchachakorqanki, chaywampis nillataj sajsakorqankichu. 
EZK.16.29	Babiloniapipis qhatojkunaj jallp'ankupi qhenchachakullarqankitaj. Chaywampis manapuni sajsakorqankichu. 
EZK.16.30	Noqa Señormin cheqamanta nini: Sonqoyki onqosqa karqa. Chayrayku qhencha warmi jina, mana p'enqakuspa pureranki. 
EZK.16.31	Tukuy jatun ñan pataspi, tukuy ch'usaj cheqaspi altarkunata ruwakorqanki, lantista yupaychanaykipaj. Mana qhencha warmimanchu rijch'akorqanki. Qanqa mana pagachikorqankichoqa.
EZK.16.32	Qosanta wasanchaj warmeqa, waj qhariswan purin. 
EZK.16.33	Tukuy qhencha warmismanqa t'inkata qonku, qantajrí tukuy munapayasojkunaman t'inkata qorqanki, pagarqankitaj tukuynejmanta qanwan juchallej jamunankupaj. 
EZK.16.34	Qhenchachakuyniykipeqa, waj warmikunamanta nisqaqa waj jinata ruwanki. Mana pipis mask'asunkuchu qanwan juchallinankupajqa, astawampis qan paykunaman paganki. Chayllapi qanqa waj jina kanki.
EZK.16.35+EZK.16.36	Chayrayku, qhencha warmi, palabrayta uyariy: Noqa Señor qanta niyki: Qanta mana p'enqakuspa ukhuykita q'alakunki munapayasojkunawan kanaykipaj, jinataj millay lantisniykiwan ima. Wawasniykej yawarnintataj jich'arqanki, paykunaman rikuchikuta jina jaywanaykipaj. 
EZK.16.37	Chayrayku, pistachus munakorqanki chay tukuyta noqa tantaykusaj. Jinallataj pikunatachus munakorqanki, chanta pikunatachus chejnikorqanki chay tukuyta. Paykunataqa muyuyniykiman tantaykusaj. Paykunaj rikunantataj q'alasqayki, paykuna q'alallata qhawasunankupaj. 
EZK.16.38	Casarakuspaña waj qhariwan qhenchachakoj warmita jina jasut'isqayki, runa wañuchista jinataj. Phiñakuywan, tumpaywantaj wañuchichisqayki. 
EZK.16.39	Paykunaj makinman saqesqayki, qhenchachakunayki cheqasta, lantista yupaychanayki cheqastawan thuñiykunankupaj. Chantá p'achasniykita lluch'usonqanku walqasniykita ima qhechususpa, q'alallata saqerpayasonqanku. 
EZK.16.40	Ashkha runas contraykipi oqharikonqanku. Rumiswan ch'anqasuspa, cuchillosninkuwan ima t'ojsisuspataj wañuchisonqanku. 
EZK.16.41	Wasisniykitapis ninawan kanaykonqanku. Ashkha warmispa ñaupaqempitaj qanta juchachasonqanku. Ajinapitaj qhenchachakuypi purinaykita tukuchisaj, manañataj ujtawampis tiyapususqantaqa qhenchachakuspa pagankichu. 
EZK.16.42	Chaypachataj phiñakuyniyta qampi thasnusaj, tumpasunaypis manaña kanqachu. Samarikusaj, manañataj astawampis phiñakusajchu. 
EZK.16.43	Sipas kasqaykimanta qonqakaporqanki sajra imasta ruwaspa, millay juchapi purispataj phiñachiwarqanki. Chayrayku, noqaqa chay purisqaykiman jina jasut'isqayki. Manapuni yuyarqankichu manchayta k'achanchakusqaykimantapis. Noqa Señormin chaytaqa nini.
EZK.16.44	Uj parlay tiyan. Chay parlaywan, tukuy ajinata parlajkunaqa nisonqanku: Mamampuni ajina karqa, kikillantaj wawampis. 
EZK.16.45	Mamaykeqa qosanta wawasnintawan chejnikorqa. Qantaj paypa wawan kanki. Ñañasniykipis jinallataj, qosasninkuta, wawasninkutawan chejnikorqanku. Mamaykeqa hititamanta karqa. 
EZK.16.46	Samaria nisqa llajta kuraj ñañaykeqa wichaynejpi kasharqa, ranchosnimpiwan ima. Sodoma nisqa llajta sullk'a ñañaykitaj uranejpi kasharqa, ranchosnimpiwan ima. 
EZK.16.47	Qantaj mana paykuna jinallapis purerqankichu, nitaj paykuna jina purisqasniykiwampis contentakuspa aswan millayta purerqanki. 
EZK.16.48	Noqa Señor kausayniyrayku jurani Sodoma ñañaykeqa ranchosnimpis mana ruwankuchu, qampa ruwasqasniyki jinatapuneqa, nitaj ranchosniykej ruwasqasninta jinapis. 
EZK.16.49	Sodoma ñañaykej juchanqa kay jina karqa: Payqa, jinataj ranchosnimpis jatunchakorqanku, wapuykacharqankutaj ashkha mikhunayoj kaspa, allin imaswan junt'asqa kausakusqankurayku, manataj wajchasman, ni pisichikojkunatapis yanaparqankuchu. 
EZK.16.50	May wapusman tukorqanku, millay imastataj ñaupaqeypi ruwarqanku, chayrayku paykunata rikunaykita t'unaykorqani. 
EZK.16.51	Samaria llajtaqa mana khuskallantapis juchallinchu qampa juchallisqaykita jinaqa. Qanqa aswan millay imasta ruwarqanki paykunamanta nisqaqa. Chay chhikatapuni juchallisqaykirayku, paykunaqa ladoykipi mana juchayojpis kankuman jina rikhurinku. 
EZK.16.52	Qan, ñak'ariy ari k'umuykachaspa. Ñañasniykimanta nisqaqa aswan millay juchastaraj ruwarqanki, paykuna mana juchayojpis kankuman jina rikhurinankukama. Chay p'enqayta qan apanayki tiyan, imaraykuchus ñañasniykita mana juchayojta rikhurichinki.
EZK.16.53	Sodoma llajtata, chantá Samaria llajtata imaqa mana allin kausayman kutirichipusaj, jinallataj ranchosnintapis. Qanmampis allin kausayta kutichipusqayki ujtawan, jap'isqa kajkunata kutichimpuspa. 
EZK.16.54	Chaypachataj k'umuykuspa ñak'arinayki tiyan, p'enqakunaykitaj tiyan tukuy ima ruwasqasniykimanta. Chaywan paykunata kusichinaykipaj. 
EZK.16.55	Maypachachus Sodoma, Samariapis, jinallataj juch'uy llajtasnin ima, imaynachus ñaupajta karqanku chay jinaman tukonqa, chaypacha qanqa, jinallataj juch'uy llajtasniykipis, imaynachus ñaupajta karqankichej, chay kikillanmantaj tukupunkichej. 
EZK.16.56	Sodoma ñañaykimanta qanqa asiykukorqanki wapuykachasharqanki chaypacha. 
EZK.16.57	Sajra ruwasqasniykeqa manaraj sut'inchakusharqachu, kunantaj edomita llajtakuna, filisteo llajtakuna ima, tukuy qayllaykipi kajkunawan sajrata qanmanta parlanku, tukuynin runastaj chejnikusunku. 
EZK.16.58	Kunanqa mana allin purisqasniykimanta, millay ruwasqasniykimantawan jasut'ita jap'ikunayki tiyan. Noqa Señormin chaytaqa nini.
EZK.16.59	Noqa Señormin nini: Ruwasqasniykiman jina qosqayki. Qanqa juramento ruwasqasniykita pak'erqanki, manataj trato ruwasqaykita junt'arqankichu. 
EZK.16.60	Noqataj sipas kashajtiyki qanwan tratota ruwasqayta yuyarikusaj, chantá uj tratota qanwan wiñaypaj ruwasaj. 
EZK.16.61	Yuyarikunkitaj purisqasniykimanta, penqakunkitaj kuraj ñañasniykita, sullk'asniykitapis wawasniyki kanampaj qosqayki chaypacha, manataj qanwan tratota ruwasqaymantachu. 
EZK.16.62	Noqa qanwan tratoyta mosojyachisaj. Chantá yachanki noqa Señor kasqayta. 
EZK.16.63	Qantaj yuyarikuspa may chhikata p'enqakunki, k'umuykunkitaj, simiykitapis mana ujtawan kicharinkichu, maypachachus noqa tukuy ima ruwasqasniykimanta perdonasqayki chaypacha. Noqa Señor chaytaqa nini.
EZK.17.1+EZK.17.2	Señorqa parlamuwarqa niwarqataj: Runa, Israel aylluman uj rijch'anachiwan parlay. 
EZK.17.3+EZK.17.4	Niytaj: Señorqa kayta nin:
EZK.17.3+EZK.17.4	Uj manchay jatun anka Libanoman chayamorqa.
EZK.17.3+EZK.17.4	Lijrasnenqa manchay jatuchaj, sayt'ustaj karqanku,
EZK.17.3+EZK.17.4	tukuy laya color phurusniyojtaj.
EZK.17.3+EZK.17.4	Uj cedro sach'aj puntanta jap'ispa,
EZK.17.3+EZK.17.4	aswan jatun kaj ramanta k'uturara.
EZK.17.3+EZK.17.4	Qhatojkunaj jallp'anman apaspa,
EZK.17.3+EZK.17.4	uj llajtaman plantaykamorqa.
EZK.17.5	Chanta llajtamanta uj mujuta oqharispa,
EZK.17.5	uj qhollisqa jallp'aman tarpuykorqa,
EZK.17.5	ashkha yakuyoj mayu cantoman.
EZK.17.6	Mujumanta p'utumuspa,
EZK.17.6	ashkha yurasniyoj ch'ampa uvas sach'a wiñarqa.
EZK.17.6	Juch'uylla karqa,
EZK.17.6	ramasnin anka ladoman wiñasharqa,
EZK.17.6	saphisnintaj jallp'aman chinkaykusharqa.
EZK.17.6	Uj uvas sach'amantaj tukorqa.
EZK.17.6	Ramasnin q'erqeramorqa,
EZK.17.6	uvas chhullchusta wiñaramorqa.
EZK.17.7	Waj anka kallarqataj aswan jatumpuni,
EZK.17.7	jatuchaj lijrasniyoj, ashkha phurusniyojtaj.
EZK.17.7	Chaypacha uvas sach'aqa anka ladoman,
EZK.17.7	saphisninta, ramasninta ima wiñacherqa,
EZK.17.7	ashkha yakuwan surk'usnin qarpasqa kanampaj.
EZK.17.8	Chantapis, sumaj jallp'aman plantasqa karqa,
EZK.17.8	maypichus ashkha yaku karqa chaypi,
EZK.17.8	chaypitaj sumajta wiñaspa poqonampaj,
EZK.17.8	chantá k'acha uvas sach'amantaj tukunampaj.
EZK.17.9	Paykunaman noqaj sutiypi parlay:
EZK.17.9	Kay sach'aqa mana allintachu wiñanqa.
EZK.17.9	Manachu ankaqa saphisninta sik'iraspa,
EZK.17.9	poqoyninta urmarachispataj, chay sach'ata ch'akerpayachenqa?
EZK.17.9	Tukuy q'omer laphisnin ch'akiraponqa,
EZK.17.9	pisi kallpallawan, pisi runasllawantaj saphinmanta sik'erqanku.
EZK.17.10	Kunanqa plantasqa kashan, chaywampis wiñanmanchu?
EZK.17.10	Manachu inti llojsimuynejmanta wayra wayrarimojtin tukuynin ch'akiponqa?
EZK.17.10	Arí, q'erqemunan kashajtin, pachampi ch'akiponqa.
EZK.17.11+EZK.17.12	Señorqa parlamuwaspa niwarqa:
EZK.17.11+EZK.17.12	Tapuriy kay mana kasukoj aylluta, yachankichu kay rijch'anachina ima niytachus munasqanta?, nispa. Chantá niytaj paykunaman: Babiloniaj reynin Jerusalenman jamorqa, reyniykita, chantá kamachejkunatawan jap'iraspa Babiloniaman aparqa. 
EZK.17.13	Chanta reypa mirayninmanta uj kuraj churinta jap'erqa. Paywantaj juramentachispa tratota ruwarqa. Chay jallp'amanta atiyniyoj runastawan apakaporqa. 
EZK.17.14	Chay jinamanta Judá reinoqa pisi atiyniyoj rikhurinampaj, manataj paypa contranta sayariyta atinampaj, astawampis tratota ruwasqanta waqaychaspa paywan khuska pachampi sayanampaj. 
EZK.17.15	Chay reypa kuraj churintaj Babiloniapi reypa contranta jatarerqa, lantinta Egiptoman kacharqa, ashkha runasta, caballostawan apachimunanta mañaspa. Allinchu paypaj kanman, chay imasta ruwaspa atipakunmanchuri? Pichus tratota p'akejqa atinmanchu atipakuytari? 
EZK.17.16	Noqa Señorqa, kausayniyrayku jurani, pichus reyman juramentota ruwasqanta qhesachajqa, paywan tratota ruwasqantapis p'akejaqa, Babiloniapi wañonqa, maypichus reyqa kamachinampaj tiyaykucherqa chay cheqapi. 
EZK.17.17+EZK.17.18	Maqanakuy ratopitaj faraonqa, mana jatun atiyninwan, nitaj runaswampis paytaqa yanapanqachu; ashkha runasta wañurachinapaj kanqa, chanta perqas ima muyuynimpi ruwakushajtin, imaraykuchus jurasqanmanta asiykukun, trato ruwasqanta p'akin, makinta ima jaywaspañataj kunan kay tukuy imasta ruwan. Chayrayku wañuymantaqa mana ayqenqachu.
EZK.17.19	Noqa Señorqa, kausayniyrayku jurani: Paywan juramentota ruwasqanmanta asiykukun, tratota ruwasqaytataj mana junt'anchu. Chayrayku paymanta cuentata mañasaj. 
EZK.17.20	Ch'ipasniyta payman choqaspa jap'isaj, Babiloniamantaj apasaj. Chaypitaj tukuy imata contraypi ruwasqanmanta cuentata mañasaj. 
EZK.17.21	Maqankuypi aswan sumaj soldadosnin wañuranqanku. Chaykunamanta kausashaj puchojkunataj tawantin ladosman ch'eqerachisqas kanqanku. Chaypacha yachankichej noqa Señor parlasqayta.
EZK.17.22	Noqa Señor nini: Aswan jatun kaj cedroj puntanta p'akiraspa plantaykusaj, chantá aswan jatun kaj q'omer puntanta p'akirasaj. Chaytataj noqa kikiy plantaykusaj manchay jatun orqo pataman. 
EZK.17.23	Israelpi aswan jatun orqopi plantasaj. Chanta ramasnin may jinata thansarenqa, poqonqataj, manchay sumaj cedromampuni tukonqa. Tukuy laya animales llanthun urapi kakonqanku. Tukuy laya p'isqostaj ramasnimpi thapachakonqanku. 
EZK.17.24	Tukuynin sach'as kajkuna yachanqanku noqa Señor kasqayta, jatunchakoj sach'asta noqa urmachisqayta, juch'uypaj qhawasqa sach'atataj wiñachisqaytataj, q'omer sach'ata ch'akichisqayta, ch'akisqa sach'achatataj q'omeryachisqayta. Noqa Señormin nini, junt'asajtaj.
EZK.18.1+EZK.18.2	Señor parlamuwarqa niwarqataj: Imatá qankuna yuyankichejri, chay nisqaymanta, mayqentachus Israel jallp'api sapa kuti nishanku: Tatasqa k'allku uvasta mikhunku, wawaspis kirusninkuta chañachikunku, nispa? 
EZK.18.3	Noqa Señor kausayniyrayku jurani: Amaña jayk'ajpis Israelpi chay niytaqa parlankichu. 
EZK.18.4	Noqajtamin tukuynin runasqa, tatas kajpis, jinallatataj wawaspis, pillapis juchallejqa wañonqa.
EZK.18.5	Cheqan kaj runaqa cheqa kajta ruwan, manataj pantanchu: 
EZK.18.6	Lomaspi lanti yupaychana cheqaspi mana jatun mikhunasta ruwaysikunchu lantista yupaychanpaj, nitaj Israelpa llulla dioskunasninkupi atienekunchu. Runa masimpa warminta mana qhechunchu, warmin killa yawarnimpi kashajtin mana qayllanchu. 
EZK.18.7	Mana pitapis ñak'arichinchu, manunman prenda saqesqanta qopun, mana pimantapis suwanchu, yarqhachikojman t'antata qon, mana p'achayojmantaj pachallichin. 
EZK.18.8	Mañarispaqa mana qolqen mirayniyoj kanampajchu qon, nitaj kurajtachu orqhon, mana cheqa kaj ruwaymanta t'aqakun, astawampis cheqa kajwampuni runa masisninta cheqanchan. 
EZK.18.9	Kamachisqasninman jina purin, waqaychanta kamachiyniykunata maychus kajta ruwanampaj, cheqanta imatapis ruwanampaj. Kaymin cheqan runaqa, pay kausanqa. Noqa Señor kaytaqa nini.
EZK.18.10+EZK.18.11	Sichus kay runaj wawan suwakuspa juchallinman, runasta wañuchinman, kay juchasmanta mayqellantapis ruwanman, manataj wajpi juchallikunmanchu, manachayqa, lomaspi mikhumunman, runa masimpa warminwan qhenchachakunman. 
EZK.18.12+EZK.18.13	Wajchasta mana tiyapuyniyojkunata ima ñak'arichinman, suwakunman, prenda qosqata mana kutichipunmanchu, lantistapis yupaychanan, millay imastataj ruwanman, manuspaqa qolqempa miraynintawan mañakapunman chayqa, chay runaqa mana kausanqachu, chay tukuy juchasta ruwasqanmanta. Payqa cheqamanta wañonqa, yawarnintaj paypa patampi kanqa.
EZK.18.14	Chay juchachakoj runajtachus wawan kallanmantaj chayqa, tatampa tukuy juchallisqanta rikushaspapis, mana yachaqakunmanchu. 
EZK.18.15+EZK.18.16+EZK.18.17	Lomas patapi mana mikhunmanchu, Israel aylloj llulla dioskunasninkuta mana qhawarinmanchu, runa masimpa warminwan mana qhenchachakunmanchu; mana pitapis ñak'arichinmanchu, prenda jap'isqantapis mana jap'ikapunmanchu. Yarqhayniyojman mikhunanmanta qorinman, mana p'achayojman p'achallichinman, mana cheqa kaj runamanta t'aqakunman, manuspaqa mana qolqempa mirayninmanta orqhonmanchu, nitaj aswan kurajtachu mañakapunman. Kamachiyniykunata waqaychanqa, kamachisqasniyman jinataj purenqa, chay wawaqa tatampa juchasninmantaqa mana wañonqachu, aswampis kausanqa. 
EZK.18.18	Tatanrí runa masinta ñak'aricherqa, suwakorqa, aylluy ukhupi mana allin imasta ruwarqa. Chayrayku payqa kikin juchasninmanta wañonqa. 
EZK.18.19	Qankuna tapurikunkichejchá: Imaraykutaj wawaqa tatampa juchasninmanta mana paganmanchuri? Imaraykuchus wawaqa maychus kajta, cheqanta ruwarqa. Tukuy leyesniyta waqaycharqa, junt'arqataj. Chayrayku payqa kausanqa. 
EZK.18.20	Pichus juchallikoj runaqa wañonqa. Wawaqa tatampa juchanmanta mana paganqachu, nitaj tatapis wawampa juchanmanta. Cheqamanta kausaj runaqa cheqa ruwasqanmanta t'inkata jap'ikaponqa. Sajra kausayniyoj runataj sajra ruwasqanmanta ñak'ariyta jap'ikaponqa.
EZK.18.21	Sajra kausayniyoj runachus tukuy juchallikuyninmanta t'aqakuspa kutirimponqa kamachisqasniyta junt'aspa, cheqan kajta, maychus kajtataj ruwanqa chayqa, cheqamanta kausanqa, manataj wañonqachu. 
EZK.18.22	Noqataj tukuy juchallikusqanmanta mana yuyarikusajchu. Payqa kausanqa cheqan kajta ruwasqanrayku. 
EZK.18.23	Mana noqa munanichu juchasapa runa wañunanta, manachayqa kutirimpunanta munani, kausanantataj. Noqa Señor kaytaqa nini.
EZK.18.24	Cheqampi kausaj runachus, cheqa kaj ruwayninta saqespa sajra kausayniyoj runaj tukuy juchallikuynimpi purenqa, millay imata ruwaykunasninta ruwaspataj chayqa, yuyankichejchu chay runa kausanallantapuni? Noqaqa mana yuyarisajchu tukuy allin kajta ruwasqasnintaqa. Noqaqa wasanchawasqanrayku, juchallikusqasninraykutaj payqa wañonqa. 
EZK.18.25	Qankuna niwankichej mana cheqa kajta ruwashasqayta. Israel ayllu, uyariway kunanqa: Manachu allinta ruwashani? Aswampis qankunaj ruwasqasniykichejraj mana allinchu. 
EZK.18.26	Cheqanta purej runachus sajra kajta ruwanqa allin kaj ruwayta saqespa chayqa, juchampi wañonqa sajra imasta ruwasqanrayku. 
EZK.18.27	Sajra runachus juchallikuyninmanta t'aqakuspa, cheqa kajta, maychus allin kajtataj ruwanqa chayqa, kausanqa. 
EZK.18.28	Allinta qhawarikuspa tukuy sajra ruwasqasninmanta t'aqakun chayqa, cheqamanta kausanqa, manataj wañonqachu.
EZK.18.29	Israel aylloqa niwanqa, noqaj ruwasqayqa mana cheqanchu kasqanta. Israel, ruwasqasneyqa manachu cheqan kanku? Astawampis Israel aylloj ruwasqasnenqa mana cheqanchu kashan. 
EZK.18.30	Chayrayku, Israel ayllu, sapa ujta purisqaykichejman jina cheqanchasqayki chej. Noqa Señor chayta nini. Ujkama sajra ruwaykunata saqepuychej, kutirimpuychejtaj, ajinamanta ama sajra kausayniykichej llakiyta apamunampaj. 
EZK.18.31	Contraypi tukuy sajra ruwasqasniykichejmanta t'aqakuychej, mosoj sonqoyojman tukuychej, mosoj espirituyojmantaj. Israel ayllu, imaraykutaj wañuwajri? 
EZK.18.32	Mana noqaqa ni pi wañunanta munanichu. Sajra kajmanta t'aqakuychej, chantaqa kausankichej. Noqa Señor kaytaqa nini.
EZK.19.1	Qanqa runa, Israel aylloj reyesnimpaj kay aya p'ampay takiyta takipuy:
EZK.19.2	Mamaykeqa china león karqa.
EZK.19.2	Orqo leones chaupipi kausakorqa,
EZK.19.2	jusk'uta ruwakuspa juch'uy uñitasninta uywakorqa.
EZK.19.3	Ujnin uñantataj jatunyanankama uywarqa.
EZK.19.3	Jap'iytataj yachaykorqa,
EZK.19.3	runasta ima mikhuyta yachaykorqa.
EZK.19.4	Chay jallp'asmanta kaj runastaj chay leonmanta parlajta uyarispa,
EZK.19.4	uj tojllapi jap'iykorqanku,
EZK.19.4	cadenaswan wataykuspataj,
EZK.19.4	Egiptokama qhatatispa aparqanku.
EZK.19.5	Mama leontaj chayta rikuspa,
EZK.19.5	may llakisqa qhepakorqa.
EZK.19.5	Chanta ujnin uñantañataj jatunyanankama wiñarqocherqa.
EZK.19.6	Chay kajpis jatuchaj leones chaupipi rerqa jamorqataj.
EZK.19.6	Jap'iyta yachaykorqa,
EZK.19.6	runastataj mikhorqa.
EZK.19.7	Palaciospi t'unaykuspa llajtasta ch'inyacherqa.
EZK.19.7	Qhapariyninwantaj tukuyta kharkatiticherqa.
EZK.19.8	Chaypacha paypa contranta jatarerqanku,
EZK.19.8	qayllampi kaj tukuynin jallp'aspi kaj runas,
EZK.19.8	ch'ipaswan choqaspa jap'erqanku.
EZK.19.9	Ganchoswan wisq'aykorqanku,
EZK.19.9	chantá Babiloniapi kaj reyman aparqanku.
EZK.19.9	Chaypitaj wisq'aykorqanku,
EZK.19.9	amaña qhaparisqan Israel orqospi uyarikunampaj.
EZK.19.10	Mamaykeqa uj uvas sach'aman rijch'akorqa,
EZK.19.10	yaku cantopi plantasqa,
EZK.19.10	sumaj poqoj sach'a ashkha q'omer laphisniyoj,
EZK.19.10	ashkha yakuyoj kasqanrayku.
EZK.19.11	Ramasnintaj may sinch'ita rakhuyarqanku reyespa tojnusnimpaj kanankama, maytapuni wiñarqa,
EZK.19.11	phuyusta taripanankama.
EZK.19.11	Tukuy sach'asmanta llojsisqa karqa,
EZK.19.11	chhika jatumpuni,
EZK.19.11	ashkha q'omer ramasniyojtaj.
EZK.19.12	Phiñakuywan sik'isqa karqa,
EZK.19.12	pampamantaj wijch'orqanku.
EZK.19.12	Inti llojsimuynejmanta wayra wayramuspa ch'akicherqa,
EZK.19.12	uvasnintaj ch'akiraporqanku,
EZK.19.12	chay sinch'i ramasnimpis ch'akiraporqanku,
EZK.19.12	ninamantaj choqaykorqanku.
EZK.19.13	Kunanqa ch'in pampapi plantasqa kashan,
EZK.19.13	ch'aki jallp'api, mana poqojpi.
EZK.19.14	Ramasninmanta nina llojsimun,
EZK.19.14	chaytaj q'omer ramasninta ch'akiykuchipun,
EZK.19.14	jinallataj poqoynintapis.
EZK.19.14	Manaña sinch'i ramasnin kanchu reyespa tojnusnimpajqa.
EZK.19.14	Kay takeyqa aya p'ampanapaj takiy karqa.
EZK.20.1	Qanchis kaj watapi, phishqa killamanta chunka p'unchay kashajtin, Israelpa kuraj runasninmanta wakin jamorqanku Señorta tapurikoj, ñaupaqeypitaj tiyarakorqanku. 
EZK.20.2	Señorqa parlamuwaspa niwarqa:
EZK.20.3	Runa, Israelpa kuraj runasninman parlay, paykunaman noqaj sutiypi niy: Qankunachu jamuwankichej? Noqa Señorqa, kausayniyrayku jurani, mana qankunawan tapuchikusajchu. 
EZK.20.4	Runa, paykunata juchasninkumanta cheqanchay. Cheqanchay, tatasninkoj millay imasta ruwasqasninkutataj paykunaman rikuchiy. 
EZK.20.5	Noqamanta paykunaman niy: Señorqa kay jinata nin: Israelta ajllakorqani chaypachaqa, makiyta oqharispa Jacobpa ayllunman jurarqani, maypachachus paykunaman Egiptopi rikhurerqani chaypacha. Sumajtapuni paykunaman jurarqani, noqa Señor Diosniykeqa kani, nispa. 
EZK.20.6	Chay p'unchaypi noqa juraspa nerqani Egiptomanta paykunata orqhonayta, pusanaytataj noqa mask'arqani chay jallp'aman. Chaypitaj lechewan misk'iwanqa yaku jina puririshan, chaytaj tukuy jallp'asmanta aswan sumajpuni. 
EZK.20.7	Tukuy paykunata kamacherqani millay dioskunasninkuta saqenankuta, Egiptopi kaj lantiswan ama ch'ichichakunankuta, imaraykuchus noqa Señorman Diosninkoqa kani, nispa.
EZK.20.8	Paykunataj contraypi sayarerqanku, manataj uyariyta munawarqankuchu. Ñawisninkuta ch'aukiyaj millay juchasninkumanta ni pipis t'aqakorqankuchu, nitaj Egiptopi kaj lantistapis saqerqankuchu. Yuyarqani paykunaj patampi k'aj phiñakuyninmanta samariyta, Egipto jallp'api kikin phiñakuyniyta paykunapi junt'anaypaj. 
EZK.20.9	Chay tukuywampis, sutiyrayku chay yuyasqayta saqerqani. Paykuna kasharqanku chay llajtasniyoj runakuna rejsiwarqanku, paykunaj ñaupaqempi ama p'enqaypi rikhurinayrayku, paykunata Egiptomanta orqhorqani. 
EZK.20.10	Egipto jallp'amanta orqhospa paykunata ch'in pampaman pusarqani. 
EZK.20.11	Chaypi leyesniyta paykunaman qorqani, kamachisqasniytapis rejsicherqani, chaykunata pillapis junt'ajqa kausanampaj. 
EZK.20.12	Chantapis, paykunaman qollarqanitaj samakuna p'unchaykunasniyta noqawan, paykunawan uj señal kanampaj, yachanankupajtaj noqa Señor paykunata ajllakusqayta. 
EZK.20.13	Astawampis israelitasqa ch'in pampapi contrayta sayarerqanku. Mana leyesniyman jinachu purerqanku, kamachisqasniyta qhesacharqanku. Chaykunata junt'aj runaqa kausanqa. Samakunay p'unchaykunasniytaqa manapuni kasuta ruwarqankuchu. Chayrayku noqa nerqani ch'in pampapi paykunata phiñakuyniypi tukuyninkuta chinkachinayta. 
EZK.20.14	Chaywampis, sutiyrayku chay yuyasqayta mana yuyarqanichu, Egiptomanta paykunata orqhomushajta rikuwarqanku, chay jallp'amanta runaspa ñaupaqempi ama p'enqaypi rikhurinayrayku. 
EZK.20.15	Chay tukuywampis, ch'in pampapi paykunaman jurarqani, paykunata mana pusaykunaypaj, maypichus lechewan, misk'iwan yaku jinapuni karishan chay jallp'aman. Chaytaj tukuymanta may k'acha jallp'a karqa. 
EZK.20.16	Paykunaqa kamachisqasniyta qhesacharqanku, leyesniyta mana kasorqankuchu, samakuna p'unchaykunasniyta mana kasuta ruwarqankuchu, sonqonkupi lantisnillankuta yuyasqankurayku. 
EZK.20.17	Chay tukuywampis, paykunata khuyakuspa juchasninkumanta perdonarqani, manataj paykunata ch'in pampapi wañurachispa tukucherqanichu. 
EZK.20.18	Astawampis wawasninkuta ch'in pampapi nerqani: Ama tatasniykichejpa kamachisqasninman jina puriychejchu, amataj yachachisqasnintapis waqaychaychejchu, nitaj ch'ichichakuychejchu lantisninkuwan. 
EZK.20.19	Paykunata nerqani: Señor Diosniykichejqa noqa kani. Kamachisqasniyta ama pantaspa junt'aychej, yachachisqasniyta waqaychaychej, ruwaychejtaj. 
EZK.20.20	Samakuna p'unchaykunasniytaqa waqaychaychej, qankunawan tratota ruwasqaymanta uj señal kanampaj, ajinamanta yachanaykichejpaj noqa Señor Diosniykichej kasqayta.
EZK.20.21	Paykunaj wawasninkutaj contrayta jatarillarqankutaj. Mana kamachisqayman jinachu purerqanku. Yachachisqasniyta mana waqaycharqankuchu, nitaj junt'arqankuchu. Junt'ajqa kausayta tarenqa. Samakuna p'unchaykunasniyta mana kasorqankuchu. Chayrayku, noqa yuyarqani ch'in pampapi paykunaj patankuman k'ajaj phiñakuyniyta urmachimuyta, ajinamanta paykunapi phiñakuyniymanta samarinaypaj. 
EZK.20.22	Sutiyrayku makiyta mana churarasqanichu, chay jallp'api tiyakoj runakunaj ñaupaqeypi ama p'enqaypi rikhurinayrayku. Paykuna rikuwarqanku, imaynatachus Egiptomanta orqhosqayta. 
EZK.20.23	Chantá jurallarqanitaj ch'in pampapi tukuy kay pachapi kaj llajtasman, paykunata ch'eqerachinayta. 
EZK.20.24	Paykunaqa yachachisqasniyta mana junt'arqankuchu, astawampis kamachisqasniyta qhesacharqanku, samakuna p'unchaykunasniytataj mana kasuta ruwarqankuchu, tatasninkoj millay lantisnillankuta qhawasharqanku. 
EZK.20.25	Chayrayku noqapis paykunaman qorqani, mana allin kamachiykunata, mana kausayta atinankupaj jina kamachisqastataj. 
EZK.20.26	Saqerqani ch'ichichakunankuta lantisman jaywanasta apaspa, kuraj wawasninkuta wañuchispataj ninapi ruphachispa jaywanankuta. Chayta ruwarqani paykunaj p'enqayninkupaj, rejsinawankupajtaj noqa Señor kasqayta.
EZK.20.27	Chayrayku runa, Israel aylluwan parlay, niytaj noqamanta: Señorqa kay jinata nin: Tatasniykeqa kay imaspi phiñachillawankupuni contraypi oqharikuspa. 
EZK.20.28	Makiyta oqharispa paykunaman uj jallp'ata qonaypaj jurarqani, chayman pusaykojtiytaj, tukuy lomasta, chayri tukuy thansa sach'asta rikuytawan, chaypi uywa wañuchisqasta ruphacherqanku, jinataj rikuchikusninkuta jaywarqanku. Chaykuna noqata mayta phiñachiwanku. Chaypi k'acha q'apaj inciensosta q'osñicherqanku, vinowantaj ch'ajchorqanku. 
EZK.20.29	Paykunata tapurerqani: Qankuna lomapi yupaychanaman rillankichej chay yupaychana waseqa imatajri? Kunan punchaykama lomapi wakichisqa yupaychana sutiyoj qhepakun.
EZK.20.30	Israel aylluman noqamanta niy: Señorqa kay jinata nin: Imaraykutaj qankuna ñaupa tatasniykichej jina ch'ichichakuyta munankichejri? Imaraykutaj noqamanta karunchakuspa millay lantista yupaychankichejri? 
EZK.20.31	Rikuchikusniykichejta jaywaspa, jinataj wawasniykichejta wañuchispa ninapi ruphachispa imaqa kunankama ch'ichichakushallankichejpuni lantisniykichejwan. Ajina kashaspachu Israel ayllu noqata tapukoj jamuwankichej? Noqa Señorqa kausayniyrayku jurani, qankunawanqa mana tapuchikusqaykichejchu. 
EZK.20.32	Qankunaqa nerqankichej: Kay jallp'api tiyakoj llajtayoj runas jina kasunchej, nispa; paykunaqa k'aspita, chantá rumita yupaychanku. Chaytaj mana jinachu kanqa. 
EZK.20.33	Noqa Señormin kausayniyrayku jurani. Jatun atiyniywan, phiñakuywan jasut'ispataj qankunata kamachisqaykichej. 
EZK.20.34	Noqa orqhomusqaykichej mayqen aylluspichus, may jallp'aspitajchus ch'eqerasqas kashankichej chaymanta, tantaykusqaykichejtaj jatun atiyniywan phiñakuywan jasut'ispa. 
EZK.20.35	Llajtakunaj ch'in pampannejman pusasqaykichej, chaypitaj uyapurapi cheqanchasqaykichej. 
EZK.20.36	Egipto jallp'api ch'in cheqampi tatasniykichejta cheqancharqani, ajinallatataj qankunatapis cheqancharqaykichej. Noqa Señormin chaytaqa nini. 
EZK.20.37	Noqa allinta qhawarisqaykichej, imaynatachus uj michejqa ovejasninta yuparqon ajinata, tratomantaj churasqaykichej purinaykichejpaj. 
EZK.20.38	Mana kasukojkunata qankunamanta t'aqasaj, contraypi oqharikorqanku chaykunata. Waj jallp'api kunan kausashanku chaymanta wijch'usaj, manataj Israelpa jallp'anman yaykonqankuchu. Chaypacha qankunaqa noqa Señorta rejsiwankichej.
EZK.20.39	Israel ayllu, kay jinata qankunaman Señorqa nisunkichej: Sichus noqata qankuna mana kasuwankichejchu chayqa, sapa ujniykichej lantisniykichejpa qhepanta ripuychej, paykunata yupaychamuychej. Ama llimphu sutiytaqa ch'ichichaychejchu rikuchikusniykichejta jaywaspa, nitaj lantisniykichejta yupaychaspapis. 
EZK.20.40	Señorqa kay jinata nin: Ajllakusqay orqopi, Israelpa jatun lomampi tukuynin Israel aylloqa yupaychawanqa. Chaypi noqa tukuy sonqowan jap'ikapusqaykichej. Chayllapitaj qankunamanta mañasqaykichej rikuchikusniykichejta jaywanawaykichejta, ñaupajta poqojkunata apamunawaykichejta, imastachus qonawaykichejpaj t'aqankichej chaykunatawan. 
EZK.20.41	Sumaj q'apaj inciensota jina jap'ikapusqaykichej ch'eqerasqa kashankichej chay jallp'asmanta, llajtasmantawan orqhomuspa tantaykusqaykichej, chantapis qankunanejta llimphu kasqayta, tukuy jallp'aspi kaj runasman rikuchisaj.
EZK.20.42	Noqa Señor kasqayta yachankichej, maypachachus ñaupa tatasniykichejman jallp'ata qonaypaj jurarqani, chay jallp'aman pusaykusqaykichej chaypacha. 
EZK.20.43	Chaypitaj yuyarikunkichej tukuy mana allinta purisqaykichejmanta, sajra imasta ruwaspa ch'ichichakusqaykichejmantawan. Qankuna kikiykichejtataj millachikunkichej tukuy juchasniykichejmanta. 
EZK.20.44	Israel ayllúy, sutiy jatumpi qhawasqa kananrayku, mana sajra purisqaykichejman jinachu, nitaj aswan millay juchasta ruwasqaykichejman jinapis qankunawan ruwasaj. Chaypacha noqa Señor kasqayta rejsiwankichej. Noqa Señormin kaytaqa nini.
EZK.20.45+EZK.20.46	Señorqa parlamuwaspa niwarqa:
EZK.20.45+EZK.20.46	Runa, uraynejman kutirikuy, chay ladoman qhawarispataj manchayta parlay, Néguev orqoj contrampi, imachus jamunanmanta sut'inchay. 
EZK.20.47	Néguev orqomantaj ninki: Uyariy Señorpa parlasusqanta: Señorqa kay jinata nin: Noqa qampi uj ninata jap'ichisaj, chaytaj ruphaykonqa, qampi kashanku chay tukuynin q'omer sach'asta, ch'aki sach'astawan. Chay nina larwaj mana thasnonqachu. Qampi tiyakushanku chay tukuynin runaspa uyantataj ruphaykonqa, uraynejpi kajkunamanta qallarispa wichaynejman. 
EZK.20.48	Chaytaqa tukuynin runas rikonqanku, noqa Señor chayta jap'ichisqayta, ninataj manapuni thasnukonqachu.
EZK.20.49	Noqataj kutichispa nerqani: Way Señor! Runasqa noqamanta ninku mana pejpa unanchay atinan imasllata parlasqayta.
EZK.21.1+EZK.21.2	Chaypacha Señorqa parlamuwaspa niwarqa:
EZK.21.1+EZK.21.2	Runa, Jerusalennejman kutirispa Diosta yupaychana wasej contranta parlay. Sutiypi sut'inchaspa parlay imachus Israel jallp'aj contranta jamunanta. 
EZK.21.3	Noqamanta kay jinata ninki: Señorqa nin: Noqa contraykipi kani. Cuchilloyta jallch'anananta orqhosaj, chaywantaj juchayojta mana juchayojta wañurachisaj. 
EZK.21.4	Arí, cuchilloytaqa jallch'ananmanta orqhosajpuni juchayojta mana juchayojta ujllapi wañurachinaypaj, wichaynejmantapacha uraynejkama. 
EZK.21.5	Tukuynin runas yachanqanku, noqa Señorqa cuchilloyta jallch'ananmanta orqhosqayta. Mana ujtawan waqaychaykusajchu.
EZK.21.6	Qantaj runa, unun paranta waqay, sonqoykita nanachikuspa llajtaj rikunanta waqay. 
EZK.21.7	Imamantachus waqasqaykita tapurisojtinkutaj ninki: Uj llakiy imas chayamunanmanta yachaspa waqashani. Chaypachataj tukuy runaspa sonqon mancharenqa, makisnintaj llauch'iyanqanku. Tukuy runaspa qonqorisninkutaj manchariywan kharkatitenqanu. Chay p'unchayqa chayamushanña, chayqa jinapuni kanqa. Noqa Señor chaytaqa nini.
EZK.21.8+EZK.21.9	Señorqa parlamuwaspa niwarqa:
EZK.21.8+EZK.21.9	Runa, imachus chayamunanmanta parlay,
EZK.21.8+EZK.21.9	sutiypi kay jinata niy: Señorqa nin:
EZK.21.8+EZK.21.9	Cuchillo, cuchilloqa afilasqaña kashan,
EZK.21.8+EZK.21.9	lliphipirishantaj.
EZK.21.10	Wañurachinapaj afilasqaña kashan,
EZK.21.10	llusq'ochasqataj kashan k'ancharinampaj.
EZK.21.10	Kusikusunchejchu? Wawaypa tojnunta qhesacharqa mana kaj k'aspillapis kanman jinata.
EZK.21.11	Lliphipirishajta afilacherqanku waj runa jap'inampaj.
EZK.21.11	Cuchilloqa afilasqa kashan, lliphipishantaj,
EZK.21.11	runa wañuchejpa makinman jaywanapaj.
EZK.21.12	Qantaj, sonqo nanayta qhapariy,
EZK.21.12	imaraykuchus kayqa aylluyta wañurachinapaj wakichisqa kashan,
EZK.21.12	tukuy Israelta kamachejkunapajtaj.
EZK.21.12	Paykunaqa aylluywan khuska wañuranankupaj juchachasqas kanku,
EZK.21.12	chayrayku llakiywan pechoykita takakuy.
EZK.21.13	Noqa Señor, kaytaqa cheqatapuni nini.
EZK.21.13	Sichus espadaqa varata qhesachanman chayqa,
EZK.21.13	mana astawan kanqañachu, nin Señorqa.
EZK.21.14	Qantaj runa, sutiypi parlay imachus jamunanmanta.
EZK.21.14	Makisniykita t'ajllakuy, ajinamanta wañurachej espadaj phiñakuynenqa iskayman, kinsamantaj tukuchun.
EZK.21.14	Kay espadaqa wañuchinapajmin.
EZK.21.15	Chay espadaqa ashkha runasta manchachenqa,
EZK.21.15	ashkhatataj wañurachenqa.
EZK.21.15	Tukuy paykunaj wasinkoj punkumpi wañuchej espadata churarqani.
EZK.21.15	Espadaqa sumaj llosq'ochasqa lliphipirinampaj,
EZK.21.15	wañurachinapaj sumaj afilasqa kashan.
EZK.21.16	Paña ladomanta khuchun, lloq'e ladomantataj nanachin.
EZK.21.17	Noqapis makiyta oqharispa t'ajllakullasajtaj phiñakuyniy tukukunankama.
EZK.21.17	Noqa Señormin kaytaqa nini.
EZK.21.18+EZK.21.19	Señor parlamuwarqa, niwarqataj:
EZK.21.18+EZK.21.19	Qan runa, iskay ñankunata ruway Babilonia rey espadanwan rinampaj. Iskaynin ñankunaqa uj jallp'allamanta llojsinanku tiyan. Uj señalta churay sapa ñampa qallariynimpi, mayqen llajtamanchus pusashasqanta rikuchinampaj. 
EZK.21.20	Espadawan rey jamunampaj ñankunata señalanayki tiyan: Ujnenqa Rabá nisqa amonitaspa llajtankuman pusanampaj, ujtaj Judaman rinampaj, sinch'i ruwasqa Jerusalén llajtaman. 
EZK.21.21	Babilonia reyqa sayaykun maynejmantachus iskaynin ñankuna qallarikushanku chaypi suerteta choqanampaj. Varasta thalan, dioskunasninkuta tapurin, uywaspa kukupisninkutataj qhawarin. 
EZK.21.22	Suertetaj paña makin ladoman llojsin Jerusalén cheqata señalaspa. Chay señaltaj niyta munan, maqanakuman yaykunampaj kamachinanta, wañurachiyta qallarinampaj, maqanakunapaj jatunmanta qhaparinampaj, ariete nisqa makinasta punkuspa contrampi churanampaj, perqata ruwanampaj, tukuynin llajtata maqanakupaj torreswan muyuykuchinampaj. 
EZK.21.23	Chaywampis Jerusalén llajtayoj runaspajqa llulla parlaylla rijch'akorqa, imaraykuchus paykunaqa sumaj tratostaña ruwasqanku. Señortaj paykunaman sajra ruwasqasninkuta yuyarichin, rikuchintaj juchasninkurayku paykunata jap'irachinanta. 
EZK.21.24	Chayrayku Señorqa kay jinata nin: Sajra ruwasqasniykichej, wañuchisqasniykichej imaqa sut'inchasqa kashanku. Tukuy ima ruwayniykichejpi juchallisqasniykichejqa sut'ipi kashanku. Chayrayku jap'irachisqas kankichej. 
EZK.21.25	Qampajrí, Israelpa reynin, runa wañuchi sajra rey, jasut'isqa kanayki p'unchayqa qayllamunña, sajra imasta ruwanayki tukukunampaj. 
EZK.21.26	Señorqa kay jinata nin: Uma watanaykita orqhosonqanku, pilluykita orqhosonqanku, pilluykita orqhosonqanku, tukuy imataj waj jina kanqa. Juch'uypaj qhawasqa kajqa, jatumman oqharisqa kanqa, jatumpaj qhawasqa kajtaj, k'umuykuchisqa kanqa. 
EZK.21.27	Tukuyta thuñisaj, thuñisqamantapis llimphu thuñisqatapuni saqesaj. Kaytaj ruwakonqa, justiciata ruwanampaj churaniña chay jamojtinraj.
EZK.21.28	Runa, imaschus sutiypi jamunankumanta willaray; chay amonitasman niy: Israelpa contranta parlanku chay amonitaspa contranta Señorqa kay jinata nin: Espadaqa jallp'amanta orqhosqaña kashan amonita runasta ruwarachinampaj, llosq'ochasqataj lliphipirinampaj t'unaykunampajtaj. 
EZK.21.29	Mosqoypi jina rikusqankoqa qhasilla kanku, willarasusqampis llullaslla kanku. Chay espadaqa sajra kaspa runasta wañuchinku chaykunaj kunkanman qholuranampaj urmanqa. Paykunata jasut'inapaj p'unchaynenqa chayamunña, sajra imasta ruwanasnin tukukunampaj.
EZK.21.30	Espadataqa waqaychananman kutiykuchisajchu? Maypichus nacekorqanki, may jallp'apichus kausarqanki chay jallp'api qanta cheqanchasqayki. 
EZK.21.31	Phiñakuyniyta pataykiman urmachimusaj, phiñakuyniyta manchay larwashaj ninaman rijch'akojta pataykiman urmachimusaj. Sajra runaspa makinman t'unaykusunampaj jap'ichisqayki. 
EZK.21.32	Ruphachisqa kanki, t'unasqataj. Yawarniykitaj llajtantinta correnqa, nitaj pipis ujtawan qanmanta yuyarikonqachu. Noqa Señor kaytaqa nini.
EZK.22.1+EZK.22.2	Señorqa parlamuwarqa niwarqataj:
EZK.22.1+EZK.22.2	Runa, manachu runa wañuchi llajtataqa cheqanchanki? Manachu millay juchawan ch'ichichakusqanta sut'iman rikhurichinki? 
EZK.22.3	Sutiypi paytaqa ninki: Señorqa kay jinata nin: Runa masiykita wañuchej llajta, qhasi mana kaj dioskunatataj ch'ichichakunaykipaj ruwakunki, chay p'unchayqa qampaj chayamonqaña. 
EZK.22.4	Runasta wañuchisqasniykiwan juchayoj rikhurinki, dioskunata ruwakuspataj ch'ichichakunki. Ajinamanta qanqa jasut'ina p'unchayta qayllachimunki, tukukunayki tiempotaj chayamunña. Runaswan noqa p'enqachisqayki, tukuy nacionespi tiyakoj runastaj asipayasonqanku. 
EZK.22.5	Qayllapi kajkuna, jinallataj karuspi kajkunapis qanmanta asikonqanku, millay kausayniykimanta, dioskunasniykiraykutaj mentasqa ayllu. 
EZK.22.6	Israelpi kuraj runas, sapa ujninku atisqankuta runasta wañuchinapaj kallpachakunku. 
EZK.22.7	Kay llajtapeqa, tatasninkuta, mamasninkutapis mana kasuta ruwankuchu. Waj llajtamanta jamoj runasta ñak'arichinku. Wajcha wawasmanta, viuda warmismantataj lluch'unku. 
EZK.22.8	Ajllakusqay cheqasta, chantá samakunay punchayniytapis mana kasuta ruwarqankichu. 
EZK.22.9	Kay llajtapi llullata parlaj runas kajtinku, wakin runas wañuchisqas karqanku. Lomaspi dioskunaman jaywasqa imasmanta mikhumoj rerqanku, millay imastataj ruwanku. 
EZK.22.10	Tatasninkoj warminwan qhenchachakorqanku. Warminku killa yawarnimpi kashajtimpis paywan puñorqanku. 
EZK.22.11	Sapa ujninku runa masimpa warminwan qhenchakorqanku. Manachayqa qhachunninwan millayta qhenchachakorqanku, manachayrí kikin tatampa wawanwan qhenchachakorqanku. 
EZK.22.12	Wakin qampi tiyakojkunamanta qolqeta lluk'ichikunku waj runasta wañuchinampaj. Qolqeta mañarinku mirayniyojta orqhonankupaj. Runa masisninkuta ch'aukiyanku, ñak'arichinkutaj. Noqamantataj qonqakaporqanku. Noqa Señormin kaytaqa nini.
EZK.22.13	Noqa makiyta thalarakuni, may phiñasqataj kashani chay jinata suwakusqaykimanta, qan ukhupi runasta wañurachisqaykimantawan. 
EZK.22.14	Noqa contraykita jatarisaj chaypachaqa, sonqoyki wapuchakuwanqachu? Makisniykipis kallpayojllapunichu kanqanku? Noqa Señormin chayta nini, junt'asajpunitaj. 
EZK.22.15	Tukuy nacionesman ch'eqerachisqayki, tukuy jallp'asman wijch'usqayki, tukuynin juchasniykimantataj llimphuchasqayki. 
EZK.22.16	Waj jallp'aspi tiyakoj runaspa ñaupaqempi qan kikiyki p'enqayta rikhurichikunki, chaywantaj yachanki noqa Señor kasqayta.
EZK.22.17+EZK.22.18	Señor parlamuwaspa niwarqa: Runa, Israel aylloqa imaynatachus cobreta, estañota, fierrota, qorita, chayri qolqetapis k'ajarishaj nina hornoman churaykojtinku tukuy ch'ichisnin ushphaman tukusqa qhepakun, chay jina mana allinman noqapajqa. 
EZK.22.19	Chayrayku Señorqa kay jinata nin: tukuyniykichej q'opaman jina tukunkichej, chayrayku Jerusalén llajta chaupiman tantaykusqaykichej. 
EZK.22.20	Imaynatachus uj runaqa qolqeta, bronceta, fierrota, qorita ima tantaykuspa hornoman churaykun, ninawantaj enqaykun chay imasta unuyachinampaj, ajinata noqa manchay phiñakuyniywan, k'ajaj phiñakuyniypitaj tantaykusqaykichej, chaypitaj unuyachisqaykichej. 
EZK.22.21	Noqa tantaykusqaykichej, chanta k'ajaj phiñakuyniyta qankuna pataman apachimusqaykichej, chay llajta chaupipitaj unuyankichej. 
EZK.22.22	Imaynatachus hornopi unuyan, ajinata qankunata unuyachisqaykichej llajta chaupipi. Chaywan yachankichej noqaj Señor phiñakuyniyta qankunaman urmachimusqayta.
EZK.22.23+EZK.22.24	Señor parlamuwarqa niwarqataj: Runa, Jerusalenman niy: Qanqa mana llimphuy jallp'achu kanki, ay phiñakuy p'unchaypitaj parawan mana ch'ajchusqachu kanki. 
EZK.22.25	Chay llajtapi kamachejkunataj, phiñakuywan qhaparej onzas jina kanku, jap'isqankuta llik'inoqanku, runasta jallp'ankupi mikhuranku. Qolqe waqaychasninkuta, kapuyninkutawan suwanku. Ashkha warmistataj viudasta saqeranku. 
EZK.22.26	Kay llajtaj sacerdotesnenqa yachachiykunasniyta p'akinku. Ajllakusqasniy cheqasta ch'ichichanku. Imachus llimphu kajta, imachus ch'ichi kajtapis mana reparankuchu. Manataj wajkunaman yachachinkuchu imachus allin kajta, nillataj mana allin kajtapis. Samakuna p'unchaykunasniymanta mana dakunkuchu, nitaj jatunchawankuchu. 
EZK.22.27	Kay llajtapi kurajkunaqa atojkuna jina jap'isqankuta t'unanku, yawarta jich'anku, runasta wañuchinku kapuyninkuta suwaspa qhapajyanankupaj. 
EZK.22.28	Profetasninkutaj imachus cheqan kajta pakashanku, imaynatachus uj perqata yesowan yurajchanku ajinata, mana kajta paykunaman parlaspa, ajina rikhuriwan nispa, llulla imasta yachachispataj. Kay jinata Señorqa parlawan ninku, chaypajqa mana imatapis noqaqa parlanichu. 
EZK.22.29	Llajta runasqa mayta sajrayanku, suwankutaj. Wajcha runasta mana kapuyniyojkunatapis munasqankuta ruwanku. Waj llajtamanta kajkunatapis mana allinta ruwaspa ñak'arichinku. 
EZK.22.30	Chay runas ukhupi noqa mask'arqani pillapis kay llajtaj allinninta sayarinanta ñaupaqeypi noqamanta kay llajtarayku mañapunampaj, ajinamanta kay llajtata ama chinkachinampaj, manataj ujllatapis tarerqanichu. 
EZK.22.31	Chayrayku paykunaj patankuman jasut'iyta urmachimorqani. Nina k'ajaj phiñakuyniywantaj paykunata tukucherqani, paykuna sajra kausaypi purisqasninkuman jina. Noqa Señormin chayta nini.
EZK.23.1+EZK.23.2	Señorqa parlamuwaspa niwarqa: Runa, iskay warmis uj mamayojlla karqanku. 
EZK.23.3	Paykunataj Egiptopi qhenchachakorqanku, chaypi chuchusninkuta llankhachikorqanku, doncella kayninkuta chinkacherqanku. 
EZK.23.4	Kuraj kajpa sutenqa Ahola karqa. [Chaytaj Samaria kashan]. Sullk'antaj Aholiba sutiyoj karqa. [Chaytaj Jerusalén kashan]. Paykunawan casarakorqani, nacechipuwarqankutaj qhari wawasta, warmi wawastawan. 
EZK.23.5	Aholaqa makiypi kashaspa qhenchachakuspa purerqa, maytataj munapayarqa qayllampi kaj asirio runasta. 
EZK.23.6	Paykunaqa puka p'achawan p'achallisqas karqanku, tukuyninku kamachejkuna, kurajkunataj karqanku. Chantapis tukuyninku munapayanapaj jina k'acha waynas, caballospi purejkunataj karqanku. 
EZK.23.7	Aholaqa asiriokunamanta aswan ajllasqa kajkunawan qhenchachakorqa. Paykunaj tukuy qhasi mana kaj dioskunasninkuta yupaychaspa ima qhenchachakorqa. 
EZK.23.8	Egiptopi qhenchachakusqanmantapacha mana qonqakunachu, imaraykuchus sipas kashajtin egipcio waynas paywan puñuykorqanku, paykunataj doncella chuchusninta t'ojpispa qhenchacharqanku uj qhencha warmiman tukuchinankukama. 
EZK.23.9	Chayrayku, paytaqa asirio waynasman jap'icherqani, mayqenkunatachus paypis munapayarqa chayman. 
EZK.23.10	Chay waynastaj paytaqa p'enqayninta rikorqanku. Chaymantataj qhari wawasninta, warmi wawasnintapis qhechuraspa paytaqa espadawan wañucherqanku. Tukuy warmis rikorqanku chay jinamanta wananankupaj.
EZK.23.11	Aholiba ñañampis kay tukuyta rikorqa. Chay tukuywampis astawanraj locayarqa. Ñañanmantapis astawanraj qhenchachakuypi purerqa. 
EZK.23.12	Paypis asirio qharista munapayallarqataj. Tukuy paykunaqa kurajkuna, kamachejkuna, maqanakojkuna, sumaj p'achayojkuna, caballospi purejkuna, tukuyninku munapayanapaj jina waynas karqanku. 
EZK.23.13	Repararqani paypis ch'ichichakullasqantataj, ñañampa puriynillantataj qhatirisqanta. 
EZK.23.14+EZK.23.15	Payqa aswan ashkhata qhenchachakorqa: Rikorqa perqapi caldeo qharis pukawan pintasqasta, chumpisninku, uma p'antasninkupis coloresmanta karqa, tukuynin chay pintasqasta Babiloniapi chay kuraj kamachej runasman rijch'akorqanku, maypichus pay nacekorqa chay Caldea jallp'ayoj runasman. 
EZK.23.16	Rikuytawankama paykunata munapayarqa, chanta Babiloniaman willaramojkunata kacharqa. 
EZK.23.17	Ajinamanta Babiloniamanta qharis chayamuspa, paywan munakuypi puñorqanku. Ajinata paytaqa ch'ichicharqanku, paypis paykunawan ch'ichichachikullarqataj, sonqonqa chay qhariswan amichikorqa. 
EZK.23.18	Chay jina sut'ita tukuypa rikunanta qhenchachakuyman qokorqa, ukhunta q'alallata rikuchikuspa. Chayrayku, paymanta millachikorqani, imaynatachus ñañamanta millachikorqani ajinata. 
EZK.23.19	Astawan astawan qhenchachakullarqapuni, Egipto jallp'api sipas kashaspa sajra purisqanta yuyarikuspa. 
EZK.23.20	Egipciosta munapayaspa mayta locayarqa, chaykunaj munapayayninkutaj burrospata, caballospata jina karqa.
EZK.23.21	Qanqa, Aholiba, sipas kashajtiyki sajra purisqaykita llakirikuspa watejmanta yuyarikushanki, egipcio qharis chuchusniykita llujchiykususqankuta. 
EZK.23.22+EZK.23.23	Aholiba, chayrayku Señorqa kay jinata nin: Kunan sonqoyki millachikun, chay munapayasojkunataqa contraykipi jatarichisaj, tukuynejmantataj qampa contraykipi kachaykamusqayki: Babiloniamanta kajkunata caldeosta, Pekodmanta kajkunata, Soamanta, Coamanta ima, chantá asiriokunatawan; paykunaqa munapayanapaj jina sumachaj waynas, kurajkuna, jatun kamachejkunataj, maqanakunapaj atiyniyoj capitankunataj, paykunaqa tukuyninku caballospi purejkuna kanku. 
EZK.23.24	Contraykipi may ashkha soldados carretaspi jamonqanku, tukuynejmantataj muyuykusonqanku. Sumaj armasqastaj, fierro monterayoj, escudosniyojtaj, noqataj paykunaj makinkuman cheqanchasunankupaj atiyta qosaj, paykunaj leyninkuman jinataj cheqanchasonqanku. 
EZK.23.25	Phiñakuywan contraykipi tumpasqayki, paykunataj may sajrata ruwasonqanku. Senqaykita, ningrisniykitawan khuchusonqanku. Mirayniykimanta puchojkunataqa espadawan wañurachenqanku. Qhari wawasniykita, warmi wawasniykitawan jap'ikaponqanku, qanmanta puchojtataj ninawan tukuchenqanku. 
EZK.23.26	P'achasniykita lluch'usonqanku, k'achanchakuna imasniykitapis qhechusonqanku. 
EZK.23.27	Ajinamanta Egipto jallp'api munayniykipi purisqaykita, qhenchachakusqaykitawan chinkachisaj. Manataj egipciostaqa ujtawampis qhawarinkichu, Egiptomantataj mana jayk'ajpis yuyarikunkiñachu.
EZK.23.28	Señorqa kay jinata nin: Chejnikorqanki chaykunaj makinman jaywaykusqayki, sonqoyki millachikorqa chaykunaj makinman jaywaykusqayki. 
EZK.23.29	Paykunaqa chejnikuywan qhawasonqanku. Llank'akuspa ruwakusqaykita jap'ikaponqanku, q'alapachallata mana imayojta saqerpayasonqanku. Qhenchachakuy juchaman qosqayki, ukhuykeqa sut'ipacha rikhukonqa, munayniykiman jina khuchiriopi purisqaykipis yachakonqa. 
EZK.23.30	Kay imasta qanwan ruwanqanku, chay jallp'aspi tiyakojkunaj qhepanta risqaykirayku, qhasi mana kaj dioskunasninkuta yupaychaspa ch'ichichakusqaykirayku. 
EZK.23.31	Ñañaykej purinanta purerqanki. Chayrayku imayna vasomantachus payman ujyacherqani, chayllamantataj qanmampis ujyachisqayki.
EZK.23.32	Señorqa kay jinata nin:
EZK.23.32	Ñañaykej ujyananmanta ujyanki,
EZK.23.32	uj jatun vaso, ancho ukhutaj,
EZK.23.32	alqochakuywan, qhesachaywantaj junt'a.
EZK.23.33	Samaria ñañaykej vasonqa thuñiywan, t'unaykuywan junt'a kashan, chaywantaj machaykunki,
EZK.23.33	nanasqataj qhepakunki.
EZK.23.34	Tukuykunaykikama ujyanki,
EZK.23.34	chaymanta t'unaykunki,
EZK.23.34	chay k'analla t'unasqaswan chuchusniykita lleqherakunki.
EZK.23.34	Noqa Señor kaytaqa parlani.
EZK.23.35	Chayrayku noqa Señorqa nini: Noqamanta qonqasqaykirayku, wasanchawasqaykiraykutaj qan jasut'isqa kanayki tiyan, munayniykipi purisqaykimanta, qhenchachakuy juchaspi kausasqaykimantawan.
EZK.23.36	Señorqa niwan: Runa, manachu Aholata, Aholibatawanqa sajrata ruwasqankumanta uyanchaspa juchachanki? 
EZK.23.37	Paykunaqa qhenchachakorqanku, makisninkutaj yawarwan ch'ichichasqas kashanku. Qhasi mana kaj dioskunasninkuta yupaychaspa wasanchawarqanku. Noqapaj wawasta nacechikorqanku, chay wawasninkutapis ninawan enqhaspa dioskunasninkuman jaywarqanku. 
EZK.23.38	Kaytawan paykuna ruwawarqanku: Chay p'unchaypi Diosta yupaychana wasiyta ch'ichicharqanku, samakuna p'unchayniytapis mana kasuta ruwarqankuchu. 
EZK.23.39	Wawasninkuta dioskunasninkuman ninapi ruphachispa jaywarqanku, chay kikin p'unchayllapitaj wasinkuman yaykuspa ch'ichicharqanku. Chayta ruwarqanku kikin wasiypi.
EZK.23.40	Karu llajtasmanta qharista pusachimorqanku, paykunataj jamorqanku. Chaykunata munakuspa mayllakorqanku, ñawisninkuta jawikorqanku, walqasta churakuspa k'achachakorqanku, chay qharista jap'iqanankupaj. 
EZK.23.41	Chanta sumaj k'acha wakichisqa puñuna patapi tiyaykukorqanku, mesapi mikhunata wakicherqanku. Chay patapitaj noqapaj t'aqasqa inciensoyta, aceiteytawan churarqanku. 
EZK.23.42	Qhochukuta ruwajpa wasimpi ch'ajway uyarikorqa, chay runasqa, ch'innejpi tiyakojkuna tantakamojkuna karqanku. Paykunataj warmispa makisninkuman brazaletesta churarqanku, umasninkumantaj k'acha pillusta. 
EZK.23.43	Chanta, sonqoy ukhupi nerqani: Qhenchachakuypi payayasqa warmeqa, qhenchachakullanqapunichu?. Kay warmeqa qhenchakuy juchapi kaj qhariswan purillanqapunichu? 
EZK.23.44	Imaynatachus sajra puriyniyoj warmiman qharis jamunku, ajinata ch'ichi warmis Aholaman, Aholibamampis jamorqanku. 
EZK.23.45	Chayrayku, cheqanta kausaj qharisqa, qhenchachakuy juchaspi purej warmista, runa wañuchi warmistapis ruwasqankuman jina juchachanqanku. Qhenchachakoj warmis kanku, runa wañuchistaj.
EZK.23.46	Chaymantataj Señorqa kay jinata nin: Noqa chay warmispa contrampi ashkha runasta tantaykamusaj, t'ukushajta saqenankupaj, suwanankupajtaj. 
EZK.23.47	Chay runasqa rumiswan ch'anqaspa wañurachenqanku, espadasninkuwantaj pasachenqanku. Qhari wawasta, warmi wawasnintawan wañurachenqanku, wasisninkutataj khanaykonqa. 
EZK.23.48	Noqa kay suyupi chay jina millay kausayta chinkachisaj. Chay jinamanta waj jallp'asmanta kajkuna ama chay millay kausayta yachaqakunankupaj. 
EZK.23.49	Chay iskayninku millay juchapi purisqasninkumanta jasut'isqas kanqanku, dioskunata yupaychaspa juchallisqankumantawan. Ajinapi, yachankichej noqa Señor kasqayta.
EZK.24.1+EZK.24.2	Isq'on wataña kashajtin, chunka kaj killamanta chunka p'unchay uraykusqampi, Señorqa parlamullawarqataj kay jinata: Runa, kay p'unchayta qelqaykuy, imaraykuchus kay p'unchaypi Babiloniamanta reyqa Jerusalempa contrampi jatarimun. 
EZK.24.3	Kay mana kasukoj aylluman parlay uj rijch'anachinawan. Noqaj sutiypi kay jinata niy:
EZK.24.3	Uj mankata nina chhaqaman churaykuy,
EZK.24.3	yakutataj chay mankaman jich'aykuy.
EZK.24.4	T'unasqa sumachaj mat'a aychata tantaykuspa chay mankaman churaykuy:
EZK.24.4	Piernamanta, wasamantawan,
EZK.24.4	chantapis sumachaj ajllasqa tullustawan.
EZK.24.5	Tukuyninmanta aswan sumaj ajllasqa ovejata ñak'ay,
EZK.24.5	uranmantaj ashkhata llant'ata enqhaykuy,
EZK.24.5	chayman mankaqa sumajta t'impunampaj chay tullus sumajta chayanankama.
EZK.24.6	Señorqa kay jinata nin:
EZK.24.6	Way, kay runa wañuchi llajtamanta!
EZK.24.6	Millay kharkachasqa mankaman rijch'akun,
EZK.24.6	chay kharkantaj mana mayllana jina.
EZK.24.6	Qan orqhoy chay t'unasqa aychata ujmanta uj,
EZK.24.6	ama ujta puchuchispa.
EZK.24.7	Kay llajtaj yawar jich'asqanqa juntasqa kashan.
EZK.24.7	Sumaj llusq'o rumis patapimin jich'asqa kashan,
EZK.24.7	manataj jallp'a patapichu qhatasqa kanampajqa.
EZK.24.8	Noqa chay yawartaqa llosq'o rumis patapi p'achanta saqesaj,
EZK.24.8	ama jallp'awan chinkachisqa kanampaj.
EZK.24.8	Chay jinamanta phiñakuyniyta patampi urmachimuspa,
EZK.24.8	cheqanchanampa, ruwakunampaj.
EZK.24.9	Señorqa kay jinata nin:
EZK.24.9	Way kay runa wañuchi llajtamanta!
EZK.24.9	Noqapis llant'awan enqhaykusaj.
EZK.24.10	Qantaj ashkha llant'ata apamuy,
EZK.24.10	chantá ninata jap'iykuchiy.
EZK.24.10	Aychaqa sumajta chayachun caldon ch'akinankama,
EZK.24.10	tullus ruphaykunankamataj.
EZK.24.11	Chaymanta ch'usaj mankataqa nina brasa patapi churaykuy,
EZK.24.11	chaypi cobreqa pukayanankama ruphanampaj,
EZK.24.11	ch'ichi kajtenqa llimphuchakunankama,
EZK.24.11	ajinapi ch'ichin chinkarinankama.
EZK.24.12	Chay tukuywampis manapuni llojsinchu chay chhika ch'ichichakusqanqa,
EZK.24.12	ninawampis manapuni llojsinchu.
EZK.24.13	Jerusalén, chay jina millay ch'ichichakusqasniykita llimphuchasuyta munarqani, qantaj manapuni llimphuchakorqankichu, llimphoqa kanki maypachachus noqa phiñakuyniyta qampi thasnusaj chaypacha. 
EZK.24.14	Noqa Señor chaytaqa nini, junt'akonqataj. Mana qhepaman kutirisajchu, manataj khuyakusajchu, nitaj llakirikusajchu. Ruwasqasniykiman jina, purisqasniykiman jinataj jasut'isqayki, nin Señorqa.
EZK.24.15+EZK.24.16	Señorqa parlamuwaspa niwarqa: Runa, ujllata qhechusqayki, pitachá astawan munakunki chayta. Qantaj ama yuyarikunkichu, nitaj waqankichu, nitaj waqayniykipis surumusuchunchu. 
EZK.24.17	Ch'inllamanta phutikuy, amataj llakiy p'achata churakuychu wañusqayoj runa jinataqa. Umaykita mayt'ukuy, ujut'asniykitataj churaykukuy. Umaykitapis ama p'antawan llakiyniyoj jinataqa qhatakuychu, amataj llakiypi kashaspa mikhuna imasta mikhuychu.
EZK.24.18	Paqarinmanta runaswan parlarqani, chay tardentaj warmiy wañuporqa. Q'ayantinrí, Señorpa kamachiwasqanman jina ruwarqani. 
EZK.24.19	Chaymanta runasqa tapuriwarqanku: Allinta willawayku, ima niyta munawayku chay jinata ruwaspari?
EZK.24.20+EZK.24.21	Noqataj nerqani: Señorqa parlamuwaspa niwarqa: Sutiypi Israel aylluman parlay, wasiyta mana kasuta ruwasajchu, chhikatapuni qankuna qhawayta munankichej chayta, chay jinatapuni munakunkichej chayta, jatunchakuyniykichejpa k'anchayninta. Wawasniykichej, warmi wawasniykichejwan Jerusalempi saqerqankichej chaykunaqa, espadawan wañurachisqas kanqanku. 
EZK.24.22	Qankunapis imaynatachus noqa ruwani, chay kikillantataj ruwankichej: Uyaykichejtaqa ama qhataykukunkichejchu llakisqa runa jinaqa, nitaj mikhunkichejchu llakikuy p'unchaykunapi mikhuna kajta. 
EZK.24.23	Uyaykichejta mayt'ukunkichej, ujut'astapis churakunkichej. Manaña llakikunkichejchu, nitaj waqankichejchu. Manachayqa sajra ruwayniykichejrayku tukukunkichej, ujkuna ujkunawantaj waqapayanakunkichej. 
EZK.24.24	Qankunapajqa Ezequiel uj señal kanqa. Imastachá pay ruwarqa, chay jinallatataj qankunapis ruwanaykichej tiyan. Chay imas ruwakojtintaj yachankichej noqa Señor kasqayta.
EZK.24.25	Kunanqa runa, Israelpa kallpanta qhechusaj, chaytaj Diosta yupaychana wasi, chaypi payqa chhikata kusikun, chhikatapuni qhawayta munan, maytataj munakun. Qhechurallasajtaj qhari wawasninta, warmi wawasnintawan. 
EZK.24.26	Chay p'unchaypi atipakuyta atejqa, willarisoj jamonqa. 
EZK.24.27	Chay p'unchaypi qalluyki phaskarakonqa, chaypacha atipakojwan parlayta atinki. Chaywantaj qanqa paykunapaj uj señal kanki, chaypacha paykunaqa yachanqanku noqa Señor kasqayta.
EZK.25.1+EZK.25.2	Señorqa parlamuwaspa niwarqa: Runa, amonitasta qhawariy, sutiypitaj paykunaj contrampi parlay. 
EZK.25.3	Paykunaman niy: Señorpa parlasqanta uyariychej. Señorqa kay jinata nin: Qankunaqa wasiy ch'ichichasqa kashajtin, walejpacha, nispa jatunmanta asikorqankichej; Israel jallp'aqa t'unasqa kashajtin, Judá ayllupis jap'iraspa apasqa kashajtin. 
EZK.25.4	Chaynejta qankunata inti llojsimuynejpi kaj runaswan jap'ichisqaykichej, paykuna jallp'aykichejta jap'ikaponqanku, chaypitaj ranchosta, toldosninkutapis tiyakunankupaj ruwakonqanku. Chajrasniykichejmanta paykuna mikhonqanku, lecheykichejtapis paykunalla ujyanqanku. 
EZK.25.5	Rabataqa camellospa mikhunan pampaman tukuchisaj. Amontataj ovejaspa jant'anman tukuchisaj. Chaypacha yachankichej noqa Señor kasqayta.
EZK.25.6	Kay jinata nin Señorqa: Amonita runas, kusiywan makisniykichejta t'ajllarakorqankichej, chakisniykichejwantaj p'atatiyarqankichej, kusikorqankichejtaj Israel aylluta qhesachaspa. 
EZK.25.7	Chayrayku makiyta oqharisaj qankunata jasut'inaypaj, waj llajtayojkunaj makisninmantaj jaywaykusqaykichej, paykuna tukuy kapuyniykichejta qhechusunaykichejpaj, ayllukunaj chaupinmanta orqhomuspa t'unaykusqaykichej, llajtakuna chaupimanta mana imayojta chinkasqata chinkachisqaykichej, chantá yachankichej noqa Señor kasqayta.
EZK.25.8	Señorqa kay jinata nin: Moabwan, Seirwanqa Judá ayllumanta parlaspa ninku, Judaqa waj llajtakuna jinalla kasqanta. 
EZK.25.9	Chayrayku noqa Moabpa ladomanta kicharisaj, ujnin cantonmanta ujninkama, mana llajtayojtataj ruwasaj, Bet-jesimot nisqa llajtata, chantá Baal-meonta, Quiriataimtataj. Chay llajtasqa munanapaj jina kanku. 
EZK.25.10	Inti llojsimuynejmanta kaj runasman chayaqempaj qopusaj amonitakunaj jallp'asninkutawan. Chay jinamanta amonitasmanta llajtakuna ukhupi mana yuyarisqa kanampaj. 
EZK.25.11	Jinallataj Moabpipis jasut'isaj, yachanqankutaj noqa Señor kasqayta.
EZK.25.12	Chay jinata Señorqa nin: Edomqa manchay sajra imata Judá aylloj contranta ruwarqa, chayrayku may jatun juchayoj payqa rikhurin. 
EZK.25.13	Chayrayku Señorqa kay jinata nin: Noqa Señor makiyta oqharisaj Edomta jasut'inaypaj, runasninta uywasnintawan t'unaykunaypaj. Thuñisqata saqesaj Temanmanta qallarispa Dedankama. Runasqa espadawan wañurachisqas kanqanku. 
EZK.25.14	Israel aylluypa makinnejta Edomtaqa jasut'isaj. Israel aylluy Edomtaqa phiñakusqayman jina, k'ajaj phiñakuyniyman jinataj ruwanqa. Chay jinapi yachanqanku imaynachus jasut'iyneyqa kasqanta. Ajinata Señorqa nin.
EZK.25.15	Noqa Señorqa kay jinata nini: Filisteosqa sajra yuyayninkuwan ruwarqanku, sonqompitaj may chejninakuywan. Unaymantapacha wiñaykamapis Israelpa contrarion kanman jinata paykunata t'unaykorqanku. 
EZK.25.16	Chayrayku noqa Señorqa nini: Makiyta oqharisaj filisteo runasta jasut'inaypaj. Serreteostaqa mana ujniyojta saqespa tukuchisaj. Qocha cantopi kajkunatapis t'unaykullasajtaj. 
EZK.25.17	Paykunamantaqa aynita ruwaspa ruwakusaj. K'ajaj phiñakuywan paykunata jasut'isaj. Chay jinata ruwajtiy chaypacharaj noqa Señor kasqayta rejsiwanqanku.
EZK.26.1+EZK.26.2	Chunka ujniyoj watapi, killamanta ñaupaj kaj p'unchaynimpi Señor parlamuwaspa niwarqa: Runa, Tiroqa Jerusalenmanta alqochakun, kay jinata nispa:
EZK.26.1+EZK.26.2	Walejpacha, llajtakunaj qhatu ruwanankupaj yaykunan punkoqa phirisqaña.
EZK.26.1+EZK.26.2	Noqamantaj mit'aqa chayamuwan.
EZK.26.1+EZK.26.2	Noqamanñataj qhapajyay mit'aqa chayamuwan.
EZK.26.3	Chayrayku, Señorqa kay jinata nin:
EZK.26.3	Tiro llajta, noqa contraykipi kashani,
EZK.26.3	ashkha llajtakunamanta runasta contraykipi jatarichimusaj,
EZK.26.3	imaynatachus jatun qochamanta yaku qhollchoqeyay jatarimun ajinatapuni.
EZK.26.4	Perqasniykita t'unaykonqanku,
EZK.26.4	torresniykitataj urmarachenqanku.
EZK.26.4	Chay pampamanta ñut'u jallp'antinta picharqosaj,
EZK.26.4	llosq'a qaqata jina q'arallata saqesaj.
EZK.26.5	Jatun qocha chaupipi qhepakonqa,
EZK.26.5	challwa jap'ina ch'ipasta ch'akichinapaj jinalla kanqa.
EZK.26.5	Noqa Señor chaytaqa nini.
EZK.26.5	Llajtakunamanta jamuspa Tiro llajtayoj runasmanta tukuy kapuyninkuta qhechuranqanku.
EZK.26.6	Chay muyuynin jallp'aspi tiyakushanku chaykunaqa espadawan wañurachisqas kanqanku.
EZK.26.6	Chaypacha yachanqanku noqa Señor kasqayta.
EZK.26.7	Imajtinchus kay jinata Señorqa nin:
EZK.26.7	Wichaynejmanta, Babilonia rey Nabucodonosor Tiroj contrampi jatarichimusaj,
EZK.26.7	payqa reyespa reynin, caballoswan, carretaswan,
EZK.26.7	caballospi rejkunawan, ashkha soldadoswantaj ashkha llajtasmanta jamorqanku.
EZK.26.8	Sinch'i jallp'api tiyakoj runasniykita espadawan wañurachenqanku.
EZK.26.8	Uj perqata muyuyniykipi ruwanqa,
EZK.26.8	torresta oqharenqanku muyuykusunampaj,
EZK.26.8	armasqa soldadoswantaj contraykipi kachaykamusonqanku.
EZK.26.9	Perqasniykita ariete nisqawan takamusonqanku,
EZK.26.9	torresniykitataj barretaswan urmachenqanku.
EZK.26.10	Babiloniamanta kaj reyqa ashkha caballoswan yaykumojtin jallp'a polvowan chinkaykuchisonqanku.
EZK.26.10	Carretasnimpa sonayninwan, caballospa sonayninwan imaqa perqasniyki kharkatitenqa, contrariosniyki punkusniykita yaykumushajtin,
EZK.26.10	t'unaykusqa llajtaj punkusninta jina.
EZK.26.11	Caballosnimpa phapatusninkuwan tukuynin callesniykita t'ultiykonqa.
EZK.26.11	Aylluykitaqa espadawan wañurachenqanku.
EZK.26.11	Perqasniykej sayantasninta thuñenqanku.
EZK.26.12	Qhapaj kapuyniykita suwasonqanku,
EZK.26.12	qhatunapaj kaj imasniykita qhechurasonqanku.
EZK.26.12	Perqasniykita loqheykonqanku,
EZK.26.12	k'acha wasisniykitataj thuñiykonqanku.
EZK.26.12	Rumisniykita, kurkusniykita, thuñisqa perqasniykitawan,
EZK.26.12	mar qochaman wijch'onqanku.
EZK.26.13	Ajinamanta ch'inyachisaj takiykunasniykita,
EZK.26.13	manataj arpaykej waqaynenqa uyarikonqañachu.
EZK.26.14	Mana imayoj llusk'a chhankaman jina tukuchisqayki,
EZK.26.14	challwa jap'ina ch'ipasta ch'akichinapaj jina cheqaman.
EZK.26.14	Manataj ujtawan jayk'ajpis sayachisqachu kanki.
EZK.26.14	Noqa Señormin chaytaqa parlani nin Señorqa.
EZK.26.15	Señorqa Tiro llajtaman kay jinata nin:
EZK.26.15	Mar qocha canto jallp'aspi tiyakoj llajtasqa, jatun sonaywan urmasqaykita uyarispaqa khatatenqanku. Nanachisqas qhaparikojtinku, qampi tiyakojkunata wañurachishajtinku ima. 
EZK.26.16	Mar qocha canto jallp'aspi kamachejkunaqa, tukuyninku tiyanankumanta uraykonqanku. Pata p'achasninkuta orqhokonqanku, k'acha awakipasqa p'achasninkutataj lluch'ukonqanku. Sinch'i manchariywantaj pampapi tiyarikonqanku chay jinata rikuspa, sapa rato kharkatispa qanmanta t'ukonqanku. 
EZK.26.17	Aya p'ampana takiyta takipusonqanku, kay jinata:
EZK.26.17	Imaynata qan chinkachisqa karqanki,
EZK.26.17	chay qocha cantopi llajtayoj runari,
EZK.26.17	may mentasqa llajtari!
EZK.26.17	Qanqa chaypi tiyakoj runasniykiwan,
EZK.26.17	muyuyniykipi tiyakoj runasnin llajtasta,
EZK.26.17	chay mar qocha cantopi kajkunata mayta manchacherqanki!
EZK.26.18	Kunanqa, urmasqayki p'unchaypi,
EZK.26.18	Mar qocha cantospi tiyakojkunaqa,
EZK.26.18	manchachikuywan kharkatitinku.
EZK.26.18	Kunanqa mana ujniyoj tukukusqaykimanta qocha chaupipi churusqa manchayta t'ukunku.
EZK.26.19	Señorqa kay jinata nin: Ch'in llajtaman tukuchisqayki, ni pejpa tiyakunan llajtaman jinataj. Jatun qocha ukhumanta ashkha yakuta llojsichimusaj, manchay ashkha yakutaj chinkachisonqa. 
EZK.26.20	Maypichus wañusqas kashanku chaykama chinkaykuchisqayki, ñaupa tiempopi kaj runastawan khuskata. Aswan jallp'a ukhumantaj choqaykusqayki wiñaypaj ch'inyachisqa llajtaman, wañusqakunawan khuskataj tiyakunki, manataj ujtawan jayk'ajpis qampi llajtaqa ruwakonqachu, kay pachapi kausajkunaj jallp'ampeqa. 
EZK.26.21	Manchachikunaman jina tukuchisqayki, manaña ujtawan rikhurimushajta ruwasqayki. Mask'asonqanku, manataj jayk'ajpis tarisonqankuchu. Ajinata nin Señorqa.
EZK.27.1+EZK.27.2+EZK.27.3	Señorqa parlamuwaspa niwarqa: Qanqa runa, Tiro llajtapajqa aya p'ampana takiyta takipuy, kay jinata: Mar qocha cantospi tiyakoj llajta, qocha chaupi churuspi tiyakojkuna, chay ashkha llajtaswantaj qhatusta ruwaj. Kunanqa Tiro llajta, Señorqa kay jinata nisunki: Qanmanta nerqanki: Noqa manchay k'acha kani, tukuy ima junt'asqataj. 
EZK.27.4	Kamachinaykeqa, mar qochaj chaupinkama chayan. Qanta ruwasojkunaqa may k'achatapuni ruwasorqanku.
EZK.27.5	Senir nisqa orqomanta pino sach'asta k'utumuspa,
EZK.27.5	tukuynin llajtasniykita ruwapusorqanku.
EZK.27.5	Líbano nisqa orqomantataj, cedro sach'ata k'utumuspa mastil nisqa jatun k'aspita ruwapusorqanku.
EZK.27.6	Basán nisqa jallp'amanta encina k'aspita apamuspa buque purichina palata ruwapusorqanku.
EZK.27.6	Buquej techonta ruwapusorqanku,
EZK.27.6	Chipre churusmanta pino k'aspita apamuspa,
EZK.27.6	marfilwan k'askaykuchisqatataj ruwapusorqanku.
EZK.27.7	Buque llanthuchaykitaj Egiptomanta apamusqa sumajnin linomanta ruwasqa karqa wiphaylayki kanampaj. Toldoykiri, Elisá nisqa churumanta apamusqa puka kulli telasmanta ruwasqa karqa.
EZK.27.8	Buqueykita palaswan purichej, runasniykitaj Sidón llajtamanta, Arvad llajtamantawan karqanku.
EZK.27.8	Tiro llajta, yachayniyoj runasniykeqa qanwan karqanku,
EZK.27.8	paykunataj buqueykita apajniyki karqanku.
EZK.27.9	Gebal llajtayoj machu runas qanwan karqanku,
EZK.27.9	sumaj yachaywan, ima mana allin kajtimpis usqhayllata allichanankupaj.
EZK.27.9	Mar qochapi kaj buquesta, jinallataj apaykachaj runaspis qanwan ranqheyarqanku.
EZK.27.10	Persia llajtamanta, Lidia llajtamanta,
EZK.27.10	Libia llajtamantawan runas soldadosniyki maqanakunaykipaj karqanku.
EZK.27.10	Escudoswan monteraswantaj armaykusorqanku,
EZK.27.10	chay armastaj jatumpaj qhawachisorqanku.
EZK.27.11	Arvad ayllumanta kajkunataj soldadosniykiwan khuska perqasniyki pataspi muyuykusqas kasharqanku, torresniykipitaj gamadeo runas kasharqanku, allinta qhawanankupaj. Perqasniykita escudosninkuwan muyuykucherqanku, chaykunataj aswan k'achaman tukuchisorqanku. 
EZK.27.12	Chay jina qhapajpuni kasqaykirayku, Tarsis llajtamanta kaj runas qanwan trocarqanku, qolqewan, fierrowan, titiwan, qoriwan ima qhatuna p'unchaykunaspi. 
EZK.27.13	Greciamanta kajkuna, Tubalmanta kajkuna, Mesecmanta kajkuna ima qanwan ranqheyallarqankutaj runasta, broncemanta ruwasqa imaswan pagasoj kanku. 
EZK.27.14	Bet-togar llajtamanta kajkunarí, caballosta, maqanakunaman rej caballosta, mulastawan qhatuykipi ranqheyaj kanku. 
EZK.27.15	Rodas nisqa llajtamanta kajkunaqa qanwan qhatoj kanku. Mar qocha churuspi llajtayojkunamanta ashkha runas qanmanta qhatojkunasta jap'ej kanku. Paykunataj pagasoj kanku marfilta, ebanotawan. 
EZK.27.16	Edóm llajtamanta kajkuna qanwan qhatuta ruwallajtaj kanku. Mikhunas ashkha poqopusorqa, chay mikhunasniykiwan trocanankupaj paykuna apamoj kanku: Granate rumista, puka tiñisqa telasta, awakipasqa p'achasta, chantapis may sumachaj linomanta kaj telasta, coral nisqa rumistawan. 
EZK.27.17	Judá ayllu, jinallataj Israel jallp'amanta kajkunapis qanwan ranqheyaj kanku. Paykunaqa Minit nisqa trigota pagasunankupaj apamoj kanku. Chantá apamullajtaj kanku pastelesta, misk'ita, aceiteta, k'acha q'apaj jampistawan. 
EZK.27.18	Damasco llajtayojkunataj tukuy poqochisqaykita tukuy qanmanta rantisoj kanku. Chay imasmanta Helbón llajtamanta kaj vinowan, Saharmanta yuraj millmawantaj pagasoj kanku. 
EZK.27.19	Chantá, Dan nisqa llajtamanta, pantaypi purej Javá nisqa llajtamantawan kajkuna qhatunasniyki p'unchaykunapi jamorqanku, sumachaj ruwasqa fierrosta, mirra surusqata, q'apaj cañatawan apamoj kanku, qhatuna imasniykitawan trocanankupaj. 
EZK.27.20	Dedanmanta kajkunaqa llank'anapaj monturasta qanman ranqheyaj kanku. 
EZK.27.21	Arabia llajtamanta kajkuna, chantá Cedarpi kaj kurajkuna rantisojkunasniyki karqanku. Paykunataj pagasoj kanku corderoswan, carneroswan, chivoswan ima. 
EZK.27.22	Sabá ayllumanta kajkuna, Raama ayllumanta kajkunapiwan ranqheros karqanku. Paykunaqa qanmanta rantisoj kanku: Pagasojtaj kanku may k'acha q'apaj jampista, qorita, tukuy laya k'acha rumistawan. 
EZK.27.23	Haranmanta kaj runas, Canemanta, Edenmanta kaj runaspiwan qanwan ranqheyallajtaj kanku. Jinataj, Sabamanta, Asiriamanta, chantá tukuynin Mediamanta kaj runas qanwan ranqheyanankupaj tratota ruwarqanku. 
EZK.27.24	Paykunaqa vendesoj kanku may sumachajnin telasta, azulman tiñisqa awakipasqa mast'asta, tukuy laya coloresmanta ruwasqa qhatanasta, sumaj p'acha jallch'ana cedro maderamanta ruwasqa kajasta, sumaj simp'asqa imaswan k'achanchasqasta vendesoj apamusoj kanku. 
EZK.27.25	Tarsismanta kaj buques qhepampi qhepampi tukuy qhatunasta apampusorqanku.
EZK.27.25	Chay tukuywanqa mar qochapi uj jatun buque jina karqanki tukuy laya ashkha imaswan junt'a.
EZK.27.26	Buque apajkunasniykeqa ukhu mar qochasnejta apasorqanku, chaypitaj inti llojsimuynejmanta wayra wayramuspa t'unaykusorqa.
EZK.27.27	Ashkha kapuyniyki, qhatu ruwanasniyki,
EZK.27.27	tukuy ruwasqasniyki,
EZK.27.27	mar qochapi purej runasniyki,
EZK.27.27	buquesta apaykachaj runasniyki,
EZK.27.27	buquej k'allkasninta ñuphaj runasniyki,
EZK.27.27	qhatunasniykita allin yachaywan qhawajkuna.
EZK.27.27	Ch'ajwapi maqanakoj runasniyki,
EZK.27.27	tukuy qanwan purejkuna ima,
EZK.27.27	chinkanayki p'unchay chayamojtin,
EZK.27.27	mar qocha ukhuman ch'ultiykukonqanku.
EZK.27.28	Mar qochapi purej runasniykej qhapariyninkuta uyarispa mar qochaj cantosnin kharkatitenqanku.
EZK.27.29	Buquesta manejajkuna, buquesninkumanta pampaman uraykonqanku.
EZK.27.29	Jinallataj remowan buquesta apaykachajkunasnintin tukuyninku pampaman phinkiranqanku.
EZK.27.30	Qannejta jatunmanta qhaparenqanku,
EZK.27.30	jik'un jik'untataj waqanqanku.
EZK.27.30	Umasninkuman ñut'u jallp'aswan qhallikonqanku,
EZK.27.30	ushphaspitaj sunt'enqanku.
EZK.27.31	Qannejta chujchasninkutapis q'arallata k'uturachikonqanku.
EZK.27.31	Qhashqa pachata churakonqanku.
EZK.27.31	Sonqo nanayta jatunmanta qhawarispa waqanqanku.
EZK.27.32	Qannejta aya p'ampana takiyta takenqanku.
EZK.27.32	Llakiywantaj nenqanku:
EZK.27.32	Pitaj rijch'akunman karqa,
EZK.27.32	mar qochapi chinkachisqa Tiro nisqa llajtamanri?
EZK.27.33	Maypachachus tukuy ima qhatunasniyki chayamojtin,
EZK.27.33	ashkha llajtasman sajsachej kanki.
EZK.27.33	Ashkha kapuyniykiwan, qhatunasniykiwantaj,
EZK.27.33	kay jallp'api kaj reyesta qhapajyacherqanki.
EZK.27.34	Mar qocha qantaqa phirisunki,
EZK.27.34	tukuy ima qhatunasniyki, qanwan kaj runaspis qanwan khuska mar qocha ukhuman chinkaykunku.
EZK.27.35	Mar qocha cantopi tukuy tiyakoj runas qanmanta t'ukonqanku.
EZK.27.35	Reyninkupis manchariywan kharkatitenqanku.
EZK.27.35	Uyankutaj waj jinaman tukonqa.
EZK.27.36	Waj llajtaspi qhatojkunataj chay rijch'ajta rikususpa asipayasonqanku.
EZK.27.36	Manchay jatunta mancharinapaj jina kanki.
EZK.27.36	Manaña ujtawan rikhurimuyniyoj chinkapunki.
EZK.28.1+EZK.28.2	Señorqa parlamuwaspa niwarqa: Runa, Tiro llajtaj reyninman kay jinata niy:
EZK.28.1+EZK.28.2	Sonqoykipi jatunchakuspa nerqanki:
EZK.28.1+EZK.28.2	Noqa uj dios kani,
EZK.28.1+EZK.28.2	Diospa tiyanampi tiyarishani, mar qocha chaupipi, nispa.
EZK.28.1+EZK.28.2	Chaywampis qanqa runalla kanki, manataj dioschu.
EZK.28.1+EZK.28.2	Uj dios jina yachayniyoj kasqaykita yuyakunki.
EZK.28.3	Danielmantapis aswan yachayniyoj kasqaykita yuyakunki.
EZK.28.3	Tukuy pakaypi kaj imastapis yachasqaykita yuyakunki.
EZK.28.4	Yachayniykiwan, k'uchi kayniykiwantaj ashkha kapuykunata tantakorqanki.
EZK.28.4	Waqaychana cajaykipi qorita, qolqetapis junt'aykucherqanki.
EZK.28.5	Jatun yachayniykiwan tratosta ruwaspa,
EZK.28.5	kapuyniykita ashkhayacherqanki.
EZK.28.5	Chay jina ashkha kapuyniykiraykutaj sonqoykipi jatunchakorqanki.
EZK.28.6+EZK.28.7	Chaynejta Señorqa kay jinata nin:
EZK.28.6+EZK.28.7	Diospa sonqon jina sonqoyoj kasqaykita yuyakusqaykirayku,
EZK.28.6+EZK.28.7	contraykipi noqa waj llajtayoj runasta kachaykamusqayki nacionesmanta aswan kallpayoj sajra runasta,
EZK.28.6+EZK.28.7	may k'achitu kasqaykej contrampi, sumaj yachayniyoj contrampitaj espadasta orqhonqanku,
EZK.28.6+EZK.28.7	may jatun kayniykitataj pampaman tukuchenqanku.
EZK.28.8	Uqhu pachaman chinkaykuchisonqanku.
EZK.28.8	Mar qocha ukhupi imaynachus wañuna,
EZK.28.8	chay kikinta wañunki.
EZK.28.9	Wañuchisojpa ñaupaqempeqa, noqa dios kani nispa parlarinkichu?
EZK.28.9	Qanqa runalla kanki, manataj dioschu wañuchisojpa ñaupaqempeqa.
EZK.28.10	Waj llajtayojpa makisnimpeqa mana circuncidasqa runa jina wañunki.
EZK.28.10	Noqa kaytaqa parlani, nin Señorqa.
EZK.28.11+EZK.28.12	Señorqa parlamuwaspa niwarqa: Runa, Tiro llajtaj reynimpajqa runa wañuypi takinata takipuy, niytaj: Señorqa kay jinata nisunki:
EZK.28.11+EZK.28.12	Qanqa yachaqakunapaj jina mana ima pantayniyoj karqanki,
EZK.28.11+EZK.28.12	junt'asqa yachayniyoj, tukuymanta aswan k'achataj.
EZK.28.13	Edempi Diospa huertampi,
EZK.28.13	tukuy laya k'acha rumismanta ruwasqa p'achawan p'achallisqa karqanki:
EZK.28.13	Rubimanta, crisolitomanta, jademanta,
EZK.28.13	topaciomanta, onicemanta, jaspemanta,
EZK.28.13	zafiromanta, granatemanta, esmeraldamantawan.
EZK.28.13	Walqasniykiwan, zarcillosniykiwan qorimanta karqanku.
EZK.28.13	Ñaupaj bombitosniyki, chantá qenasniykipis qampaj wakichisqas karqanku mayk'ajchus ruwasqa karqanki chay p'unchaymantapacha.
EZK.28.14	Noqa qanta Diospa santo lomanman jatun querubinta jina jark'ajta churarqayki.
EZK.28.14	Nina rumi chaupipi puriykachaj kanki.
EZK.28.15	Tukuy puriyniykipi mana pantayniyoj karqanki,
EZK.28.15	ruwasqa karqanki chay p'unchaymantapacha,
EZK.28.15	maypachachus sajra imas qampi rikhurerqa chaykama.
EZK.28.16	Qhatusniykipi allin risusqanman jina,
EZK.28.16	millay imaswan junt'aykuchikorqanki, juchallerqankitaj.
EZK.28.16	Chaynejta lijrasniyoj jark'aj querubín,
EZK.28.16	Diospa santo lomanmanta wijch'orqayki,
EZK.28.16	k'anchaj rumis chaupimanta orqhorqayki.
EZK.28.17	May k'achitu kasqaykirayku sonqoykipi jatunchakorqanki.
EZK.28.17	May jatun k'anchayniykiwan yachayniykita,
EZK.28.17	chhika millayman tukucherqanki.
EZK.28.17	Noqataj jallp'aman wijch'umorqayki
EZK.28.17	reykuna rikusunampaj p'enqaypi rikhurichispa.
EZK.28.18	May chhikatapuni juchallerqanki.
EZK.28.18	Qhatunasniykita mana cheqa kajman jina apaykachasqaykipitaj ch'ichichakorqanki.
EZK.28.18	Chayrayku, noqa qanllamantataj ninata rikhuricherqani,
EZK.28.18	chaytaj q'olaykusorqa.
EZK.28.18	Jallp'a patapi ushphallata saqerparerqayki tukuy runaj rikunanta.
EZK.28.19	Tukuy llajtasmanta pikunachus rikusunku chaykunaqa,
EZK.28.19	rikususpa t'ukonqanku.
EZK.28.19	Mancharinapaj jinapuni tukuchisqa kanki.
EZK.28.19	Wiñaypajtaj chinkanki!
EZK.28.20+EZK.28.21+EZK.28.22	Señorqa parlamuwaspa niwarqa: Runa, Sidón llajtanejman qhawariy, paypa contrampitaj parlay: Atiyniyoj Señorqa kay jinata nisunki:
EZK.28.20+EZK.28.21+EZK.28.22	Sidón llajta, contraykipi kashani.
EZK.28.20+EZK.28.21+EZK.28.22	Qannejta noqaqa jatun kasqaytaqa rejsichikusaj.
EZK.28.20+EZK.28.21+EZK.28.22	Maypachachus chay llajtaj contrampi juchachaykunata oqharispa cheqanchasaj, llimphu kasqaytataj rikuchisaj,
EZK.28.20+EZK.28.21+EZK.28.22	chaypacharaj noqa Señor kasqaytaqa yachanqanku.
EZK.28.23	Onqoykunata chay llajtaman apachimusaj,
EZK.28.23	callespitaj yawar mayu purirenqa.
EZK.28.23	Llajta ukhupi wañuranqanku.
EZK.28.23	Tukuynejmanta espadawan yaykumonqanku,
EZK.28.23	wañurachenqankutaj, chaypacharaj noqa Señor kasqayta yachanqanku.
EZK.28.24	Ajinamanta Israel aylluyta khishka jina nanachejnin manaña kanqanku,
EZK.28.24	nitaj muyuynimpi kaj llajtapis astawan payta qhesachaspa ñak'arichenqankuñachu.
EZK.28.24	Chaypachataj Israel aylloqa yachanqa,
EZK.28.24	noqa Señor kasqayta.
EZK.28.25	Señorqa kay jinata nin: Mayk'ajchus tukuy llajtaspi ch'eqerachisqamanta Israel aylluyta tantaykamusaj, chaypacha llajtakunaj rikunankuta llimphu kasqayta rejsichikusaj. Paykunataj kikin jallp'ankupi tiyakonqanku. Chay jallp'ataqa Jacob kamachiyman qorqani. 
EZK.28.26	Chaypi paykunaqa mana ima llakiyniyoj tukuy sonqo tiyakonqanku. Wasista ruwakonqanku, uvas sach'asta plantakonqanku. Maypachachus Israel ayllumanta kapuyninkuta lluch'urajkunata, tukuyninta juchachaspa cheqanchasaj, chaypacharaj noqa Señor Dios kasqayta yachanqanku.
EZK.29.1+EZK.29.2	Chunka watamanta, chunka kaj killapi, chunka iskayniyoj p'unchay kashajtin, Señorqa parlamuwarqa niwarqataj: Runa, Egipto llajtaj reynin faraompa contranta parlay, chantá tukuy Egiptoj contrantawan. 
EZK.29.3	Kunanqa kay jinata parlay: Señorqa kay jinata nin:
EZK.29.3	Egipto llajtapi kamachej faraón, sierpe,
EZK.29.3	mayusniyki chaupipi winkhuraj, nishankitaj:
EZK.29.3	Nilo mayoqa noqajta, noqa ruwarqani, nispa.
EZK.29.3	chayrayku noqaqa contraykipi sayarini.
EZK.29.4	K'akiykimanta ganchowan jap'iykusqayki,
EZK.29.4	mayusniykipi kaj challwastataj qhashqa qarasniykiman k'askaykuchisaj,
EZK.29.4	chantá mayuyki ukhumanta tukuy challwaswan k'askaykusqata orqhomusqayki.
EZK.29.5	Chantá challwasniykiwan k'askaykusqata ch'innejman wijch'usqayki.
EZK.29.5	Qanqa chay pampapi choqarayanki,
EZK.29.5	manataj pipis p'ampaykunasumpaj aysarisonqachu.
EZK.29.5	Campopi kaj millay animalesman,
EZK.29.5	phawaykachaj aycha mikhu p'isqosmantaj mikhuykusunankupaj jaywaykusqayki.
EZK.29.6	Egiptopi tukuy tiyakojkunaqa noqa Señor kasqayta yachanqanku.
EZK.29.6	Qantaj, Israel aylluypajqa uj soqoso jinalla karqanki.
EZK.29.7	Paykunaqa qanman k'askaspa qanmanta jap'ikusorqanku,
EZK.29.7	qantaj pakikuspa paykunaj lijrasninkuta p'akerpayacherqanki, qampi atiykukusojtintaj qan p'akikuspa urmarpacherqanki.
EZK.29.8	Chayrayku Señorqa kay jinata nin: Egipto llajta, contraykipi espadata apamushani, runasniykita, uywasniykita ima wañurachisaj. 
EZK.29.9	Egipto jallp'aqa ch'inyachisqa kanqa, ch'in pampaman tukuchisqataj. Chantá runas yachanqanku noqa Señor kasqayta, Qantaj nerqanki: Nilo mayoqa noqajta, noqa ruwarqani, nispa. 
EZK.29.10	Chayrayku, kunanqa contraykipi sayarini, mayusniykej contrantataj. Egipto jallp'ataqa ch'in pampaman tukuchisaj, Migdol nisqamantapacha Asuán nisqakama, chantá Etiopiaman mojonniyki kashan chaynejkama. 
EZK.29.11	Chay jallp'apeqa mana runaspis, nitaj uywaspis saruykonqañachu. Tawa chunka watas junt'ata manapuni pi runapis tiyakonqachu. 
EZK.29.12	Egipto jallp'ataqa ch'inyachisqa llajtasmantapis aswan ch'inman tukuchisaj. Tawa chunka watas junt'ata, tukuy thuñisqa llajtamantapis aswan thuñisqaraj kanqa, runasnintataj waj llajtasman, tukuy kay pachapi llajtasmantaj ch'eqerachisaj.
EZK.29.13	Chantá Señorqa kay jinata nin: Tawa chunka watas junt'akojtin Egipto llajtayoj runastaqa, mayqen llajtasmanchus ch'eqeracherqani chaykunamanta tantaykamusaj. 
EZK.29.14	Presochasqa egipcio runasta kutirichimpusaj, Egipto jallp'api maynejpichus nacerqanku chay kikin Patros jallp'ankuman. Chaypitaj qhesachasqa nación ruwakonqa. 
EZK.29.15	Tukuy llajtasmanta aswan pisipaj qhawasqa llajta kanqa, manañataj jayk'ajpis waj llajtamanta patapichu sayarenqa. Noqa pisi atiyniyojman tukuchisaj mana waj llajtasta munayninman jina apaykachanampaj. 
EZK.29.16	Israel aylloqa Egipto llajtaman manaña atienekonqañachu. Chay jinapi yachanqanku egipcio runaspi yanapata mask'ayqa mana allinchu kasqanta. Chaypacha noqa Señor kasqayta yachanqanku.
EZK.29.17+EZK.29.18	Iskay chunka qanchisniyoj watamanta, ñaupaj killampi ñaupaj p'unchay kashajtin, Señor parlamuwarqa kay jinata: Runa, Babiloniaj reynin Nabucodonosorqa soldadosninta Tiro naciompa contranta kachaykorqa. Maqanakorqankutaj ch'ajwapi uma q'arakuyta, wasa llikhikuyta, chaywampis payqa, nitaj soldadosnimpis, ni ima pagota, Tiro llajtayojkunawan maqanakusqampeqa jap'erqankuchu. 
EZK.29.19	Chaynejta Señorqa kay jinata nin: Egipto jallp'ataqa Babiloniamanta rey Nabucodonosorman qopusaj, kapuyninkutataj qhechuranqa, chay qhechusqanwantaj soldadosninman paganqa. 
EZK.29.20	Egipto jallp'ata payman qopusaj Tiro llajtaj contranta maqanakusqanmanta, imaraykuchus chaytaqa noqapaj ruwapuwarqa. Ajinata Señorqa nin.
EZK.29.21	Chay p'unchaypi, Israel aylluymanqa atiyta qosaj, Ezequiel, qanqa paykunaman sut'inta parlanki. Chaypacha noqa Señor kasqayta yachanqanku.
EZK.30.1+EZK.30.2	Señorqa parlamuwaspa kay jinata niwarqa: Runa, sutiypi paykunaman parlaspa niy:
EZK.30.1+EZK.30.2	Kay jinata Señorqa nin:
EZK.30.1+EZK.30.2	Qhaparispa waqaychej:
EZK.30.1+EZK.30.2	Way, chay p'unchaymanta!
EZK.30.3	Chay p'unchayqa qayllamushanña.
EZK.30.3	Qayllapiñapuni Señorpa p'unchaynenqa kashan!
EZK.30.3	Phuyusniyoj p'unchay kanqa.
EZK.30.3	Llajtakunapaj chay p'unchayqa uj jasut'i jina kanqa!
EZK.30.4	Egiptoj contrampi ch'ajwa jatarenqa.
EZK.30.4	Kaypi ashkha runas wañurajtin,
EZK.30.4	tiyapuyninta qhechurajtinku,
EZK.30.4	Egiptota cimientonmantapacha urmachejtinku,
EZK.30.4	Etiopiamanta kaj runas kharkatitenqanku.
EZK.30.5	Chay ch'ajwapi espadawan wañurachisqallataj kanqanku,
EZK.30.5	kay llajtasmanta kaj soldados:
EZK.30.5	Etiopiamanta, Libiamanta, Lidiamanta, Cubmanta,
EZK.30.5	waj llajtasmanta kajkuna ima.
EZK.30.5	Waj llajtasmanta paykunaman tantaykamojkunapis wañullanqankutaj.
EZK.30.6	Señorqa kay jinata nin:
EZK.30.6	Egiptota yanapajkunaqa,
EZK.30.6	ch'ajwapi wañuranqanku.
EZK.30.6	Chay jatunchakoj sonqonqa urmanqa.
EZK.30.6	Migdol nisqa jallp'amantapacha,
EZK.30.6	Asuán nisqa jallp'akama chay ch'ajwapi espadaswan wañurachisqas kanqanku,
EZK.30.6	nin Señorqa.
EZK.30.7	Egipto jallp'aqa tukuy chinkachisqa nacionesmanta aswan ch'inyachisqa kanqa, llajtasnimpis tukuy thuñisqa llajtasmanta aswan thuñisqa kanqa. 
EZK.30.8	Maypachachus Egiptoman ninata kachaykusaj, tukuy yanapajkunasninta taj t'unaykusajpis, chaypacharaj noqa Señor kasqayta yachanqanku.
EZK.30.9	Chay p'unchaypi buquespi willarajkunata kachasaj, Etiopía jallp'api mana ima llakiyniyoj tiyakoj runasman chay manchaymanta uyarichimunankupaj. Paykunapajpis imaynatachus Egipto llajtapaj manchay jasut'i chayamorqa, ajinallataj kanqa. Chay p'unchaytaj chayamushanñapuni.
EZK.30.10	Señorqa kay jinata nin: Babiloniapi kaj rey Nabucodonosorpa makinnejta, Egiptoj qhapaj kapuynintaqa chinkachisaj. 
EZK.30.11	Reyqa llajtata runasninwan t'unaykoj renqanku. Paykunataj tukuymanta aswan kallpasapa runas kanku. Espadasninkuwan egipcio runasta wañurachispa llajtataqa ayas junt'ata saqerpayanqanku. 
EZK.30.12	Nilo mayupitaj yakusta ch'akichisaj, jallp'ataqa sajra runasman qosaj, waj llajtasniyojnejta jallp'ataqa t'unaykuchisaj, tukuy kapuynintawan. Noqa Señor kaytaqa nini.
EZK.30.13	Señorqa kay jinata nin:
EZK.30.13	Menfis llajtaj qhasi mana kaj dioskunasninkuta tukuyninta t'unaykusaj.
EZK.30.13	Egipto jallp'apeqa manaña astawan kamachejqa kanqañachu.
EZK.30.13	Jallp'aqa manchachikuyllawan junt'asqa kanqanku.
EZK.30.14	Patros llajtata chinkachisaj.
EZK.30.14	Zoán llajtaman ninata kachaykusaj.
EZK.30.14	Tebas llajtatataj jasut'isaj.
EZK.30.15	Egiptota jark'aj Sin nisqa llajtamantaj, k'ajaj phiñakuyniyta urmachimusaj. Tebas llajtapi kaj ashkha runasta tukuyninta chinkachisaj. 
EZK.30.16	Egipto jallp'ata ninawan jap'iykuchisaj. Sin llajtaqa jatun nanaywan q'ewiykachakonqa. Tebas llajtataj t'unaykusqa kanqa, Menfis llajtapajrí llakiynin mana tukukuyniyoj kanqa. 
EZK.30.17	On nisqa llajtapi kaj waynas, jinallataj Bubastis llajtapi kaj waynaspis espadawan wañurachisqas kanqanku. Puchoj warmistataj presosta apakaponqanku. 
EZK.30.18	Egiptoj atiyninta p'akejtiy, atiyniyrayku wapuyayninta chinkachejtiytaj, Tafnes nisqa llajtapajqa chay p'unchaypi inti laqhayaykonqa. Egipto llajtatataj urphuykonqa, ranchosnimpi tiyakojkunatataj presochaspa apanqanku. 
EZK.30.19	Egiptopi tukuy imasta cheqanman churasaj. Chaypacha yachanqanku noqa Señor kasqayta.
EZK.30.20+EZK.30.21	Chunka ujniyoj wataña kashajtin, ñaupaj killamanta qanchis p'unchaynimpi Señor parlamuwaspa niwarqa: Runa, Egiptopi rey kashan chay faraompa makinta p'akini, manataj pipis jampiwan churaykuspa mayt'uykunchu, watejmanta kallpachakuspa espadata jap'inampaj. 
EZK.30.22	Chayrayku, Señorqa kay jinata nin: Egiptoj rey faraompa contranta sayarini. Iskaynin makisninta p'akirasaj sano kajta, chantá p'akisqa karqa chaytawan. Ajinamanta espadata makinmanta kacharichisaj. 
EZK.30.23	Egipto runastataj waj llajtasman ch'eqerachisaj waj jallp'asman wijch'uraspa. 
EZK.30.24	Babiloniaj reynimpa makisnintarí atiyniyojman tukuchisaj, espadaytataj makinman jaywasaj. Faraompa makisnintarí p'akirasaj, paytaj contrariompa ñaupaqempi maytapuni nanaywan waqanqa. 
EZK.30.25	Babiloniaj reynimpa makisnintaqa kallpachasaj. Faraompa makisnintataj p'akirasaj. Espadayta Babiloniaj reynimpa makinman churajtiy, paytaj Egipto jallp'aj contrampi oqharikojtiy yachanqanku noqa Señor kasqaytaqa. 
EZK.30.26	Egipcio runasta waj llajtasman ch'eqerachisaj, waj jallp'amantaj wijch'usaj, chaypacharaj yachanqanku noqa Señor kasqayta.
EZK.31.1+EZK.31.2	Chunka ujniyoj watapi, kinsa kaj killanmanta ñaupaj kaj p'unchaynimpi, Señor parlamuwaspa niwarqa: Runa, Egiptoj reynin faraonman, jinataj tukuynin runasninman ima, kay jinata niy:
EZK.31.1+EZK.31.2	Imamantaj jatun atiyniyoj kasqayki rijch'akunmanri?
EZK.31.3	Ciprés sach'aman, chayri Libanopi kaj cedro sach'aman rijch'akunki, may k'acha ramasniyoj k'iski laqhesniyoj sumajta llanthushaj;
EZK.31.3	chay jina jatun puntanqa phuyuskama chayan.
EZK.31.4	Yakustaj wiñacherqanku,
EZK.31.4	muyuynimpitaj yaku mayus correrqanku,
EZK.31.4	yakusnintaj tukuy chay cheqapi kaj sach'asta qarparqa.
EZK.31.5	Chay jina ashkha yakuyoj kaspa,
EZK.31.5	chay montepi sach'asmanta aswan jatun wiñarqa,
EZK.31.5	ramasnintaj thansayarqanku,
EZK.31.5	tukuynejmantaj may jatuchaj wiñarqanku.
EZK.31.6	Ramasnimpi tukuy laya p'isqos thapachakorqanku.
EZK.31.6	Chay sach'aj urampi tukuy laya millay campo animales wachakorqanku.
EZK.31.6	Llanthumpitaj manchay ashkha runas tiyakorqanku.
EZK.31.7	Manchay sumaj sach'a karqa,
EZK.31.7	jatuntaj sumaj ramasniyojtaj,
EZK.31.7	saphisnin ashkha yakus qayllapi kasqanrayku,
EZK.31.8	Diospa huertampeqa mana mayqen cedro sach'apis payman rijch'akorqachu.
EZK.31.8	Mana mayqen pino sach'apis chay jina ramasniyojqa karqachu. Manapuni mayqen castaño sach'apis chay jina ashkha laqheraraqa karqachu.
EZK.31.8	Diospa huertampeqa manapuni mayqen sach'api chay jina sumajpuneqa karqachu.
EZK.31.9	Noqa chay jina sumajta ashkha ramasniyojta ruwarqani.
EZK.31.9	Edempi kaj tukuy sach'as, Diospa huertampeqa paywan jap'inakorqanku.
EZK.31.10	Chaynejta Señorqa kay jinata nin: Chay sach'aqa chay jina jatuntapuni wiñaspa, puntampis phuyuskama taripajtin, sonqompi jatun kasqanrayku anchatapuni jatunchakorqa. 
EZK.31.11	Chayrayku noqa qhesachaniña. Aswampis waj llajtaspa kamachejnimpa makisninman jaywaykusaj, paytaj sajra ruwasqasninman jina paywan ruwanqa. 
EZK.31.12	Waj llajtasniyoj sajra runas payta k'utonqanku, wijch'urpayanqankutaj. Ramasnintaj p'akirasqamanta tukuy lomaspi, vallespi, wayq'ospi, chay jallp'apeqa tukuynejpi wijch'usqas kanqanku. Tukuy llajtastaj llanthumpi tiyakojkunaqa saqerpayaspa riponqanku. 
EZK.31.13	Chay urmasqa sach'api tukuy laya p'isqos tiyakonqanku. Tukuy laya millay animalestaj ramasnimpi winkonqanku. 
EZK.31.14	Chay jinamanta, ama ni mayqen sach'apis may jina yaku qayllapi kashaspapis, chay jinatapuni jatunta wiñaspa, nitaj puntan phuyuskama chayaspa, nitaj yakuwan qarpasqa kaj tukuy sach'as jatun kasqampi atienekunankupaj. Tukuyninku wañunankupaj juchachasqas kanku jallp'a ukhuman, maypichus tukuy runaspa wawasnin kashanku chaykunawan tantakunankupaj, ukhupachaman yaykushanku chaykunawan khuska.
EZK.31.15	Señorqa kay jinata nin: Seol nisqa ukhu pachaman chay sach'a uraykorqa, chay p'unchaypi ukhu mar qochata yakuyojta llakiyta ch'akicherqani. Mayusninta sayaykuchispa ashkha yakusninta jark'aykorqani, chaymantataj Líbano orqota tutayaykucherqani, campopitaj tukuy sach'asta ch'akiykucherqani. 
EZK.31.16	Chay sach'ata urmacherqani, Seol nisqa ukhupachaman kachaykorqani wañorqanku chaykunawan khuska kanampaj. Chaypacha nacionespa kaj runas kharkatiterqanku. Edempi kaj tukuy ajllasqa sach'as, chantá Líbano orqopi aswan allin kajkuna, jinallataj yakuwan sumajta qarpasqa sach'aspis ukhupachapi kusikorqanku. 
EZK.31.17	Chay sach'aspis, llanthumpi naciones ukhupi tiyakojkunapis paywan khuska Seol nisqa ukhupachaman yaykullarqankutaj, espadawan wañurachisqas karqanku chaykunawan khuska. 
EZK.31.18	Edén huertapi kaj sach'amantaqa ni mayqen sach'apis qanman rijch'akorqachu, chay jina k'acha qhallallashaj jatun kasqaykiwanqa. Chaywampis Edempi kaj tukuy sach'aswan khuska ukhupachaman yaykunayki tiyan. Cheqa Diosta mana rejsejkunawan winkunki, ch'ajwapi espadawan wañurachisqaswan khuska. Chay sach'aqa faraonman, runasninmanwan ninakun. Noqa Señor chaytaqa nini.
EZK.32.1+EZK.32.2	Chunka iskayniyoj wata kashajtin, chunka iskayniyoj killamanta ñaupaj kaj p'unchaypi, Señorqa parlamuwaspa niwarqa: Runa, Egiptoj reynimpajqa kay jina llakiy takinata takipuy:
EZK.32.1+EZK.32.2	Llajtaspajqa uj uña leonman rijch'akunki.
EZK.32.1+EZK.32.2	Mar qochapi kaj millay animalman rijch'akunki.
EZK.32.1+EZK.32.2	Mayuykita ch'akicherqanki,
EZK.32.1+EZK.32.2	chakisniykiwantaj yakuta qhonchuyacherqanki,
EZK.32.1+EZK.32.2	yakutaqa cantosninman qhollchoqeyacherqanki.
EZK.32.3	Señorqa kay jinata nin: Challwa jap'ina ch'ipayta pataykiman choqaykamusaj, chaywantaj ashkha runas chaupinmanta orqhomusonqanku. 
EZK.32.4	Chantá pampaman wijch'urpayaspa choqarpayasqayki. Tukuy p'isqosta pataykiman tiyaykuchimusaj, aychaykiwantaj tukuy campopi kaj millay animalesta sajsachisaj. 
EZK.32.5	Q'etayasqa aychaykita, lomasman, vallesman wijch'urasaj. 
EZK.32.6	Yawarniykiwan jallp'ata ch'aranchasaj, lomaskamataj wicharichisaj, yaku wayq'ostaj chay yawarniykiwan junt'aranqanku. 
EZK.32.7	Qanta wañurachispaqa janaj pachata laqhayachisaj. Qoyllurkunata laqhayachisaj. Intitapis phuyuykuchisaj, killataj manaña k'anchanqachu. 
EZK.32.8	Janaj pachapi k'anchajkunataqa qanrayku tukuyninta laqhayachisaj. Jallp'aykitapis laqhapi rikhurichisaj. Atiyniyoj Señor kaytaqa nin.
EZK.32.9	Ashkha aylluspa sonqonkuta llakichisaj, mana rejsisqayki llajtaman, t'unasqa kasqaykita uyarichisaj chaypacha. 
EZK.32.10	Qannejta ashkha ayllusta jatun manchariywan t'ukushajta qhepachisaj, reyesninkutaj kharkatitenqanku ñaupaqenkupi espadayta oqharejtiy. Urmajtiykitaj tukuy runasñataj kausayninkumanta kharkatitenqanku.
EZK.32.11	Señorqa kay jinata nin: Babiloniaj reynimpa espadanqa pataykiman urmamonqa. 
EZK.32.12	Aswan atiyniyoj soldadospa espadannejta chay ashkha ayllusniyki wañurachisqas kanqanku. Paykunaqa mana pej atipay atinan llajtasmanta kanku. Egiptoj sajra kaynintaqa paykuna chinkachenqanku, chay ashkha soldadosnimpis tukuyninku chinkachisqas kanqanku.
EZK.32.13	Ashkha yakus patapi michina uywasniykita wañurachisaj. Manaña runasqa, nitaj animalespis chay yakuta saruspa qhonchuyachenqankuchu. 
EZK.32.14	Chaypacha yakusta ch'uwayachisaj, mayusnimpitaj yakusta aceiteta jina correchisaj. Ajinata nin Señorqa. 
EZK.32.15	Egipto llajtata ch'in pampaman tukuchisaj, jallp'asnintataj mana runayojta, nitaj imayojta saqejtiy, chaypacha noqa Señor kasqayta yachanqanku.
EZK.32.16	Kay takeyqa wañusqaspaj. Nacionesmanta kaj warmis kay takiytaqa takenqanku. Egipto llajtamanta, chantá ashkha runasninmantawan yuyarispa chaytaqa takiponqanku. Noqa Señormin kaytaqa nini.
EZK.32.17	Chunka iskayniyoj wataña kashajtin, chunka iskayniyoj killamanta chunka phishqayoj p'unchaynimpi, Señorqa parlamuwaspa niwarqa:
EZK.32.18	Runa, wañusqaspaj takinata takipuy Egiptopi tiyakoj ashkha runaspaj. Jallp'a ukhuman choqaykuy atiyniyoj nacionespi kaj nacionesmanta kaj warmistawan khuskata, maymanchus wañojkuna rinku chayman. 
EZK.32.19	Qanqa ujkunamanta aswan k'achituchu kanki? Mana Diospa ajllasqasnin juchasapaswan khuska ukhupachaman yaykuysikuy.
EZK.32.20	Espadaswan wañurachisqaswan khuska urmanqanku. Espadaqa wakisqaña kashan. Paykunawan khuska ashkha runaspis ripullanqankutaj. 
EZK.32.21	Seol nisqa jallp'a ukhumanta, jatun atiyniyojkunaman parlasqanku, payta yanapajkunawan, paykunaqa ukhu pachaman yaykorqanku, Diosta mana creejkuna, wañurachisqas karqanku chaykunawan kakunampaj.
EZK.32.22	Asiria llajtaqa chaypi kashan, soldadosninwan ima. Muyuyninkupitaj sepulturasninku kashan. Tukuyninku ch'ajwapi wañurachisqas karqanku. 
EZK.32.23	Ukhu pachapi aswan ukhu kajman churasqas karqanku. Soldadosninkutaj muyuyninkupi kashanku, tukuy paykunaqa ch'ajwapi espadawan wañuchisqas karqanku. Paykuna waj tiempospeqa kausayniyoj runas ukhupi manchachej kanku. 
EZK.32.24	Elam nisqa ayllupis chaypi p'ampasqa kashan, tukuy soldadosnintaj muyuynimpi. Tukuyninku espadawan wañurachisqas karqanku. Tukuyninku paykunaqa mana circuncidasqas, aswan ukhu kajman yaykonqanku, imaraykuchus paykunaqa kausajkunaj jallp'asninkupi runasta manchacherqanku. Kunantaj p'enqaypi rikhurinku wañojkunaj chaupinkupi. 
EZK.32.25	Elampajqa wañusqa soldadosnimpa chaupimpi puñunata wakichiporqanku, sepulturampa muyuynimpitaj tukuy soldadosnin p'ampasqas karqanku. Tukuy paykunaqa mana circuncidasqaschu espadawan wañurachisqas karqanku. Paykunaqa kausajkunata manchacherqanku. Kunantaj paykunaqa p'enqayta ukhu pachapi wañusqakunaj chaupimpi pisipaj qhawasqas kashanku. Paykunaqa wañusqaspa chaupimpi churasqas karqanku.
EZK.32.26	Mesec aylluwan, Tubal nisqa aylluwan chayllapitaj kashanku. Tukuy soldadosnimpis chay muyuynimpi p'ampasqas kashanku. Tukuyninku paykunaqa mana circuncidasqas karqanku, espadawan wañurachisqastaj karqanku, imaraykuchus paykunaqa waj tiempopi kausajkunata manchacherqanku jallp'asninkupi. 
EZK.32.27	Mana paykunaqa ñaupajta wapu maqanakojkunawanchu p'ampasqas kashanku, armasninkuwan, espadasninkuwantaj umanku uraman churaykukuspa p'ampakorqanku chaykunawan khuskachu p'ampasqas karqanku. Juchasninkoqa tullunkoj patampi kanqanku, imaraykuchus paykunaqa atiyniyojkunamanta aswan atiyniyoj kaspa, kausajkunaj jallp'ankupi kaspa manchacherqanku.
EZK.32.28	Egipto llajta, qanqa chaypi kanayki tiyan, mana circuncidasqas chaupimpi t'unasqa, espadaswan wañurachisqaswan khuska p'ampasqa kanayki tiyan.
EZK.32.29	Edom llajtapis chaypi kashan, reyesninkuwan kamachejkunasninkuwan ima, atiyniyoj kasqankuwampis espadawan wañurachisqaswan p'ampasqas karqanku. Paykunaqa mana circuncidasqaswan winkonqanku, ukhu pachaman yaykojkunawan khuska.
EZK.32.30	Wichaynejmanta atiyniyojkuna kamachejkuna karqanku tukuyninku Sidón ayllupi kaj runas, paykuna manchayta runasta manchachej kanku, kunantaj wañojkunawan khuska p'enqaymanta junt'a jallp'a ukhuman p'ampasqas kanku. Espadawan wañurachisqas karqanku chay mana circuncidasqa runaswan, ukhu pachaman yaykunaku, chaykunawan khuskachakuspataj t'ukuypi tarikunku. 
EZK.32.31	Faraonqa runasninta wañusqasta rikuspa kusikonqa. Faraonqa tukuy soldadosninwan ima, ch'ajwapi wañuchisqas karqanku. Noqa Señormin kaytaqa nini. 
EZK.32.32	Noqamin jallp'a patapi kausaj runasta manchacherqani. Chantá faraompis, mana circuncidasqa runas wañurachisqas karqanku chaykunawan p'ampasqas kanqanku. Noqa Señormin kaytaqa nini.
EZK.33.1+EZK.33.2	Señorqa parlamuwaspa niwarqa: Runa, qan llajta masisniykiman kay jinata parlay: Sichus noqa maqanakuta uj llajtaman apachimuyman chayqa, chay llajtapi kaj runasta ajllaspa llajtata qhawanampaj churankuman. 
EZK.33.3	Payta chay llajtaj contrampi soldados jamojta rikuspa, putututa waqachinman, llajta masisninmantaj willanman. 
EZK.33.4	Sichus pillapis putututa waqajta uyarishaspa mana kasuta ruwanmanchu, enemigostaj yaykumuspa wañurachinman chayqa, pay kikin juchayoj kanqa. 
EZK.33.5	Pututu waqajta uyarishaspa mana kasusqanrayku, paypuni juchayoj kanqa. Sichus kasukunman karqa chayqa, mana wañunmanchu karqa.
EZK.33.6	Sichus llajtata qhawajkuna, llajtaj contrampi soldados yaykumushajta rikuspa putututa mana waqachinmanchu chayqa, llajtapi runasqa mana willasqachu kanman, enemigotaj yaykumuspa mayqen runallatapis wañuchenqa chayqa, chay qhawajqa juchanrayku wañonqa, noqataj paymanta chay wañusqasmanta cuentata mañasaj.
EZK.33.7	Runa, noqa qanta churayki Israel aylluta qhawanaykipaj, palabrasniyta qanman qosqayki, qantaj ayllupi kaj runasman willanki, k'amirankitaj. 
EZK.33.8	Sichus noqa juchasapa runata niyman: Sajra runa, cheqamanta wañunki, nispa. Qantaj mana reparachiwajchu sajra puriyninmanta chayqa, chay sajra runaqa juchanrayku wañonqa. Noqataj qanmanta chay wañojmanta cuentata mañasqayki. 
EZK.33.9	Sichus qan juchasapa runata k'amiwaj sajra puriyninmanta kutirinampaj, paytaj mana kasukunmanchu chayqa, juchanrayku wañonqa. Qantaj kausayniykita salvanki.
EZK.33.10	Runa, qan Israel aylluman niy: Qankunaqa kay jinata parlakunkichej: Mana kasukusqanchejqa, juchasninchejpis patanchejpi kanku, chaykunarayku kausayninchejpi tukukushanchejña, imaynata kausayta atisunmanri?, nispa. 
EZK.33.11	Paykunaman niy: Noqa Señorqa kausayniyrayku jurani: Mana munanichu juchasapa runa wañunanta, astawanqa munani sajra puriyninmanta kutirimuspa kausananta. Israel runakuna, sajra puriyniykichejmanta kutirimpuychej, kutirimpuychej, imaraykutaj wañuwajchejri?, nispa.
EZK.33.12	Qantaj runa, aylluykipi kaj runasman niy: Uj allin kausayniyoj runachus juchallikunman chayqa, ñaupajta mana allinta purisqanrayku jasut'imanta ayqenqachu. Jinallataj juchasapa runa, ñaupa sajra kausayninta saqenqa chayqa, mana ñaupajta juchapi purisqannejta wañonqachu. Cheqa runachus juchallikonqa chayqa, mana ñaupajta allin purisqanchu kausachenqa. 
EZK.33.13	Sichus noqa cheqa kausaypi purej runata nisaj: Cheqamanta qanqa kausanki, nispa; paytaj cheqa kaynimpi atienekuspa sajra imasta ruwanman chayqa, tukuy cheqan ruwasqasninta noqa qonqasaj, astawampis chay sajra ruwasqanmanta wañonqa. 
EZK.33.14+EZK.33.15	Sichus juchapi purej runata noqa nisaj: Cheqamanta qan wañunki; paytajchus juchamanta kutirikunman, allinta purinman cheqan imasta ruwaspa, chantapis prenda jap'isqanta, suwakusqasnintataj kutichipunman, manañataj sajra imasta ruwanmanñachu, aswampis kausanampaj churasqa kamachisqaman jina purinman chayqa, cheqamanta kausanqa, manataj wañonqachu. 
EZK.33.16	Chay ñaupaj jucha ruwasqasnimpis mana yuyarisqachu kanqa. Allin imasta, cheqa kajtataj ruwan chayqa, cheqatapuni kausanqa. 
EZK.33.17	Chantá aylluykipi kaj runasqa nenqanku: Señorpa ñannenqa mana cheqanchu. Astawampis paykunaj puriyninkumanqa mana cheqampichu. 
EZK.33.18	Cheqampi kaj runachus allin kaj ruwanasninta saqespa sajra imata ruwanman chayqa, chay mana allinta ruwasqanrayku, wañonqa. 
EZK.33.19	Sajra runatajchus, sajra kausayninmanta t'aqakuspa allinta cheqa kajman, jinataj ruwanman chayqa, chay cheqa kajta ruwasqannejta kausanqa. 
EZK.33.20	Qankunataj ninkichej: Señorqa mana cheqa kajman jinachu ruwashan, nispa. Noqataj qankunata israelitas sapa ujniykichejta ruwasqasniykichejman jina cheqanchasqaykichej.
EZK.33.21	Wijch'usqa kasqaykichejmanta chunka watanman, chunka killampi phishqa p'unchay kashajtin, uj runa Jerusalenmanta ayqespa jamorqa. Paytaj willawarqa, llajtaqa enemigonchejpa makinmanña urmasqanta. 
EZK.33.22	Chay ayqemoj runa chayamorqa chay ñaupaj tardenta, Señorqa makinwan llankhaykuwarqa makinta patayman churaykuwaspa. Q'ayantimpajqa chay runa chayamunampaj Señorqa simiyta kichariwarqaña, manataj opañachu karqani.
EZK.33.23+EZK.33.24	Señorqa parlamuwaspa niwarqa: Runa, Israelpa jallp'an ch'in pampaman tukuchisqa karqa chaypi tiyakoj runasqa kay jinata parlashanku: Abrahamqa sapallan karqa, chaywampis kay jallp'ata jap'ikaporqa. Noqanchejtaj ashkha kanchej, chayrayku kay jallp'aqa noqanchejpataña.
EZK.33.25	Chayrayku paykunaman niy: Señorqa kay jinata nin: Qankunaqa aychata yawarnintinta mikhunkichej, lantista yupaychankichej, runastataj wañuchinkichej. Jallp'atapis jap'ikapuyta yuyallankichejtajchu? 
EZK.33.26	Espadapi atienekuspa millay imasta ruwankichej, runa masiykichejpa warmisninwan qhenchachakunkichej, chay jinachu jallp'ataqa jap'ikapuyta yuyankichej?
EZK.33.27	Paykunaman niy: Señorqa kay jinata nin: Noqa kausayniyrayku jurani, pikunachus chay ch'in pampaman tukuchisqa llajtapi kashanku chaykunaqa espadawan wañurachisqas kanqanku. Campo purejkunatataj millay animalesman oqoykunankupaj qosaj. Pikunachus qaqas ukhupi, rumi jusk'uspi kashanku, chaykunaqa onqoywan wañuranqanku. 
EZK.33.28	Jallp'ataqa ch'in pampaman tukuchisaj, sumaj thuñisqamantaj. Chinkachisajtaj atienekushan chay atiyninta. Israelpa lomasnenqa ch'impacha qhepakonqa, manataj ima runapis chayninta purej kanqachu. 
EZK.33.29	Tukuy millay sajra imasta ruwasqasninkumanta chay jallp'ata thuñisqata, ch'in pampamantaj tukuchisaj, chaypacha yachanqanku noqa Señor kasqayta.
EZK.33.30	Runa, llajta masisniyki perqa k'uchuspi, chantá wasi punkuspi ima qanmanta alqochakusunku, paykunapura purajmanta parlanakunku kay jinata: Jamuychej uyarisunchej, ima willaychus Señormanta jamun chayta, nispa. 
EZK.33.31	Ajinata aylloyqa jamuspa ñaupaqeykipi tiyarikun yachasqankuman jina, aylluypis kanman jinataj parlasqasniykita uyarinankupaj. Manataj uyarisqankuta ruwankuchu. Simisnillankuwan misk'ita parlanku, sonqonkupitaj qolqej qhepanta purishanku. 
EZK.33.32	Qantaj paykunapajqa munakuymanta takipoj jinallaña kanki, sumaj arpawan, k'acha kunkawan takipojnin jinalla. Parlasqasniykita uyarinku, manataj junt'ankuchu. 
EZK.33.33	Chay tukuywampis tukuy chay willasqaqa junt'akonqañapuni. Chaypachataj yachanqanku, paykuna ukhupi uj willay profeta kasqanta.
EZK.34.1+EZK.34.2	Señorqa parlamuwarqa, niwarqataj: Runa, Israelpi michejkunaj contranta parlay, niytaj paykunata: Atiyniyoj Señorqa kay jinata nin: Way, qanmanta Israel aylluta michejkuna. Qankunaj allinnillaykichejta qhawakunkichej! Manachu michejkunaqa ovejasta michinanku tiyan? 
EZK.34.3	Qankunaqa lecheta ujyankichej, millmamantataj p'achasta ruwakunkichej. Sumaj wira ovejastataj ñak'aspa mikhunkichej, oveja tropatataj mana qhawankichejchu. 
EZK.34.4	Tulluyajkunata mana kallpachankichejchu, onqosqastapis mana jampinkichejchu. Chakin p'akisqastapis mana trapowan mayt'uykunkichejchu. T'aqarakojkunata mana tropaman kutirichimunkichejchu, nitaj chinkasqastapis mask'amunkichejchu. Astawampis oveja tropataqa munayniykichejman jina ñak'arichispa sinch'iwan sajra sonqowantaj qhatiykacharqankichej. 
EZK.34.5	Ovejasneyqa mana michejniyoj rikhurerqanku, ch'eqerakorqankutaj. Campospi kaj millay khurustaj mikhurarqanku. 
EZK.34.6	Ovejasneyqa tukuy lomasnejpi jatuchaj orqosnejpi chinkasqas purerqanku, tukuynejpi ch'eqerasqas karqanku, manataj pipis paykunamanta llakirikojkuna karqankuchu, nitaj mask'amojkunapis.
EZK.34.7+EZK.34.8	Chayrayku, michejkuna Señorpa palabranta allinta uyariychej: Noqa Señorqa kausayniyrayku jurani: Ovejasniytaqa campopi kaj tukuy laya khurus jap'ispa mikhuykorqanku mana michejniyoj kasqankurayku. Michejkunasneyqa ovejasniyta mana mask'amorqankuchu. Michejkunaqa paykunalla allin mikhusqas kanallankumanta dakorqanku, ovejasniytataj mana michipuwarqankuchu. 
EZK.34.9+EZK.34.10	Chayrayku michejkuna Señorpa palabrasninta uyariychej: Atiyniyoj Señorqa kay jinata nin: Noqa michejkunaj contrampi sayarini, ovejasniytaqa paykunaj makisninkumanta mañakapusaj. Manañataj astawan ovejasniyta michenqankuñachu, amaña paykuna kikillankuta allimpi qhawakunankupaj. Ovejasniyta paykunaj siminkumanta qhechurakapusaj, manañataj ovejasniyta mikhonqankuchu.
EZK.34.11	Atiyniyoj Señorqa kay jinata nin: Noqa kikiy ovejasniyta mask'aj risaj, michikapusajtaj. 
EZK.34.12	Imaynatachus uj michejqa ch'eqerasqa ovejasnin chaupipi rikhurispa rejsirakapun, ajinata noqapis ovejasniyta rejsirakapusaj. Mayqen cheqamanchus phuyusqa p'unchaypi ch'eqerakaporqanku chaykunamanta tarikampusaj. 
EZK.34.13	Waj llajtasmanta orqhomuspa ujllaman tantaykuspataj kikin jallp'ankuman qhatikapusaj. Israel lomaspi michisaj, tukuy wayq'osnimpi, runaj tiyakunanku chay tukuy jallp'aspi ima. 
EZK.34.14	Israelpa pata lomasnimpi sumachaj pastosta mikhuchimusaj. Chaynejpi puñukonqanku, may sumachaj pastostataj mikhukonqanku. 
EZK.34.15	Noqa ovejasniytaqa michikusaj, noqallataj puñuchikusaj, nin Señorqa. 
EZK.34.16	Chinkasqasta noqa mask'amusaj. Ch'eqerasqasta tropanman kutirichimusaj. Chakin p'akisqata trapowan mayt'uykusaj. Tulluyajkunata kallpacharisaj. Kallpayojkunata, wira kajkunatataj allinnimpaj qhawasaj. Maychus kajta noqa qhawasaj.
EZK.34.17	Qankuna ovejasneyqa allinta uyariwaychej, Señorqa kay jinata nin: Noqa cheqanchasaj sapa uj ovejata. Jinallataj toro ovejasta, chivostapis cheqanchasaj. 
EZK.34.18	Pisichu karqa sumachaj pastosta mikhusqaykichejqa, puchojtataj chakisniykichejwan sarusqaykichejqa? Ch'uwa yakusta ujyaytawan chakisniykichejwan chay yakusta qhonchuyachisqaykichejqa mana allinchu karqa. 
EZK.34.19	Ovejasneyqa sarusqaykichej pastosta mikhunku, chakisniykichejwan qhonchuyachisqaykichej yakusta ujyanku. 
EZK.34.20	Chayrayku Señorqa kay jinata nisunkichej: Tulluyasqa ovejastawan, wirayasqa ovejastawan cheqanchasaj. 
EZK.34.21	Qankunaqa tulluyasqa ovejasta tanqaspa karunchacherqankichej. Wajraspataj tullu ovejasta jawaman ayqecherqankichej. 
EZK.34.22	Noqataj ovejasniyta salvasaj, manañataj jayk'ajpis suwanqankuñachu. Ovejapurata cheqanchasaj. 
EZK.34.23	Noqa David kamachiyta kutirichimusaj, payta ovejasniyta michinampaj churasaj. Pay ovejasniymanqa sumaj pastosta mikhuchipuwanqa, sumajtataj qhawanqa. 
EZK.34.24	Noqa Señor Diosnin kasaj, David kamachiytaj jatun kamachejnin kanqa, Noqa Señormin kaytaqa nini. 
EZK.34.25	Sonqo tiyaykuchej tratota paykunawan ruwasaj, jallp'amantaqa tukuy millay khurusta wijch'usaj, ovejasniy mana ima llakiyniyoj ch'in pampaspi tiyakunankupaj. Orqospitaj mana ima llakiyniyoj puñukonqanku.
EZK.34.26	Ovejasniytaqa santo lomaypa muyuyninman churasaj, tukuy ima junt'asqasta tiyachisaj. Tiempompi parachimusaj, chay parataj paykunaj allinnimpaj kanqa. 
EZK.34.27	Campospi kaj sach'asqa sumajta poqonqanku. Jallp'astaj sumaj poqoyta qonqanku. Ajinamanta ovejasneyqa kikin jallp'ankupi mana ima llakiyniyoj kausanqanku. Noqa aylluyta kacharichisaj, pikunachus ñak'aricherqanku chaykunaj makisninmanta, chaypacharaj noqa Señor kasqayta yachanqanku. 
EZK.34.28	Waj llajtayojkunaqa manaña ujtawan paykunata presochanqankuchu, nillataj campospi kaj millay khuruspis paykunata mikhonqankuchu. Astawanqa mana ima llakiyniyoj, nitaj piwan mancharichisqas tiyakonqanku. 
EZK.34.29	Tukuymanta aswan sumajta poqoj chajrasta churapusaj, manataj ujtawan yarqhaywan chay jallp'apeqa tukukonqankuchu, nitaj waj llajtayojkunapis paykunataqa astawan asipayanqankuchu. 
EZK.34.30	Chaynejta yachanqanku noqa Señor Diosninku paykunawan kasqayta, Israeltaj aylluy kasqanta, nin Señorqa. 
EZK.34.31	Qankunaqa ovejasniy kankichej, sumaj pastosniyoj jallp'api kaj tropa ovejasniy. Noqataj Diosniykichej kani, nin Señorqa.
EZK.35.1+EZK.35.2	Señor parlamuwaspa niwarqa: Runa, Seir orqonejman qhawariy, chantá contrampi parlay. 
EZK.35.3	Sutiypitaj niy:
EZK.35.3	Señorqa kay jinata nin:
EZK.35.3	Seir orqo,
EZK.35.3	noqa contraykipi sayarini.
EZK.35.3	Jasut'isqayki, ch'impachata,
EZK.35.3	thuñisqatataj saqerparisqayki.
EZK.35.4	Llajtasniykita t'unaykuspa ch'eqerachisaj,
EZK.35.4	ch'in pampaman tukuchisqa qhepakunki.
EZK.35.4	Chaypacha noqa Señor kasqayta yachanki.
EZK.35.5	Israel ayllupaj wiñay enemigon karqanki, paykunata may llakiypi kashajtinku maqaykorqankichej, juchasninkumanta jasut'isqa kashajtinku. 
EZK.35.6	Chayrayku Señorqa nin: Noqa kausayniyrayku jurani, wañuyman jaywaykusqayki, wañuytaj qhatiykachasonqa, qanqa wañunapaj juchachasqapuni kanki, chayrayku wañoyqa qhatirisonqa. 
EZK.35.7	Seir orqota ch'in pachata, thuñisqatataj saqerpayasaj, mana pitapis chayninta purejta saqesajchu. 
EZK.35.8	Orqosniyki, lomasniyki, vallesniyki, wayq'osniyki ima ch'ajwapi espadawan wañurachisqaswan junt'a kanqanku. 
EZK.35.9	Wiñaypaj ch'in pachata saqesqayki, llajtasniykipi manaña jayk'ajpis runas tiyakonqañachu. Chaypacha qankuna yachankichej noqa Señor kasqayta.
EZK.35.10	Kay jinata nerqanki: Iskaynin llajtas, chantá iskaynin jallp'aswan noqajta kanqanku. Señorpis chaypi kakushachun, noqapuni jap'ikapusaj. 
EZK.35.11	Chayrayku Señorqa nin: Imaynatachus Israel aylluta phiñakuywan, chejnikuywan ruwarqani, chay kikillantataj qantapis ruwasqayki. Qanta jasut'isqayki, chaypacharaj paykunaqa rejsiwanqanku pichus kasqayta. 
EZK.35.12	Chaypi yachanki uyarikusqayta, Israelpi kaj lomaspa contrampi kay jina sajrata parlasqaykita: Kay orqosqa saqerasqasña kanku, noqanchejman mikhurananchejpaj qopuwanchej, nispa. 
EZK.35.13	Qankunaqa simiykichejta jatunmanta kicharerqankichej, contraypitaj ashkhata parlarqankichej. Chayta noqa uyarerqani.
EZK.35.14	Atiyniyoj Señorqa kay jinata nin: Qanta t'unaykojtiy tukuy kay pachapi runas kusikonqanku. 
EZK.35.15	Israelpa chayaqen t'unaykusqa rikhurejtin qan kusikorqanki, chay kikillantataj qanta ruwasqayki: Seir jatun orqo thuñisqa kanki, ch'in pampaman tukuchisqataj, tukuynin Edom llajtantin. Chaypacha noqa Señor kasqayta yachanki.
EZK.36.1	Runa, qan sutiypi parlay Israelpa kaj orqosman kay jinata: Israelpi kaj lomasnin Señorpa parlasqanta uyariychej. 
EZK.36.2	Atiyniyoj Señorqa kay jinata nin: Enemigosqa Israelpa wiñaypaj kaj orqosnin noqanchejman qosqaña kanku, nispa parlashanku. 
EZK.36.3	Chayrayku paykunamanqa sutiypi parlay, niytaj: Atiyniyoj Señorqa kay jinata nin: Tukuy llajtas qankunata jap'ispa t'unasorqachej, paykunataj qankunata jap'ikapusorqachej; waj llajtasmanta kajkunataj qankunamanta alqochakunku. 
EZK.36.4	Chayrayku Israelpa alto orqosnin, atiyniyoj Señorpa nisqanta uyariychej: Señorqa kay jinata nin, Israelpa lomasninman, alto orqosninman, wayq'osninman, vallesninman, q'ara pampaman tukuchisqa jallp'asman, saqerasqa Israelpa llajtasninman ima, paykunataqa qayllampi kaj llajtaj suwarqanku, alqochakorqankutaj. 
EZK.36.5	Chayrayku, Atiyniyoj Señorqa kay jinata nin: Waj llajtaspa contrantaqa nina jina k'ajashaj phiñakuyniypi parlani, astawanqa tukuynin Edom llajtaj contranta. Paykunaqa tukuy sonqonkumanta kusikuspa jallp'ayta jap'ikaporqanku, manchay qhesachaywantaj camposnimpi kaj imasta suwakaporqanku.
EZK.36.6	Chayrayku Israelpa jallp'anmanta sutiypi parlay: Sutiypi lomasman, jatun lomasman, wayq'osninman, vallesninmantaj kay jinata niy: Señorqa kay jinata nin: Qankunamanta munakuspa phiñakuyniypi parlani waj llajtayoj runas qankunata ñak'arichisusqanmanta. 
EZK.36.7	Chayrayku Atiyniyoj Señorqa kay jinata nin: Makiyta oqharispa jurani, muyuyniykichejpi kaj llajtasqa p'enqaypi rikhurenqanku. 
EZK.36.8	Qankunataj, Israelpa orqosnin, sumaj sach'asta wicharichinkichej, Israel ayllupajtaj sumajta poqochipunkichej, imaraykuchus aylluypa kutimpunan p'unchayqa qayllamushanña. 
EZK.36.9	Noqa qankunawan kashani, imaraykuchus qankunaman kutirikampusaj, chayrayku llank'asqas, tarpusqastaj kankichej. 
EZK.36.10	Qankunapi Israelpa ayllusninta ashkhaman mirachisaj. Llajtaspi runas tiyakonqanku. Thuñisqa llajtastaj watejmanta ruwasqas kanqanku. 
EZK.36.11	Qankunapi runasta ashkhata miraykuchisaj. Miranqanku, wiñanqankutaj. Ñaupa tiempospi may chhikachus kaj kanku, chay jina ashkhallataj kanqanku. Qankunataj ñaupa karqankichej, chaymantapis aswan allintaraj tiyakunkichej. Yachankichejtaj noqa Señor kasqayta. 
EZK.36.12	Israelpa orqosnin, Israel llajtaypa runasnin qankunapi purikonqanku. Paykunataj qankunamanta dueños kanqanku, qankunataj paykunaj jap'isqan kankichej, manañataj wawasqa jayk'ajpis qampi wañonqankuñachu.
EZK.36.13	Señorqa kay jinata nin: Qankunataqa nisunkichej: Runasta wañuchej kasqaykichejta, wawasta mikhuykoj kasqaykichejta ima. 
EZK.36.14	Chayrayku, manaña runasta mikhunkichejchu, manataj jallp'aykichejpi kaj wawastapis wañuchinkichejñachu, nin Señorqa. 
EZK.36.15	Manataj waj llajtakunaj sajra parlayninkuta uyarinkichejñachu. Qantaj manaña sajra nisusqankuwan ñak'arinkiñachu, imaraykuchus aylluykipi wawas manaña wañonqankuchu. Noqa Señormin kaytaqa nin.
EZK.36.16+EZK.36.17	Señorqa parlamuwaspa niwarqa: Runa, Israel aylloqa jallp'ampi tiyakushaspa, millay ch'ichi imasta ruwaspa kausayninta ñaupaqeypi ch'ichichakorqa, killa yawarnimpi kashaj warmi jina. 
EZK.36.18	Chayrayku paykunaj patankuman k'ajaj phiñakuyniyta urmachimorqani, imaraykuchus paykunaqa chay jallp'api runasta wañucherqanku, qhasi mana kaj dioskunata yupaychaspataj ch'ichicharqanku. 
EZK.36.19	Chaynejta paykunataqa waj llajtasman wijch'orqani, waj jallp'aspi ch'eqerasqastaj rikhurerqanku. Millayta kausasqankumanta, sajra ruwasqankumantawan ajinata jasut'erqani. 
EZK.36.20	Wijch'usqas kasqankumanta, mayqen llajtasmanchus paykuna chayarqanku chaykunapi santo sutiyta p'enqaypi rikhuricherqanku, imaraykuchus chay waj llajtaspi kaj runas nerqanku: Kay runasqa Señorpa ayllunmanta kanku, paypa jallp'anmanta llojsimorqanku, nispa. 
EZK.36.21	Israel ayllu waj llajtasman rispa santo sutiyta p'enqaypi rikhurichisqanmanta sonqoy nanawarqa.
EZK.36.22	Chayrayku Israel ayllumanta niy: Señorqa kay jinata nin: Imatachus ruwasaj chaytaqa mana qankuna Israel aylluraykuchu ruwasaj, manachayqa santo sutiyrayku ruwasaj; imaraykuchus waj llajtaspi sutiyta p'enqaypi rikhuricherqankichej. 
EZK.36.23	Qankuna waj llajtaspi santo sutiyta ch'ichicharqankichej. Noqataj kunanqa jatun sutiyta chay llajtaspa rikuynimpi llimphuchasaj. Chay llajtastaj rejsiwanqanku noqa Señor kasqayta, qankunanejta sutiy llimphu kasqanta rikuchisaj chaypacha, nin Señorqa. 
EZK.36.24	Qankunataqa noqa waj llajtasmanta orqhomusqaykichej, tukuy jallp'asmanta tantaykuspataj jallp'aykichejman kutirichisqaykichej. 
EZK.36.25	Llimphu yakuwan mayllasqaykichej, tukuy ch'ichi kausayniykichejmanta llimphuchasqas kankichej. Tukuy qhasi mana kaj dioskunamantapis t'aqasqaykichej. 
EZK.36.26	Mosoj sonqota qosqaykichej, qankuna ukhupitaj mosoj espirituta churasaj. Qhechusqaykichejtaj chay rumi sonqoykichejta, llamp'u sonqotataj qosqaykichej. 
EZK.36.27	Espirituyta qosqaykichej. Leyesniyman jina purichisqaykichej, kamachisqasniytataj junt'ankichej. 
EZK.36.28	Ñaupa tatasniykichejman qorqani chay jallp'apitaj tiyakunkichej. Qankuna aylluy kankichej, noqataj Diosniykichej kasaj. 
EZK.36.29	Ama ch'ichichakunaykichejpaj noqa waqaychasqaykichej. Trigota poqochipusqaykichej, manataj ujtawan yarqhaywan ñak'arichisqaykichejñachu. 
EZK.36.30	Jinallatataj ashkha frutasta poqochipusqaykichej; campospipis mikhunaqa ashkha poqonqa, nitaj jayk'ajpis ujtawan naciones ñaupaqempi yarqhaywan tarikunaykichejpaj. 
EZK.36.31	Chaypachataj, mana allin purisqaykichejmanta, sajra imasta ruwasqaykichejmantawan yuyarikunkichej. Qankuna kikiykichej sajra purisqaykichejmanta, mana allin imasta ruwasqasniykichejmantawan p'enqakunkichej. 
EZK.36.32	Mana qankuna allin kasqaykichejraykuchu kaytaqa ruwani, nin Señorqa. Israel ayllu, allinta yachaychej, k'umuykuychej, p'enqakuychejtaj millayta purisqasniykichejmanta. 
EZK.36.33	Señorqa kay jinata nin: Noqa tukuy juchasniykichejmanta llimphuchasqaykichej chaypachaqa, llajtaspi ujtawan runas tiyakullanqankutaj. Thuñisqas kajtaj watejmanta ruwasqas kanqanku. 
EZK.36.34	Mana imayoj ch'usaj pampas karqanku chaykunataj llank'asqas kanqanku, chaynejta tukuy purejkuna rikunankupaj. 
EZK.36.35	Nenqankutaj: Kay ch'in pampaman tukuchisqa jallp'asqa, Edén huertamanña rijch'akunku. Kay llajtasqa thuñisqas, ch'inyachisqastaj, ch'usaj pampaman tukuchisqas karqanku. Kunantaj watejmanta sinch'i ruwasqaña, runaspis tiyakunkuña, nispa. 
EZK.36.36	Muyuyniykichejpi qhepakoj ayllus yachanqanku, t'unaykusqa karqanku, chay llajtasta noqa watejmanta sayarichisqayta. Ch'in pampaman tukuchisqa karqa chay jallp'apitaj noqa poqochisqayta. Noqa Señor parlani, ruwasajtaj.
EZK.36.37	Atiyniyoj Señorqa kay jinata nin: Israel aylloqa mask'awanqaraj aswan imasta ruwapunaypaj. Chayrayku aswan ashkhata runasninta mirachisaj, ovejas miranku ajinata. 
EZK.36.38	Jatuchaj qhochukuspi jaywanapaj Jerusalenman ashkha ovejasta apaj kanku, chay kikinta ch'inyasqa karqa chay llajtasman ashkha runas junt'aykonqanku, yachanqankutaj noqa Señor kasqayta.
EZK.37.1	Señorqa makinwan llankharimuwarqa, Señorpa Espirituntaj uj valleman pusawarqa. Chay valletaj tulluswan junt'a karqa. 
EZK.37.2	Tukuy ladosman pusaykachawarqa chay tullus qayllasta. Tukuy pampaspi ashkha tulluswan junt'a karqa, chay tullustaj manchay ch'akisqas karqanku. 
EZK.37.3	Señorqa tapuriwarqa: Runa, kay tullusqa watejmanta kausayniyojman tukunkumanchu?, nispa. Noqataj nerqani: Señor, qan yachanki chaytaqa, nispa.
EZK.37.4	Chaypachataj Señorqa niwarqa: Sutiypi chay tullusman willaray, niytaj: Ch'akisqa tullus, Señorpa palabranta uyariychej. 
EZK.37.5	Señorqa tullusman kay jinata nin: Noqa kausay samayta kausarinaykichejpaj churasqaykichej. 
EZK.37.6	Ankusta churaykusqaykichej, aychawantaj junt'arachisqaykichej, chantá qarachasqaykichej, chaymantaj kausay samayta churasqaykichej, chay jinamanta watejmanta kausankichej. Chaypacha yachankichej noqa Señor kasqayta.
EZK.37.7	Señorpa kamachiwasqanman jina tullusman willararqani. Willashaspataj uj sonayta uyarerqani: Chaytaj jallp'a ikhakuy karqa. Tullusrí tantaykukorqanku sapa uj tullusninkuwankama. 
EZK.37.8	Chay tullustaj ankuchakorqanku, aychachakorqanku, qharachakorqankutaj, chaywampis mana kausay samayniyojrajchu kasharqanku.
EZK.37.9	Chaypacha Señorqa niwarqa: Sutiypi kausay samayman niy: Señorqa kay jinata nin: Kausay samay, tawantin ladosmanta jamuy, wañusqasman kausayta samaykuy, kausanqankutaj. 
EZK.37.10	Kamachiwasqanwan jina parlarqani. Paykunamantaj kausay samay yaykorqa, chantá kausarerqanku, sayarerqankutaj. May ashkhapuni karqanku, manchay ashkha soldados jina.
EZK.37.11	Chaymanta Señorqa niwarqa: Runa, kay tukuy tullusqa Israel ayllu kashan. Paykunaqa kay jinata parlanakuspa purinku: Tullusninchejqa ch'akisqa kanku, suyayninchejtaj chinkapun, tukuyninchej t'unaykusqas kanchej, nispa. 
EZK.37.12	Chayrayku paykunaman kay jinata willaray: Israel ayllúy, noqa aya p'ampanaykichejta kicharisaj, chay sepulturamanta orqhomusqaykichej, chantá Israel jallp'aman pusamusqaykichej. 
EZK.37.13	Ayllúy, noqa aya p'ampanasniykita kicharispa chaymanta orqhomusqaykichej, chaypacharaj yachankichej noqa Señor kasqayta. 
EZK.37.14	Kausay samayniyta qankunaman qosqaykichej, kausankichejtaj, jallp'aykichejpitaj samachisqaykichej. Yachankichejtaj noqa Señor parlarqani chayta junt'asqayta, nin Señorqa.
EZK.37.15+EZK.37.16	Señor parlamuwaspa niwarqa: Runa, uj k'aspita oqharispa chaypi qelqay kay jinata: Kayqa Judá ayllupaj, chantá payman tantakamorqanku chay israelitaspajwan. Chantá waj k'aspita oqharispataj chaypi qelqanki, Joseqa Efraimpa k'aspin, tukuynin Israel ayllu paywan tukuy paywan tantakamojkunawan. 
EZK.37.17	Chantá tantaykuy ujkuna ujkunata ujlla kanankupaj. Ajinamanta ujlla makiykipi kanqanku. 
EZK.37.18+EZK.37.19	Llajta masisniykichej tapurisojtinku: Manachu willawasqayku, imatataj kaywan yachachiyta munawaykuri?, nispa chayqa, paykunaman kutichiy: Señorqa kay jinata nin: Joséj k'aspinta jap'isaj, chaytaj Efraimpa makisnimpi kashan. Chantá jap'illasajtaj Israelpa ayllusnin payman ujchasqas kashanku chaykunata. Chaymanta Judáj k'aspinwan ujllaman tantaykuspa uj k'aspillaman tukuchisaj, makiypeqa ujlla kanqanku. 
EZK.37.20	Iskay k'aspipi qelqaranki chay k'aspitataj paykunaj rikunanta jap'inki. 
EZK.37.21	Paykunaman ninkichej: Atiyniyoj Señorqa kay jinata nin: Israelpa wawasnintaqa, maymanchus rerqanku chay llajtasmanta orqhomusaj, tukuynejmanta tantaykamusaj, jallp'ankumantaj kutirichimusaj. 
EZK.37.22	Kay jallp'apitaj paykunata uj nacionllaman Israelpa lomasninman tukuchisaj. Uj reyniyojlla kanqanku. Mana jayk'ajpis ujtawan iskay llajtaschu kanqanku, nitaj iskayman t'aqakuspapis sapa ujpis waj kamachejniyojchu kanqanku. 
EZK.37.23	Manañataj qhasi mana kaj dioskunapi ch'ichichakonqankuchu, ni millay puriyninkupi, nitaj sajra ruwayninkupipis, chaykunanejta juchallikorqanku. Noqa paykunata llimphuchasaj. Ajinamanta aylluy kanqanku, noqataj paykunaj Diosninku kasaj. 
EZK.37.24	David kamachiy paykunaj reyninku kanqa, uj k'acha michejniyojlla tukuninku kanqanku. Leyesniyta kasonqanku, kamachisqasniytataj ruwaspa junt'anqanku. 
EZK.37.25	Kamachiy Jacobman qorqani chay jallp'api tiyakonqanku, ñaupa tatasninku tiyakorqanku chaypi. Chay jallp'api paykuna wiñaypaj tiyakonqanku, wawasninku, paykunaj mirayninku ima. Kamachiy Davidtaj paykunaj kuraj kamachejninku kanqa wiñaypaj wiñaynintinkama. 
EZK.37.26	Paykunawan uj sonqo tiyakuy tratota ruwasaj, mana jayk'aj tukukojta. Paykunata ashkhaman mirachisaj, sumajtataj tiyaykuchisaj. Paykuna chaupipi Diosta yupaychana, ajllakusqay wasiyta wiñaypaj sayachisaj. 
EZK.37.27	Paykunawan khuska tiyakusaj. Noqa paykunaj Diosninku kasaj, paykunataj aylluy kanqanku. 
EZK.37.28	Paykuna chaupipi Diosta yupaychana wasiyta churaspa wiñaypaj tiyakojtiy, waj jallp'asmanta kaj runas yachanqanku, Israel aylluta noqa Señor, noqapaj ajllakusqayta.
EZK.38.1+EZK.38.2	Señorqa parlamuwaspa niwarqa: Runa, Magog jallp'aman qhawariy. Sutiypi Gogpa contrampi parlay, payqa Mesecpata, Tubalpatawan kuraj kamachejnin. 
EZK.38.3	Sutiypi niy: Señorqa kay jinata nin: Qanqa Gog, Mesecpata, Tubalpatawan jatun kamachejnin kanki. Sut'inta nisqayki, noqa contraykipi sayarini. 
EZK.38.4	Noqa t'unaykusqayki, quijadasniykiman ganchosta churaspataj orqhomusqayki, chantá tukuy soldadosniykita, caballosta, chay sumachaj p'achallisqa caballospi purej soldadostawan. May ashkha soldados, manchay armasqas, espadasniyoj, tukuy laya escudosniyojtaj kanku. 
EZK.38.5	Persia llajtamanta kajkuna, Cusmanta kajkuna, Futmanta kajkunapis paykunawan kanqanku, tukuyninkutaj escudosniyojkuna, fierro monterayojtaj renqanku. 
EZK.38.6	Gomermanta kaj soldados, Bet-togarmamanta, chantá aswan wichaynejmanta kajkuna, jinallataj ashkha qanman ujchakojkuna ayllus rillanqankutaj. 
EZK.38.7	Wakichikuy, armaykukuytaj, qan, chantá tukuy qanwan kashanku chay tukuy ashkha soldadoswan. Qan paykunata kamachinki. 
EZK.38.8	Kaymanta ashkha watasman waturisqa kanki. Chay tiempo pasajtintaj kamachisqa kanki ch'in pampaman tukuchisqa karqa chay jallp'aman rinaykipaj. Chay llajtayoj runasqa espadawan wañunankumanta salvasqas karqanku, ashkha llajtasman ch'eqerasqamanta orqhomuspa Israelpa lomasninman tantaykusqas karqanku. Chaypitaj tukuyninku sonqo tiyasqas tiyakushanqanku. 
EZK.38.9	Qantaj chay jallp'aman chayaspa phuyu jina junt'aykunki, ashkha tropa soldadosniykiwan ashkha llajtasmanta qanwan tantakorqanku chaykunawan ima.
EZK.38.10	Señorqa kay jinata nin: Chay tiempospi sonqoykiman sajra palabras jamusonqa, mana allin yuyaykuna ima. 
EZK.38.11	Chayrayku ninki: Chay mana kutichikuy atej llajtaj contrampi wicharisaj. Mana imata yuyarispa tukuy sonqo tiyakushanku chay runaspa contranta risaj. Tukuyninku paykunaqa mana perqawan muyuykuchisqapichu tiyakunku, mana punkusniyoj kanku, nitaj soldadosninkupis kanchu. 
EZK.38.12	Kapuyninkuta qhechumusaj, suwamusajtaj. Ch'inyachisqa jallp'api watejmanta sayarichisqa llajtaspi runas tiyakushanku chaykunata t'unaykamusaj, waj jallp'asmanta orqhomusqa kanku chay runastawan. Paykunaqa ashkha uywasta mirachishanku, jallp'asniyojtaj kanku. Chantapis tukuy kay pachapi kaj jallp'aj chaupimpi tiyakushanku, ajinata nispa sonqoykipi yuyaychakunki. 
EZK.38.13	Sabá nisqa llajtayoj runas, chantá Dedanmanta kajkunapis, jinallataj Tarsis llajtayoj qhatu apaykachajkuna, chantá tukuy jatun kamachejkuna tapurisonqanku: Suwajchu jamorqanki? Chaypacha soldadosniykitapis tantaykunkichu tukuy imasta qhechuranaykipaj, qolqeta, qorita, chantapis uywasta, jallp'asta waj kapuykunatawan ashkha imasta qhechuraspa apakapunaykipaj?, nispa.
EZK.38.14+EZK.38.15	Chayrayku runa, sutiypi Gogman parlay, niytaj: Señorqa kay jinata nin: Jamoj p'unchaykunapi, Israel aylluy mana imamanta llakiyniyoj tiyakushajtin, llajta cheqaman puririmunki, jallp'aykimanta wichaynejpi kaj karu jallp'asmanta llojsimuspa, ashkha llajtasmanta kaj ashkha soldadosniykiwan. Paykunaqa caballospi may atiyniyoj ashkha soldados kanku. 
EZK.38.16	Llojsimunkitaj Israel aylluypa contrampi, yana phuyus jina jallp'ata urphuykuspa. Chay qhepa p'unchaykunapi pusamusqayki jallp'aypa contrampi, waj jallp'asmanta kaj runas qannejta noqata rejsinawankupaj, llimphu kayniyta noqa rejsichisaj ñaupaqenkupi chaypacha.
EZK.38.17	Atiyniyoj Señorqa kay jinata nin: Qanmanta noqa sut'inchacherqani ñaupa tiempopi Israelpi kay kamachisniy profetaspa siminnejta. Paykuna parlarqanku ñaupa tiempospi, qanta noqa paykunaj contrankupi yaykuchimusunayta.
EZK.38.18	Señorqa nin: Israel aylloj contrampi Gog jatarimonqa chay p'unchaykunapi k'ajaj phiñakuyniy phatanqa. 
EZK.38.19	Noqa parlani k'ajaj phiñakuyniypi juraspa kay imas kananta: Chay jamoj p'unchaykunapi Israel jallp'api jallp'a kharkatitiy kanqa. 
EZK.38.20	Chaypacha mar qochapi kaj challwas, tukuy kaj p'isqos, campopi kaj animales, pampaspi qhatatikuspa purej kataris, tukuy jallp'antimpi kaj runastaj ñaupaqeypi kharkatitenqanku. Jatuchaj lomas urmanqanku, tukuy perqastaj thuñikuspa pampaman urmanqanku. 
EZK.38.21	Tukuynin alto lomasnimpi Gogpa contranta wañurachejkunata wajyasaj nin Señorqa. Paykunapura wauqepura wañunachikonqanku. 
EZK.38.22	Paykunata onqoywan jasut'isaj, yawar apaywantaj. Paypa patanman, soldadosniypa patanmantaj paywan kaj ashkha llajtasmanta kaj runasnimpa patanman ima manchay sinch'i parata urmachimusaj. Rumista, chejchi parata, ninawan azufrewan parata parachimusaj. Noqa Señormin kaytaqa nini. 
EZK.38.23	Ajinamanta sut'inchasaj may jatun kasqayta, nitaj llimphu kasqayta. Rejsisqa kasaj ashkha runaspa ñaupaqempi, yachanqankutaj noqa Señor kasqayta.
EZK.39.1	Qan ari runa, Gogpa contrampi parlaspa niy: Señorqa kay jinata nin: Gog, noqa contraykipi kani. Qanqa Mesecpata, Tubalpatawan jatun kamachejninku kashanki. 
EZK.39.2	Noqa qanta t'unaykusqayki, pusarimusqayki, wichaynejmantataj wicharichimusqayki, chantá Israelpa lomasnin patasmantaj pusamusqayki. 
EZK.39.3	Lloq'e makiykipi kaj flecha k'uru k'aspiykita p'akerparisaj, flechasniykitataj paña makiykimanta pampaman urmachisaj. 
EZK.39.4	Israelpa alto lomasnin pataspi qan wañunki tukuynin soldadosniykiwan khuska, tukuy llajtasmanta kaj runas qanwan karqanku chaykunaqa urmallanqankutaj. Aychata mikhoj tukuy laya p'isqosman, chantá campopi kaj millay animalesmantaj mikhusunankupaj jaywasqayki. 
EZK.39.5	Qanqa ch'in pampaspi wañunki, imaraykuchus noqa kayta parlani, nin Señorqa. 
EZK.39.6	Magogman, mar qocha cantopi mana imamanta llakiyniyoj tiyakushanku chaykunamampis ninata kachaykamusaj. Chaypacha rejsiwanqanku noqa Señor kasqayta. 
EZK.39.7	Israel aylluy ukhupi santo sutiyta rejsichisaj, nitaj jayk'ajpis santo suteyqa ch'ichichasqachu kanqa. Waj jallp'aspi kaj runastaj noqa Señorqa llimphu kasqayta Israelpi yachanqanku. 
EZK.39.8	Chay tukuy imas qayllapiña, junt'akonqataj nin Señorqa. Kay p'unchaymanta parlarqaniña.
EZK.39.9	Israelpa llajtasnimpi tiyakojkuna llojsimonqanku, ninata jap'ichispa armasninkuta enqhanqanku, juch'uy escudosta, jatuchaj escudosta, flechanapaj k'uru k'aspista, wañuchinapaj ruwasqa puntayoj k'aspista, fierro puntayoj k'aspista, lanzasta ima. Chay imastaqa qanchis wata junt'ata ninaman enqhanqanku. 
EZK.39.10	Chaywanqa manaña campomanta llant'ata pallamonqankuchu, ni montesmantapis ch'ejtamonqankuchu, manachayqa chay armasllata enqhakonqanku. Paykunamanta ñaupajpi imasninkutachus qhechurararqanku, chay runasmanta paykunañataj qhechuranqanku. Ñaupajpi paykunamanta kapuyninkuta suwarqanku, chaykunamantataj paykunañataj suwanqanku. Kaytaqa Señor nin.
EZK.39.11	Chay p'unchaykunapi Gogman uj cheqanta Israelpi qosaj chaypi ayanta p'ampanampaj, Abarim nisqa vallepi, chaytaj kashan qocha chimpapi. Chaytaj chayninta purejkunata jark'anqa. Chaynejpi Gogtaqa p'ampanqanku, tukuynin jatun tropa soldadosnintawan. Chay cheqatataj Gogpa vallen nispa sutichanqanku. 
EZK.39.12	Israel ayllumanta kaj runastaj, qanchis killa junt'ata p'ampashallanqankupuni jallp'ata llimphuchanankurayku. 
EZK.39.13	Tukuy runas ayasta p'ampaspa kanqanku chay p'unchaykunapi. Chay p'ampajkunapajtaj uj may jatun p'unchay kanqa, noqa jatun k'anchayniypi rikhurikusaj chaypacha, nin Señorqa. 
EZK.39.14	Chay qanchis killa pasasqanmantapis, uj t'aqa runasta kachanqanku, mana p'ampasqa ayasta tarispa p'ampamunankupaj, ajinamanta jallp'ata llimphuchanankupaj. 
EZK.39.15	Chay runasmanta mayqellampis wañusqa runaj tullusninta rikuspa, ladompi uj señalta churaykonqa, ayasta p'ampajkuna Gogpa vallempi p'ampaykamunankupaj. 
EZK.39.16	Chay llajtataqa sutichallanqankutaj soldadosniyoj nispa. Ajinata jallp'ataqa llimphuchanqanku.
EZK.39.17	Runa, Señorqa kay jinata nisunki: Tukuy laya p'isqosman chantá campopi kaj tukuy millay animalesmampis kay jinata niy: Tukuynejmanta tantaykukuspa jamuychej, Israelpa lomasnimpi uj jatun ñak'arakuta ruwasaj, chaytaj qankunapaj kanqa, aychata mikhunkichej, yawartataj ujyankichej. 
EZK.39.18	Sinch'i runaspa aychankuta mikhunkichej, chay jallp'api kamachejkunaj yawarnintataj ujyankichej. Tukuy paykunaqa: carneros, corderos, chivos, waka toros ima, Basán jallp'api wirayasqas jina kanku. 
EZK.39.19	Wañurachipusqaykichej chaykunamantaqa wirata sajsanaykichejkama mikhunkichej. Yawartataj machanaykichejkama ujyankichej. 
EZK.39.20	Señorqa kay jinata nin: Jatun mikhunata wakichipusqaykichej caballospa aychanmanta, sinch'i runaspa aychanmanta, maqanakoj runaspa aychanmantawan sajsanaykichejkama mikhunaykichejpaj.
EZK.39.21	Ajinata, nacionespa ñaupaqempi jatun kayniyta rikuchisaj. Tukuy nacionespi kaj runas rikonqanku, paykunata imaynatachus cheqancharqani, jasut'erqanitaj chayta. 
EZK.39.22	Chay p'unchaymantapacha ñaupajman Israel aylloqa noqa Señor Diosnin kasqayta yachanqa. 
EZK.39.23	Waj jallp'asmanta kaj runas yachanqanku, israelita runasqa juchasninkurayku waj llajtasman presos apasqas kasqankuta. Contraypi sayarisqankurayku paykunata saqerasqayta, astawanqa enemigonkoj makinman jap'ichisqayta, espadawan wañurachisqas kasqankuta ima. 
EZK.39.24	Millay purisqankuman jina, contraypi sayarisqankuman jinataj paykunata ajinata ruwarqani, manataj paykunataqa qhawariyllatapis munarqanichu. 
EZK.39.25	Chayrayku Señorqa kay jinata nin: Kunanqa Jacobpa mirayninta kutirichimpusaj, Israel ayllumantaqa tukuyninkumanta khuyakusaj, santo sutiyta ama ch'ichichanankuta mana saqesajchu. 
EZK.39.26	Paykunataj p'enqayta purisqankumanta qonqaponqanku, noqaj contrayta mana kasuwaspa sajra imasta ruwasqankuta qonqaponqanku, jallp'ankupi mana ima llakiyniyoj, manataj pi mancharichejniyoj tiyakonqanku. 
EZK.39.27	Llajtas chaupimanta enemigosninkoj jallp'ankumanta orqhomuspa paykunata tantaykusaj, santo kasqaytataj ashkha nacionkunaj ñaupaqempi rikuchisaj chaypacha. 
EZK.39.28	Waj llajtasman presochasqata apacherqani, chantá watejmanta paykunata jallp'ankupi tantaykusaj, ni mayqenninkutapis paykunamanta saqerparispa, chaypacha noqa Señor Diosninku kasqayta yachanqanku. 
EZK.39.29	Manañataj ujtawampis israelita runasmanta uyayta pakaykukusajchu, imaraykuchus Espirituyta paykunaman jich'amusaj, nin Señorqa.
EZK.40.1	Iskay chunka phishqayoj watasña presochasqas kasqaykumanta chay wata qallariypi ñaupaj killamanta chunka p'unchaynimpi, Jerusalenta jap'isqankumantataj chunka tawayoj wataña kashajtin, chay kikin p'unchaypi Señorpa makimpi karqani, chantá chay llajtaman pusawarqa. 
EZK.40.2	Diosqa mosqoypi jina Israelpa jallp'anman pusamuwarqa. Chay loma patapitaj uray ladonejpi uj jatun llajtaman rijch'akoj karqa. 
EZK.40.3	Maymanchus Señor pusawarqa, chaypitaj uj qharita rikorqani. Chay qharitaj broncemanta ruwasqaman rijch'akorqa. Makimpi linomanta ruwasqa q'aytuta jap'isharqa, uj medinapaj uj soqosotawan, ajinata punkupi sayasharqa. 
EZK.40.4	Chay qharitaj parlamuwaspa niwarqa: Runa, ñawisniykiwan qhawariy, ningrisniykiwantaj allinta uyariy, tukuy yuyayniykitataj imastachus nisqayki chay tukuypi churay, imaraykuchus chay tukuy imasta noqa rikuchisunaypaj kayman Dios pusamusorqa. Israel ayllumanqa tukuy ima rikusqaykita willay.
EZK.40.5	Diosta yupaychana wasej jawanqa perqawan muyuykusqa karqa. Chay qhari jap'isharqa chay soqosoqa kinsa metroyoj karqa. Chay perqata miderqa. Phatunmanqa kinsa metroyoj karqa, patamampis kinsa metroyojllataj. 
EZK.40.6	Chantá inti llojsimuynej punkuman rerqa, patillasninta llojsispa punku k'aspita kinsa metroyojta phatunman miderqa. 
EZK.40.7	Punku yaykunapi puraj ladopi wasis karqanku chaykunataj sayt'unman kinsa metroyoj karqanku, anchonmampis kikillantaj. Ujnin wasimanta ujninmantaj iskay metro khuskanniyoj karqa. Chantá, patio ukhuman yaykuna chaypi uj punku karqa Diosta yupaychana wasiman qhawarisqa. Chay punku sayantastaj sapa uj rakhunman kinsa metrosniyoj karqanku. 
EZK.40.8	Ajinallataj ukhuman yaykuna punkoqa kinsa metroyoj karqa. 
EZK.40.9	Chay qhareqa midillarqataj Diosta yupaychana wasiman yaykuna punkuta tawa metroyojta. Kallarqataj iskay sayantas. Kaykunataj uj metro rakhunman karqa, chantaqa ukhu ladonmanta chay punku karqa. 
EZK.40.10	Inti llojsimuy lado punkupi, sapa ladoman kinsa wasisniyoj karqa, chaykunataj uj rejlla karqanku. Sayantasnimpi kikillantaj karqanku.
EZK.40.11	Chantá chay qhareqa midillarqataj yaykuna punkuta: Kinrayninman phishqa metros karqa, yaykunataj sojta metros khuskanniyoj. 
EZK.40.12	Sapa uj wasej ñaupaqempi uj juch'uy perqata khuskan metrosniyoj sapa ladoman karqa. Chay wasistaj sapa ujninku kinrayman kinsa metrosniyoj karqa, sayt'unmampis jinallataj. 
EZK.40.13	Chantá yaykuna kaj punkuta tukuyninta miderqa, ujnin techomanta ujnin techoman, iskay chunka iskayniyoj metros khuskanniyoj karqa. 
EZK.40.14	Sayantasta midillarqataj patiopi kajkunata tukuyninta kinsa chunka metrosniyojta, jinallataj punkupi muyuykusqa kajkunatapis. 
EZK.40.15	Sayt'unmantaj chay punkoqa jawamanta ukhunkama iskay chunka phishqayoj metros karqa. 
EZK.40.16	Chay wasistaj k'ullku ventanasniyoj karqanku, jinallataj punkuspis yaykuna cheqamanta ukhunejman tukuy muyuynimpi. Corredores nisqa cheqaspis kikillantaj karqa. Ventanasqa ukhunejpi, muyuynimpi ima kikillantaj karqa. Sapa sach'apitaj palma sach'a ruwasqas karqa.
EZK.40.17	Chaymanta jawa patioman pusawarqa. Chaypi wasis karqanku, tukuy ukhu pampantaj rumiwan mast'asqa karqa. Chay patiopeqa muyuynimpi kinsa chunka wasis karqa. 
EZK.40.18	Punkus ladospi churasqa rumi mast'asqaqa, aswan uranejpi karqa chayqa, yaykuna chay punku uranejpi sinrulla churasqa karqa, chaytaj anchonman, sayt'unmampis uj rejlla karqa. 
EZK.40.19	Midillarqataj anchonman ura punku chimpanmantapacha, ukhu patioj jawa punkunkama, phishqa chunka metro midikorqa, inti llojsimuy ladoman, wichay ladomampis.
EZK.40.20	Jawa patioj patanej punkumanta midillarqataj sayt'unman, jinallataj anchonmampis. 
EZK.40.21	Chay punkupeqa sapa ladopi kinsa wasis karqa. Sayantasnin, chantá corredornimpis ñaupaj punkojta jinallataj karqa, Sayt'unman iskay chunka metrosniyoj, anchonmantaj chunka iskayniyoj metros khuskanniyoj. 
EZK.40.22	Ventanasnin corredornimpis, palma sach'a ruwasqasnimpis, inti llojsimuynejpi punkojta jinallataj midikorqa, chaymanqa qanchis patillasta wicharina karqa. Ñaupaqenkupitaj corredornin karqa. 
EZK.40.23	Ukhu patiopi uj punku karqa wichaynejman qhawarisqa, jinallataj inti llojsimuynejpipis. Uj punkumanta ujnin punkukama runaqa miderqa phishqa chunka metrosta.
EZK.40.24	Chaymanta runa pusawarqa uranejman, chaypi punku kallarqataj. Sayantasnin corredorkunasnimpis chay ujkunajta jinallataj medidan karqa. 
EZK.40.25	Muyuynimpi ventanasnin karqa ujkuna jinallataj. Sayt'unman miderqa iskay chunka phishqayoj metros, anchonmantaj chunka iskayniyoj metros khuskanniyoj. 
EZK.40.26	Qanchis patillasta wicharina karqa, ñaupaqempitaj patioyoj karqa. Sayantasnimpirí puraj uyampi palma ruwasqa sach'asniyoj karqa. 
EZK.40.27	Ukhupi kaj patioqa uranejman punkuyojllataj karqa. Uray punkoqa, punkumanta uj punkuman, phishqa chunka metrosniyoj karqa.
EZK.40.28	Punkunta pusaykuwaspa ukhu kaj patioman pusawarqa. Chantá chay uray kaj punkuta midejtin, chay ujkuna chhikallantaj karqa. 
EZK.40.29+EZK.40.30	Wasi sayantasnin, arcosnimpis uj rejlla karqanku, chay ujkuna chhikachajllataj. Muyuynimpi karqa ventananwan, corredornimpiwan. Chaykunataj sayt'unman midikorqa iskay chunka phishqayoj metros, anchunmantaj chunka iskayniyoj metros khuskanniyoj. 
EZK.40.31	Corredornenqa jawa patioman qhawarisqa karqa, sayantasnimpis palma sach'a ruwasqasniyoj karqa. Chay punkunmantaj pusaj patillasta wicharina karqa.
EZK.40.32	Chantá pusallawarqataj ukhupi kaj patioman, inti llojsimuynejpi kaj punkunman. Yaykuna punkunta miderqa, chaypis chay ujkuna jinallataj. 
EZK.40.33	Wasisninku, sayantasninku, corredoresninkupis chay ujkuna chhikachajllataj karqa. Muyuynimpi ventanasniyoj, zaguanniyoj ima karqa. Yaykuna chay punkutaj sayt'unman iskay chunka metrosniyoj karqa, anchunmantaj chunka iskayniyoj metros khuskanniyoj karqa. 
EZK.40.34	Corredornenqa jawa pationejman qhawarisqa karqa. Sayantasnintaj puraj umampi palma ruwasqa sach'asniyoj karqa. Chay punkumantaj pusaj patillas wicharina karqa.
EZK.40.35	Chaymanta chay runaqa, wichaynejpi punkumanñataj pusawarqa. Chay yaykuna punkuta miderqa, chaytaj chay wakin punkus chhikallantaj karqa. 
EZK.40.36	Wasisnin, sayantasnin, corredornin, ventanasnin ima muyuynimpi chay wakin punkus jinallataj karqanku. Chay yaykuna punkoqa, sayt'unman iskay chunka phishqayoj metros karqa, anchunmantaj chunka iskayniyoj metros khuskanniyoj karqa. 
EZK.40.37	Corredorqa jawa patioman qhawarisqa karqa, sayantasnin puraj umampi palma ruwasqa sach'asniyoj karqa. Chay punkumantaj pusaj patillasta wicharina karqa.
EZK.40.38	Uj wasi kallarqataj yaykuna punkuman k'askasqa. Chaypi uywasta wañuchispa mayllaj kanku Diosman jaywanankupaj. 
EZK.40.39	Punku yaykuna corredorpi tawa mesas karqanku. Sapa ladopi iskaykama churasqa karqanku. Chay mesas patapi wañuchej kanku, uywasta ruphachispa Diosman jaywanankupaj, jucharayku wañuchispa jaywanata. 
EZK.40.40	Wichaynejpi corredor punku yaykuna jawapi, iskay mesas sapa ladopi karqanku. 
EZK.40.41	Puraj ladopi tawa mesaskama karqa. Tukuynimpi pusaj mesas karqa. Chay mesas patapi uywasta ñak'aj kanku. 
EZK.40.42	Ruphachispa Diosman jaywana uywasta wañuchinapaj karqa chay tawa mesasqa rumimanta ruwasqas karqanku. Qanchis chunka phishqayoj centímetros sayt'unan karqa, anchonmantaj qanchis chunka phishqayoj centimetrosniyoj, phatunmantaj phishqa chunka centimetrosniyoj karqa. Chay mesas pataman churaj kanku uywa ñak'ana imasta. 
EZK.40.43	Wasi ukhu muyuynimpitaj ukhu ladoman q'ewisqa ganchos karqa sojta centimetrosniyoj. Chaykunapi uywasta ñak'ana imastaqa churaj kanku, ruphachispa jaywana uywastataj mesas pataman churaj kanku.
EZK.40.44	Ukhu patio punku jawapi iskay wasis karqanku. Ujqa wichay ladoman qhawarina punkupi karqa, chay wasej punkonqa uray lado qhawarisqa karqa. Uj wasitaj inti llojsimuy punku ladopi karqa, chayri wichay lado qhawarisqa karqa.
EZK.40.45	Runa niwarqa: Kay uray ladoman qhawarisqa waseqa, Diosta yupaychana wasita qhawaj sacerdotespata. 
EZK.40.46	Wichay ladoman punkuyoj wasitaj altarta qhawaj sacerdotespata karqa. Paykunataj Sadocpa wawasnin karqanku. Levéj wawasninmanta kajkunalla Señorta sirvinankupaj wajyasqas karqanku.
EZK.40.47	Chay runa ukhu patiota miderqa, sayt'unman phishqa chunka metrosniyoj karqa, anchonmantaj phishqa chunka metrosniyojllataj. Altartaj Diosta yupaychana wasej ñaupaqempi kasharqa. 
EZK.40.48	Runaqa Diosta yupaychana wasi punkuman pusawarqa, punkupi kaj sayantasta miderqa. Sapa ujtaj iskay metros khuskanniyoj rakhunman karqanku. Punkonqa anchonman qanchis metrosniyoj karqa, puraj lado perqantaj uj metro khuskanniyoj karqa. 
EZK.40.49	Punkonqa sayt'unman chunka metrosniyoj karqa, sayt'unmantaj sojta metrosniyoj. Chay punkuman chunka patillasta wicharina karqa. Sapa sayanta qayllapi waj sayanta kallarqataj.
EZK.41.1	Chantá runaqa Diosta yupaychana wasi ukhuman pusaykuwarqa, sayantasninta miderqa. Iskaynin lado kinsa metrosniyoj karqa. Chay jina ancho karqa tabernáculo nisqa chayqa. 
EZK.41.2	Punkonqa anchonman phishqa metrosniyoj karqa. Punkoj perqasnintaj purajman iskay metrosniyoj karqa. Chaymantaqa chaupinta midillarqataj, chaytaj iskay chunka metros sayt'unman karqa, anchonmantaj chunka metros. 
EZK.41.3	Chantá aswan ukhunejman pusaykuwaspa midillarqataj, punkoj sapa sayantasninta sapa ujnin uj metrosniyoj rakhunman karqa. Yaykuna punkutaj kinsa metrosniyoj anchonman karqa. Sayantasnintaj sapa ujnin kinsa metros khuskanniyoj, jinataj rakhunmampis karqanku. 
EZK.41.4	Chaymanta aswan ukhu kajtañataj miderqa, chaytaj sayt'unman chunka metrosniyoj, anchonmampis kikillantaj karqa. Diosta yupaychana wasej ñaupaqempi niwarqa: Chaymin Diosta yupaychana cheqeqa, nispa.
EZK.41.5	Chaymanta runaqa midillarqataj wasej jawa perqanta, chaytaj kinsa metros phatu karqa. Diosta yupaychana wasej muyuynimpitaj wasiman k'askasqa wasis karqanku, chaykunataj iskay metroskama anchonman karqanku. 
EZK.41.6	Kay wasistaj patan patampi kinsa alto patasniyoj ruwasqas karqanku, sapa altopi kinsa chunka wasis karqanku. Wasi perqapi muyurisqa, llojsisqasniyoj ruwasqas karqanku. Chaykunapi wasisqa atisqa karqanku, chay jinamanta wasi perqapi ama atiykukunampaj. 
EZK.41.7	Aswan pata kaj waseqa anchos karqanku. Wasi ukhunejpi kaj patillanejta patakama wicharina karqa. Chay jinamanta waseqa pataman aswan ancho karqa. Urapi kaj wasimanta chaupi altoman wicharina karqa, chaymantataj aswan patapi kaj wasiman. 
EZK.41.8	Diosta yupaychana waseqa alto cimientasqayoj karqa. Chay pataspiraj wasis ruwasqas karqanku. Chay yupaychana wasej cimientontaj kinsa metros alto karqa. 
EZK.41.9	Wasispa jawa perqasnenqa iskay metros khuskanniyoj phatus karqanku. Uj wasimanta uj wasiman yaykunasniyoj karqa. 
EZK.41.10	Ujnin wasimanta ujnin wasikamaqa purajman chunka metrosniyoj karqa. 
EZK.41.11	Wasi punkusnenqa, ujnin wichaynejman qhawarisqa karqa, ujnintaj uraynejman qhawarisqa. Chay campoyoj qhepakorqa, chaytaj iskay metros khuskanniyoj tukuy muyuyninman karqa.
EZK.41.12	Inti yaykuynejpi, patioman qhawarisqa karqa. Kay kajqa kinsa chunka phishqayoj metros karqa, anchonman sayt'unmantaj tawa chunka phishqayoj metros, perqataj iskay metros khuskanniyoj phatu karqa.
EZK.41.13	Chantá chay runaqa Diosta yupaychana wasita miderqa, chaytaj sayt'unman phishqa chunka metrosniyoj karqa. Patio ukhoqa wasiwan, tukuynin perqaswampacha phishqa chunka metrosllataj karqa. 
EZK.41.14	Yupaychana wasej uyanqa, patio ukhuman inti llojsimuynejman qhawarisqa karqa, phishqa chunka metrosniyojtaj. 
EZK.41.15	Chaymanta perqa ruwasqata sayt'unman midillarqataj, Diosta yupaychana wasej qhepa ladon kajta, chaytaj ukhu patioj chimpan karqa. Chantá perqatapis sapa ladoman, chaytaj phishqa chunka metros karqa.
EZK.41.16	Diosta yupaychana wasej ukhumpi, cuartos, corredorpa punkumpis, chantá kinsa altosniyoj wasispis pampamantapacha ventanakama, maderawan churasqas karqanku. Ventanaspis kikillantaj karqa. 
EZK.41.17	Diosta yupaychana wasi patamanta ukhu kaj wasikama, chay wasej jawanta, tukuynin perqasninta, ukhunta jawantawan miderqa. 
EZK.41.18	Querubineswan, palma sach'a ruwasqaswanqa perqapi ruwasqas karqanku. Uj querubimpa chaupinman uj palma sach'ata, chaymantataj uj querubín, ajina ruwasqas karqanku. Sapa uj querubinestaj iskay uyasniyoj karqanku. 
EZK.41.19	Ujnin uyanqa runa uya, palmanejman qhawarisqa, ujnin uyantaj leompa uyan jina; ujnin ladompi kajtaj palmanejman qhawarisqa. Diosta yupaychana waseqa perqapi chay jina ruwasqawan muyuykusqa karqa. 
EZK.41.20	Pampamantapacha punkuspa patankama chay jina querubineswan palmaswan kikin perqasnimpi ruwasqasniyoj karqa tukuy wasi ukhumpi. 
EZK.41.21	Diosta yupaychana wasej sayantasnenqa tawa esquinasniyoj karqanku. Diospa tiyakunan nisqa cheqan chimpampi uj altarman rijch'asqa karqa.
EZK.41.22	Maderamanta ruwasqa altartaj sapa ladoman iskay metrosniyoj karqa. Uramanta patamantaj uj metro khuskanniyoj karqa. Esquinasniyoj pampaman karqa, jinataj ladosnimpis maderamanta karqa. Runataj niwarqa: Kay mesamin Señorpa ñaupaqempi kashan, nispa.
EZK.41.23+EZK.41.24	Diosta yupaychana wasiwan, Diospa tiyakunan cheqawanqa, iskay punkusniyoj karqa. Chay wisq'anastaj muyurej kanku iskay uj punkupi, iskaytaj uj punkupi. 
EZK.41.25	Diosta yupaychana wasej wisq'anampipis querubineswan, palma sach'aswan ruwasqas karqanku, imaynachus Diosta yupaychana wasi perqaspi, chantá patio jawa perqaspipis ajina karqa. Yaykunapitaj maderamanta wisq'anayoj karqa. 
EZK.41.26	Corredor punkoj ladompi rejillasniyoj ventanas karqanku, puraj ladosnimpi palma ruwasqasniyoj. Diosta yupaychana wasiman k'askasqa wasispis rejillasniyojllataj karqa.
EZK.42.1	Chaymanta runaqa jawa patioman orqhomuwarqa, wichaynejman, chantá wichay ladopi kaj wasisman pusaykuwarqa. Chaykunataj ukhu patioman qhawarisqas ruwasqas karqanku, Diosta yupaychanaman k'asqasqa. 
EZK.42.2	Wichay ladopi kaj punku ñaupaqenqa sayt'unman phishqa chunka metrosniyoj karqa, anchonmantaj iskay chunka phishqayoj metros. 
EZK.42.3	Ukhupi patioman yaykunaqa chunka metros ancho karqa, ujnin ladopitaj jawa kaj patioman rina kajqa rumiswan churasqa karqa. Chay wasis kasharqanku, ujkunaqa uj chimpapi, ujkunatajrí uj chimpapi; chay wasistaj kinsa metrosniyoj karqanku. 
EZK.42.4	Wasispa ñaupaqempi uj corredor karqa anchonman phishqa metrosniyoj. Sayt'unantaj phishqa chunka metrosniyoj, chayninta ukhuman yaykuna karqa. Wasispa punkusnintaj wichaynejman qhawarisqas karqanku. 
EZK.42.5	Altospi kaj wasistaj aswan k'ullkus karqanku, chaupi altopi kajkunamantapis, imaraykuchus sapa altomanta jina aswan ithiykusqas karqanku urapi kajkunamantaqa. 
EZK.42.6	Kinsa altosniyoj karqanku, mana patiopi kaj wasis jina sayantasniyojchu, manachayqa patapi kaj wasisqa aswan k'ullkus karqanku, chaupipi kajkunamanta urapi kajkunamantapis.
EZK.42.7	Patio jawapi kaj wasisqa, iskay chunka phishqayoj metrosniyoj karqanku. 
EZK.42.8	Chay wasispa ñaupaqempi kaj patio perqataj, iskay chunka phishqayoj metros sayt'unman karqa jawa pationejman. Corredortaj tukuynimpi phishqa chunka metrosniyoj karqa. 
EZK.42.9	Inti llojsimuy ladopi kaj punkoqa, chay wasis urampi karqa, jawa patiomanta yaykunapaj. 
EZK.42.10	Inti llojsimuy lado patio perqaj sayt'unnejpeqa wasis karqanku, ñaupaqempitaj corredorniyoj. 
EZK.42.11	Chay wasispa corredornintaj, wichay ladopi kaj wasispata jinallataj karqa, sayt'unmampis jinataj anchonmampis. Jinallataj yaykunasniyoj, llojsinasniyoj karqa. 
EZK.42.12	Uray ladopi kaj cuartosman chayanapajqa corredor qallarikushan chaynejpi punku karqa, chaytaj karqa inti llojsimuy cheqa perqaj chimpampi, chayninta chay wasisman yaykuna karqa.
EZK.42.13	Runaqa niwarqa: Wichay ladopi kaj wasis, jinallataj uray ladopi kaj wasispis, mayqenkunachus patio wisq'asqapi kashanku chay wasisqa Diospaj t'aqasqas kanku. Señorman qayllaykoj sacerdotesqa chay wasispi jaywasqa imasta mikhunku. Paykunaqa chayllapitaj Diosman jaywasqa imasta churanku, uywa wañuchisqasta, jucharayku jaywasqasta ima, imaraykuchus chay cheqaqa llimphumin. 
EZK.42.14	Sacerdotes, Diosta yupaychana wasiman yaykuspaqa jawa patioman mana llojsinankuchu tiyan, ima p'achawanchus ruwasharqa chay p'achanta mana orqhokuspaqa, imaraykuchus chay p'achaqa Diosman t'aqasqamin. Maypichus runas kashan chayman rinankupajqa waj p'achata churakunanku tiyan.
EZK.42.15	Chay runaqa Diosta yupaychana wasej ukhu jallp'asninta midiyta tukusqantawan, jawaman pusawarqa inti llojsimuy lado punkunejta. Chanta Diosta yupaychana wasej jawa muyuynimpi jallp'anta midiyta qallarerqa. 
EZK.42.16	Medina soqosowan inti llojsimuy ladota miderqa, iskay pachaj phishqa chunka metrosniyoj karqa. 
EZK.42.17	Chantá midillarqataj wichay ladota, iskay pachaj phishqa chunkayoj metrostaj midikorqa. 
EZK.42.18	Chantá uray ladotañataj miderqa, iskay pachaj phishqa chunkayoj metrosllataj midikorqa. 
EZK.42.19	Chantá inti yaykuy ladotañataj midillarqataj, chaypis iskay pachaj phishqa chunkayoj metrosllataj midikorqa. 
EZK.42.20	Tawantin ladosta miderqa. Diosta yupaychana wasi jallp'aqa, muyuynimpi sapa ladoman iskay pachaj phishqa chunkayoj metros perqawan muyuykusqa karqa, chay perqawan ch'ichi imasmanta t'aqasqa karqa.
EZK.43.1	Chaymantataj inti llojsimuy punku cheqaman pusawarqa. 
EZK.43.2	Rikorqani inti llojsimuy ladomanta Señorpa k'anchaynin jamushajta. Uj jatun sonay uyarikorqa jatun mayoj sonaynin jina, jallp'ataj lliphiperqa chay k'anchaywan. 
EZK.43.3	Chay mosqoypi jina rikusqayqa Jerusalenmanta t'unaykunampaj Señor jamojta rikorqani. Ajina karqa Quebar nisqa mayu cantopi rikorqani chay kikillantaj. Chayta rikuspataj pampakama k'umuykorqani. 
EZK.43.4	Señorpa k'anchaynintaj, inti llojsimuyninnejta punkunta Diosta yupaychana wasiman yaykorqa.
EZK.43.5	Espíritu oqhariwaspa uqhu patioman pusaykuwarqa. Chaypi rikorqani Señorpa k'anchaynin Diosta yupaychana wasiman junt'aykusqata. 
EZK.43.6+EZK.43.7	Runa, noqa qayllapi sayashajtin, Diosta yupaychana wasimantapacha parlamojta uyarerqani, niwarqataj: Runa, kaymin tiyakunayqa, chakisniypa sarunampis. Kaypitaj Israelpa wawasninwan khuska wiñaypaj tiyakusaj. Israel aylloqa, manataj ujtawan jayk'ajpis santo sutiytaqa ch'ichichanqachu, nillataj reyesninkupis. Imaynatachus reyesninku wañojtinku, paykunaj lantinta ruwaj kanku chay jinataqa manaña ruwanqankuchu. 
EZK.43.8	Diosta yupaychana wasiman k'askasqata ruwakorqanku. Uj perqallawan t'aqaspa Diosta yupaychana wasita paykunaj wasinkutawan ruwarqanku, millay juchasta ruwaspataj sutiyta ch'ichicharqanku. Chayrayku may phiñakuyniypi paykunata wañuracherqani. 
EZK.43.9	Kunanqa, qhenchachakuy juchasninkuta, wañusqa reyesninkoj lantisnintapis karuman wijch'uchunku. Paykunawan khuskataj wiñaypaj tiyakusaj. 
EZK.43.10	Qantaj runa, Israel aylluman kay Diosta yupaychana wasita rikuchiy, juchasninkumanta p'enqakuchunku, Diosta yupaychana wasej medidantataj qhawarichunku. 
EZK.43.11	Sichus millay purisqankumanta p'enqakonqanku chayqa allinta paykunaman rejsichiy, imayna ruwasqachus Diosta yupaychana waseqa chayta, imaschus chaypi tiyan chaykunata, llojsina punkusta, yaykunastapis, tukuyninku imayna ruwasqaschus kanku chay tukuyta. Rikuchillaytaj imaynatachus chay Diosta yupaychana wasipi tukuy imatapis ruwanankuta, chayman jina paykuna ruwanankupaj, imachus junt'ana kajta waqaychaspa. Qelqaykuytaj tukuy kamachiykunata paykuna junt'ayta atinankupaj. 
EZK.43.12	Diosta yupaychana wasej leynenqa kay jinamin: Diosta yupaychana wasej muyuynimpi loma patapi tukuy jallp'aqa ajllakusqay cheqa kanqa.
EZK.43.13+EZK.43.14	Altarqa kay jina medidayoj karqa ñaupa medidaman jina. Altarpa muyuynimpi uj larq'a karqa, chaytaj khuskan metro ukhu karqa, anchonmantaj khuskan metro karqa. Chay larq'ataj jawa muyuynimpi lomachasqa karqa. Chaytaj iskay chunka centimetrosniyoj ukhunman karqa. Altarpa pampanqa kay jina karqa: Larq'a ukhumantapacha patakama iskay metros karqa. Pampa k'uchunamantapacha sayaynenqa iskay metrosniyoj karqa, anchonmantaj khuskan metroyoj karqa. 
EZK.43.15	Altarpa sayaynenqa iskay metrosniyoj pataman karqa, chay altar patapitaj tawa wajras karqa. 
EZK.43.16	Altarpa sapa ladosnin sojta metrosniyoj karqa. 
EZK.43.17	Chay altar patataj sapa ladonman qanchis metrosniyoj karqa. Muyuynimpi larq'as karqa chaytaj anchonman khuskan metroyoj karqa, puntasnin lomachasqataj iskay chunka phishqayoj centimetrosniyoj anchonman karqa. Altarman wicharina patillastaj inti llojsimuy ladopi karqa.
EZK.43.18	Señortaj niwarqa: Señorqa kay jinata nin: Altar ruwasqa kanqa chaypachaqa kay ruwanas junt'akonqa: Uywa wañuchisqas chay altar patapi ruphachisqa kanqa, chay uywaj yawarninwantaj altar patasman ch'ajchus kanqa. 
EZK.43.19	Levita sacerdotesman, mayqenkunachus Sadocpa mirayninmanta kanku, kayta ninki: Paykunaqa noqaman qayllamuwachunku, nin Atiyniyoj Señorqa. Uj waka uñata paykunaman qonki juchankumanta jaywakunankupaj. Noqa Señor chaytaqa nini. 
EZK.43.20	Yawarta jap'ispa altar patapi kaj tawantin wajras patanman ch'ajchuykunki, kikillantataj tawantin esquinasninman, cantompi oqharisqa muyuyninmanwan. Ajinata altartaqa llimphuchanki. 
EZK.43.21	Chantá juchamanta wañuchisqa waka uñata oqharispa, kamachisqaman jina Diosa yupaychana wasimanta jawanejman orqhospa ninapi ruphachinki. 
EZK.43.22	Q'ayantintaj sumajnin kajta mana iman imanasqa chivota juchasrayku jaywanki, ajinata sacerdotesqa llimphuchanqanku, imaynatachus waka uñawan ruwarqanku ajinallatataj. 
EZK.43.23	Kay llimphuchana ruwayta tukuspaqa mana iman imanasqa waka uñata, carnerotawan jap'inki. 
EZK.43.24	Kaykunata Señorman jaywanki, sacerdotestaj chay uywa ñak'asqaman kachinchanqanku, chantá ruphachispa Señorman jaywanqanku. 
EZK.43.25	Qanchis p'unchay junt'ata sapa p'unchay uj chivota jucharayku ñak'anqanku. Jinallatataj ñak'anqanku waka uñata, uj mana iman imanasqa karnerotawan. 
EZK.43.26	Sacerdotesqa qanchis p'unchay junt'ata altarta may llimphu kanampaj llimphuchanqanku. 
EZK.43.27	Chay p'unchaykunata junt'aspataj, pusaj kaj p'unchaymanta jaqaymanqa, sacerdotes chay altar patapi uywasta wañuchiytawan ninapi ruphachispa Diosman jaywanqanku, jinallataj allinyakuy jaywanatapis. Chaypacha noqa tukuy sonqo qankunawan allinyakusaj. Noqa Señormin kaytaqa nini.
EZK.44.1	Runaqa, inti llojsimuy ladomanta Diosta yupaychana wasiman yaykuna jawa punkunejman pusawarqa. 
EZK.44.2	Chaypitaj Señor niwarqa: Kay punkoqa wisq'asqapuni kanqa. Mana kichakonqachu, nitaj runapis chaynintaqa yaykonqachu, imaraykuchus Israelpa Señor Diosnin chayninta yaykun, wisq'asqallapuni kanqa. 
EZK.44.3	Jatun kamachejlla chayninta yaykumuyta atin, chaypi tiyarikuspa Señorpa ñaupaqempi t'antata mikhonqa. Corredor punkunta yaykumonqa, chaynillantataj llojsenqa.
EZK.44.4	Chaymanta runaqa wichaynej punkuman Diosta yupaychana wasej ñaupajninta pusawarqa. Chaypi qhawarerqani, Señorpa k'anchaynin Señorpa wasimpi junt'aykusqata. Pampakamataj k'umuykorqani. 
EZK.44.5	Señortaj niwarqa: Runa, allinta sonqoykipi unanchay, ñawisniykiwantaj allinta qhawariy, ningrisniykiwantaj allinta uyariy qanman parlasusqayta, Diosta yupaychana wasipaj ima kamachiykunatachus qosqayki chaykunata, imaynatachus purichina kanqa chaykunatawan. Allinta yachay, pikunachus Diosta yupaychana wasiman yaykonqanku, llojsenqankutaj chaykunata.
EZK.44.6	Mana kasukoj Israel ayllumantaj sutiypi ninki: Señorqa kay jinata nin: Israel aylloqa kaykamalla kachun, tukuy millay imasta ruwanaykichejqa. 
EZK.44.7	Qankuna Diosta yupaychana wasiyta ch'ichichankichej, sonqompi, aychampipis mana circuncidasqa waj llajtayoj runasta wasiyman pusaykuspa paykuna chaypi kanankupaj, t'antayta, wirasta yawartawan jaywanawankupaj. Tukuy chay millay imasta ruwaspa tratoyta pampachankichej. 
EZK.44.8	Wasiypi imachus ruwana kajtaqa mana qankunaqa junt'ankichejchu, astawampis waj llajtayoj runasta churarqankichej chay imasta ruwanankupaj. 
EZK.44.9	Señorqa kay jinata nin: Mayqen waj llajtayoj runa sonqompi, aychampipis mana circuncidasqa runaqa wasiyman mana yaykonqachu, nillataj Israel ayllu ukhupi kashanku chay waj llajtayoj runaspis. 
EZK.44.10	Israel ayllu noqamanta karunchakuspa llulla diosninkuta yupaychajtinku chay levitas juchallikojkunaqa juchasninkumanta paganqanku. 
EZK.44.11	Paykuna wasiyta punkuta qhawanankupaj churasqas kanqanku. Wasiypi imachus ruwanasta ruwanqanku. Paykuna ninapi ruphachispa jaywana uywasta ñak'anqanku, chantá runas jaywanasta apamonqanku chaykunatapis. Paykunaqa runaspaj imastapis ruwanankupaj churasqas kanqanku. 
EZK.44.12	Paykunaqa israelitaspa nisqankuta ruwasharqanku juchallichinankupaj, qhasi dioskunasninkuta yupaychaspa. Chayrayku chay juchankumanta paganqanku. Noqa Señormin kaytaqa nini. 
EZK.44.13	Manaña noqaman qayllamuwanqankuchu sacerdote jina nisqasniyta ruwanankupaj, nillataj llimphu imas niymampis qayllanqankuchu, nitaj aswan llimphu imasniymampis, astawampis tukuy p'enqakuyninkuta millay ruwasqasninkumanta apanqanku. 
EZK.44.14	Paykunataqa wasiypi imaschus sapa kuti ruwana kanqa chaykunata ruwanankupaj churasaj, waqaychanankupajtaj. Imaschus wasiypi ruwana kanqa chay tukuyta ruwanqanku.
EZK.44.15	Aswampis, Sadocpa mirayninmanta levitasmanta kaj sacerdotes wasiypi imachus ruwanasta waqaycharqanku, Israel ayllu noqamanta karunchakusharqanku chaypacha. Chayrayku paykunaqa ñaupaqeyman qayllamuspa imatapis ruwapuwanqanku. Chantá ñaupaqeypipuni kanqanku untu wirasta, yawartawan jaywanawankupaj, nin Señorqa. 
EZK.44.16	Paykuna Diosta yupaychana wasiman yaykumonqanku, mesaymantaj qayllamonqanku sirvinawankupaj, kamachisqasniytataj waqaychanqanku. 
EZK.44.17	Ukhu patio punkusta yaykuytawan linomanta kaj p'achasta churakonqanku. Paykunaqa ukhu patio punkuspi sirvishaspa millmamanta ruwasqa p'achasta mana churakonqankuchu, nillataj Diosta yupaychana wasi ukhupi imasta ruwashaspapis. 
EZK.44.18	Chantapis umasninkupi linomanta p'antaswan umankuta mayt'ukonqanku, jinallataj linomanta ruwasqa calzoncillosta churakonqanku, manataj jump'ichej imastapis chumpillikonqankuchu. 
EZK.44.19	Jawa patioj jawankama, maypichus runas kashanqanku chayman llojsinankupajqa, ima p'achaswanchus Diosta yupaychana wasipi runastapis ruwarqanku chay p'achasta orqhokonqanku, Diosta yupaychana wasipi kashanku chay wasispitaj saqenqanku, waj p'achastataj churakonqanku, runasta chay llimphu p'achaswan ama llimphuchanankupaj.
EZK.44.20	Uma chujchasninkutataj mana q'alata k'uturakonqankuchu, chujchasninkuta mana wiñachikonqankuchu, astawanqa patallamanta k'utukonqanku. 
EZK.44.21	Mana mayqen sacerdotespis, patio ukhuman yaykunan kashajtin vinota ujyanqanku. 
EZK.44.22	Mana casarakonqankuchu saqerasqa warmiwan, chayri viuda warmiwampis. Manachayqa Israel ayllumanta kaj doncella warmiwan, chayri uj sacerdotej viudanwan.
EZK.44.23	Sacerdotesqa aylluyman cheqan kajta yachachenqanku, mana cheqan kajtapis. Jinallataj ajllanan tiyan llimphu kajta millay kajtapis. 
EZK.44.24	Paykunataj quejasta jueces jina cheqanchanqanku kamachisqasniyman jina. Jatun qochuku p'unchaykunasniypi leyesniyta junt'anqanku, jinallataj kamachisqasniytapis. Samakuna p'unchaykunasniytataj allintapuni junt'anqanku. 
EZK.44.25	Wañusqa runasman ama qayllanqankuchu ama ch'ichichakunankupaj. Jinapis sichus maman kanman, chayri tatan, chayri qhari wawan, chayri warmi wawan, wauqen, chayri mana qosayoj panan, chay jina kajtenqa atin qayllaspa aysariyta. 
EZK.44.26	Jinata ruwaspaqa llimphuchakunan tiyan, chaymantapis qanchis p'unchaytawanraj suyakonqanku. 
EZK.44.27	Ukhu patioman yaykuspa, Diosta yupaychana wasipi imatapis ruwaspa junt'anampaj chay p'unchayqa, chay juchanmantaqa uywata wañuchispa jaywanqanku. Noqa Señormin kaytaqa kamachini.
EZK.44.28	Paykunapaj chayaqe kanqa. Noqalla paykunajta chayaqenku kani. Israelpeqa ama ima kapuykunatapis qonkichejchu. Noqa paykunaj kapuynin kani. 
EZK.44.29	Juchamanta jaywasqasta, uywa ñak'asqata ima paykuna mikhonqanku. Tukuy imasta Israel runakuna noqaman qowasqankoqa paykunajta kanqa. 
EZK.44.30	Sacerdotesqa, tukuy ima ñaupajta poqoj mikhunasta, chantá tukuy apamuwasqasniykita mikhonqanku. Jinallatataj sacerdoteman qonkichej, t'antata ruwakuspaqa, aswan allin kajninta, ajinamanta wasisniykichejpi ashkha bendiciones mana tukukuyniyoj kanqa. 
EZK.44.31	Sacerdotesqa mana mikhonqankuchu, kikinmanta wañusqa uywaj aychanta, nitaj lijrayojkunaj wañusqaspa aychantapis, nillataj ima millay animalpa wañuchisqantapis.
EZK.45.1	Suerteta choqaspa jallp'ata t'aqashaspaqa uj cheqata Señorpaj t'aqankichej, chay jallp'ataj sayt'unmanqa chunka iskayniyoj kilómetros khuskanniyoj kanqa, anchonmantaj chunka kilómetros kanqa, chay jallp'aqa Señorllapaj t'aqasta kanqa tukuynin jallp'amanta. 
EZK.45.2	Chay jallp'amantaqa Diosta yupaychana wasipaj t'aqakonqa iskay pachaj phishqa chunkayoj metros tawantin ladosman. Muyuynimpi pastospaj jallp'aqa, iskay chunka phishqayoj metrosniyoj anchonman kanqa. 
EZK.45.3	Chay Diosta yupaychana waseqa chay jallp'api kanqa, chantá Diospa tiyakunan khuskannin cheqapis chay ukhullapitaj kanqa. 
EZK.45.4	Chay jallp'ataj sayt'unman kanqa iskay legua khuskanniyoj, anchonmantaj uj legua. Chay t'aqasqa jallp'aqa sacerdotespaj kanqa, paykunaqa Señorqa sirvinku, paymantaj kamachisqanta ruwanankupaj qayllakunku. Paykunaj wasinkupaj kanqa. Ajllasqa jallp'aqa Diosta yupaychana wasipaj waqaychasqa kanqa. 
EZK.45.5	Chantapis waj jallp'a kallanqataj sayt'unman iskay legua khuskanniyoj, anchonmantaj uj leguayoj. Chaytaj Diosta yupaychana wasipi imastapis ruwanku chay levitaspaj waqaychasqa kanqa, chaypi uj llajtata ruwakuspa tiyakunankupaj. 
EZK.45.6	Chay qhepataqa uj llajtapaj t'aqasqa kanqa, sayt'unman iskay legua khuskanniyoj, iskay kilómetros, anchonmantaj khuskan legua Diosta yupaychana wasipaj t'aqasqa karqa chay qayllapi, chaytaj tukuy Israel ayllupaj qosqa kanqa.
EZK.45.7	Kamachejpaj uj cheqa jallp'a waqaychasqa kanqa. Uj cheqaqa inti llojsimuynejpi kanqa, uj cheqataj inti yaykuynejpi Diosta yupaychana wasipaj t'aqasqa, jinallataj llajtapajpis chaypa puraj ladompi kanqa. Uj ayllupaj t'aqasqa karqa, chay kikillantaj sayt'unman kanqa. 
EZK.45.8	Kay jallp'aqa Israelpi kamachejpaj kanqa, ajinamanta aylluytaqa mana ujtawan kamachejkunaqa ñak'arichenqankuchu, astawampis israelita runasman ayllusninman jina jallp'ata qonqanku.
EZK.45.9	Señorqa kay jinata nin: Kaykamalla kachun Israelpi kamachejkuna! Ama astawan mana allin kajta ruwaychejchu, nitaj mana kajmantapis orqhoychejchu. Cheqa kajman jina puriychej, cheqantataj imatapis ruwaychej. Amaña runasniymanta jallp'ankuta suwaychejchu. Noqa Señor kaytaqa kamachini.
EZK.45.10	Pesanata, jinataj medidatapis cheqanta apaychachaychej. 
EZK.45.11	Granosta midinapaj, jinataj yaku imas kajta midinapajpis uj rejlla kachun. Iskay pachaj iskay chunkayoj litrosniyoj kaj homer nisqa yachanapajqa allin kanqa. Uj bato nisqa ch'uwa imas, uj homermanta chunkaman t'aqasqas ujnin kaj kanan tiyan. Uj efa nisqa granostataj, uj homermanta chunkaman t'aqasqamanta ujnin t'aqa kanan tiyan.
EZK.45.12	Uj kaj medinataj kay jina kanqa: Iskay chunka gerasqa ninakun, chunka ujniyoj gramosniyoj siclowan. Sojta chunka siclostaj ninakun uj minawan.
EZK.45.13	Kay jinata ofrendastaqa ruwanayki tiyan: Trigosniykita, chantá granosniykita oqharikuspaqa sojta chunka t'aqasman t'aqanki. Chaykunamantataj uj t'aqata ofrendata qonki. 
EZK.45.14	Ajinallatataj aceiteta jap'ispapis pachajman t'aqanki, chaymanta uj t'aqa kajta ofrendata qonki. Aceiteqa bato nisqawan midikun. Chunka batos aceiteqa, iskay pachaj iskay chunkayoj litrosniyoj homerwan ninakun, chaytaj coro nisqa kikin. 
EZK.45.15	Sapa iskay pachaj ovejasmantaqa, uj sumaj ovejata, Israelpi sumachej pastosninmanta t'aqankichej. Kaytaj kanqa granosmanta ofrendaspaj. Ruphachispa jaywanapaj, allinyakuy ofrendasta jaywanapaj ima, juchasmantapis jaywanapajwan kanqa. Chayta noqa Señor kamachini.
EZK.45.16	Tukuy israelitas kay jallp'api kaj chhika kay ofrendata Israelpi jatun kamachejpaj qonankupuni tiyan. 
EZK.45.17	Kay tukuy kamachejpa ruwanasnenqa kay imas kanqanku: Uywasta qonan tiyan ñak'aspa jaywanampaj, poqojkunamanta atikojta, vinota, killa rikhuriypi, samakuna p'unchaykunapi. Israel llajtapi tukuy qochukupaj ima. Jinallataj juchamanta jaywana kajtapis, poqoj imasmanta, ofrendata, uywasta wañuchispa ninapi ruphachispa jaywanasta, allinyakuna jaywanasta, Israelpa juchasnin pampachasqa kanampaj.
EZK.45.18	Señorqa kay jinata nin: Ñaupaj killamanta ñaupaj p'unchaypi, waka tropamanta uj mana iman imanasqa uña wakata jaywanki, chaywan Diosta yupaychana wasita llimphuchanki. 
EZK.45.19	Sacerdotetaj uj chhikan yawarta jap'enqa jucharayku jaywasqa uywamanta, chantá Diosta yupaychana wasi punkuspa sayantasninta ch'ajchuykonqa, altarpa tawantin esquinasninta, ukhu patioj punkusnintawan. 
EZK.45.20	Kikillantataj ruwanki chay killamanta qanchis p'unchaynimpi, pichus mana reparaspa, chayri ch'aukiyasqa kaspa juchallikojpaj. Ajinata Diosta yupaychana wasitaqa llimphuchanki. 
EZK.45.21	Ñaupaj kaj killamanta, chunka tawayoj p'unchaynimpi, qankunaqa Pascua fiestata qallarinkichej, qanchis p'unchay junt'ata mana levadurayoj t'antata mikhunkichej. 
EZK.45.22	Chay p'unchaypitaj jatun kamachejqa, uj uña wakata pay kikimpa juchasninmanta jaywanqa, jinallataj tukuynin aylloj juchasninmanta ima. 
EZK.45.23	Qanchis p'unchaypeqa qanchis waka uñasta, qanchis corderostawan sapa p'unchay q'olachispa Señorman jaywanan tiyan. Chay uywastaj mana imasnin imanasqas kanan tiyan. Chantapis sapa p'unchay uj chivota jucharayku jaywana tiyan. 
EZK.45.24	Sapa uj waka uñapaj, sapa uj corderopajtaj, uj ofrenda iskay chunka kilos granoswan, kinsa litros khuskanniyoj aceitetawan yapaykuspa.
EZK.45.25	Ramadas nisqa fiestapis qanchis kaj killamanta chunka phishqayoj p'unchaynimpi ruwakun, chaypacha jatun kamachejqa jaywanasta qanchis p'unchay junt'ata qonqa jucharayku kikin jaywanasllatataj, ñaupajta mashkhatachus chay chhikallatataj qonqa. Uywasta ñak'aspa ninapi ruphachispa jaywana uywastapis, imaynatachus Pascuapi qorqa ajinallatataj, chantá poqoymanta, aceitemantapis kikillantataj.
EZK.46.1	Señorqa kay jinata nin: Ukhu patioj inti llojsimuynejpi kaj punkonqa, sojtantin llank'ana p'unchaykunapi wisq'asqa kanqa. Samakuna p'unchaypitaj kichakonqa. Mosoj killa rikhuriy p'unchaypipis kichakullanqataj. 
EZK.46.2	Kamachejqa jawa patio punkumantapacha corredor punkuman yaykuspa, ujnin kaj punkoj sayantampi sayaykonqa. Chaykamataj, sacerdotesqa uywa ñak'asqasta ninapi ruphachispa Señorman jaywanqanku, kamachejpa qosqan allinyakunapaj kaj jaywanata. Kamachejtaj chay punkupi pampakama k'umuykuspa Diosta yupaychanqa, chaymantataj llojsiponqa. Punkutaj mana wisq'akonqachu inti chinkaykunankama. 
EZK.46.3	Chay jinallatataj runaspis kikin punkoj ñaupaqempi Señorta yupaychanqanku samakuna p'unchaykunapi, chantá mosoj killa rikhuriypiwan. 
EZK.46.4	Samakuna p'unchaypi, kamachejqa uywasta ñak'aspa, ninapi ruphachispataj Señorman jaywanqa. Chaykunaqa kanqa sojta ovejas, uj corderopiwan. Chay uywastaj mana iman imanasqas kananku tiyan. 
EZK.46.5	Sapa corderospaj chunka kilos trigo jak'utawan qonqanku, corderospajtaj atisqankuman jina qonqanku. Sapa iskay chunka kilo jak'upajtaj kinsa litros khuskanniyoj aceiteta qonqanku. 
EZK.46.6	Mosoj killa rikhuriy punchaypitaj, tropa wakamantaqa uj uña wakata qonqa, chaytaj mana iman imanasqa kanan tiyan. Chantapis sojta corderosta, uj carnerotawan, chaykunapis mana iman imanasqas kananku tiyan. 
EZK.46.7	Sapa uña wakaman churanqanku, iskay chunka kilo jak'utawan, kikillantataj sapa carneromampis. Corderospajtaj atisqankuman jina. Sapa iskay chunka kilo jak'upajtaj, kinsa litros khuskanniyoj aceiteta qonqanku.
EZK.46.8	Kamachejqa corredor punkunejta yaykunan tiyan, chantá chaynillantataj llojsipunan tiyan. 
EZK.46.9	Chay jallp'ayoj runas fiestapi Señorta yupaychaj yaykonqanku chaypachaqa, wichaynej punkunta yaykonqanku, uraynej punkuntataj llojsenqanku. Uray punkumanta yaykojtaj, wichaynej punkunta llojsenqanku. Mana mayqen punkuntachus yaykumorqanku chaynillantatajqa llojsenqankuchu, manachayqa chimpampi kaj punkunnejta llojsenqanku. 
EZK.46.10	Kamachejqa runaswan khuska yaykonqa, paykunawan khuskallataj llojsenqa. 
EZK.46.11	Tukuy laya fiestapi, jinallataj jatun tantakuykunapi ofrendasta qona kanqa, sapa uña wakamanta iskay chunka kilo jak'utawan, kikillantataj sapa carneromanta. Corderosmantapis atisqankuman jina qonqanku. Sapa iskay chunka kilos jak'upajtaj kinsa litro khuskanniyoj aceiteta qonqanku.
EZK.46.12	Kamachej munayninmanta, uywa ñak'asqata ninapi ruphachispa jaywana kajta, allinyakuy ofrendastawan Señorman qoyta munajtin inti llojsimuynejpi kaj punkuta paypaj kichariponqanku. Yaykuspataj samakuna p'unchaypi jina jaywanqa, chantá llojsipojtintaj punkutaqa wisq'aykaponqanku.
EZK.46.13	Sapa p'unchay tutamanta, uj watayoj orqo ovejata Señorman jaywanki ninapi ruphachispa, chaytaj mana iman imanasqa kanqa. 
EZK.46.14	Ajinallatataj sapa paqarin Señorman ofrendata qonki, qanchis kilo granosta, uj litro aceitetawan, chaywantaj jak'u pataman jich'anki. Kay ruwanaqa kanampuni tiyan. 
EZK.46.15	Orqo ovejata, grano ofrendasta ima, sapa paqarimpuni ninapi ruphachispa jaywanqanku.
EZK.46.16	Señorqa kay jinata nin: Sichus jatun kamachej jallp'amanta wakin jallp'anta wawasninman qonqa chayqa, paykunajtapuni kanqa, chayaqenmanta qhepa mirayninman qonankupaj. 
EZK.46.17	Astawampis, sichus kamachejqa chayaqenmanta ujnin kamachinman qorinman chayqa, paypata kacharisqa kanqa chay watakamalla. Chaymantaqa kamachejpata kanqa, paypa wawasnimpa chayaqempajtaj qhepakonqa. 
EZK.46.18	Kamachejqa ayllu runasmanta mana atiyniyojchu jallp'ankuta qhechuranampaj, nitaj pimantapis. Paypata kajllamanta wawasninman chayaqestas qonqa. Ajinamanta mana pipis ayllunmantaqa mana jallp'ayojqa kanqachu, nitaj ch'eqerakonqankuchu.
EZK.46.19+EZK.46.20	Chaymanta pusawarqa punkuman yaykuna ñannejta, chantá sacerdotespaj t'aqasqa kaj wasisman pusaykuwarqa. Chay wasistaj wichaynejman qhawarisqas karqanku. Rikorqanitaj uj cheqata inti yaykuy ladopi, chayta rikuchispataj, niwarqa: Kaynejpi sacerdotesqa wayk'onqanku, juchamanta jaywasqa uywaspa aychanta, jinataj ofrenda qosqa granostapis chayachenqanku. Manataj jawa patioman orqhonqankuchu. Ayllumanta kaj runaspis ajinamanta llimphu kaj imaswan mana chajrukonqankuchu.
EZK.46.21	Jawa patioman chaymanta orqhowarqa, chaypitaj tawantin patioj esquinasninman pusawarqa. Sapa esquinapitaj uj juch'uy patio karqa. 
EZK.46.22	Chay patioj sapa esquinampi kaj juch'uy patiostaj wisq'asqas karqanku, sapa ujtaj sayt'unman iskay chunka metrosniyoj karqa, anchonmantaj chunka phishqayoj metrosniyoj, ajina tawantin uj rejlla karqanku. 
EZK.46.23	Uj perqawan muyuykusqas karqanku, chay cantosnimpitaj q'onchaswan muyuykusqas karqanku. 
EZK.46.24	Señortaj niwarqa: Chaynejpipis Diosta yupaychana wasimpi sirvejkunaqa, israelitas rikuchikuta jaywanapaj apamunku chay uywaspa aychasninta t'impuchenqanku.
EZK.47.1	Runaqa Diosta yupaychana wasiman punku yaykunaman kutiykuchiwarqa. Chaypi rikorqani punku uramanta yakus llojsishajta. Inti llojsiynejmantaj yakoqa risharqa, Diosta yupaychana wasej paña ladonnejta, altarpa uray ladontataj. 
EZK.47.2	Chaymanta Diosta yupaychana wasimanta jawaman orqhowarqa, wichay lado punku kaj ñannintataj pusawarqa. Muyurichiwarqataj jawa ñannejta, inti llojsimuy punkukama. Rikorqanitaj punkoj paña ladonnejmanta yakus llojsimushajta. 
EZK.47.3	Chay qhareqa inti llojsimuy ladoman llojserqa, midinampaj uj q'aytuta oqharikuspa. Chantaqa phishqa pachaj metrosta miderqa. yakuta chimpachiwarqa chay yakutaj chaki moqoykama chayawarqa. 
EZK.47.4	Chaymanta uj phishqa pachaj metrostawan miderqa, yakuta pasachillawarqataj, kay kutipeqa qonqorniykama yakoqa chayawarqa. Phishqa pachaj metrostawan miderqa. Chantá ujtawan yakuta pasachillawarqataj. Kay kutipi yakoqa chakaykama chayawarqa. 
EZK.47.5	Uj phishqa pachajtawan miderqa, kay kutipitaj uj jatun mayuña karqa, manaña yakuta chimpayta aterqanichu. Ukhu yakuyoj mayumanña tukupusqa, mana chimpay atina, wayt'aspalla chimpanapaj jinaña karqa. 
EZK.47.6	Chaypacha niwarqa: Runa, kayta rikunkichu? Chaymanta mayu cantonta kutirichiwarqa. 
EZK.47.7	Kutichishaspataj mayoj puraj cantompi ashkha sach'asta rikorqani. 
EZK.47.8	Chaypacha niwarqa: Kay yakusqa llojsishan, inti llojsimuynej cheqaman, Arabá nisqaman uraykonqa, wañusqa mar qochamantaj yaykonqa. Chayman chayajtintaj yakoqa misk'iyanqa. 
EZK.47.9	Mayllamampis kay iskay mayus yaykojtinku tukuy laya animales chay yakuspi kausanqanku. Ashkha challwastaj kanqanku. Mayllamampis kay yakus chayaspaqa millu yakusta misk'iman tukuchenqa, mayllamampis kay yaku chayanqa chaypi kausay kanqa. 
EZK.47.10	Engadi nisqamantapacha, En-englaim nisqakama challwa jap'ejkuna sayanqanku, chaynejpitaj challwa jap'ina ch'ipasninkuta mast'aspa ch'akichikonqanku. Chaynejpitaj may ashkha, tukuy laya challwas kanqanku, Mediterráneo nisqa mar qochapi kanku chay kikin challwas. 
EZK.47.11	Qhochi pampasninku juch'uy qochasninkupis mana jampisqaschu kanqanku, manachayqa k'ara yakuslla chaykunapi kanqa, kachita orqhonallapaj allin kanqa. 
EZK.47.12	Frutasta poqoj tukuy laya sach'as chay mayuspa puraj ladosnimpi wiñanqanku. Chay sach'aspa laphisninku mana urmanqankuchu, poqoyninkutaj mana jayk'ajpis pisiyanqachu. Sapa killa poqoyta apanqanku, imaraykuchus Diosta yupaychana wasimanta llojsej yakuwan qarpasqas kanqanku. Poqoyninkoqa mikhunapaj allin kanqa, laphisnintaj jampipaj allin kanqa.
EZK.47.13	Señorqa kay jinata nin: Israelpa chunka iskayniyoj ayllusninman chayaqenkupaj jallp'aqa t'aqasqa kanqa, kay jina mojonasqastaj kanqanku: Josemanqa iskay t'aqa jallp'as qosqa kanqa. 
EZK.47.14	Noqa jurarqani kay jallp'ata ñaupa tatasniykichejman qonaypaj. Kay jallp'ataqa sapa ujman chayaqempaj rak'irapuy. Kay jallp'aqa chayaqeyki kanqa.
EZK.47.15	Wichay ladoman kay jallp'aj mojonesnenqa kay jina kanqa: Mediterráneo nisqa mar qochamanta qallarispa, Hetlon nisqa llajtanejta, chantá Zedadpi kaj llajtakunaj ñanninmanta kanqa. 
EZK.47.16	Berutaninta, Sibrainninta ima, chay llajtastaj kanku Hamat nisqa jallp'awan tinkuypi. Chaymanta rillampuni Hazar-aticón nisqanejta, chaytaj Haurán nisqa mojonwan tinkun. 
EZK.47.17	Ajina mojonasqa kanqa wichaynejmanqa, Mediterráneo nisqa mar qochamanta qallarispa, Hazar-enán nisqakama. Damasco nisqa jallp'aqa Hamat nisqa jallp'awan wichay ladopi tarikonqa.
EZK.47.18	Inti llojsimuy ladopi kaj mojonestaj, kay jina kanqa: Haurán nisqa jallp'aj, Damasco jallp'aj chaupinta llojsenqa, Galaad jallp'ata, Israel jallp'atawan Jordán mayu t'aqanqa, inti llojsimuy ladopi kaj mar qochakama.
EZK.47.19	Uray lado mojonestaj qallarikonqa Tamar nisqamanta, Meriba Gades nisqa yakuskama. Cadesmantapachataj wayq'onnejta, jatun mar qochakama renqa, chaytaj Mediterráneo nisqa mar qocha. 
EZK.47.20	Inti yaykuy ladopi Mediterráneo mar qocha mojonqa kanqa, Hamatman yaykuna chimpankama.
EZK.47.21	Kaymin chay jallp'aqa Israel ayllu ukhupi rak'irasqa kanqa chayqa. 
EZK.47.22	Chayaqesta jap'ikunaykichejpaj chay jallp'a pataman suertesta choqankichej, jinallataj qankunawan khuska tiyakunku chay waj llajtasniyojkunapajpis. Qankuna ukhupi wawasniyoj kanku chaykunapaj ima. Paykunata Israelpa wawasninkupis kankuman jinata rejsikapunkichej. Qankunawan khuska suerteta choqanqanku Israelpa ayllusninwan khuska paykunapis chayaqenkuta jap'inankupaj. 
EZK.47.23	Mayqen ayllupichá waj llajtayoj tiyakonqa, chaypi jallp'ata chayaqenkupaj qonkichej, nin Señorqa.
EZK.48.1	Aylluspa sutisninku kaykuna kanku: Wichay cantomantapacha qallarispa, Hetlonninta, Hamatninta, Hazar-enanninta yaykuna kashan chayninta, Damascomanta, Hamatmantawan uray ladonejpi Dan ayllojta chayaqen kanqa, inti llojsimuy ladomantapacha inti yaykuy ladokama. 
EZK.48.2	Dampa ladompi, inti llojsimuy ladomantapacha mar qocha ladomanqa Aserpa chayaqen kanqa. 
EZK.48.3	Aserpa jallp'ampa ladompitaj inti llojsimuy ladomantapacha, mar qochakama Neftalejpa chayaqen kanqa. 
EZK.48.4	Neftaléj jallp'ampa ladompitaj, inti llojsimuy ladomantapacha, mar qocha ladokamataj, Manasespa chayaqen kanqa. 
EZK.48.5	Manasespa jallp'ampa ladompitaj inti llojsimuy ladomantapacha mar qocha ladokama, Efraimpa chayaqen kanqa. 
EZK.48.6	Efraimpa jallp'ampa ladompitaj, inti llojsimuymantapacha mar qochakama Rubempa chayaqen kanqa. 
EZK.48.7	Rubempa jallp'ampa ladompitaj inti llojsimuy ladomantapacha mar qocha ladokama, Judajpa chayaqen kanqa. 
EZK.48.8	Judajpa jallp'ampa ladonmantapachataj, inti llojsimuy ladomantapacha mar qocha ladokama jallp'a puchonqa. Chaytaj anchonman kanqa iskay legua khuskanniyoj, sayt'unmampis kikillantaj midikonqa. Chay jallp'aqa, ujkuna jinallataj midisqa kanqa, inti llojsimuy ladomantapacha mar qocha ladokama. Diosta yupaychana wasitaj chay jallp'a chaupipi kanqa.
EZK.48.9	Señorpaj t'aqankichej chay jallp'aqa iskay legua khuskanniyoj sayt'unman kanqa. Anchonmantaj iskay legua kanqa. 
EZK.48.10	Kay jallp'a chaupipitaj, sacerdotesllapaj t'aqasqa jallp'a kanqa. Chaytaj wichay ladomanta uraynejman midikonqa iskay legua khuskanniyoj. Inti llojsimuy ladomanta inti yaykuy ladoman uj leguayoj kanqa. Chay chaupipitaj Señorpa wasin kanqa. 
EZK.48.11	Kay tukuy jallp'aqa, Sadocpa mirayninmanta kaj sacerdotespaj t'aqasqa kanqa. Paykunaqa kamachisqasniyta ruwarqanku, mana ñanniymantaqa pantarqankuchu Israelpa wawasnin pantashajtinkoqa levitas jina. 
EZK.48.12	Chayrayku chay sacerdotesqa Señorpaj t'aqasqa jallp'api jallp'ayoj kanqanku levitaspa jallp'ankoj ladompi. 
EZK.48.13	Levitaspa jallp'ankupis sacerdotespa jallp'ankoj ladompi kanqa. Chay jallp'ataj chunka iskayniyoj leguas khuskanniyoj sayt'unman kanqa, anchonmantaj uj leguayoj. Señorpaj t'aqasqa kaj jallp'aqa tukuynin iskay legua khuskanniyoj kanqa, anchonmantaj iskay legua. 
EZK.48.14	Kay jallp'aqa tukuynejmanta aswan sumajnin kaj kanqa. Manapuni uj chhikallantapis vendeyta atenqankuchu, chayri chhalayta, chayri waj runaman pasachiytapis, imaraykuchus Señorman qosqamin.
EZK.48.15	Puchoj jallp'ataj khuskan leguayoj sayt'unman kanqa, anchonmantaj khuskan leguallataj kanqa, chaytaj mana t'aqasqa jallp'achu. Chaypi runaqa kausakuyta atillan, uywasta michiytapis. Chay jallp'a chaupinnejpitaj uj llajta ruwasqa kanqa. 
EZK.48.16	Medidasnenqa kay jina kanqa: Wichay ladoman iskay waranqa iskay pachaj phishqa chunkayoj metrosniyoj kanqa. Uray ladoman kanqa iskay waranqa iskay pachaj phishqa chunkayoj metros, inti llojsimuy ladoman, iskay waranqa iskay pachaj phishqa chunkayoj. Inti yaykuy ladomantaj, iskay waranqa iskay pachaj phishqa chunka metrosniyoj kanqa. 
EZK.48.17	Llajtaj muyuynimpi jallp'ataj uywasta michinapaj kanqa. Chay jallp'astaj, pachaj iskay chunka phishqayoj metrosniyoj wichay ladoman kanqa. Uray ladomantaj pachaj iskay chunka phishqayoj metrosniyoj kanqa. Inti llojsimuy ladomantaj pachaj iskay chunka phishqayoj metrosniyoj kanqa. Inti yaykuy ladomantaj pachaj iskay chunka phishqayoj metrosniyoj kanqa. 
EZK.48.18	Señorman t'aqasqa kashan chay jallp'aj ladompi puchoj jallp'astaj, inti llojsimuy ladoman sayt'unman uj leguayoj midisqa kanqa. Inti yaykuy ladomantaj uj leguallataj. Kay jallp'astaj llank'asqa kanqa. Poqoyninrí llajtapi ruwajkunaj mikhunankupaj kanqa. 
EZK.48.19	Llajtapi llank'ajkunataj Israelpa tukuynin ayllunmanta kanqanku. 
EZK.48.20	Tukuynin chay t'aqasqa jallp'awan Señorpa wasimpaj llajtapaj t'aqasqa jallp'amanqa tawantin ladosnin iskay legua khuskanniyoj kanqa.
EZK.48.21	Señorpaj t'aqasqa jallp'amanta, runaspaj t'aqasqa jallp'amantawan puraj ladoman puchoj jallp'aqa kuraj kamachejpaj kanqa. Chaytaj iskay legua khuskanniyoj anchonman kanqa inti llojsimuy mojonkama. Inti yaykuynejmantaj iskay legua khuskanniyoj mar qochakama kanqa. Chaykunaj ñaupaqempi kuraj kamachejpa chayaqe jallp'an kanqa. Chaupipitajrí Señorpaj t'aqasqa jallp'aqa Diosta yupaychana wasipajwan kanqa. Chantá levitaspaj, llajtapajwan t'aqasqa jallp'a chaypi kanqa. 
EZK.48.22	Chay jinamanta rejsisqa kanqa, levitaspa, chantá runaspa jallp'ankumantapacha, kuraj kamachej chayaqe jallp'an kanqa. Chaytaj Judáj jallp'anwan, Benjamimpa jallp'anwan chaupipi kanqa.
EZK.48.23	Ujkuna aylluspa chayaqe jallp'ankoqa kay jina kanqa: Inti llojsimuy ladomanta mar qocha ladokama, Benjamimpa jallp'an kanqa. 
EZK.48.24	Paypa jallp'anman tinkusqataj Simeompata kanqa, inti llojsimuymantapacha mar qocha ladokama. 
EZK.48.25	Paypa jallp'anman tinkusqataj Isacarpata kanqa, inti llojsimuymantapacha mar qocha ladokama. 
EZK.48.26	Isacarpa jallp'anman tinkusqataj, inti llojsimuymantapacha mar qocha ladokama Zabulompata kanqa. 
EZK.48.27	Zabulompa jallp'anwan tinkusqataj Gadpa jallp'an kanqa, inti llojsimuy ladomantapacha mar qochakama.
EZK.48.28	Gadpa jallp'anwan tinkuymantataj uray ladoman mojonqa renqa Tamar nisqamantapacha, Meriba-cades nisqapi kaj yakunejta, chantá Egipto mayunejta jatun mar qochakama.
EZK.48.29	Kay jallp'ataqa Israelpa ayllusninkuman chayaqe jallp'ankupaj rak'irankichej, imaynatachus nini chayman jina paykuna jallp'ata jap'enqanku. Noqa Señormin kaytaqa nini.
EZK.48.30	Llajtaj punkusnenqa kaykuna kanku: Wichay ladoman perqaqa iskay waranqa iskay pachaj phishqa chunkayoj metrosniyoj kanqa. 
EZK.48.31	Llajtaj punkusnintaj Israelpa ayllusnimpa sutisninwan sutichasqas kanqa. Wichay ladoman kinsa punkus kanqanku: Rubén punku, ujtaj Judá punku, ujtaj Leví punku. 
EZK.48.32	Inti llojsimuy lado perqataj iskay waranqa iskay pachaj phishqa chunka metrosniyoj kanqa, kinsa punkusniyojtaj, chaytaj kaykuna kanku: José punku, iskay kaj punkutaj Benjamín punku, kinsa kajtaj Dan punku. 
EZK.48.33	Uray lado perqataj kay jina kanqa. Iskay waranqa iskay pachaj phishqa chunkayoj metrosniyoj kanqa. Kinsa punkusnintaj kaykuna kanku: Uj punkoqa Simeón punku, ujtaj Isacar punku, ujtajri Zabulón punku. 
EZK.48.34	Inti yaykuy lado perqataj iskay waranqa iskay pachaj phishqa chunkayoj metrosniyoj kanqa. Kinsa punkusnenqa kaykuna kanqa: Uj punkoqa Gad punku, uj punkutaj Aser punku, uj punkutajrí Neftalí punku. 
EZK.48.35	Llajta perqaqa tukuy muyuynin midikonqa, isq'on waranqa metros. Llajtaj sutenqa chay p'unchaymantapacha sutichasqa kanqa: Señor kaypi kashan, nispa.
DAN.1.1	Judá ayllupi kinsa wataña Joacim rey kashajtin, Babiloniaj reynin Nabucodonosor chayamorqa Jerusalenman, soldadosninwantaj chay llajtata muyuykorqa. 
DAN.1.2	Señor saqerqa Nabucodonosor rey Joacimta jap'iykunanta, Diospa templompi kaj imasta kuraj parteta apakapunantataj. Nabucodonosorqa presosta Babiloniaman aparqa, Diospa templonmanta orqhorqa chay imastarí, dioskunasnimpa waqaychasninmantaj churarqa. 
DAN.1.3+DAN.1.4	Aswampis palaciopi sirvejkunamanta kurajnin Azpenasta kamacherqa, israelita runamanta, jinallataj rey ayllumantapis, chanta qhapaj ayllumanta ima pusamunanta, allin kaj waynasta, mana ima onqoyniyojkunata. Paykunaqa tukuy imapi sumaj yachayniyojkuna, respetoyojkuna, k'uchistaj kananku karqa. Chantapis tukuy ima yachaypi sumaj reparayniyojkuna, reypa palaciompi sirvinankupajtaj sumaj wakichisqas kananku karqa. Chaypi paykunaqa yachachisqas kananku karqa caldeokunaj parlayninkuta leenasninkutawan. 
DAN.1.5	Rey Nabucodonosor kamachillarqataj, chay waynasmanqa sapa día qonankuta rey mikhorqa chay mikhunasmanta, pay ujyaj chay vinomantawan; yachachinankutataj kinsa wata junt'ata. Chanta reypa palaciompi sirvinankuta.
DAN.1.6	Chay judío waynakuna ukhupitaj kasharqanku: Daniel, Ananías, Misael, Azarías ima. 
DAN.1.7	Palaciopi sirvejkunaj kurajninkutaj paykunata waj sutiswan suticharqa: Danieltaqa Beltsasar nisqata, Ananiastarí Sadrac nisqata, Misaelta Misac nisqata, Azariastataj Abed-nego nisqata. 
DAN.1.8	Danieltaj umachakorqa, reypa mikhunanwan ujyananwantaj mana ch'ichichakuyta. Palaciopi sirvejkunaj kurajninmanta mañakorqa, reypa wakichisqa mikhunamantaqa ama payman mikhuchinankuta. 
DAN.1.9	Dios yanaparqa, chayrayku sirvejkunajpata kurajninkoqa, Danielta allimpaj qhawarqa. 
DAN.1.10	Chaywampis pay kuticherqa: Señorniy reyta manchachikuni, imaraykuchus pay niwarqa mikhunanmanta qankuna mikhunaykichejta, ujyananmantataj ujyanaykichejta. Sichus ujkuna waynasmanta aswan tulluyasqasta pay rikusonqachej chayqa, qankunamin juchayoj kankichej, noqata reyqa wañuyman juchachanawampajqa.
DAN.1.11	Chaypacha Daniel parlarqa mayordomowan. Paytaqa palaciopi sirvejkunajpata kurajninku churasqa qhawanampaj Danielta, Ananiasta, Misaelta, Azariastawan, nerqataj:
DAN.1.12	Kayta mañakuyki: Imaynatachus riwasqayku chayta rikunaykipaj qorillawayku chunka p'unchay junt'api mikhunaykupaj granosta, chanta q'omerkunallatawan. Ujyanaykupajtaj yakullata qowayku. 
DAN.1.13	Chay tiempo junt'akojtintaj qhawariwasqayku noqaykuta. Reypa mikhunanmanta mikhonqanku paypa ujyanamantataj ujyanqanku chay waynakunata qhawarillankichejtaj. Chaymanta noqaykuwanqa rikusqaykiman jina ruway.
DAN.1.14	Mayordomotaj Danielpa chay mañakusqanta uyarerqa. Chunka p'unchay junt'ata paykunawan ajinata ruwarqa. 
DAN.1.15	Chunka p'unchay pasasqanmantawan, paykuna karqanku aswan sanos, aswan sinch'istaj, palaciopi reypa mikhunanmanta mikhojkuna tukuynin waynasmanta nisqaqa.
DAN.1.16	Ajinata ari, mayordomoqa kutichikaporqa chay waynas mikhunanku karqa chay mikhunasta, ujyananku karqa chay vinotawan, q'omerkuna mikhunasllata yakullatawan paykunaman jaywarqa. 
DAN.1.17	Kay tawa waynasmantaj Dios qorqa sumaj yachaysapa umata, tukuy laya librosmanta yachayta, tukuy sumaj yachaytataj. Chantapis Daniel yachallarqataj rikuykunata, mosqoykunatawan sut'inchayta. 
DAN.1.18	Rey señalarqa uj tiempota chay waynasqa ñaupaqenman pusasqas kanankuta. Chay tiempo junt'akojtinña, palaciopi sirvejkunaj kurajnin paykunata pusarqa reypa ñaupaqenman. 
DAN.1.19	Reytaj paykunawan parlaspa, tukuynin chay waynas ukhupi mana tarerqachu ujllatapis, Danielmanta, Ananiasmanta, Misaelmanta, Azariasmantawan aswan yachayniyojtaqa. Chayrayku reyta sirvinankupaj paykuna qhepakorqanku. 
DAN.1.20	Tukuy ima yachaymanta, rejsiymantawan rey paykunata tapojtin, chunka kutiwan jina yachayniyoj paykuna karqanku, reinompi kaj chay tukuynin yachaysapa, runasninmanta, yatirisninmantawan ima. 
DAN.1.21	Danieltaj chay llajtapi qhepakorqa, rey Ciro uj watata rey kayninta junt'anankama.
DAN.2.1	Nabucodonosorpata ashkha mosqoynin tiyaporqa iskay wataña rey kashajtin. Chayrayku payqa anchata llakikuspa mana puñuyta aterqachu. 
DAN.2.2	Chanta wajyacherqa aysirista, yatirista, layqasta, yachayniyojkunatawan, mosqokusqasnin imatachus niyta munasqanta ninankupaj. Paykuna rerqanku, chimparqankutaj reyman. 
DAN.2.3	Reytaj paykunata nerqa: Ujta mosqokuni. Kunan yachayta munashani, imatachus chay mosqokusqay niyta munasqanta.
DAN.2.4	Yachayniyojkunataj reyman nerqanku: Atiyniyoj rey, kausayniyki wiñaypaj kachun. Mosqokusqaykita willariwayku, chanta noqayku willasusqayku, chay mosqoyniykeqa imatachus niyta munasqanta.
DAN.2.5	Reytaj paykunaman kutichispa nerqa: Sichus qankuna mana willawankichejchu imatachus mosqokusqayta, ima niytatajchus chay mosqoyniy munasqanta chaypachaqa, allinta yachaychej kayta: Qankuna t'unasqas rikhurinkichej, wasisniykichejtaj thuñisqas kanqanku. 
DAN.2.6	Sitajchus niwankichej imatachus mosqokusqayta, chanta ima niytatajchus chay mosqokusqay munasqanta willawankichej chayqa, t'inkata qosqaykichej, yanapasqaykichej, may jatumpajtaj jap'isqaykichej. Ajina ari, niwaychej imatachus mosqokusqayta, chay mosqoyniytaj imatachus niyta munasqanta allinta willawaychej.
DAN.2.7	Yachayniyojkunataj iskay kaj kutita reyman kuticherqanku: Reyniykoqa willariwachuyku ari imatachus mosqokusqanta, noqaykutaj sumajta willasqayku, chay mosqoyqa imatachus niyta munasqanta.
DAN.2.8	Reytaj kuticherqa: Noqa allinta yachani, tiempota qhasillapaj pasachiyta munashankichej, imatachus ruwayta munashani chayta uyarisqaykichejrayku. 
DAN.2.9	Chayraykumá kunanqa imatachus mosqokusqayta mana willawankichejchu chayqa, tukuyniykichej uj rej juchachayllata jap'ikunkichej. Uj yuyayllaman tukunkichej llullakuspa mana kajta kutichinawaykichejpaj, chaykama tiempo pasananta suyaspa. Qankuna niwaychej imatachus mosqokusqaytaqa. Chaytachus willawankichej chayqa, atillankichejtaj willawayta chay mosqoyneyqa imatachus niyta munasqantapis.
DAN.2.10	Yachayniyojkunataj kutichispa nerqanku: Kay pachapi mana kanchu pipis imatachus reyqa yachayta munashan chayta willayta atinampajqa. Waj jinamantaqa, mana jayk'ajpis, manataj ayqen reypis may atiyniyoj kasqampiwan, kayman rijch'ajtaqa imatapis mañarqachu. Manapuni mayqen aysirimanta, nitaj yatirimantapis, nillataj yachayniyojkunamantapis. 
DAN.2.11	Reypa mañasqanqa manapuni atinapaj jinachu. Mana pipis kanchu chay mosqoyta ninampajqa. Dioskunalla chaytaqa niyta atinkuman. Paykunatajrí, mana runaswanchu tiyakunku!
DAN.2.12	Kayta uyarispataj reyqa manchayta phiñakorqa, kamacherqataj wañurachinankuta Babiloniapi kaj tukuynin yachayniyojkunata. 
DAN.2.13	Chay kamachiy llojsisqanmantawan, Danielta, paywan khuska karqanku chaykunatawan mask'allarqankutaj, paykunatapis wañurachinankupaj.
DAN.2.14	Chanta Daniel parlarerqa Ariocwan, may yachaywan allin yuyaywantaj. Ariocqa karqa, reypa palaciompi sirvejkunajpata kamachejnin. Chantapis payllataj wakichisqaña karqa, Babiloniapi tukuynin yachayniyojkunata wañurachinampaj. 
DAN.2.15	Daniel tapurerqa payta:
DAN.2.15	Imaraykutaj reyqa kamachiyta qon chay jinatapuniri?, nispa. Arioctaj sut'inta willarqa Danielman, imajtinchus jina kasqanta. 
DAN.2.16	Chanta Daniel rerqa reyta waturej. Paymanta mañakorqataj uj pisi tiempotawan suyarinanta, reypa mosqoyninta sut'inchayta atinampaj, willanampajtaj imatachus niyta munasqanta chay mosqoynin. 
DAN.2.17	Chay rato Danielqa wasinman riporqa. Chantá willarqataj tukuyta imachus kasqanta Ananiasman, Misaelman, Azariasmantaj, mayqenkunachus paywan khuska karqanku chaykunaman. 
DAN.2.18	Paykunata wajyarqa, janaj pachapi kaj Diosmanta yanapata mañakunankupaj, chay mana yachay atina mosqoy payman sut'inchasqa kanampaj. Ajinamanta ama paykuna wañurachisqas kanankupaj Babiloniapi kaj yachayniyojkunawan khuska.
DAN.2.19+DAN.2.20	Chay tutapi Danielman, chay mana yachay atina pakasqa mosqoyqa sut'inchasqa karqa uj rikuypi, chaymanta janaj pachapi kaj Diosta Daniel yupaycharqa, kay palabraswan:
DAN.2.19+DAN.2.20	Diospa sutenqa wiñaynintinkama yupaychasqa kachun,
DAN.2.19+DAN.2.20	imaraykuchus yachayqa, atiypis paypata kanku.
DAN.2.21	Paymin tiemposta, watastapis waj jinaman tukuchin,
DAN.2.21	reyesta qhechun sayachinta.
DAN.2.21	Yachayta qon yachayniyojkunaman,
DAN.2.21	aswan rejsiytataj tukuy imata rejsejkunaman.
DAN.2.22	Dios sut'ita rikuchin pakaypi kaj imasta,
DAN.2.22	mana yachay atina imastapis. Laqhapi kaj imastapis pay rikun.
DAN.2.22	K'anchayqa paypimin kashan.
DAN.2.23	Tatasniypa Diosnin, qanman graciasta qoyki, yupaychaykitaj.
DAN.2.23	Qan yachayniyojta ruwawanki,
DAN.2.23	kallpachawankitaj. Kunantaj sut'ita rikuchiwanki imatachus mañakususqaykuta.
DAN.2.23	Rikuchiwaykuñataj imatachus rey yachayta munasharqa chaytapis.
DAN.2.24	Chanta Daniel rerqa Ariocta watukoj. Paytaqa rey kamachisqa Babiloniapi kaj yachayniyojkunata wañurachinampaj. Nerqataj:
DAN.2.24	Ama wañurachiychu yachayniyojkunata. Pusaway reypa ñaupaqenman, noqataj sut'ita willasaj tukuy msqoyninta.
DAN.2.25	Chay rato Arioc pusarqa Danielta rey Nabucodonosorpa ñaupaqenman, nerqataj reymanqa:
DAN.2.25	Jallp'ankumanta wijch'usqa kanku chay judiokunamanta uj qharita tarini. Pay sut'ita willanqa reypa mosqoyninta, chanta imatachus chay mosqoynin niyta munasqantawan.
DAN.2.26	Chaypacha reyqa, Beltsasar nisqata suticharqanku chay Danielta nerqa:
DAN.2.26	Qan atiwajchu niwayta imatachus mosqokusqayta, chay mosqoyniytaj imatachus niyta munasqanta?, nispa.
DAN.2.27	Daniel kuticherqa:
DAN.2.27	Mana kanchu uj yachayniyojpis, ni pi yatiri, ni yachaj, nitaj k'anchaykunata rejsejkuna, willayta atinampaj, rey yachayta munashan chay pakasqa imataqa. 
DAN.2.28	Chay tukuywampis janaj pachapi uj Dios tiyan. Payqa sut'ita rikuchin pakaypi kaj tukuy imasta. Paymin rey Nabucodonosormanqa sut'ita rikuchin, imaschus jamoj p'unchaykunapi chayamunanta. Kayqa, reyman willasaj mosqoyninta, imaschus rikhurerqa puñushajtin chayta. 
DAN.2.29	Arí rey, qanqa puñunaykipi kasharqanki, yuyayniykimantaj chayamusorqa imaschus qhepa p'unchaykunapi kanqa chay imasmanta. Pakaypi kaj imasta sut'inchaj Diostaj rikuchisunki, imaschus jamoj p'unchaykunapi kanqa chaykunata. 
DAN.2.30	Noqamampis kay mana yachay atina pakasqa kajta Dios rikuchiwarqa. Manamin tukuy runasmanta aswan yachayniyoj kasqayraykuchu, mana chayqa reyman sut'ita willanaypaj, imatachus niyta munasqanta chay mosqoynin, ajinamanta reyqa yachanampaj imastachus sonqompi yuyaychakusharqa chay imasmanta. 
DAN.2.31	Arí rey, mosqoyniykipi rikorqanki uj may jatun lliphipiyniyoj lantita. Mancharinapaj jina karqa. Chay lantitaj ñaupaqeykipi sayachisqa karqa. 
DAN.2.32	Lantej umanqa qori purumanta karqa. Pechonwan makisninwantaj qolqemanta karqanku. Wijsantaj rakhu piernasnimpis broncemanta karqanku. 
DAN.2.33	Ñañu piernasnenqa fierromanta karqanku. Chakisnintajrí khuskan fierromanta, khuskantaj t'urumanta karqanku. 
DAN.2.34	Chanta qhawashajtillayki, orqomanta uj rumi, mana pejpa kachaykamusqallan urmamorqa, chay lantej chakisninman qomuspataj t'unaykorqa. 
DAN.2.35	Chay rato ujllata chay fierropis, t'urupis, broncepis, qolqepis, qoripis ñut'usqas karqanku, imaynatachus chajra oqharina tiempopi trigo trillakojtin q'oshñilla jatarin ajinata. Chanta wayrataj oqharerqa mana imata puchuchispa. Lantita t'unaykorqa chay rumitajrí, uj jatun orqoman tukorqa, tukuynin jallp'amantaj junt'aykorqa. 
DAN.2.36	Ajinamin chay mosqoyniyki karqa. Kunantaj reyman sut'inchasaj imatachus niyta munasqanta chay mosqoynin. 
DAN.2.37+DAN.2.38	Tukuynin reyesmanta aswan atiyniyoj reymin qan kanki. Janaj pachapi kaj Diosqa qosunki reinota, atiyta, kallpata ima, jatumpaj qhawasqa kanaykipaj, tukuynejpi runas tiyakunku chaykunata kamachinaykipaj. Chantapis uywasta, p'isqosta, qampa makiykiman churan kamachinaykipaj. Chayrayku chay qori umaqa qan kanki. 
DAN.2.39	Kaymanta qhepata waj reino jatarenqa, qampa reinoykimanta aswan pisi atiyniyojlla. Chay qhepata kinsa kaj reinoqa bronce jina kanqa, chaytaj tukuy kay pachapi kamachenqa. 
DAN.2.40	Chaypa qhepanta jamullanqataj uj tawa kaj reino, chaytaj fierro jina sinch'i kanqa. Imaynatachus fierroqa tukuy imata p'akin t'unantaj, ajinata chay reinoqa tukuy wajkuna reinosta urmachenqa t'unaykonqataj.
DAN.2.41	Imaynatachus qan reyqa, chay lantej chakisnimpi dedosnimpipis rikorqanki khuskan fierromanta, khuskantaj t'urumanta. Kayqa niyta munan, chaypacha reinoqa t'aqanasqa kanqa. Chay reinotaj uj pisi fierrowan sinch'ichasqa kanqa, imaynatachus qan rikorqanki fierrota t'urutawan chajrusqata, ajinata. 
DAN.2.42	Chay lantej chakisnimpa dedosnenqa wakinnej fierromanta, wakintaj t'urumanta karqanku. Kayqa niyta munan, chay reinoqa wakinnejpi sinch'i kanqa, wakinnejpitaj kallpa pisi kanqa. 
DAN.2.43	Ajinaqa, imaynatachus qan rikorqanki fierrota t'uruwan chajrusqata, kikinta chay p'unchaykunapi reinosqa chajrukonqanku casarakuykunanejta; manataj ujllaman tukuyta atenqankuchu, imaynatachus fierroqa t'uruwan mana chajrukuyta atinmanchu ajinata. 
DAN.2.44	Chay reykuna kamachishajtinkutaj, janaj pachapi kaj Dios uj reinota sayarichenqa, chaytaj mana jayk'ajpis t'unasqachu kanqa manataj mayqen reinopis payta atipanqachu. Tukuynin waj reinosta tukuchenqa, chay atipaj reinotajrí wiñaypaj sayanqa. 
DAN.2.45	Chaytamin niyta munan reypa rikusqan rumi mana pejpa tanqarimusqallan orqomanta choqakamojqa. Chay rumitaj fierrota, bronceta, t'uruta, qolqeta, qoritapis ñut'u polvoman tukucherqa chayqa. Jatun Diosqa rikuchin reyman, imachus kananmanta qhepa p'unchaykunapi. Mosqokusqaykeqa cheqamin, sut'inchaynimpis cheqapunitaj.
DAN.2.46	Chaypacha rey Nabucodonosorqa Danielpa ñaupaqenman qonqorikorqa, pampakamataj k'umuykukorqa. Chanta kamacherqa uywasta ñak'aspa jaywanankuta payman, inciensotataj q'osñichinankuta. 
DAN.2.47	Chanta Danielman nerqa:
DAN.2.47	Cheqamanta Diosniykichejqa aswan jatun tukuynin dioskunamanta. Paymin reykunaj Señornenqa, tukuy pakaypi kajta sut'inchajtaj. Qan aterqanki kay pakaypi kaj imasta sut'inchayta.
DAN.2.48	Chaypachamanta reyqa Danielta jatun puestoman churarqa, k'acha t'inkastataj payman qorqa. Babiloniapi kamachinampajtaj payta churarqa. Chay naciompi tukuynin yachayniyojpa jatun kamachejnin kanampajtaj churasqa karqa.
DAN.2.49	Danielpa mañasqanman jina Sacracta, Mesacta, Abed-negotawan rey churarqa aswan kuraj puestosman Babilonia llajtapi. Danieltaj tiyakorqa reypa tiyakunan wasipi.
DAN.3.1	Rey Nabucodonosorqa uj qori lantita ruwacherqa, chay lantej sayaynin karqa kinsa chunka metroyoj, p'altantaj kinsa metroyoj karqa. Kamacherqataj sayachinanta Babiloniapi kaj Dura pampapi. 
DAN.3.2	Chanta kamacherqa wajyachinankuta kamachejkunata tukuyninkuta, soldadospa kurajninkuta, provinciaspi kamachejkunata, sumaj yuyayta qojkunata, ramasqa qolqeta jap'ejkunata, juezkunata, aswan kurajkunata, provinciasmanta autoridadesta ima, lantita ruwacherqa chayta sayarichejta qhawanankupaj. 
DAN.3.3	Tukuy paykuna chay lantej ñaupaqenman tantakamorqanku lantita sayarichejta qhawanankupaj. 
DAN.3.4	Chay lantita sayarichiyta qallarichinampaj churasqa karqa chayqa, jatunmanta qhaparispa kamacherqa: Tukuynej llajtasmanta, nacionesmanta, tukuy laya parlayniyojkunataj uyariychej, nispa. 
DAN.3.5	Putututa, pinkilluta, bombota, arpata, salteriota, zampoñata tucuynin chay tocanasta ch'ajwarejta uyariytawankama qonqorikunkichej, yupaychankichejtaj, rey Nabucodonosor ruwacherqa chay qori lantita. 
DAN.3.6	Tukuy pikunachá mana qonqorikonqankuchu, nitaj chay lantita yupaychanqankuchu chaykunaqa, chay rato uj larwashaj hornoman wijch'uykusqas kanqanku.
DAN.3.7	Ajinataj ari, ashkha tantakamorqanku chay runakunaqa, tocanasta ch'ajwarejta uyariytawankama qonqorikorqanku, yupaycharqankutaj chay qorimanta ruwasqa lantita.
DAN.3.8+DAN.3.9	Wakin runakuna Caldeamanta karqanku, paykunataj rey Nabucodonosorman jamuspa judiokunata ch'ataykorqanku, nerqankutaj: Jallp'a jallp'a, wiñaypaj rey kanki, sutiykita yuyarisqapuni kachun. 
DAN.3.10	Reyníy, qan kamacherqanki runakunata tukuyninku qonqorikunankuta, qorimanta ruwasqa lantitataj yupaychanankuta, tukuy tocanasta ch'ajwarejta uyariytawan. 
DAN.3.11	Pillapis mana jinata ruwajta uj larwashaj hornoman wijch'uykusqa kananta ninki. 
DAN.3.12	Kunanqa tiyan wakin judiokuna. Paykunataqa qan churarqanki Babilonia llajtapi kamachejkuna kanankupaj. Kunantaj paykunaqa mana uj pisillatapis qampa rey kasqaykita respetashankuchu, ni dioskunata, nitaj qan ruwacherqanki chay qori lantitapis yupaychankuchu. Paykuna kanku Sadrac, Mesac, Abed-nego ima.
DAN.3.13+DAN.3.14	Chanta Nabucodonosorqa manchayta phiñakorqa, kamacherqataj ñaupaqenman pusarichimunankuta Sadracta, Mesacta, Abed-negotawan. Paykunata ñaupaqenman pusachimuspataj, tapurerqa:
DAN.3.13+DAN.3.14	Cheqamanta qankuna mana yupaychankichejchu diosniykunata, nitaj qorimanta ruwacherqani chay lantitapis? 
DAN.3.15	Kunanqa, kasukunkichejchu, pututu waqajtinkama, tukuy tocanasta ch'ajwarejta uyariytawankama qonqorikunkichejchu, noqa ruwacherqani chay lantitapis yupaychankichejchu? Sichus payta mana yupaychankichejchu chayqa, kunampacha uj nina larwashaj hornoman wijch'uykusqas kankichej. Chaypacha, ima diostaj qankunata salvayta atisunkichejri?
DAN.3.16	Kinsantin waynastaj kuticherqanku: Kaymantaqa mana ima parlaypis kanchu, nispa. 
DAN.3.17	Noqayku yupaychayku chay Diosniyku salvayta atiwasqayku nina larwashaj hornomanta, tukuy laya sajrata ruwayta yuyashawayku rey kayniykipi chaykunamantapis salvawasqaykupuni. 
DAN.3.18	Mana salvawaykuman chaypis, yachay allinta reyniyku, manapuni dioskunasniykitaqa yupaychaykumanchu, nitaj qonqorikusqaykuchu, qorimanta ruwasqa chay lantiykimampis.
DAN.3.19	Maypachachus Nabucodonosor chay nisqankuta uyarerqa, chay rato uyan pukayarqa rabiamanta, kinsantin waynaspa contrampi. Chanta kamacherqa, hornota imaynatachus q'oñichej karqanku chaymanta qanchis kutikama aswan ruphata q'oñichinankuta. 
DAN.3.20	Kamachillarqataj ejercitonmanta wakin kallpasapa soldadosnin, Sadracta, Mesacta, Abed-negotawan wataykunankuta, wijch'uykunankutataj nina larwashaj hornoman. 
DAN.3.21	Kinsantin waynasta, jatun kargonkupi churakoj kanku chay p'achasninkuwan kashajtinkuraj wataykorqanku. Chantá larwashaj nina hornoman wijch'uykorqanku. 
DAN.3.22	Reytaj kamacherqa chay ratopacha kamachisqanqa junt'akunanta, hornotaj manchay pareqa karqa, chayrayku nina larwayqa wijch'uykojkuna soldadokunata wañuracherqa, chay kinsa waynakunata wijch'uykushajtinku. 
DAN.3.23	Chay kinsa waynakunataj nina larwashaj horno ukhuman urmaykorqanku. 
DAN.3.24	Chaypacha Nabucodonosorqa usqhayllata sayarerqa, may mancharisqataj yanapajninkunata nerqa:
DAN.3.24	Manachu kinsa qharikunallata watarasqata ninaman wijch'uykorqanchejri?
DAN.3.24	Ajina karqa, nispa kuticherqanku.
DAN.3.25	Noqa rikuni tawa qharikunata phaskarasqasta. Mana imanasqaslla nina chaupipi purikushanku. Tawantinmanta uj kajtaj uj dioskunaj wawanman rijch'akun.
DAN.3.26	Kayta nispataj, Nabucodonosorqa horno punkuman qayllaykorqa, qhaparerqataj:
DAN.3.26	Sadrac, Mesac, Abed-nego, may jatumpi Diospa kamachisnin, llojsimpuychej, jampuychejtaj kayman!, nispa.
DAN.3.26	Kinsantin llojsimorqanku nina chaupimanta. 
DAN.3.27	Jaqay naciompi kaj tukuy jatun kamachejkuna, chay runakunaman qayllaykorqanku, paykunaj cuerposninkoqa mana q'asparasqachu karqanku ninawanqa. Rikorqankutaj ni uj chujchallankutapis umankumanta nina ruphasqanta, ni p'achasninkupis imanasqachu kasqanku, nitaj nina q'apayllapis yachakorqachu.
DAN.3.28	Chay ratopi Nabucodonosor jatunmanta qhaparerqa: Yupaychasqa kachun Sadracpata, Mesacpata, Abed-negojpatawan Diosninkoqa. Pay angelninta kachamorqa salvanampaj. Paykunaqa mana junt'arqankuchu reypa kamachisqanta. Astawampis wañuyta munarqanku manapuni munaspa, paykunaj Diosninkumanta waj diosman qonqorikuyta, yupaychaytataj! 
DAN.3.29	Kunanqa noqa kamachini, pillapis kay waynakunaj Diosninkoj contrampi sajrata parlanqa chayqa, wañuchispa ukhuntaqa khuchuraspa choqarasqa kachun, wasintaj phirisqa kachun. Mayqen nacionmantapis kachun, chayri mayqen parlayniyojpis kachun, imaraykuchus mana waj dios kanchu chay jinata salvajqa.
DAN.3.30	Chay ratomantapacha reyqa, chay kinsa waynasman aswan sumaj jatuchej cargosta qorqa Babilonia llajtapi.
DAN.4.1	Noqa rey Nabucodonosorqa, munani tukuynin runakuna sonqo tiyaykusqa kanankuta, chanta ñaupajmantaj rinankuta, tukuy llajtakunamanta, nacionkunamanta kajkuna, tukuy laya parlayniyojkunataj. 
DAN.4.2	Munani qankuna yachanaykichejta, chay chhika t'ukuna imasta may jatumpi kaj Diosqa noqawan ruwasqanta. 
DAN.4.3	May jatuchaj kanku t'ukunapaj jina ruwasqasnin, milagro ruwasqasnimpis! Rey kaynenqa manapuni tukukonqachu, atiynintaj miraymanta waj miraynintinkama kanqa.
DAN.4.4	Noqa Nabucodonosor, mana ima llakiyniyoj tiyakusharqani palacioypi kusikuspa, tukuy imapi qhapajyaspataj. 
DAN.4.5	Uj ch'isipitaj, puñunaypiña kashaspa, uj mosqoyniy mancharichiwarqa, jinallataj yuyaykuna, rikuykunataj umayman junt'aspa musphachiwarqa. 
DAN.4.6	Chantá kamacherqani Babiloniapi kaj tukuynin yachayniyoj runakuna watukoj jamunawankuta, sut'inchanawankutataj chay mosqoyniy imastachus niyta munasqanta. 
DAN.4.7	Tukuyninku yachayniyoj runakuna jamorqanku, yatirikuna, yachaysapa kajkuna, jinallataj qoyllurkunamanta yachajkunapis Babiloniamanta. Noqataj paykunaman willarqani mosqoyniyta, manataj sut'inchayta atiwarqankuchu, chay mosqoyneyqa imatachus niyta munasqanta. 
DAN.4.8+DAN.4.9	Chay qhepatataj Daniel jamuwarqa, Beltsasar sutiyoj payqa, diosniypa jatun sutinmanta sutinniyoj. Paypa kausaynintaj Santo Diospa Espiritunwan pusaykachasqan, paymantaj mosqoyniyta willakorqani kay jinata: Beltsasar, yatirikunaj kurajnin, noqa yachani, Santo Diospa Espíritun pusaykachasusqanta, tukuy pakasqa imastataj yachasqaykita. Willariway ari, imatachus mosqoyniypi rikorqani chayta, imatatajchus niyta munasqanta chay mosqoyniy. 
DAN.4.10	Kaykuna kanku, puñunaypi kashaspa mosqoypi jina rikusqasneyqa:
DAN.4.10	Jallp'a chaupipi uj may jatun sach'a karqa.
DAN.4.11	Chay sach'aqa wiñarqa, manchaytataj rakhuyarqa, puntantaj janaj pachakama chayarqa, may karu jallp'amantapis rikukuyta aterqa.
DAN.4.12	Laqhesnintaj chay jina k'achaspuni karqanku,
DAN.4.12	poqoynintaj may ashkha karqa, tukuynin runakuna mikhojtimpis mana tukukoj karqa.
DAN.4.12	Campopi kaj animalkuna llanthunman chimparqanku.
DAN.4.12	Ramasnimpi p'isqokuna thapachakorqanku.
DAN.4.12	Kay pachapi tukuy kausajkunataj chay sach'arayku kausayta tarerqanku.
DAN.4.13+DAN.4.14	Kaymanta jinalla chay rikuyniypi uj qhawaj angelta rikorqani janaj pachamanta uraykamojta, jatunmanta qhaparispa nerqa:
DAN.4.13+DAN.4.14	Sach'ataqa uraman choqaykuychej, ramasninta k'uturaychej,
DAN.4.13+DAN.4.14	laqhesninta t'ipiraychej, poqoynintataj qhallirpariychej.
DAN.4.13+DAN.4.14	Llanthumpi kashanku chay animalkunaqa ayqechunku,
DAN.4.13+DAN.4.14	ramasnimpi tiyarishanku chay p'isqokunapis.
DAN.4.15	K'ulluntataj saphisnintawan jallp'api saqeychej,
DAN.4.15	fierro cadenawan bronce cadenawantaj wataykuspa saqeychej.
DAN.4.15	Campo qhoras chaupipitaj saqeychej.
DAN.4.15	Chhullaykamuchun patanman,
DAN.4.15	animalkunawan khuskataj campopi qhorata mikhuchun.
DAN.4.16	Yuyaynin waj jinaman tijrakuchun,
DAN.4.16	animalpa yuyayninman jinataj kutichun.
DAN.4.16	Chay mana allin kaynintaj qanchis wata junt'a kachun.
DAN.4.17	Chay jina ruwakunanta kamachinku
DAN.4.17	allinta qhawaj santo angelkunaqa,
DAN.4.17	tukuyninku runakuna yachanankupaj
DAN.4.17	jatumpi kaj Diosqa atiyniyoj kasqanta
DAN.4.17	llajtata kamachinku chaykunaj patampi;
DAN.4.17	pay atiyninta qosqanta kamachinampaj
DAN.4.17	pimanchus qoyta munasqanman;
DAN.4.17	uj naciompi kuraj kanampajtaj churasqanta
DAN.4.17	aswan pisi yachayniyoj runata.
DAN.4.18	Kay jinata noqa rey Nabucodonosorqa, mosqoyniypi rikorqani. Kunanqa, Beltsasar, niway imatachus chay mosqoyneyqa niyta munasqanta, imaraykuchus mana mayqen yachayniyojpis reinoypi kajkunaqa yachayta atinchu. Qanrí atiwaj sut'inchayta, imaraykuchus Santo Diospa espíritun qampi kashan.
DAN.4.19	Chantá Danielqa, pitachus suticharqanku Beltsasar nisqata, pay uj ratota t'ukurerqa, umanman yuyaykuna jamojtin may maycharisqa karqa. Noqa reytajrí, payta nerqani: Beltsasar, ama llakikuychu chay mosqoyniymantaqa, ni sut'inchayninmantapis. Beltsasartaj kutichispa nerqa: Way, mosqoyniykipi imatachus niyta munan chay tukoyqa urmachun pikunachus chejnisunku chaykunaj patanman! 
DAN.4.20	Qan, reyqa, rikorqanki jatun rakhu sach'ata, janaj pachakama puntan chayasqata, karu jallp'amantapachataj rikukushajta. 
DAN.4.21	K'acha laqhesniyoj may ashkha poqoyniyojtaj karqa, tukuynin runakuna mikhojtimpis mana tukukoj karqa. Llanthunman campo animalkuna llanthukoj chimparqanku, ramasnimpitaj p'isqokuna thapachakorqanku. 
DAN.4.22	Wiñarqa atiyniyojtaj karqa chayqa, qan rey, kanki chay sach'aqa. Rey kasqaykipi jatunyasqaykeqa yapakun janaj pachaman chayanankama, kamachisqaykitaj tukuynin jallp'api, uj cantomanta ujnin cantokama jatunyan. 
DAN.4.23	Reyníy, qan rikullarqankitaj uj qhawaj santo ángel janaj pachamanta, uraykamojta nerqantaj: Sach'ata uraman choqaykuychej, t'unaykuychejtaj. K'ulluntataj saphisnintawan jallp'api saqeychej. Wataykuychejtaj fierro cadenawan, bronce cadenawantaj, saqeychejtaj campo qhoras chaupipi. Patanman chhullas urmachun, animalkunawan khuskataj campopi qhorasta mikhuchun qanchis watas junt'ata. 
DAN.4.24	Kayqa niyta munan, reyníy, contraykipi patapi kaj Dios kay jasut'ita wakichisqanta. 
DAN.4.25	Reyníy, runakunamanta t'aqasqa kanki, animalkunawantaj kausanki. Qhorasta mikhunki bueyes jina, chhullataj cuerpoykita joq'onqa. Ajinata kausanki qanchis watas junt'ata, rejsinaykikama patapi kaj Dios atiyniyoj kasqanta, llajtakunata kamachishanku tukuy chaykunaj patampi kasqanta, paytaj churasqanta kamachinankupaj munayninman jina. 
DAN.4.26	Sach'a k'ulluta saphisnintawan saqenapaj kamachisqaqa niyta munan, rey kayniykeqa kutimpusunanta, maypachachus rejsinki Dioslla atiyniyoj kasqanta chaypacha. 
DAN.4.27	Chayrayku, kay nisusqayta kasuway: Rey kayniykipi cheqanta ruway, amataj aswan juchalliychu. Sajra kausayniykita saqespa, pisipachikoj wajcha runakunata yanapay. Ichapis ajinamantaqa kausakunki mana ima llakiyniyoj, tukuy imapipis allillan risonqa aswan unaykamataj.
DAN.4.28	Tukuy kay imas rey Nabucodonosorman willasqa karqa chaykunaqa junt'akorqanku: 
DAN.4.29+DAN.4.30	Uj wata qhepamanta, reyqa, Babiloniapi kaj palaciompi puriykashaspa, nerqa: Qhawariychej, kay jina jatun Babiloniaqa! Noqa jatun atiyniywan sayaricherqani reinoypa capitalnin kanampaj, ajinamanta jatun kasqay yuyarisqa kanampaj.
DAN.4.31	Chay jinata rey parlashajtillanraj, janaj pachamanta uj parlamojta uyarikorqa: Kayta uyariy, rey Nabucodonosor. Kamachinayki llajtaqa manaña qampatachu. 
DAN.4.32	Runakunamantaqa t'aqasqa kanayki tiyan, uywakunawantaj kausanayki tiyan. Bueyes jina qhorata mikhunki qanchis watas junt'ata, rejsinaykikama jatumpi kaj Dioslla atiyniyoj kasqanta, jallp'api tukuynin nacionkunaj patampi, payllataj kamachejkunata churasqanta pikunatachus munasqanta.
DAN.4.33	Chay ratopachataj junt'akorqa chay jasut'imanta willasqanqa. Nabucodonosortaj runakunamanta t'aqasqa karqa. Bueyes jina qhorata mikhorqa, chhullataj cuerponta joq'orqa, chujchasnin, sillusnimpis wiñaykorqanku, ankajpata jina kanankama.
DAN.4.34	Jasut'i p'unchaykuna junt'akojtin, noqa Nabucodonosorqa, janaj pachata qhawarerqani, loco kayniymantataj thañisqa kasqayta reparakorqani. Chaypacha, Jatun Diosta yupaycharqani, kay palabraswantaj wiñaypaj kausayniyojta jatuncharqani:
DAN.4.34	Paypa atiynenqa wiñaypajpuni.
DAN.4.34	Llajtakunata kamachinantaj miraypa miraynintimpaj kanqa.
DAN.4.35	Paypa ñaupaqempi mana imapis kankuchu kay jallp'a patapi tukuy tiyakojkunaqa.
DAN.4.35	Pay ruwan munayninman jina,
DAN.4.35	janaj pachapi, jinallataj kay pachapipis.
DAN.4.35	Mana pipis kanchu Diospa atiyninman sayaykojqa,
DAN.4.35	manallataj pipis payta tapurinmanchu, imarayku jinata ruwanki?, nispa.
DAN.4.36	Chay ratopacha yuyayniyman churakorqani, chanta may jatun kamachinayman, honorniyman, jatun kayniymantaj kutirerqani. Ministrosniy, jatumpi kaj runasniy gobiernoymanta kajkuna noqata mask'aspa jamorqanku. Watejmanta nacionniyta kamachinaypaj churakorqani, ñaupajta karqani chaymanta aswan atiyniyoj kanaykamaraj chayarqani.
DAN.4.37	Kunan ari, noqa Nabucodonosor, yupaychani, honrani, jatunchanitaj janaj pachapi kaj Reyta, imaraykuchus ruwaynenqa, cheqapuni, cheqantaj. Jatunyakojkunatataj pay k'umuykachachiyta atin.
DAN.5.1	Babiloniapi kaj rey Belsasar, wajyakorqa nacionmanta, jatumpi kaj waranqa runakunata, uj jatun qochukuman, chaypi mikhushaspataj reyqa wajyachikamusqan runakunawan khuska ashkha vinota ujyarqanku. 
DAN.5.2	Vinowan anchata machaykuspa rey Belsasar kamacherqa payman vasosta apamunankuta, jatuchej qori vasosta, qolqe vasostawan, chay vasostaqa, paypa tatan Nabucodonosor, Jerusalempi kaj templomanta orqhospa apakapusqa. 
DAN.5.3	Chay vasosta apamorqanku. Chay vasospitaj ujyarqanku rey, chanta warmisninku, paywan tantakusqas karqanku chay waj warmikunapis, jinallataj chay qhochukuman wajyasqas karqanku chaykunawan ujyarqanku. 
DAN.5.4	Tukuynin ujyarqanku vinota, chanta lantisninkutataj yupaycharqanku. Chay lantisninkoqa qorimanta, qolqemanta, broncemanta, fierromanta, k'aspimanta, rumimanta ima ruwasqas karqanku.
DAN.5.5+DAN.5.6	Chay rato uj runa maki rikhurimorqa, k'anchaypitaj dedonwan qelqayta qallarerqa, reypata palaciompa yuraj perqampi. Reytaj chay qelqaj makita rikuytawanqa, q'elluman tukorqa, chanta, manchachikuspa kharkatiterqa chakisninmanta umankama. 
DAN.5.7	Chay rato qhapariyta qallarerqa, wajyacherqataj Babiloniamanta yatirikunata, yachayniyojkunata, k'anchaj qoyllurkunamanta yachajkunata, paykunamantaj nerqa:
DAN.5.7	Jaqaypi qelqasqa kashan chayta leejqa, willawajtaj chay qelqasqaqa imatachus niyta munasqanta chayqa, p'achallichisqa kanqa sumaj puka p'achawan, kunkanmantaj qori cadenawan churaykusqa kanqa, chanta kinsa kaj kamachejtaj reinoypi kanqa.
DAN.5.8	Chay yachayniyojkuna, tukuyninku yaykorqanku wasiman, manataj mayqenninkupis chay qelqasqata yachayta aterqankuchu, imatachus niyta munasqanta reyman willanankupaj. 
DAN.5.9	Chanta rey Belsasar mayta manchachikorqa, uyantaj q'elluyarqa. Reinompi kasharqanku chay kurajkunarí mana yacharqankuchu imatachus ruwanankuta. 
DAN.5.10	Reypa mamanqa, wawan reypa qhaparisqanta, chanta mikhunankupaj wajyasqas karqanku chay kurajkunaj qhaparisqantawan uyarispa, maypichus mikhusharqanku chay wasiman yaykorqa, nerqataj:
DAN.5.10	Reyníy, wiñaypaj kausay! Ama llakikuychu, amataj uyaykipis jinatapuni q'elluyachunchu. 
DAN.5.11	Reinoykipi tiyan uj runa, santo Diospa espiritunwan pusaykachasqan. Tatayki rey kashajtin, chay runaqa rejsisqa karqa sut'i yuyayniyoj kasqanta, sumaj yuyayniyoj dioskuna jina yachayniyojtaj kasqantawan. Chayrayku tatayki Nabucodonosorqa payta churarqa, naciompi tukuy yachaysapakunata, yatirikunata, sumaj yachayniyojkunata, k'anchaj qoyllurkunamanta yachajkunatawan kamachinampaj. 
DAN.5.12	Pitachus reyqa suticharqa Beltsasar nisqata chay Danielpi, tukuy atiyniyoj espíritu karqa, tukuy imata rejsinampaj, mosqoykunapis imatachus niyta munasqanta yachanampajtaj. Chanta, mana yachay atina palabrasta sut'inchanampaj, pejtusqa imasta allichanampajtaj. Chayrayku reyqa Danielta kunan wajyachimuchun, paytaj sut'inchanqa chay perqapi qelqasqa palabras imatachus niyta munasqanta.
DAN.5.13	Chanta Danielta pusarqanku reypa ñaupaqenman. Reytaj payta tapurerqa:
DAN.5.13	Qanchu Daniel kanki, tatay Nabucodonosor rey kashaspa, Judeamanta jap'isqasta apachimorqa chay judiokunamanta ujnin kajqa? 
DAN.5.14	Dioskunaj espíritun qanwan kasqanta niwanku, sut'i yuyayniyoj kasqaykita, sumaj umayoj, may yachayniyojtaj kasqaykita. 
DAN.5.15	Kunanqa, nacionnintimpi aswan yachayniyojkuna kaypi kasharqanku, perqapi qelqasqa palabrasta leenankupaj chanta willanawankupaj chay palabras imatachus niyta munasqanta. Paykunataj chay palabrastaqa mana yachallankupischu. 
DAN.5.16	Chay tukuywampis uyarini qan sut'inchaj kasqaykita mana yachay atina imasta, mana allichay atina imastataj allichaj kasqaykita. Kunanqa, sichus qan atinki chay palabrasta leeyta chayqa, imatachus niyta munasqantataj willawanki chaypachaqa, sumaj puka p'achawan p'achallichisqayki, kunkaykimantaj qori cadenata churasuchunku, reinoypitaj kinsa kaj kamachej kanki.
DAN.5.17	Chaymanta Daniel kuticherqa:
DAN.5.17	Qowayta munashanki chaykunaqa qanllapaj kachunku, palacioykipi churanawaykimantataj wajta churay. Noqa sut'inchapusqayki imatachus niyta munasqanta, perqapi qelqasqa kashan chay palabrasqa.
DAN.5.18	Tukuy Atiyniyoj Dios, Nabucodonosor tataykiman qorqa reinota, jatun atiyta, gloriata, jatumpaj qhawasqa kayta ima. 
DAN.5.19	Payman atiyta qosqanrayku, tukuy ayllusmanta, nacionkunamanta, tukuy laya parlayniyoj runakuna payman k'umuykorqanku, kharkatiterqankutaj paypa ñaupaqempi. Paytaj wañucherqa chayri, kausananta saqerqa pitachus munasqanta. Wakinta jatuncharqa, wakintataj k'umuykachacherqa. 
DAN.5.20	Maypachatajchus sonqompi jatunchakorqa, sajrayarqataj wapuchakuspa chaypacha, rey kasqampi atiynin, jatun kasqampis paymanta qhechusqa karqa. 
DAN.5.21	Runakunamanta karunchasqa karqa, uj uywaman jinataj tukorqa, k'ita burroswan khuska kausarqa. Wakas jina qhorata mikhorqa, chhullastaj payta joq'orqa, rejsinankama patapi kaj Dioslla atiyniyoj kasqanta kamachej runakunaj patampi, kamachejkunata churasqantataj pitachus munasqanta. 
DAN.5.22	Belsasar, qantaj Nabucodonosorpa wawan kashaspa, allinta yachashaspataj imakunachus payman jamusqankuta, mana llamp'u sonqoyojchu kausarqanki. 
DAN.5.23	Aswampis, janaj pachapi kaj Señorpa contrampi asiykukorqanki, kamacherqankitaj templomanta vasosta orqhomunankuta, chay vasospitaj vinota ujyarqankichej wajyarakorqanki chaykunawan khuska, yupaychankitaj waj dioskunata, qorimanta, qolqemanta, broncemanta, fierromanta, k'aspimanta, rumimanta ima ruwasqa dioskunata. Chay dioskunaqa mana rikunkuchu, mana uyarinkuchu, nitaj imatapis yachankuchu. Manataj jayk'ajpis Diostaqa yupaychankichu, paypa makimpi kausayniyki kashan, tukuy ima ruwanaykipis paymanta kashan. 
DAN.5.24+DAN.5.25	Chayraykumá pay apachimorqa makita chay palabrasta qelqanampaj, MENE, MENE, TEKEL, PARSIN. 
DAN.5.26	Chay palabrastaj kay jinata niyta munanku: MENE: Niyta munan, Diosqa yupan rey kanayki kashan chay p'unchaykunata, rikuchisunkitaj mayk'ajchus rey kanayki tukukunan kasqanta. 
DAN.5.27	TEKEL: Niyta munan, balanzapi aysasqa karqanki, may pisitaj kanki. 
DAN.5.28	PARSIN: Niyta munan, reinoyki p'akisqa kanqa, medosman, chanta, persasman ima entregasqa kanqa.
DAN.5.29	Chaymanta rey Belsasar kamacherqa, Danielman puka p'achata churaykunankuta, kunkanmantaj qori cadenata churaykunankuta. Chanta willaracherqataj tukuyman, chay ratomantapacha Danielqa, kinsa kaj kamachej kananta reinompi.
DAN.5.30	Chay ch'isimpacha caldeokunaj Belsasar reyninkuta wañucherqanku. Mediamanta rey Dariotaj reinota jap'ikaporqa. Dariotaj chaypachaqa sojta chunka iskayniyoj watayoj kasharqa.
DAN.6.1	Rey Darioqa yuyanchakorqa, pachaj iskay chunkayoj kamachejkunata churayta reinompi tukuynej aylluspi qhawanankupaj. 
DAN.6.2	Paykunaj patampitaj churarqa kinsa kuraj qhawajkunata, chay kamachejkunaj ruwayninkuta allinta qhawanankupaj; chay jinamanta reypaj ama ima sajratapis rimanankupaj. Chay kinsa qhawajkunamanta ujnenqa Daniel karqa. 
DAN.6.3	Paytaj kinsantinmanta aswan kuraj karqa allin yachayninrayku. Chayrayku reyqa yuyaychakorqa nacionnintimpi pay yanapajnin kanampaj kamachiynimpi. 
DAN.6.4	Chay kuraj qhawajkuna, jinallataj kamachejkunapis chaypacha mask'arqanku, ch'ataykunankupaj jina Danielpa mana allin ruwasqasninta reinopi. Danielpitaj mana ima pantaynintapis tarerqankuchu, allin kausayniyoj runa kasqanrayku. Ajinamanta mana imatapis contrampi rikuchiyta aterqankuchu. 
DAN.6.5	Chaywampis yuyaychakullarqankupuni, nerqankutaj: Danielpeqa mana tarisunmanchu ima pantaynintapis ch'ataykunanchejpaj jina paypa contrampi, mana chayqa Diosnimpa kamachiyninta junt'asqanmanta ch'ataykusunman.
DAN.6.6	Chay jina yuyaywan may qhawajkuna, kamachejkunawan parlanakorqanku, rey Darioman parlapayaj rinankupaj, ñaupaqenman chayaspataj nerqanku:
DAN.6.6	Rey Darío, wiñay kausay qampaj kachun! 
DAN.6.7	Tukuynin kurajkuna, tukuynin kamachejkunataj tantakorqanku nacionnintinmanta, chaypitaj unanchakorqanku reymanta uj kamachiy llojsinanta, chanta tukuyman willarachisqa kananta. Chay kamachiytaj kay jina kachun: Kinsa chunka p'unchay junt'ata, ama pipis mañakuchunchu ni mayqen diosmanta, nitaj mayqen runamantapis, mana chayqa qanllamanta mañakuchun. Pichus mana kasukonqa chayqa, leonkunaj t'oqonman wijch'usqa kachun. 
DAN.6.8	Kunantaj kay kamachiy aswan atiyniyoj kanampajqa, rey jina sutiykita qelqaykuy, ama waj jinaman tukuchisqa kanampaj, medospa, chanta persaspa kamachiyninman jina, chaytaj mana chinkachisqa kayta atinchu.
DAN.6.9	Rey Dariotaj sutinta qelqaykorqa chay papelpi. 
DAN.6.10	Danieltaj chay papelpi rey Darío sutinta qelqaykusqanta uyarispa, wasinman riporqa. Puñunan wasimpa ventanasninta kicharerqa, chay ventanastaj Jerusalenta qhawariypi karqanku, chaypi qonqorikorqa Diosmanta mañakunampaj, payta yupaychanampajtaj. Chay jinata ruwarqa kinsa kutita sapa p'unchay, yachasqa kasqanman jina. 
DAN.6.11	Chaypacha chay runasqa tantaykukuspa Danielpa wasinman yaykorqanku, payta tariparqanku Diosninmanta mañakushajta yupaychashajtataj. 
DAN.6.12	Chay ratopacha paykuna rerqanku reyta watukoj, chay kamachiymantataj parlarej, nerqankutaj:
DAN.6.12	Reyníy, qan willaracherqanki uj kamachiyta, chayman jinaqa, pillapis kay kinsa chunka p'unchaypi, waj diosmanta mañakunman, chayri, qanmanta mañakunantaqa wajmantataj mañakojtin, leonkunaj t'oqonman wijch'usqa kananta kamacherqanki, icharí?
DAN.6.12	Ajinamin, nispa kuticherqa reyqa. Chay kamachiytaj junt'akunampuni tiyan, medospa kamachiyninman jina, persaspa kamachiyninman jinataj. Chayqa mana p'akisqa kayta atinchu.
DAN.6.13	Danielqa mana ima respetotapis rikuchishanchu ñaupaqeykipi, nitaj kasuta ruwashanchu chay kamachiyta willarachisqaykimanta. Payqa jallp'ankumanta wijch'uchikamoj judiokunamanta ujninmin. Paytaqa rikuyku uj p'unchaypi kinsa kutita Diosninmanta mañakushajta.
DAN.6.14	Kayta uyarispa reyqa mayta llakikorqa, imaynamantapis Danieltaqa kacharachiytapuni munarqa. Inti yaykunankama, tukuy imata ruwarqa payta salvananrayku. 
DAN.6.15	Chay runakunataj uj kutitawan reyman jamuspa nillarqankutaj:
DAN.6.15	Qan, reyqa, allinta yachanki, medospa, chanta persaspa kamachiyninkuman jinaqa, mana ima jark'asqa kajpis, nitaj reypa firmasqan ima kamachiypis p'akisqa kayta atinchu.
DAN.6.16	Chanta reyqa kamacherqa Danielta pusamunankuta, leonespa t'oqonmantaj payta choqaykunankuta. Manaraj chay wañuypaj juchachasqan junt'akushajtin, reyqa Danielta nerqa:
DAN.6.16	Sumajtapuni sirvishanki chay Diosniyki qanta salvasuchun.
DAN.6.17	Daniel ñapis leonespa t'oqompi kasqantawan, uj rumita aparqamorqanku, chaywantaj leonespa t'oqonta kirpaykorqanku. Reytaj paypa sellonwan sellarqa, jinallataj tukuy kurajkunaj sellonwampis, Danielpaj wakichisqa karqa chay kamacheyqa kikimpuni junt'akunampaj. 
DAN.6.18	Chanta reyqa palacionman riporqa, mana mikhusqalla puñunanman yaykuporqa, manataj imawampis kusirikorqachu pay yachasqa kasqanman jina. Aswampis, chay tutantin mana puñuyta aterqachu. 
DAN.6.19	Sut'iyamojtinkama sayarerqa, usqhaytataj correrqa leonespa t'oqonman. 
DAN.6.20	Qayllaykuspataj reyqa Danielqa wajyarqa may llakisqa, nerqataj:
DAN.6.20	Daniel, kausaj Diospa sirvejnin, mana sayk'uspa sirvinki chay Diosniyki salvasuyta aterqachu leonesmantaqa?
DAN.6.21	Danieltaj kuticherqa:
DAN.6.21	Reyneyqa wiñaypaj kausachun! 
DAN.6.22	Diosniymin angelninta kachamorqa, paytaj leonespa siminkuta wisq'aykurarqa, mana imananawankupaj, imaraykuchus Dios yachan mana ima juchayoj runa kasqayta, yachallantaj mana ima sajratapis ruwasqayta contraykitaqa, reyníy.
DAN.6.23	Chanta reyqa mayta kusikorqa, kamacherqataj t'oqomanta Danieltaqa orqhompunankuta. Orqhomuspataj, mana ima nanachisqatapis paypi tarerqankuchu, imaraykuchus Diosnimpi confiakorqa. 
DAN.6.24	Chay qhepata reypa kamachisqanman jina, Danielpa contranta ch'ataykoj runasta pusamorqanku, warmisninkuwan, wawasninkuwan ima, chanta leonespa t'oqonman wijch'uykurasqas karqanku. Manaraj ukhukama chayashajtinkutaj, leonesqa ñapis phinkiramuspa jap'iytawankama paykunataqa t'unaykusqanku.
DAN.6.25	Chanta rey Darioqa, qelqarqa tukuy nacionespi kaj runakunaman, tukuy llajtasman, kay pachapi kaj tukuy parlayniyojkunamantaj, kay jinata nispa:
DAN.6.25	Munani qankuna sonqo tiyasqas kakunaykichejta,
DAN.6.25	tukuy imapitaj allin risunaykichejta.
DAN.6.26	Kaytataj kamachini, tukuynin reinoypi, Danielpa Diosnintaqa respetachunku, payllamantaj k'umuykuchunku.
DAN.6.26	Paymin kausaj Diosqa.
DAN.6.26	Payllapuni wiñaypaj wiñaynintinkama.
DAN.6.26	Reinonqa mana jayk'ajpis t'unasqachu kanqa,
DAN.6.26	nitaj atiynimpis tukukonqachu.
DAN.6.27	Paymin salvajqa, kacharichejtaj.
DAN.6.27	T'ukuna k'acha imasta rikuchin,
DAN.6.27	janaj pachapi, jinallataj kay pachapipis.
DAN.6.27	Paymin Danielta salvarqa leonespa sillusninmantaqa.
DAN.6.28	Danieltaj kurajllapuni karqa, rey Darío kamachishajtin, jinallataj Persiamanta rey Ciro kamachishajtimpis.
DAN.7.1+DAN.7.2	Uj tuta, Belsasar ñaupaj watata Babiloniapi rey kashajtin, Danielqa mosqoynimpi jina ashkha imasta rikorqa. Rijch'arispataj chay ratopacha qelqaykorqa mosqoynimpi rikusqasninta. Kaytaj chay qelqasqanqa:
DAN.7.1+DAN.7.2	Noqa rikorqani mosqoyniypi, tawantin wayras janaj pachamanta phukumuspa, jatun qhochapi kaj yakusta qhollch'uqachejta. 
DAN.7.3	Kaymanta jina, tawa jatuchej animales, sapa uj waj rijch'ayniyoj, chay jatun qhochamanta llojsiramorqanku. 
DAN.7.4	Ñaupaj kajqa leonman rijch'akorqa, lijrasnintaj ankajta jina karqanku. Qhawashajtillayraj lijrasninta sik'irarqanku, pampamanta oqharerqanku. Chantá qhepa chakisninmantataj churarqanku, runa kikinta sayachispa, yuyaynintaj runaj yuyayninman tukuchisqa karqa.
DAN.7.5	Qhepa kaj animaltaj jukumariman rijch'akorqa, ujnin ladonqa aswan alto karqa ujnin ladonmantaqa. Kirusnin chaupipi kinsa wajtas karqanku, uyarerqanitaj payman nishajkunata: Jatarikuspa riy, atisqaykita aychata mikhumuy!, nispa.
DAN.7.6	Kinsa kaj animaltaj rijch'akorqa tigreman, wasampi tawa lijrasniyoj karqa. Chantapis tawa umayoj karqa, paymantaj atiy qosqa karqa.
DAN.7.7	Tawa kaj animalta rikorqani chaytaj ancha fiero karqa, manchachikunapaj jinapuni, manchay kallpayojtaj. Kirusnenqa fierromanta karqanku, jatuchejtaj. Tukuy imata oqoykorqa, t'unaykorqataj, puchojtataj sarorqa. Mosqoyniypi rikorqani chaykunamanta kay kajqa waj laya animalpuni karqa. Umampis chunka wajrasniyoj karqa.
DAN.7.8	Chay wajrasta qhawashaspataj rikorqani uj aswan juch'uy wajritata p'utumojta chay ujkunaj chaupinkumanta, chanta sik'irarqanku kinsa wajrasta, qhepata p'utumoj wajritaman campota qonankupaj. Chay juch'uy wajritaj ñawisnintaj runaj ñawisninman rijch'akorqanku, jatun jatunmanta parlaj simiyojtaj karqa.
DAN.7.9+DAN.7.10	Qhawallarqanipuni,
DAN.7.9+DAN.7.10	tronosta churanankukama.
DAN.7.9+DAN.7.10	Uj ancianotaj tiyarikorqa.
DAN.7.9+DAN.7.10	Paypa p'achantaj rit'i jina yuraj,
DAN.7.9+DAN.7.10	umampi kaj chujchantaj llimphu millma jina karqa.
DAN.7.9+DAN.7.10	Tronoqa ruedasnimpis larwaj nina jina karqanku,
DAN.7.9+DAN.7.10	ñaupaqenmantataj uj nina mayu llojserqa.
DAN.7.9+DAN.7.10	Waranqa waranqastaj payta sirverqanku,
DAN.7.9+DAN.7.10	millones millonestaj paypa ñaupaqempi sayarasharqanku.
DAN.7.9+DAN.7.10	Juezqa tiyarikorqa juzgayta qallarinampaj,
DAN.7.9+DAN.7.10	librostaj kicharisqas karqanku.
DAN.7.11	Chay juch'uy wajritata uyarisharqani, may jatunchakuspa t'ukuna imastataj parlajta, chanta qhawashajtillayraj chay fiero animalta wañucherqanku, chanta ninaman choqaykorqanku ruphanampaj. 
DAN.7.12	Ajinallatataj chay ujkuna animalesmanta atiyninkuta qhechorqanku, chaywampis chaykunaqa saqesqas karqanku kausanallankupajpuni wañunanku p'unchay chayamunankama.
DAN.7.13	Noqa qhawashallarqanipuni chay mosqoypi jina rikhurejkunata tutapi.
DAN.7.13	Rikorqani phuyus chaupipi jamojta;
DAN.7.13	uj runaman rijch'akojta.
DAN.7.13	Paytaj rerqa maypichus Anciano kasharqa chayman,
DAN.7.13	paymantaj qayllaykucherqanku.
DAN.7.14	Paymantaj atiyta qorqanku, chanta k'anchayniyoj kayta, llajtasta kamachiytapis.
DAN.7.14	Tukuy nacionesmanta kaj runakuna, tukuy parlaymanta kaj runakunataj payta sirverqanku.
DAN.7.14	Atiynintaj kikillampuni kanqa,
DAN.7.14	kamachinantaj mana jayk'ajpis t'unasqachu kanqa.
DAN.7.15+DAN.7.16+DAN.7.17	Noqa Daniel, reparakorqani manchachikorqanitaj. Chay tukuyta rikusqaymanta llakikuspa, qayllaykorqani, chaynejpi sayarasharqanku chaykunaman, paykunamanta ujnin kajmanta mañakorqani, chay tukuy rikusqasniyta sut'inchanawanta. Paytaj sut'inchanawampaj uyariwarqa, niwarqataj: Kay tawantin jatuchej fiero animalkunaqa, tawa reykuna kanku, paykunataj mundontimpi runakunata apaykachanqanku. 
DAN.7.18	Chay qhepatataj reinoqa, jatun atiyniyoj Diospa ayllunman qosqa kanqa, paypatataj kanqa wiñaynintimpaj.
DAN.7.19	Noqa munarqani astawan yachayta tawa kaj jatun animalmanta. Chay animalqa waj jinapuni karqa chay ujkunamantaqa, imaraykuchus rijch'aynenqa chay jina fiero karqa: Fierromanta kirusnin karqa sillusnintaj broncemanta. Tukuy imata oqoykorqa t'unaykorqataj, puchojkunatataj sarurarqa. 
DAN.7.20	Aswan yachayta munallarqanitaj chay chunka wajrasniyojmanta, juch'uy wajramantawan, chaytaj ñawisniyoj karqa, jatunmanta parlaj simiyojtaj. Chay wajraqa, ujkuna wajrasmanta aswan jatunman jich'awarqa. Kinsa wajrasta urmarasqanku, payman campota qonankupaj. 
DAN.7.21	Chanta rikorqani kay wajrata maqanakojta Diospa ayllumpa contranta, atiparqataj. 
DAN.7.22	Chanta Ancianoqa chayamuspa jatun atiyniyoj Diospa ayllunta cheqanyacherqa, imaraykuchus p'unchaykuna junt'akorqankuña Diospa ayllun reinoman yaykupunampajqa. 
DAN.7.23	Chay Ancianotaj nerqa:
DAN.7.23	Tawa kaj jatun animalqa, niyta munan: Kay pachapi kanqa tawa kaj reino.
DAN.7.23	Chay reinotaj waj jina kanqa chay ujkunamantaqa.
DAN.7.23	Tukuy jallp'ata oqoykonqa,
DAN.7.23	saruraspataj t'unaykonqa.
DAN.7.24	Chunka wajrastaj chunka reyes kanku.
DAN.7.24	Paykuna chay reinopi kamachenqanku.
DAN.7.24	Paykunaj qhepanta wajñataj wicharenqa kamachinampaj.
DAN.7.24	Chay kamachejtaj waj jinapuni kanqa ñaupajta karqanku chaykunamantaqa.
DAN.7.24	Urmachenqataj chay reykunamanta kinsata.
DAN.7.25	Jatun atiyniyoj Diospa contranta rimanqa,
DAN.7.25	Diospa ayllunta ñak'arichispa chinkachinayanqa.
DAN.7.25	Diospa kamachiyninta, fiestastapis waj jinaman tukuchiyta munanqa.
DAN.7.25	Diospa aylluntaj makimpi kanqa,
DAN.7.25	kinsa tiempos khuskanniyojkama.
DAN.7.26	Juezkunataj uj juiciota ruwanqanku.
DAN.7.26	Chay kamachejpata atiynintaj qhechusqa kanqa,
DAN.7.26	chanta chinkachisqataj kanqa.
DAN.7.27	Kay jallp'api tukuynin llajtaspa reinosninku, atiyninku, jatun kayninkupis,
DAN.7.27	jatun atiyniyoj Diospa ajllakusqan aylluman qopusqa kanqanku.
DAN.7.27	Chay kamachinantaj wiñaypaj sayanqa,
DAN.7.27	kay pachapi kaj tukuynin llajtakunataj paytaqa sirvenqanku, kasukonqankutaj.
DAN.7.28	Kaypi tukukun chay parlawasqanqa. Noqa Danieltaj, may llakisqa tarikorqani, uyaypis waj jinaman tukorqa, manataj pimampis willarqanichu kay rikusqaytaqa.
DAN.8.1	Rey Belsasar kinsa watataña kamachishajtin, noqa Daniel ñaupaj rikusqaymanta qhepata ujtawan rikullarqanitaj. 
DAN.8.2	Chay rikhuriwajta qhawashaspa, Susa nisqa llajtapi, Elam sutiyoj provinciaj capitalnimpi kashasqani, Ulai nisqa mayu cantopi. 
DAN.8.3	Karusta qhawarerqani, mayu cantopitaj uj carnerota rikorqani. Iskay jatuchej wajrasniyoj karqa, ujnin kajqa aswan jatun ujninmantaqa. Kay kajtaj qhepamanta aswan jatunman wiñasqa. 
DAN.8.4	Chay carnerotaqa rikorqani wajrashajta inti yaykuynejman, wichaynejman uraynejmantaj. Mana ima animalpis ñaupaqempi sayaykuyta aterqachu. Imatapis munasqanta ruwarqa, sapa kutimantataj aswan kallpayojman tukorqa.
DAN.8.5	Chay rikusqaypi unanchashajtillayraj, uj chivo rikhurimorqa inti yaykuynejmanta, phawaspa jina corremusharqa, manaña pampamampis sarurerqachu. Chay chivotaj ñawisnin chaupipi uj jatun wajrayoj karqa. 
DAN.8.6+DAN.8.7	Mayu cantopi rikusqay iskay jatuchej wajrayoj carnerotaqa qayllaykuspataj, tukuy kallpanwan wajraykorqa, iskaynin wajrasninta p'akirarqa. Carnerojtataj manaña kallpan karqachu kutichikunampajqa. Chanta chivoqa, carnerota pampaman urmachispa sarorqa, nitaj pipis karqachu wajrayninmanta qhechojqa.
DAN.8.8	Chivoqa manchayta jatunchakorqa, kallpampipuni kashajtintaj jatun wajranqa p'akirpayakorqa, chaynejllamantataj tawa wajras llojsiramorqanku, puntasnintaj tawantin ladosman qhawashaj karqanku. 
DAN.8.9	Ujnin wajranmanta uj juch'uy wajrita llojsimorqa, chaytaj manchayta wiñarqa uraynejman, inti llojsimuy ladoman, k'acha jallp'a nisqa ladomantaj. 
DAN.8.10	Chhikantapuni wiñarqa, janaj pachapi kajkunaman chayanankama. Chaykunamanta wakinta, jinallataj wakin qoyllurkunatawan urmarachimuspa sarurarqa. 
DAN.8.11	Janaj pachapi kajkunaj kurajnimpa contrampi ima sayaykorqa. Sapa p'unchay Diosman jaywana kajtapis chinkacherqa. Diosta yupaychana cheqatataj thuñerqa. 
DAN.8.12	Sajra kayninman jina, maypichus ñaupaj p'unchaykunapi Diosman jaywana kaj chayman soldadosninta tiyaykucherqa, cheqa kajtataj pampacharqa. Tukuy imatapis munasqanta ruwarqa, tukuy imataj paypajqa allin llojserqa.
DAN.8.13	Chay qhepata uyarerqani, uj angelqa waj angelta tapurishajta: Mayk'ajtaj tukukonqa sapa p'unchay jaywana altarpi rikukushan chayrí? Mayk'ajkamataj kanqa kay millay jucharí? Mayk'ajkamataj Señorpa wasinta, chanta, Señorpi creejkunatawan saronqankuri?, nispa. 
DAN.8.14	Chay uj angeltaj kuticherqa: Iskay waranqa kinsa pachajniyoj p'unchaykuna, ch'isin paqarin junt'akunankama ajina kanqa. Chaymantaraj Diosta yupaychana waseqa llimphuchasqa kanqa.
DAN.8.15	Noqa Daniel qhawashajtiy, chay rikusqayqa imatachus niyta munasqanta yachayta munaspa, mana yuyasqallamanta ñaupaqeypi uj sayashaj, runaman rijch'akoj rikhuriwarqa. 
DAN.8.16	Ulai nisqa mayumantataj runa parlamojta uyarerqani, nejta: Gabriel, chay runaman mosqoynimpi rikusqanta sut'inchay.
DAN.8.17	Chanta Gabrielqa qayllaykamuwarqa. Noqataj mancharikuywan pampakama k'umuykorqani, paytaj niwarqa: Runa, yachay, chay mosqoypi jina rikhurisojqa niyta munan, p'unchaykunaj tukukuyninmanta.
DAN.8.18+DAN.8.19	Pay parlashawajtillanraj yuyayniy chinkawarqa, sinch'i puñuywan jina pampapi uyamanta wijch'usqa rikhurerqani, chanta, paytaj aysarispa sayarichiwarqa, chanta niwarqa:
DAN.8.18+DAN.8.19	Sumajta willasqayki, Diospa phiñakuynin tukukojtinkama imachus jamonqa chayta, imaraykuchus chay rikhurisojqa tiempoj tukukuyninmanta willashan.
DAN.8.20	Iskay wajrasniyoj carneroqa ninakun, Mediaj reyninman, jinataj Persiaj reyninman ima. 
DAN.8.21	Chivoqa Greciaj reynin. Ñawisnin chaupipi kaj jatun wajrantaj ñaupaj kaj rey. 
DAN.8.22	Chay jatun wajra p'akikojtinkama, cuentanmanta tawa wajras llojsiramorqanku chaykunaqa, niyta munan, kay nacionmanta tawa nacionkunaman t'aqakonqanku. Chaykunataj mana ñaupaj kaj jina atiyniyojchu kanqanku.
DAN.8.23	Maypachachus kay nacionespa kamachinasninku tukukonqanku, juchallikuykunapis phullachirenqanku chaypachaqa, uj rey sayarenqa sajra parlayniyoj, ch'aukiyanapajtaj may churasqa.
DAN.8.24	Atiyniyoj kanqa,
DAN.8.24	manataj pay kikimpa atiyninwanchu,
DAN.8.24	t'ukunapaj jinata t'unaykonqa,
DAN.8.24	tukuy ima ruwasqampitaj atipanqa.
DAN.8.24	Atiyniyoj runakunata chinkachenqa.
DAN.8.24	Diospa ayllunmanta kaj ashkha ajllasqa runasta chinkachillanqataj.
DAN.8.25	Ch'aukiyanapaj may churasqa kasqanrayku,
DAN.8.25	ñaupajman renqa ch'aukiyaypi.
DAN.8.25	Sonqompi may jatun kasqanta yuyakonqa.
DAN.8.25	Sonqo tiyaypi kasqankuta creekoj runakunata ashkhata wañurachenqa.
DAN.8.25	Kurajkunaj kurajnimpa contrampi sayaykonqa.
DAN.8.25	Chay kuraj kajtaj, chay sajra reyta atipaspa chinkachenqa.
DAN.8.25	Chaytataj ruwanqa mana runaj makinwanchu.
DAN.8.26	Ch'isin paqarimpiwan rikhurejmantaqa sumaj willasqa kanki, chaytaj cheqapunimin. Kunanqa chayta sonqoykipi waqaychay, imaraykuchus unaymantaraj junt'akonqa.
DAN.8.27	Noqa Danieltaj, reparakorqani kallpay pisiyawasqanta, ashkha p'unchaykunataj onqosqa tarikorqani. Chaymanta jatarikuspa uyarillarqanipuni nacionta kamachejpa ruwanasninmanta. Noqataj mayta t'ukusharqani chay jinata rikusqaymanta, mana unanchayta atispa.
DAN.9.1	Asueroj wawan Darío, medospa ayllunmanta karqa. Caldea llajtapi rey karqa kamachinampaj. 
DAN.9.2	Ñaupaj kaj watata rey kashajtin, noqa Daniel, Diospa palabranta leekusharqani profeta Jeremiaspa librompi, qanchis chunka watas junt'akuna kasqanta Jerusalén urmanampaj, profeta Jeremiasman Señorpa nisqanman jina. 
DAN.9.3	Señor Diosman k'umuykukorqani majakuspa, mañakuspa, ayunakuspa ima. Qhashqa p'achata churakuspataj ushphas patapi tiyaykukorqani. 
DAN.9.4	Señor Diosniymanta mañakorqani, kay imastataj willakorqani:
DAN.9.4	Señor, may jatun Diosníy, trato ruwasqaykitaqa junt'ankipuni, munakuyniykitataj rikuchinki qanta munakusojkunaman, kamachisqasniykita junt'ajkunamampis. 
DAN.9.5	Noqayku juchalliyku, millay imasta ruwayku, sajra kajta ruwayku, qanta mana kasuspataj kausayku. Kamachisqasniykimanta, imatachus ruwanaykuta nisqasniykimantawan karunchakuyku. 
DAN.9.6	Kamachisniyki profetastapis manaña kasupuykuchu. Paykunaqa reyniykuman sutiykipi parlarqanku, chanta kurajkunaman, ñaupa tatasniykuman, tukuynin Israel aylluman ima. 
DAN.9.7	Señor, qan cheqampuni kanki. Noqayku judiosqa p'enqaypi rikhuriyku: Jerusalempi tiyakojkuna, jinallataj israelitas, qaylla llajtaspi, chayri, karu llajtaspi tiyakojkunapis. Paykunata qan chay karu llajtasman wijch'orqanki, contraykipi sayarisqankurayku. 
DAN.9.8	Noqaykupis Señor, reyesniyku jina, kurajkunasniyku jina, ñaupa tatasniyku jinataj p'enqaypi rikhuriyku contraykipi juchallikusqaykurayku. 
DAN.9.9	Señor Diosniyku, qampi kashan khuyakoyqa, juchasta pampachaypis. Noqaykoqa contraykita sayarerqayku. 
DAN.9.10	Señor Diosniyku, manataj qanta uyarisorqaykuchu, manataj kasukorqaykuchu, kamachisniyki profetasnejta yachachiwasqaykuta. 
DAN.9.11	Israelita runakunaqa, yachachisqasniykita tukuyninku mana kasorqankuchu. Kamachiyniykita kasunankuta qonqakaporqanku. Chayrayku kunanqa, kamachiyki Moisespa leynimpi juramentowan qelqasqa kashan chay maldicionqa pataykuman urmamuwayku, imaraykuchus contraykipi juchalliyku. 
DAN.9.12	Kay jatun jasut'ita apachimuspa qan junt'anki imatachus niwasqaykuta, noqaykuman, jinallataj kamachejkunamampis. Manapuni mundontimpi karqachu jayk'ajpis, Jerusalenman chayamun chay jasut'iman rijch'akojqa. 
DAN.9.13	Tukuy kay jasut'eqa chayamuwayku, Moisespa leynimpi qelqasqa kasqanman jina. Noqaykurí, mana mask'asorqaykuchu, Señor Diosniyku, manataj sajra kausayniykuta saqerqaykuchu, nillataj cheqa kajtapis qhaterqaykuchu. 
DAN.9.14	Chayraykumá, Señor, kay jasut'itaqa wakicherqanki, apachimuwarqaykutaj pataykuman. Qan, Señor Diosniyku, cheqan kanki tukuy ima ruwanaykipi, noqaykutaj mana uyarisuyta munarqaykuchu.
DAN.9.15	Señor Diosniyku, qan rikucherqanki jatun atiyniykita, aylluykita Egiptomanta orqhomuspa. Ajina ruwasqaykiwanqa, sutiyki jatumpaj qhawasqa kashan chay p'unchaykunamantapacha kunankama. Noqaykutaj juchalliyku, sajra kajtataj ruwayku. 
DAN.9.16	Señor, yachayku may k'acha kasqaykita. Ama jinachu kay ari, Jerusalenmanta karunchay phiñakuyniykita, k'ajaj phiñakuyniykita, imaraykuchus llajtaykimin chayqa, chayllapitaj kashan ajllakusqayki lomaykipis. Tukuy muyuynimpi nacionesmanta kaj runakunaqa, Jerusalenmanta, aylluykimantapis asikunku, noqaykoj juchasniykurayku, jinallataj tatasniykoj juchasninkuraykupis. 
DAN.9.17	Diosniyku, uyariy kay kamachiykej majakuspa mañakususqanta. Sutiykirayku, Señor, munakuywan qhawariy temployki kay jina llakiypi rikhurisqanta. 
DAN.9.18	Diosniyku, uyarillawayku ari. Qhawariy kay jina mana imayoj rikhurisqaykuta, jinallataj sutiykita yupaychana llajtatapis. Mana kausayniykupi cheqanta ruwasqaykuta creekuspachu qanmanta majakushayku, mana chayqa qampa jatun khuyakuyniykipi creespa. 
DAN.9.19	Señorníy, Señorníy! Uyariwayku, juchasniykuta pampachapuwayku. Uyarillawayku, Señor, jamuytaj yanaparinawaykupaj. Qanrayku, Diosníy, usqhayllata jamuy ari, imaraykuchus kay llajtayki, kay aylluykipis sutiykita oqharikunku.
DAN.9.20	Diosmanta mañakushallarqanipuni, juchasniyta willakuspa, jinallataj Israel aylluypa juchasninta willaspa, Señor Diosniypa ñaupaqempi majakuspa ajllakusqan lomanrayku. 
DAN.9.21	Ajinata mañakushajtiy, ñaupajta mosqoypi jina rikhuriwarqa Gabriel, phawamorqataj maypichus noqa kasharqani chayman, tardempi Diosman uywata wañuchispa rikhuchikuta jaywana chay horastaña. 
DAN.9.22	Niwarqataj:
DAN.9.22	Daniel, kunanqa jamuni kay imasta qanman sut'inchasunaypaj. 
DAN.9.23	Mañakuyta qallarisqaykitawan, Dios kutichisorqaña. Chayta willasunaypaj noqa jamuni, imaraykuchus Dios mayta munakusunki. Kunanqa, sumajta uyariy, kay jamoj imasmanta, chay rikusqaykimanta yachanaykipaj:
DAN.9.24	Aylluyki, ajllasqa llajtaykipis, kayta yachachunku:
DAN.9.24	Qanchis chunka semanas pasananku tiyan, Diospa contranta sayariykuna, juchallikuypis tukukunampaj;
DAN.9.24	sajra kajta chinkachinapaj,
DAN.9.24	wiñaypajtaj cheqa kajta churanapaj.
DAN.9.24	Mosqoypi jina rikusqasniyki,
DAN.9.24	profetaspa willasqasninku ima junt'akunankupaj,
DAN.9.24	ajllasqa kajtaj jawisqa kanampaj.
DAN.9.25	Kayta yachay; unanchaytaj:
DAN.9.25	Jerusalén llajta watejmanta ruwakunampaj
DAN.9.25	kamachisqa kanqa chay ratomantapacha.
DAN.9.25	Kamachej Mesías chayamunankamaqa,
DAN.9.25	qanchis semanas kanqa.
DAN.9.25	Chanta Jerusalempa callesnin, muyuynimpi perqasnimpis watejmanta ruwasqas kanankamataj,
DAN.9.25	sojta chunka iskayniyoj semanas kanqa.
DAN.9.25	Chaypachataj manchay llakikuy p'unchaykuna kanqa.
DAN.9.26	Sojta chunka iskayniyoj semanas qhepata chay Mesiasta wañuchenqanku.
DAN.9.26	Uj rey jamuspa, Jerusalén llajtata, jinallataj templotapis runasninwan t'unaykuchenqa.
DAN.9.26	Tukukoyqa usqhayllata chayamonqa, uj apaj mayu jina.
DAN.9.26	Chay tukukuykama kallanqapuni maqanakuy t'unanakuypis, imaynachus nisqa kasqanman jina.
DAN.9.27	Uj semanatawan,
DAN.9.27	chay reyqa tratota ruwanqa ashkha runaswan.
DAN.9.27	Chaupi semanamantataj rikuchiku uywa jaywanata, ofrenda qonatapis sayachenqa.
DAN.9.27	Uywata wañuchispa Diosman jaywana altarpa ñaupaqempi ashkha millay imasta ruwanqanku,
DAN.9.27	imachus ruwakunampaj nisqaña karqa chay,
DAN.9.27	millay imasta ruwachejpa patanman urmamunankama.
DAN.10.1	Persiamanta kaj Ciro, kinsa watataña rey kashajtin, Daniel Beltsasar nisqa, uj palabrata uyarisqa; chay palabrataj cheqapuni karqa. Imatachus niyta munasqataj mana yachayta atinapaj jinachu karqa. Chay tukuywampis, Danielqa, sumajta chay palabrastaqa unancharqa, yacharqataj imatachus niyta munasqanta.
DAN.10.2	Jaqay p'unchaykunapi, noqa Danielqa, kinsa semana junt'ata may llakisqa kasharqani. 
DAN.10.3	Allin kaj mikhuytapis mana mikhorqanichu, mana aychata llamerqanichu, nitaj vinotapis. Nillataj q'apaj jawinawampis churakorqanichu, chay kinsa semanas tukukunankama. 
DAN.10.4	Chay watapi, ñaupaj killamanta iskay chunka tawayoj p'unchaypi, Tigris nisqa jatun mayu cantopi noqa kasharqani. 
DAN.10.5	Chay rato qhawarispa, rikorqani uj runata, linomanta ruwasqa p'achayojta, sumaj kaj qorimanta ruwasqa chumpiwan chumpillisqatataj. 
DAN.10.6	Cuerponqa topacio rumi jina lliphiperqa, uyanrí, lliuj lliuj jina k'ancharerqa. Ñawisnenqa k'anchashaj lámparas jina karqanku. Makisnin chakisnintaj bronce jina lliphipisharqanku. Parlasqantaj ashkha runaspa parlasqanman rijch'akorqa.
DAN.10.7	Noqa sapallay rikorqani chay jina rikhurejtaqa, noqawan kasharqanku chay runakunaqa ni imata repararqankuchu, imaraykuchus mayta mancharikuspa juñarikaporqanku pakakamunankupaj. 
DAN.10.8	Sapallay kasharqani chay jina rikhuriwajta qhawaspa. Manchay q'ellumantaj tukorqani, reparakorqanitaj kallpay pisiyawasqanta. 
DAN.10.9	Parlajta uyarispataj mana yuyayniyoj urmarqani, pampakamataj uyamanta k'umpukorqani. 
DAN.10.10	Chay rato, uj maki jap'iykuwaspa aysariwarqa, thalariwaspa qonqorisqata, makisniytataj pampaman churasqasta saqewarqa. 
DAN.10.11	Chanta niwarqa: Daniel, Diospa may munasqa runan, uyariway allinta imatachus nisqayki chayta: Sayarikuy, noqaqa qanman kachamusqa kani.
DAN.10.11	Chay palabrasta parlayta tukuchisqantawan, mancharisqa kharkatitispa sayarikorqani. 
DAN.10.12	Chaypacha niwarqa: Ama mancharikuychu, Daniel. Qanqa ñaupaj p'unchaymantapacha, mana entiendeyta atikoj imasta yachayta munaspa, Diosman k'umuykukuyta yuyaychakorqanki. Chaymantapacha, Dios uyarisorqa paymanta mañakusqaykita. Chayrayku noqa jamorqani. 
DAN.10.13	Persiata waqaychaj angelqa jark'awarqa iskay chunka p'unchay junt'ata. Migueltaj, atiyniyoj angelkunamanta uj ángel jamorqa yanapanawampaj, imaraykuchus noqa sapallay qhepakusqani Persiamanta kaj reyeswan khuska. 
DAN.10.14	Allinta willasunaypaj jamuni, imachus qhepa p'unchaykunapi aylluykiman jamonqa chayta. Kay rikusqaykeqa, chay p'unchaykunamantamin kashan.
DAN.10.15	Chayta ninawankamaqa, pampa qhawarisqa kasharqani, manataj uj simillatapis parlarispa. 
DAN.10.16	Chay rato, uj runaman rijch'akoj simiyta llankhariwarqa. Chanta, ñaupaqeypi kasharqa chayman nerqani: Señor, kay mosqoypi jina rikusqayqa mayta llakichiwan, mana kallpayojmantaj tukuchiwan. 
DAN.10.17	Imaynatataj qanwan parlayta atisaj kay kamachiykirí, kay jina mana kallpayoj tarikuspa, samayniypis pisiyawajtinri?
DAN.10.18+DAN.10.19	Runaman rijch'akojqa, ujtawan llankharillawarqataj, mosoj kallpata qowaspa; niwarqataj: Ama manchachikuychu, amataj llakikuychu. Diosmin munakusunki. Umachakuy, kallpachakuytaj!
DAN.10.18+DAN.10.19	Pay parlashawajtillanraj, reparakorqani watejmanta umachakushasqayta; chanta nerqani: Señorníy, parlaway, kallpayta kutichipuwankiña. 
DAN.10.20	Chaymanta nillawarqataj: Yachankichu imaraykuchus watukusoj jamusqaytaqa? Kunanqa watejmanta maqanakunay tiyan Persiata waqaychaj angelwan. Maypachachus paywan maqanakuyta tukusaj, chaypacha Greciata waqaychaj angelqa jamonqa. 
DAN.10.21	Kunanqa imachus cheqa kaj libropi qelqasqa kashan chayta willasqayki: Paykunaj contrampi maqanakunaypeqa, kamachejniykichej ángel Miguel sapallan yanapawajneyqa, paytaj Israelpa waqaychajnin.
DAN.11.1	Noqapis paytaqa kallpacharqani, yanaparqanitaj, Media nisqa llajtayoj rey Darío ñaupaj watapi kamachishajtin. 
DAN.11.2	Kunantaj cheqa kajta rejsichisqayki:
DAN.11.2	Kinsa reykunawanraj Persiapi kamachenqanku. Chaykunamanta qhepata tawa kaj rey kamachenqa. Paytaj aswan qhapaj kanqa, chay ñaupaj kinsa reykunamantaqa. Maypachatajchus qhapaj kasqanwan atiyta tarenqa, chaypacha tukuyninta oqharichenqa Grecia reinoj contrampi. 
DAN.11.3	Chay qhepatataj manchayta maqanakoj rey rikhurenqa, jatun nacionta kamachenqa, munasqantataj ruwanqa. 
DAN.11.4	Pay sayarejtinkamataj, jatun nacionnin t'ustisqa kanqa, tawamantaj t'aqasqa kanqa. Chay reypa atiynenqa mirayninman mana qosqachu kanqa, manataj jatun nacionnimpis chhika atiyniyojchu kanqa ñaupajta jinaqa. Chaypajqa paymanta qhechusqaña kanqa, wajkunataj kamachenqanku paypa cuentanmanta.
DAN.11.5	Uraynejpi kaj reyqa may atiyniyoj kanqa. Soldadosta kamachinankupaj churasqasninmanta ujnin kajtaj aswan atiyniyoj kanqa chay reymantaqa, jatun nacionta kamachejmantaj tukonqa. 
DAN.11.6	Wakin watas tukukuyta, iskayninku uj tratota ruwanqanku: Uray ladopi kaj reyqa warmi wawanta qonqa casarakunampaj wichay ladopi kaj reyman, iskaynin naciones ch'ajwaykunaman ama yuykanankupaj. Chay yuyaychakusqantaj qhasiman tukonqa, imaraykuchus chay warmi, qhari wawampis, qosampis, jinallataj uywasqasnimpis wañurachisqas kanqanku. 
DAN.11.7	Chay tukuywampis, kikin ayllunmanta ujnin kaj sayaykonqa, wichaymanta kaj soldadoswan maqanakunampaj, sumaj jark'asqa tiyakunanta jap'ikaponqa, atipanqataj. 
DAN.11.8	Astawampis, apakaponqa Egiptoman dioskunasninkuta, metalmanta ruwasqa lantisninkuta, qorimanta, qolqemanta ruwasqa valorniyoj imastawan. Unay watasta iskaynin naciones mana ch'ajwaspalla kanqanku. 
DAN.11.9	Chay qhepatataj wichaynejpi kaj reyqa, uraynejpi kaj nacionman yaykonqa. Chaymantataj kikin llajtanman kutiriponqa.
DAN.11.10	Wichaypi kaj reypa wawasnintaj ch'ajwapaj wakichikonqanku, ashkha tropa soldadostataj tantaykuchenqanku. Paykunamanta ujnin kajtaj tropasninwan khuska ch'ajwata ruwaj yaykonqa uraypi kaj nacionman, uj phullchiraj mayu jina tukuyninta t'unaykuspa. Chaymanta ujtawan maqanakullanqataj, reypa sumaj jark'asqa wasinman chayanankama. 
DAN.11.11	Wichaymanta kaj reytaj yaykuspa, uraypi kaj reyta manchayta phiñarichenqa. Chay uraypi kaj reytaj ashkha chejnikoj soldadospa contranta maqanakoj llojsenqa, chanta tukuynintataj atipaykonqa. 
DAN.11.12	Chay jinata atipasqanrayku mayta payqa jatunchakonqa, chanta may ashkha runastawanraj wañurachenqa, atiynintaj mana unaypajchu kanqa. 
DAN.11.13	Wichaymanta kaj reyqa ujtawan ashkha soldadosta tantaykonqa, ñaupaj kajmantapis aswan ashkhata. Chanta qhepa watasmantaj ujtawan maqanakoj yaykullanqataj, sumaj wakichisqa ashkha soldadoswan.
DAN.11.14	Chaypachaqa, uraypi kaj reypa contranta ashkhas sayarenqanku. Israelitasmantataj wakin runas ch'ajwachej runakuna oqharikonqanku, mosqoypi jina willasqata junt'ayta munaspa, manataj atenqankuchu. 
DAN.11.15	Wichaymanta kaj rey jamonqa, llajtaj muyuynimpitaj pakakuna perqasta ruwarachenqa. Uraymanta kaj reyqa mana imanaytapis atenqachu, nitaj aswan atiyniyoj kaj soldadosnimpis jark'ayta atenqankuchu. 
DAN.11.16	Atipajkunaqa, atipasqasta munayninta ruwanqanku, nitaj pipis contrampi sayaykoj kanqachu, k'acha nisqa kaj jallp'amantaj tiyaykonqa, purisqampi tarisqanta t'unaykuspa. 
DAN.11.17	Astawantaj wakichikonqa, uraypi kaj tukuynin jallp'ata jap'ikapunampaj. Chaypajtaj chay reywan uj tratota ruwanqa, ujnin warmi wawanta chay reywan casarachenqa, reinonta t'unaykunanrayku. Chay yuyaychakusqantaj qhasi mana kajman tukonqa. 
DAN.11.18	Chanta maqanakonqa qocha qayllaspi llajtakunaj contranta, ashkhastaj chay llajtasmantaqa makimpi urmanqanku. Chanta uj atiyniyoj kamachejtaj kay p'enqayta chinkachenqa, wichaypi kaj reytawan p'enqaypi rikhurichispa. 
DAN.11.19	Chaymantapacha reyqa llajtampi kaj sumaj jark'achisqa wasisninman kutiponqa. Chanta misk'aspa wañonqa, manataj jayk'ajpis paymanta uyarikonqañachu.
DAN.11.20	Cuentanmanta waj rey sayarenqa, paytaj kachanqa impuestosta mañamojta reinonta qhapajyachinampaj. Pisi p'unchaykunamantataj payta wañuchenqanku, mana ch'ajwapichu, nitaj maqanakuypichu.
DAN.11.21	Paypa cuentanmantataj uj millay runa sayarenqa, paytaj mana reypaj jina qhawasqachu kanqa. Chaytaj sajra yuyayninta mana sut'inchaspalla ch'aukiyaywan rey kanampaj sat'ikonqa. 
DAN.11.22	Contrampi sayaykoj atiyniyojkunata tukuyninta t'unaykonqa. Jinallatataj tratota ruwaj atiyniyoj kamachejtapis. 
DAN.11.23	Ch'aukiyallanqataj paywan tratota ruwajkunatapis, chanta pisi runawan kashaspapis atipanqa. 
DAN.11.24	Mana pejpa yuyasqallan aswan sumaj jallp'asman yaykonqa. Payqa ruwanqa ni mayqen ñaupa tatasnimpi ruwasqanta. Ch'ajwapi qhechusqa k'acha imastataj paywan kajkunaman rak'iranqa. Chaymantataj yuyaychakonqa sumaj jark'achisqa llajtaswan maqanakoj yaykunampaj, chaytaj pisi p'unchaykunallapaj kanqa.
DAN.11.25	Atiynimpi kallpacharikuspa umachakonqa, uraypi kaj reypa contranta, ashkha soldadosninwan rispa maqanakunampaj. Uraypi kaj reytaj kutichikuspa, maqanakuyman yaykonqa, may atiyniyoj ashkha soldadosninwan khuska. Manataj sayayta atenqachu, imaraykuchus kikin soldadosnillanmantataj reypa contrampi rikhurenqanku. 
DAN.11.26	Rey wajyarqa paywan mikhunankupaj chaykunallataj, payta t'unaykonqanku. Soldadosnintaj atipasqas kanqanku, paykunamantataj ashkhas wañurachisqas kanqanku. 
DAN.11.27	Chaypacha iskayninku reyes, mana allin kajta ruwanakuyta munaspalla, khuska tiyarikonqanku mikhunankupaj. Chaypitaj llullata purajmanta ninakonqanku. Manataj mayqenninkupis yuyasqankuta junt'anqankuchu. Manaraj chaypajqa horachu kanqa. 
DAN.11.28	Wichaymanta kaj rey llajtanman kutiriponqa, ashkha imasta aparisqa. Llimphu trato ruwasqaj contran sayarenqa. Yuyaychakusqanta junt'anqa, chaymanta llajtanman kutiriponqa. 
DAN.11.29	Señalasqa rato chayamojtintaj, reyqa ujtawan soldadosninwan puririllanqataj, uraypi kaj reypa contrampi. Kay maqanakuypitaj, mana ñaupajta jina atipayta atenqachu. 
DAN.11.30	Inti yaykuynejmanta tropas barcospi jamuspa, paypa contrampi yaykuykamonqanku. Wichaymanta kaj reypa soldadosnintaj, manchachiywan ayqenqanku. Wichaymanta kaj reyqa, llimphu tratoj contrampi phiñakonqa, kutirimonqataj llimphu tratomanta karunchakonqanku chaykunaman atienekuspa.
DAN.11.31	Paypa soldadosnin Diosta yupaychana wasita ch'ichichanqanku, jinallataj sinch'i ruwasqa pakakuna wasistapis ch'ichichanqanku. Diosman sapa p'unchay jaywana kajtapis chinkachenqanku. Aswampis uj millay lantita churanqanku. 
DAN.11.32	Reyqa misk'i palabrasllawan, Diospa trato ruwasqanta p'akejkunata, payta qhatejkunaman tukucherqa. Diosta munakojkunataj cheqampi sayanqanku, maychus kajtataj ruwaspa. 
DAN.11.33	Llajtapi kaj yachayniyojkunaqa, ashkha runasta yachaykuchenqanku. Chay yachayniyojkunatataj wakinta ruphachenqanku, wakinmantataj tiyapuyninta suwanqanku, wakinkunataj apasqas kanqanku. Pisi tiempollata ajina kanqa. 
DAN.11.34	Chejnejkunaj makimpi urmanqanku chaypachaqa, uj pisita yanaparisqas kanqanku, ashkhastaj paykunawan ujchakonqanku allinninkuta ruwaj jinalla. 
DAN.11.35	Yachayniyojkunamanta wakin qhatiykachisqasllataj kanqanku. Ajina ñak'ariywan, paykunaqa llimphuchasqas, sumajyachisqas, yurajyachisqastaj kanankupaj, tukukuypaj wakichisqa rato chayamunankama.
DAN.11.36	Wichaynejpi kaj reyqa tukuy ima munasqanta ruwanqa. Jatunchakuynenqa maypuni kanqa. Tukuy dioskunajpata kurajnin kasqanta creekonqa. Cheqa Diospa contrantataj manchay sajrata parlanqa. Tukuy imataj paypajqa allin renqa, Dios paypaj jasut'ita apachimunankama. Diosqa imaynatachus ruwanan karqa chaytaqa junt'anqapuni. 
DAN.11.37	Kay reyqa ñaupa tatasnimpa diosninkuta mana kasuta ruwanqachu, ni warmispa munasqa diosninkuta, nillataj waj dioskunatapis kasonqachu. Paylla tukuyninkoj kurajninku kasqanta creekonqa. 
DAN.11.38	Aswanqa, sinch'i ruwasqa pakakuna wasipi kaj diosta yupaychanqa. Ñaupa tatasninku manapuni yupaycharqankuchu chay diosta yupaychanqa. Jaywanqataj qorita, qolqeta, k'acha rumista, ashkha valorniyoj imastawan. 
DAN.11.39	Pakakunapaj sinch'i ruwasqa wasista waqaychanampajqa jap'enqa, waj llajtamanta kaj lantita yupaychaj runasta. Chay reyta yupaychajkunamantaj jatumpi qhawachenqa, jatuchej kamachejkuna kanankupajtaj paykunata churanqa. Jallp'atapis paykunamanta, t'inkata jina rak'iranqa.
DAN.11.40	Maypachachus tukukuy rato chayamonqa chaypachaqa, uraynejpi kaj rey jatarenqa, wichaynejpi kaj reypa contrampi. Kay kajtaj llojsispa, kaymanta jinalla tukuy atiywan yaykonqa, uraypi kaj reypa contrampi, carretaswan, caballería tropaswan, ashkha barcoswan ima. Jallp'asman yaykuspa junt'aykonqanku, chanta pasakaponqankutaj. 
DAN.11.41	K'acha nisqa jallp'amampis yaykonqa, manchay ashkha runastataj wañurachenqa. Edompi tiyakoj runasta, jinallataj Moabpi tiyakoj runastapis mana wañurachenqankuchu, nillataj Amompi tiyakoj runastapis. 
DAN.11.42	Waj llajtasmampis yaykullanqataj, ni Egipto llajtallapis librakonqachu. 
DAN.11.43	Egiptomantaqa, waqaychasqa qorita, qolqeta, tukuy k'acha imastataj apakaponqa. Chanta Libiapi kajkunapaj, Etiopiapi kajkunapajpis kikillantaj kanqa. 
DAN.11.44	Inti llojsimuynejmanta, wichaynejmantawan willaykuna chayamonqanku. Chayta uyarispa wichaypi kaj reyqa mancharisqa qhepakonqa. Chaymanta may phiñasqa llojsenqa, ashkhasta wañurachiyta yuyaspa. 
DAN.11.45	Reyqa toldosninta sayachenqa mar qochawan, k'acha nisqa jallp'awan chay chaupipi. Chay pachampitj wañuynin chayamonqa, manataj pipis payta yanaparej kanqachu.
DAN.12.1	Chaypacha aylluykita qhawaj kuraj ángel Miguelqa rikhurimonqa. Chaypachataj may llakiy kanqa.
DAN.12.1	Chay jinaqa manapuni jayk'ajpis karqachu
DAN.12.1	runas kasqankumantapacha.
DAN.12.1	Chay tiempo chayamojtintaj
DAN.12.1	aylluykimantaqa libropi sutisnin qelqasqa
DAN.12.1	kajkunalla salvasqas kanqanku.
DAN.12.2	Jallp'aj sonqompiña puñojkunamanta ashkhas rijch'arimonqanku,
DAN.12.2	ujkunaqa wiñayta kausanankupaj,
DAN.12.2	wakinkunataj, wiñaj p'enqaypi,
DAN.12.2	wiñay phutiypitaj kanankupaj.
DAN.12.3	Yachayniyoj runasqa,
DAN.12.3	janaj pacha jina lliphipiranqanku.
DAN.12.3	Ashkha runasman cheqa kajta yachachejkunataj,
DAN.12.3	wiñaypaj lliphirenqanku estrellas jina!
DAN.12.4	Qantaj Daniel, kay imastaqa sonqoykipi pakay, sellaykuytaj librota tukukuy p'unchay chayamunankama. Ashkha runas kayman jaqayman puriykachanqanku, astawan yachayta munaspa.
DAN.12.5	Noqa, Daniel, rikorqani iskay waj runasta, mayoj sapa cantompi ujtakama sayashajta. 
DAN.12.6	Ujnintaj taporqa linomanta p'achayoj runata, chaytaj mayu chaupipi yaku patapitaj sayasharqa: Mayk'ajtaj tukukonqa kay t'ukuna imasri?, nispa. 
DAN.12.7	Linomanta p'achayoj runaqa, makisninta janaj pachaman oqharispa, kausaj Diospa sutimpi juraspa nerqa: Kinsa tiempo khuskanniyojmanta, maypachachus Diospa ayllumpata atiynin mana atipasqañachu kanqa, chaypacha kay tukuynin imasqa tukukonqa.
DAN.12.8	Noqataj uyarerqani imatachus nishajta, manataj imatapis entiendeyta aterqanichu. Chanta tapurerqani: Señorníy, kay tukuy imas qhepamanta imastaj kanqari?, nispa. 
DAN.12.9	Paytaj kutichiwarqa: Daniel, ñanniykita rillaypuni, kay imasqa pakayllapirajpuni kanqanku, tukuykuy p'unchay chayamunankama. 
DAN.12.10	Ashkhastaj kanqanku llimphuchasqas, rit'iyachisqas, allinchasqastaj. Mana allin runastaj sajra imasta ruwallanqankupuni, mana unanchakuspa imachus kasqanta. Yachayniyoj runastaj tukuy imata allinta unanchakonqanku. 
DAN.12.11	Waranqa iskay pachaj isq'on chunkayoj p'unchaykuna pasanqanku, Diosman sapa p'unchay jaywana kajta saqerasqamantapacha, Diosta yupaychana wasipi, imachus mana yupaychana kajllata churasqa karqa chaymantapacha. 
DAN.12.12	Kusikuyniyojmin pichus waranqa kinsa pachaj kinsa chunka phishqayoj p'unchaykuna junt'akunankama suyajqa. 
DAN.12.13	Qantaj, Daniel, purillaypuni tukukuykama, chanta samarikunkitaj. Qhepa p'unchaykunapitaj jatarikunki t'inkaykita jap'ikapunaykipaj.
HOS.1.1	Kayta, Beerej wawan Oseasman Señor parlaykorqa: Judapi kamachishajtinku Uzías, Acaz, jinataj Ezequiaspis; chantá Joaspa wawan Jeroboam Israelpi kamachishajtin.
HOS.1.2	Señor kay jinata parlayta qallarerqa imastachus Oseasnejta willayta munasharqa chayta: Israel jallp'aqa qhenchachakun noqamanta t'aqakusqanrayku. Ajinallatataj qampis riy warmillikamuy uj sajra purej qhencha warmiwan, wawallikuytaj chay warmiwan, jinamanta qhencha warmej wawasnin kanqanku; nispa.
HOS.1.3	Chaypacha Oseasqa, Diblaimpa wawan Gomerta warmimpaj oqharikorqa. Chay warmitaj wijsallisqa rikhurispa uj qhari wawata nacichikorqa. 
HOS.1.4	Chaypacha Señor nerqa Oseasman: Jezreelta sutichay chay wawata, imaraykuchus ña jasut'isajña rey Jehojpa tukuy ayllunta Jezreelpi wañurachisqankumanta, jinamanta Israelpa reinonta chinkachisaj. 
HOS.1.5	Jaqay p'unchaypi Jezreel vallepi noqa phirisaj Israelpa maqanakupi atipaj kayninta, nispa.
HOS.1.6	Gomer watejmanta wijsallikullarqataj, uj warmi wawatañataj nacechikorqa. Señor nillarqataj Oseasman: Chay warmi wawata sutichanki, Lo-ruhamata imaraykuchus Israel reinomanta manaña khuyakusajchu. Mana paykunata perdonasajchu. 
HOS.1.7	Judáj reinonmantarí khuyakusaj, noqa kikiy Señor Diosninku paykunata salvasaj. Pero salvasaj chayqa manamin maqankupichu, nitaj wach'inawanchu nitaj t'ojsinawanchu nillataj caballospi lloq'ajkunawanchu, nispa.
HOS.1.8	Ñuñushajmanta Lo-ruhamata t'ipiytawankama Gomerqa watejmanta wijsallikuytawankama uj qhari wawata nacechikullarqataj. 
HOS.1.9	Chaypacha Señor nerqa Oseasman: Lo-amita sutichay wawata, imaraykuchus qankuna manaña aylluychu kankichej nitaj noqapis Diosniykichejñachu kasaj.
HOS.1.10	Uj p'unchaypeqa mar qochaj t'iyun jina mana yupay atina kanqanku israelitasqa,
HOS.1.10	ni pi midiyta nitaj yupayta atenqachu.
HOS.1.10	Diosqa manaña llajtaychu kankichej, ninasuykichejtaqa,
HOS.1.10	qankunaqa kausaj Diospa wawasnin kankichej, nisonqachejñataj.
HOS.1.11	Chaypacha, Judajpa runasnin jinataj Israelpa runasnimpis tantakonqanku, uj kamachej lata oqharikonqanku,
HOS.1.11	tukuynejmanta Jerusalenman kutimponqanku.
HOS.1.11	May jatunmin kanqa Jezreelpa chay p'unchaynenqa!
HOS.2.1	Chaypacha qankuna wauqesniykichejman ninkichej:
HOS.2.1	Diospa llajtan, nispa.
HOS.2.1	Warmi panas ñañasniykichejmantaj ninkichej:
HOS.2.1	Diospa khuyasqan, nispa.
HOS.2.2	Señor nin:
HOS.2.2	Juchachaychej mamaykichejta, juchachaychej,
HOS.2.2	imaraykuchus payqa manaña warmiychu,
HOS.2.2	nitaj noqapis qosanñachu kani!
HOS.2.2	Amaña ujwantaj ujwantaj qhenchachakoj jinaqa qhawasqachu kachun.
HOS.2.2	Chay ujllayninmanta wijch'uchun waj qharisninta!
HOS.2.3	Mana chayqa imaynatachus nacerqa chay p'unchaypi jina q'alallata saqesaj,
HOS.2.3	ch'aki jallp'a ch'in pampaman tukuchisaj,
HOS.2.3	yaku ch'akiywantaj wañuchisaj.
HOS.2.4	Wawasninmantapis mana khuyakusajchu, ujwantaj ujwantaj qhenchachakuypi wawas kasqankurayku.
HOS.2.5	Maman qhenchachakorqa, honranta t'akarqa kay jinata nispa: Risaj mask'amusaj munasqasniyta,
HOS.2.5	paykuna qowanku t'antayta, ujyanayta, millmayta,
HOS.2.5	linoytapis, chantá aceiteyta ujyanasniytapis.
HOS.2.6	Chayraykumin, ñankunasninta khishkawan jark'aykuchisaj tukuy muyuynintimpi purinasninta mana tarinampaj jina.
HOS.2.7	Munasqa qharisninta qhatiykonqa.
HOS.2.7	Chaypacha nenqa:
HOS.2.7	Kutiykapusaj ñaupa qosayman, imaraykuchus paywan kunanmanta aswan sumajta purej kani, nispa.
HOS.2.8	Payrí mana rejsiwarqachu, noqamin kasqayta pichus qoj trigota, vinota aceitetapis: Pichus astawan yapaykusqanta qolqenta qorintapis, chaykunawantaj lantikunata ruwanampaj.
HOS.2.9	Chaywampis oqharikapullasajtaj trigoyta, vinoytapis
HOS.2.9	uvas oqhariypi, p'achallikunampaj qorqani chay millmasniyta linoytapis.
HOS.2.10	Qharisnimpa ñaupaqempi q'alallata rikhurichisaj.
HOS.2.10	Ni pitaj makiymantaqa kacharichiwanqachu!
HOS.2.11	Kusikunasnin manaña kanqachu: Chay fiestasnin killa rikhurimuykunasnin samakuna p'unchaykunasnin tukuy kaj kusikuna p'unchaykunasnimpis.
HOS.2.12	Q'alata pampachasaj uvas sach'asninta higos sach'asnintapis, chaykunamanta payqa nirej: Kaykunaqa munasqasniypa qowasqasninku kanku, nispa.
HOS.2.12	Q'ala chhari chharisllamanña tukuchisaj chaypitaj monte animaleslla mikhuykonqanku.
HOS.2.13	Jasut'isaj chay lantisninkuman inciensosta q'osñichispa tiemponkuta usuchisqankuman jina.
HOS.2.13	Noqamanta qonqapuspa, anilloswan jinataj collareswan t'ikanchaykukuspa chay munasqasninta qhatiykachasqanmanta.
HOS.2.13	Noqa Señor chayta nini.
HOS.2.14	Chayrayku munakuyta qallarisaj, ch'in pampamantaj pusaspa chaypi sonqonman parlamusaj.
HOS.2.15	Chaymantaraj viña sach'asninta kutichipusaj,
HOS.2.15	jinataj Acor valletapis chayman suyayninta kicharinampaj. Chaypimá kutichiwanqa joven kashaspa kutichiwarqa jinata, chantá, maypachachus Egiptomanta llojsimusharqa chaypacha jina.
HOS.2.16	Chaypacha, Baalníy nispa ninawantaqa,
HOS.2.16	qosáy, niwanqañataj.
HOS.2.16	Noqa Señor chayta nini.
HOS.2.17	Siminkumantataj qhechusaj, chay baalesmanta parlayta, ni jayk'aj sutillantapis oqharenqankuñachu.
HOS.2.18	Jaqay tiempopeqa Israelman kutisqata uj tratota ruwasaj,
HOS.2.18	montepi kaj animaleswan, phawaj p'isqoswan,
HOS.2.18	katariswan ima, jinallatataj kay jallp'amanta qhechusaj, wach'inasta, t'ojsinasta, maqanakustapis,
HOS.2.18	jinamanta llajtayqa ni imata manchachikuspa sumajta samarikunampaj.
HOS.2.19	Israel, noqa qanwan casarakusaj wiñaypaj,
HOS.2.19	kunanmanta cheqa k'ata warmiy kapuwanki leypa nisqanman jina, imaraykuchus tukuy kayniywan munakuyki.
HOS.2.20	Noqa qanwan warmichakusaj, cheqamanta qanllapajtaj kasaj;
HOS.2.20	qanrí, Señorta jina rejsiwanki.
HOS.2.21	Noqa Señor chayta nini.
HOS.2.21	Jaqay p'unchaykunapeqa noqa kutichisaj janaj pachaman,
HOS.2.21	janaj pachataj kutichenqa kay pacha jallp'aman;
HOS.2.22	jallp'ataj kutichenqa trigoman, vinoman, aceiteman ima,
HOS.2.22	chaykunataj kutichenqanku Jezreelman.
HOS.2.23	Aylluyta tarpuykusaj jallp'aman noqa sapallaypaj,
HOS.2.23	khuyakusaj Lo-ruhamanta,
HOS.2.23	Lo-amitataj: Qanmin aylloyqa kanki, nispa. Paytaj niwanqa: Qanmin Diosneyqa kanki!, nispa.
HOS.3.1	Señor ujtawan nillawarqataj:
HOS.3.1	Riy munakamuy kausaqempa qhencha warminta,
HOS.3.1	kausaqen munakullantaj chayta.
HOS.3.1	Israelitaspa, mana rejsisqa dioskunasninkuman
HOS.3.1	kutiripojtinku jinataj jaywajtinkupis,
HOS.3.1	chay lantisninkuman, chayllamantataj mikhojtinkupis,
HOS.3.1	uva ch'akisqasmanta tortasta ruwaspa, nispa.
HOS.3.2	Chaypacha noqapaj ranterqani uj warmita chunka phishqayoj qolqewan, kinsa pachaj kinsa chunkayoj litros cebadawan ima.
HOS.3.3	Nerqani: Unaypaj noqajta kapuwanki.
HOS.3.3	Ama qhenchachakuyñachu, nitajwaj qharimampis entregakuychu;
HOS.3.3	jinallatataj noqapis qanllawanña cheqanta purisaj, nispa.
HOS.3.4	Israelitasqa unayta kanqanku mana reyniyoj nitaj kamachejkunasniyoj, nitaj rikuchikusta jaywaspa,
HOS.3.4	nitaj ch'eqosqa rumista yupaychaspa,
HOS.3.4	mana sacerdote p'achasniyoj nitaj ayllu ukhupi lantikunasniyoj.
HOS.3.5	Chay qhepantaqa, israelitas kutimuspa Señor Diosninkuta mask'anqanku, jinataj reyninku Davidtapis.
HOS.3.5	Qhepa p'unchaykunapeqa, tukuy sonqowan yupaychaypi Señorman qayllaykonqanku,
HOS.3.5	Paypa tukuy khuyakoj imasninmantaj.
HOS.4.1	Israelitas, uyariychej Señorpa nisqanta.
HOS.4.1	Pay yaykunña phiñanakuyman kay llajtapi tukuy tiyakojkunawan, imaraykuchus manaña paykuna ukhupi kanchu cheqamanta munakuy, manachayqa ch'aukeyanakuylla, nitaj Diostapis rejsinkuchu.
HOS.4.2	May chhikasta paykuna ukhupeqa qhasillamanta juranku, llullakunku, wañuchinakunku, suwanakunkutaj chantá chay qhencheríos, sajra ruwaykunas, wañuchinaykunaspis qhepampi, qhepampi kallampuni.
HOS.4.3	Chayrayku kay llajtaqa llakiyllapipuni kashan.
HOS.4.3	Q'ala mana kallpayojllaña kashanku chay tukuy tiyakojkunaqa; monte animalespis, phawaj p'isqospis chantá mar qochapi challwaspis tukuynin wañurashanku.
HOS.4.4	Señorqa nin:
HOS.4.4	Ni pi ch'ataykuchunchu nitaj k'amichunchu wajtaqa!
HOS.4.4	Qanllawan phiñanakuni, sacerdote.
HOS.4.5	Qanqa kikin sut'i p'unchaypi urmanki,
HOS.4.5	tutantaj profeta qanwan urmallanqataj,
HOS.4.5	kinkinta qampis wañullankitaj.
HOS.4.6	Aylloyqa mana yuyayniyoj, chayrayku chinkachisqa karqa.
HOS.4.6	Qantajrí, sacerdote, yachayta qhesacharqanki,
HOS.4.6	noqapis qhesachasqayki sacerdoteypaj kanaykita.
HOS.4.6	Qan qonqaporqanki Diosniykimanta yachachiykunasta,
HOS.4.6	jinata noqapis qonqapusaj mirayniykimanta.
HOS.4.7	Sacerdotesqa may chhika kasqankuman jina,
HOS.4.7	chhikallatataj contraypi juchallerqanku;
HOS.4.7	chayrayku honrayoj kasqankuta p'enqayman tukuchisaj.
HOS.4.8	Aylluypa juchallanwan kausanku,
HOS.4.8	chayrayku munanku runasniy astawan juchallikunankuta.
HOS.4.9	Tukuy aylluta jinataj sacerdotestapis chay ruwasqankuman jina jasut'isaj.
HOS.4.10	Paykunaqa qonqapunku Señorta sirviyta,
HOS.4.10	chayrayku mikhuspapis mana sajsakonqankuchu;
HOS.4.10	ujwantaj ujwantaj qhenchachakuspapis mana wawasniyojchu kanqanku.
HOS.4.11	Qhenchachakuywan vinowan imaqa yuyayta chinkachin.
HOS.4.12	Aylloyqa k'aspi lantisllata tapurakunku;
HOS.4.12	chay llant'a k'aspiswantaj adivinaranku,
HOS.4.12	qhenchachakuywan atipachikuspa.
HOS.4.12	Aylloyqa pantay ñanninta rishan, qhenchachakuypi jinamanta t'aqakuspa Diosmanta.
HOS.4.13	Jatun orqo puntaspi juch'uy orqo puntaspipis inciensosta q'oshñichinku jaywankutaj rikuchikusta;
HOS.4.13	jinallatataj roble sach'as uraspi, alamospapi encinaspa phatu llanthusnin uraspipis.
HOS.4.13	Chayrayku warmi wawasniykichej qhenchachakunku,
HOS.4.13	ñojch'asniykichejpis waj qhariswantaj qhenchachakullankutaj.
HOS.4.14	Chaywampis mana jasut'isajchu warmi wawasniykichejta qhenchachakusqankumanta nitaj ñojch'asniykichejtapis,
HOS.4.14	waj qhariswan qhenchachakusqankumantapis.
HOS.4.14	Qankuna kikiykichejpis qhenchachakuyman qokaporqankichej; rikuchikusta jaywanaykichejpaj khuskachakunkichej chay qhencha warmiswan, chaykunawan dioskunasninkuta yupaychaj jina.
HOS.4.14	Ajinamanta llajtaqa urmaykun chinkayman mana yuyayniyoj kasqanrayku!
HOS.4.15	Israel, sichus qan qhenchachakunki chayqa,
HOS.4.15	jinapis Judaqa ama juchayojchu rikhurichun.
HOS.4.15	Ama Gilgalman qankuna riychejchu, amataj Bet-avenmampis wichariychejchu,
HOS.4.15	amallataj Señorpa kausayninraykupis juraychejchu!
HOS.4.16	Israelqa mana kasukunchu uj chukara waka jina,
HOS.4.16	ajinatarí Señorqa michinmanchu sumaj qhallaj pastosnimpi corderosninta jina?
HOS.4.17+HOS.4.18	Efraenqa lanti yupaychaykunaman qokapun.
HOS.4.17+HOS.4.18	Tukuyninku machasqas jina urmaranqanku!
HOS.4.17+HOS.4.18	K'iskimantataj qhenchachakorqanku, astawampis p'enqaypi kayta munarqanku honrayoj kanamanta nisqaqa.
HOS.4.19	Uj wayra lijrasnin patapi apakaponqa,
HOS.4.19	p'enqasqastaj rikhurenqanku lanti yapaychaykunasninkuwan!
HOS.5.1	Sacerdotekuna, uyariychej kayta;
HOS.5.1	allinta uyariychej, Israel runakuna;
HOS.5.1	reypa wasimpi kajkunapis uyariychej:
HOS.5.1	Qankunaj contraykichejpimin juicio kanqa,
HOS.5.1	imaraykuchus Mizpapi uj misk'anata churarqankichej uj ch'ipatataj aysarqankichej, Tabor orqo patapi.
HOS.5.2	Chantá uj ukhu pujyuta allarqankichej,
HOS.5.2	chay Sitim pampaspi,
HOS.5.2	chayraykumin tukuyninkuta jasut'isaj.
HOS.5.3	Noqa rejsini Efraintaqa:
HOS.5.3	Payqa manamin uj mana rejsisqachu.
HOS.5.3	Efraenqa qhenchachakorqa, Israelpa chayllawantaj ch'ichichaykukun.
HOS.5.4	Runaspa tukuy millay ruwasqasninku mana saqenchu Diosman kutirikojta.
HOS.5.4	Qhenchachakuyllawan atipasqas kaspa Señortapis mana rejsiyta atinkuchu.
HOS.5.5	Israelpa runay kachasqanqa uyallanmantaj laq'akamun;
HOS.5.5	Efraintaj kikin juchallampitaj misk'akun,
HOS.5.5	Judapis paykunawan kuskallataj misk'anqa!
HOS.5.6	Ovejasnintin wakasnintin Señorta mask'aj renqanku,
HOS.5.6	manataj tarenqankuchu,
HOS.5.6	imaraykuchus Señorqa paykunamanta t'aqakaporqa.
HOS.5.7	Señorman mana cheqantachu purerqanku,
HOS.5.7	wawasninkoqa waj tatasniyojtaj rikhurerqanku,
HOS.5.7	chayrayku kunanqa uj killallapi jallp'asninkupis chinkachisqas kanqanku.
HOS.5.8	Gabaapi tocaychej maqanakuyman wajyana putututa!
HOS.5.8	Ramapitaj tocaychej trompetata!
HOS.5.8	Bet-avempitaj mancharichiychej!
HOS.5.8	Benjaminmanta kajkunata kharkatichiychej!
HOS.5.9	Efraenqa q'ala pampachasqa kanqa jasut'i p'unchay chayamojtenqa. Chayta rejsichini Israel ayllukuna ukhupi, kay tukuy imasqa cheqamanta qhatirenqanku.
HOS.5.10	Señor nin:
HOS.5.10	Judamanta kurajkunasninkoqa
HOS.5.10	campospi mojonesta kuyuchej
HOS.5.10	runasman rijch'akunku.
HOS.5.10	Paykunaj patankuman yakuta jina jich'aykusaj phiñakuyniytaqa!
HOS.5.11	Efraenqa ñak'ariyman ñit'isqa kashan atipasqa tukuy ruwanan kajpi,
HOS.5.11	imaraykuchus mana rejsisqa lantikunasllata qhatej churakorqanku.
HOS.5.12	Efraimpajqa noqa kasaj uj thuta khuru jina,
HOS.5.12	jinataj uj ismoj jina,
HOS.5.12	Judá ayllupajpis.
HOS.5.13	Efraín onqosqa kasqanta rikuspa,
HOS.5.13	Judataj nanachikusqasninta rikukuspa,
HOS.5.13	Efraenqa Asiriaman renqa jatun reypa yanapanta mañakoj, reytaj mana sanoyachiyta atenqachu,
HOS.5.13	nitaj nanasqasnintapi jampiykuyta atenqachu.
HOS.5.14	Imaynatachus uj león oqoykunampaj phawaykun, ajinata noqapis Efrainta Judatawan ruwasaj;
HOS.5.14	noqa kikiy t'unarpariytawankama ripusaj;
HOS.5.14	jap'ejtiykamaqa ni pipis qhechuyta atiwanqachu.
HOS.5.15	Jinata ruwaytawankama tiyakunay llajtayman kutimpusaj, juchasniyoj kasqankuta reparakuytawankamataj mask'aj jamunawanku.
HOS.5.15	Ñak'ariypi rikhurisparaj mask'aj tukuwanqanku!
HOS.6.1	Tukuy jamuychej, Señorman kutirimpuychej.
HOS.6.1	Pay phiriwarqanchej, jinapis payllataj jampiwasunchej.
HOS.6.1	Nanachiwarqanchej, payllataj sanoyachiwasunchej.
HOS.6.2	Uj ratollapi kausayninchejta kutichipuwasunchej,
HOS.6.2	sayarichiwasunchej ñaupaqempi kausananchejpaj.
HOS.6.3	Atisqanchejta kallpachakunachej Señorta rejsinanchejpaj!
HOS.6.3	Señor jamonqapuni noqanchejman, imaynatachus inteqa cheqamanta llojsimunampuni kashan ajinata,
HOS.6.3	chayri imaynatachus paraqa jallp'ata qarpanampuni kashan tiempompeqa, ajinata.
HOS.6.4	Señorqa nin:
HOS.6.4	Efraín, imatataj qanwan ruwasajri?
HOS.6.4	Judá, qanwampis imatataj ruwasajri?
HOS.6.4	Noqapaj munakuyniykichejqa, paqarinkunaspi phuyojta rikunkichej ajinalla, chayri tuta tutamanta chhullarpayamun chay ratollataj chinkarpayapun ajinalla.
HOS.6.5	Chayrayku profetasniynejta chhika chhikanta t'unata ruwarpaykichej,
HOS.6.5	willayta apachimusqaywantaj wañucherqaykichej.
HOS.6.5	Cheqan justiciaytaj uj k'anchay jina llojsimun.
HOS.6.6	Noqaqa astawan munani munakunawaykichejta,
HOS.6.6	manataj sacrificiosllatachu apachimunawaykichejta.
HOS.6.6	Munani Diosniykichejta jina rejsinawaykichejta,
HOS.6.6	manataj q'olachinasllatachu apamunawaykichejta.
HOS.6.7	Aylloyqa, Adán jinallataj noqawan tratota ruwasqankuta p'akinku, ujwantaj ujwantaj purikapuspa.
HOS.6.8	Galaad llajtaqa, millayta ruwajkunajpa tiyakunanku llajtamin, yawar jich'asqasninkuwan q'ala ch'ichichasqa.
HOS.6.9	Sacerdotesqa paykuna ukhumanta tukuyninku suwayman qokapunku, runasmanta suwanankupaj
HOS.6.9	qhawasqallankupiña kanku;
HOS.6.9	wañuchinankupaj, tukuy p'enqay ruwaykunasta ruwanankupajtaj Siquem tukuy ñan rejpi.
HOS.6.10	Israelpeqa rikuni manchay millay ch'ichi ruwaykunasta.
HOS.6.10	Efraenqa ujwantaj ujwantaj qhenchacharakun,
HOS.6.10	Israeltaj kikin juchallamantaj sat'iykukun.
HOS.6.11	Qampajpis, Judá, ñapis nisqaña ima p'unchaypichus jasut'isqa kanaykeqa.
HOS.7.1	Maypachachus Israel aylluywan allin kaymanña yaykuyta munasharqani, maypachachus jampikapuyta munasharqani, jinallamanta Efraín jinataj Samariapis juchasninkuta, chay millay ruwasqasninkutapis sut'iman rikhuricherqanku;
HOS.7.1	imaraykuchus tukuyninku llullas kanku,
HOS.7.1	suwas jina wasisman yaykuykunku, kikin ñan patapi runasmantapis qhechuraj churakunku.
HOS.7.2	Mana yachankuchu noqa qhawashasqayta chay tukuy sajra ruwasqasninkuta.
HOS.7.2	Kunanqa chay kikin ruwasqasninku paykunaman muyuykun, chay tukuytaj rikuynimpi kashanku.
HOS.7.3	Runasneyqa millay ruwasqasninwan llullerasninwantaj reykunasninta kurajkunasnintapis kusichishan.
HOS.7.4	Tukuyninku qhenchas kanku;
HOS.7.4	Uj horno jina kanku, uj enqhaj enqhayta saqerparinman, chaykamataj t'anta masaqa poqoykapunmanña ajinata.
HOS.7.5	Maypachachus reyninchej pilluchakushajtenqa chay kurajkuna onqoykucherqanku vinoj k'ajayninwan.
HOS.7.5	Paytaj makinta jaywarqa asipayasharqanku chaykunaman!
HOS.7.6	Sonqonkuta qonku qhasimanta ch'ataykunasman,
HOS.7.6	uj hornota jina; imaynatachus uj enqhajqa tukuy tutantinta puñurparin, q'ayantin paqarimpajtaj hornoqa k'ajarishajllapuni kanqa, ajinata.
HOS.7.7	Arí, tukuy paykunamanta ruphaykushanku imaynatachus uj horno kamachejkunasninta q'olaykushanman jinata.
HOS.7.7	Tukuy reykunasninku urmarqanku, manañataj ni ujpis kanchu qhaparikuwajkunaqa.
HOS.7.8	Efraenqa waj aylluswantaj chhapuykukun.
HOS.7.8	Efraenqa, imaynatachus uj tortata uj ladollanmanta ruphaykunman jinamin kashan.
HOS.7.9	Mana rejsisqa runas kallpanta qhechurpayanku, paypa mana rikukusqallan.
HOS.7.9	Chojchasnimpi yurajyaporqa mana reparakusqallan!
HOS.7.10	Israelpa runaykachasqanqa paypa contrallampitaj sut'inchashan.
HOS.7.10	Chaywampis paykunaqa mana kutirikorqankuchu nitaj Señor Diosninkuta mask'arqankuchu.
HOS.7.11	Efraenqa, uj paloma jina umphu, mana allin yuyayniyoj; Egiptomanta yanapata mañakun,
HOS.7.11	chantarí Asiriamampis qayllaykullantaj.
HOS.7.12	Maypachachus, jaqayman rejtinku,
HOS.7.12	ch'ipayta paykunaj patanman mast'aykusaj,
HOS.7.12	pata qhawaj p'isqosta jina urmarachisaj,
HOS.7.12	jinatamin jap'irasaj juchasapas kasqankurayku.
HOS.7.13	Ay paykunamanta, noqamanta t'aqakuwasqankurayku!
HOS.7.13	Phirichikonqankuraj contrayta oqharikusqankurayku.
HOS.7.13	Munani paykunata salvayta,
HOS.7.13	jinapis paykunaqa contraypi llullasta parlanku.
HOS.7.14	Qhaparqachanku camankupi kashaspa manataj sonqowanchu wajyakuwanku.
HOS.7.14	Trigota jinataj vinota mañakuspa nanarachikunku.
HOS.7.14	Contraypi oqharikorqanku!
HOS.7.15	Noqa paykunata yachacherqani, makisninkupipis kallpata qorqani, paykunarí contraypi sajrasta yuyaychakorqanku. 
HOS.7.16	Lantikunaman kutiporqanku; uj wist'u arcoj wach'in waj ladollaman ripun ajinata, paykunapis waj ladollaman ripunku.
HOS.7.16	Phiña palabraswan parlasqankurayku kurajkunasninku t'ojsinaswan t'ojsisqas wañonqanku,
HOS.7.16	Egiptopitaj paykunamanta asiykukonqanku.
HOS.8.1	Waqachiy pututusniykita, imaynatachus uj qhawajqa Señorpa ayllunta mana puñuspa qhawan jinata,
HOS.8.1	imaraykuchus noqawan tratonkuta p'akinku.
HOS.8.2	Chaykamataj jamuwanku noqaman qhaparispa:
HOS.8.2	Qanta rejsikapuyku Israelpa Diosnimpaj jina!, nispa.
HOS.8.3	Jinapis Israelqa allin kajta qhesachan,
HOS.8.3	chayraykutaj enemigosnin payta qhatiykonqanku jap'inankupaj.
HOS.8.4	Mana noqallawan reykunata churarqokunku.
HOS.8.4	Kuraj kamachejkunasninkutapis mana yachasqallay churarqokunku. Qolqesninkuta qorisninkutapis oqharerqanku lantikunata ruwanankupaj, jinamanta paykuna kikinkuta phirikuspa.
HOS.8.5+HOS.8.6	Qan, Samaria, chay yupaychasqayki waka uñata millachikuni.
HOS.8.5+HOS.8.6	Phiñakuyniy k'ajarin paypa contrampi.
HOS.8.5+HOS.8.6	May unaypirajchus llimphuchakuyta atenqankupis, israelitasqa ari?
HOS.8.5+HOS.8.6	Samariaqa, chay waka uñaqa mana Dioschu!
HOS.8.5+HOS.8.6	Chayqa uj runaj makisnillanmanta llojserqa;
HOS.8.5+HOS.8.6	chayraykumin phirisqa kanqa.
HOS.8.7	Paykunaqa wayrasta tarporqanku,
HOS.8.7	oqharerqankutaj sinch'i muyoj wayrata.
HOS.8.7	Mana kanqachu cosechanankupaj jina chajrasninkupis nitaj jak'utapis orqhoyta atenqankuchu trigoj espigasninmanta;
HOS.8.7	sichus orqhonkuman chaypis waj llajtasniyojlla mikhukaponqanku.
HOS.8.8	Israelqa oqoykuchikorqa! Waj llajtayojkunataj qhawanku mana uj chhika kallpayojta jina,
HOS.8.9	Asiriaman wicharisqankurayku uj qhella monte burro jina.
HOS.8.9	Efrainrí t'inkasta aparqa munasqasninta tarinampaj!
HOS.8.10	Jinapis chay llajtas ukhupi t'inkasta rak'irachun. Kunan noqa paykunata ch'eqerachisajpuni,
HOS.8.10	jinamanta uj tiempotaqa mana reykunasninku nitaj kurajkunasninku kanqachu;
HOS.8.11	imaraykuchus Efraenqa may chhika altaresta jataricherqa,
HOS.8.11	chaykunarí juchallikunallankupaj sirverqa.
HOS.8.12	Jinapis may chhika yachachiykunasta paypaj qelqaporqani, paytaj mana rejsej tukorqa.
HOS.8.13	Paykunapajqa may sumaj kasqa chay ñak'ariy rikuchikusqa, chay rikuchikustataj jaywanku,
HOS.8.13	chay rikuchikusmanta jaywasqankumanta aychastataj mikhunku; jinapis noqa Señor chaykunawanqa mana kusisqachu kani;
HOS.8.13	noqa yuyarikusaj chay millay ruwasqasninkumanta jasut'isajtaj chay juchasninkumanta, Egiptoman paykunata kutirichispa.
HOS.8.14	Israelqa oqharin palaciosta, chay ruwajninmantataj qonqakapun.
HOS.8.14	Judapis oqharin ashkha llajtasta sinch'i ruwasqasta,
HOS.8.14	noqataj chay tukuyta ninapi q'olachisaj tukuy palaciosnintinta ruphanampaj.
HOS.9.1	Ama kusikuychu Israel; ama kusikuywan phinkiriychu waj llajta jinaqa. Qanqa qhenchachakunki
HOS.9.1	Diosniykita saqerpayaspa.
HOS.9.1	Maypichus grano trillakun chay eraspi, qanman gustasunki chay qhenchachakusqaykimanta t'inkasta jap'ikuy.
HOS.9.2	Israel aylloqa mana trigoyoj nitaj vinoyoj kanqa,
HOS.9.2	mosoj vinon kajpis mana bastachu kanqa.
HOS.9.3	Efraenqa Egiptoman kutiponqa, Asiriapitaj mikhonqa ch'ichi mikhunasta.
HOS.9.3	Manaña Señorpa jallp'ampeqa tiyakonqachu.
HOS.9.4	Mana ujyanqankuchu vinotapis Señorpa sutimpi nillataj rikuchikusninkutapis chaypi jaywanqankuchu.
HOS.9.4	Mikhunanku t'antapis qorpacha t'anta jina kanqa,
HOS.9.4	pischus mikhojkunapi khuchichasqas rikhurenqanku.
HOS.9.4	Paykuna mikhuykonqanku chay t'antata, manataj Señorpa yupaychana wasinman apayta atenqankuchu.
HOS.9.5	Imatataj qankuna ruwankichej chay fiesta p'unchaypi, yuyarinapaj nisqa chay Señorpa fiesta p'unchaynimpi?
HOS.9.6	Paykunaqa chinkachisqas kanamanta ayqenku.
HOS.9.6	Egiptotaj jap'ikaponqa, Menfispitaj p'ampasqas kanqanku.
HOS.9.6	Qolqe jallch'anasninkupirí itapallu qhoraslla junt'aykonqanku, jarasninkupipis khishkaslla junt'aykonqanku.
HOS.9.7	Chayamunkuña jasut'ina p'unchaykunaqa!
HOS.9.7	Ña chayamunkuña ruwasqankuman jina pagana p'unchaykunaqa!
HOS.9.7	Israelpis yachanqa chay p'unchaykuna chayamusqankuta!
HOS.9.7	Qankuna ninkichej: Profetaqa wampu,
HOS.9.7	yuyaychasqa runapis ancha uman muyusqa, nispa.
HOS.9.7	Pero chay tukuyta ninkichej juchawan junt'as kasqaykichejrayku, jinataj jatun phiñakuywan junt'as kasqaykichejrayku.
HOS.9.8	Dios churarqa profetanta Efrainta qhawanampaj,
HOS.9.8	qankunatajrí chay purinanman tojllasta mast'arqankichej:
HOS.9.8	Diospa yupaychana wasimpipis chejninkichej.
HOS.9.9	Q'ala millay kausayman qonkaporqankichej chay Gabaaj tiemposnimpi jina.
HOS.9.9	Chaywampis Señor yuyarikonqa tukuy juchasinkumanta jasut'enqataj chay juchasninkumanta.
HOS.9.10	Señor nin:
HOS.9.10	Maypachachus Israelta tarerqani chaypachaqa,
HOS.9.10	kusikorqani, ch'in pampapi uvasta tarikuspa kusikunku jinata.
HOS.9.10	Ñaupa tatasniykichejta noqaj rijch'ayniyman kawarqa,
HOS.9.10	chay ñaupa poqoj higoskuna jina.
HOS.9.10	Pero maypachachus Baal-peorman chayarqanku chaypachaqa, chay qhasi llulla dioskunasnillankuman sirvej churakorqanku, jinamanta q'ala millachikunasman tukorqanku chay mayqentachus munakusharqanku chay lantikunaman jina.
HOS.9.11	Efraimpaj may jatun kasqanqa uj phawaj p'isqo jina phawanqa. Mana astawan wawas nacekonqañachu,
HOS.9.11	manaña wijsayoj onqoy warmis kanqañachu manaña astawan wawas nacenankupaj.
HOS.9.12	Chaywampi wawasninkuta uywaspa kausachinkuman chayqa,
HOS.9.12	noqa qhechukapuyman ni uj puchuyojta.
HOS.9.12	Ay, imachus kay runasmanta kanman paykunamanta t'aqakapojteyqa.
HOS.9.13	Rikuni, Efraenqa wawasninta imaynatachus ruwasqanta.
HOS.9.13	Payqa chay uywa jap'ejkuna jina orqhomun wañuyman entregaykunallampaj.
HOS.9.14	Qopullay, Señor, chay qonayki karqa chayta!
HOS.9.14	Qoy, mana jayk'aj wawaswan wijsallikoj wijsasta ñuñusninkutapis mana lecheyojta!
HOS.9.15	Señor nin:
HOS.9.15	Gilgalpi tukuy kaj juchata ruwarqanku, chaypitaj chejnikuyta qallarerqani. Chay sajra ruwasqasninkuraykutaj wasiymanta paykunata wijch'usaj;
HOS.9.15	manaña munakullasajpunichu, chay kuraj runasninkupis tukuyninku contraypi oqharikorqanku. 
HOS.9.16	Efraenqa nanasqasniyoj kashan; imaynatachus uj ch'aki saphisniyoj sach'a manaña poqonchu jinata.
HOS.9.16	Wawasnin kajtimpis noqa tukuyta wañurachisaj.
HOS.9.17	Kay aylloqa Diosniyta mana kasuyta munarqachu.
HOS.9.17	Chayraykumin Diosneyqa paykunata qhesachallanqataj,
HOS.9.17	tukuy llajtasnejta puriskiris jina purinankupaj.
HOS.10.1	Israelqa, uj uva sach'a jina poqoywan junt'a kashan;
HOS.10.1	pero aswan ashkhata poqochisqankoqa aswan ashkha altaresta jatarichinankupaj karqa;
HOS.10.1	jallp'ankupis aswan k'achitu karqa;
HOS.10.1	astawan k'acha t'aqasqa rumista ruwanankupaj karqa.
HOS.10.2	Israelpata sonqonqa iskayman t'aqasqa kashan,
HOS.10.2	kunantaj juchasninrayku paganqa.
HOS.10.2	Chay altaresninta Señor phirenqa, chay t'aqasqanku k'acha rumistataj q'alata urmaykuchenqa.
HOS.10.3	Kay ayllu kunan nerqa: Mana tiyapuwanchu reyniyku,
HOS.10.3	mana tukuy sonqowan Señorta yupaychasqaykurayku.
HOS.10.3	Chaywampis, reyrí, imatataj ruwayta atinman noqanchejraykuri?
HOS.10.4	Paykunaqa parlanku, parlallankupuni,
HOS.10.4	falsosta prometenku tratosninkumampis sutinkuta qelqaykunku; juicionqa wañuchikoj qhora jina kanqa chay campo chajras surk'usnejpi wiñarin jinata.
HOS.10.5	Samariamanta runakunaqa kharkatitinku;
HOS.10.5	waqanku chay Bet-avempi waka uñata chinkachisqankumanta.
HOS.10.5	Chaymantamá tukuy llajta, sacerdotesnintin jik'un jik'unta waqashanku, chay alabasqa kashan chinkasqanrayku.
HOS.10.6	Chaywampis, kikin waka uña lanti Asiriaman apasqa kanqa chay jatun reyman jaywakapunankupaj.
HOS.10.6	Jinamanta Efraenqa p'enqasqa rikhurenqa.
HOS.10.6	Israelpis p'enqasqa rikhurenqa chay lantimanta.
HOS.10.7	Imaynatachus uj k'aspi yakuwan apaykusqa, jinata Samariamanta reypis chinkarichisqa kanqa.
HOS.10.8	Juchasapaspa lanti wasinku t'unasqas kanqanku, maypichus Israel ayllu juchallej chaykuna.
HOS.10.8	Chay altaresninku pataspitaj qhepus khishkaspis wiñanqanku, runastaj orqosta nenqanku: Pakaykuwayku!,
HOS.10.8	nispa; chhankastataj nenqanku: Pataykuman urmaykuwayku!, nispa.
HOS.10.9	Señor nin:
HOS.10.9	Israelqa mana saqenchu juchalliyta, maypachachus Gabaapi juchallerqa chaymantapacha.
HOS.10.9	Juchallampipuni kashan! Chayraykumari guerrapis Gabaapi chay sajra runasman chayanqa.
HOS.10.10	Kay ayllutaqa jasut'isaj munasaj chayqa,
HOS.10.10	nacionespis contrampi tantaykukorqanku maypachachus jatun juchasninkumanta noqa jasut'ejtiy.
HOS.10.11	Efraenqa, imaynatachus uj mansa waka p'uti granota trillaywan gustachikun jina karqa.
HOS.10.11	Noqa churani yugota chay k'acha kunkitanman carrota aysanampaj, Judatajrí aradota aysanqa, Jacobtaj aysanqa rastrillota.
HOS.10.12	Paykunaman nerqani: Allin cheqa kajta tarpuychej,
HOS.10.12	munakuy cosechata oqhariychej.
HOS.10.12	Wakichiychej jallp'ata watejmanta tarpunaykichejpaj,
HOS.10.12	imaraykuchus Señorta mask'ana tiempoña, pay jamunankama apamuspa qankunaman salvacionmanta parata.
HOS.10.13	Qankunaqa tarporqankichej juchallata, oqharerqankichejpis sajra kajllata, mikhorqankichejtaj llulla poqoykunasllata.
HOS.10.13	Guerrapaj t'aqasqa kaj carrosniykipi, jinataj chay may chhika guerrapi maqanakojkunaykipitaj confiakusqaykirayku,
HOS.10.14	runasniyki ukhupi ch'ajwas oqharikonqa chay pakakuna wasisniykichejpis q'ala pampachasqa kanqa, imaynatachus rey Salmán chay maqanaku p'unchaypi pampacharqa maypachachus mamata wawasnintinta ch'anqarqanku jinata.
HOS.10.15	Ajinallatataj qankunatapis qhatirisonqachej, Betelpi tiyakojkuna may jatunta juchallisqaykichejrayku.
HOS.10.15	Israelpa reynin wañonqa sut'iyayllamantaraj!
HOS.11.1	Maypachachus Israel ayllu wawallaraj kashajtin,
HOS.11.1	munakoj kani payta, waway kasqanrayku, chayrayku Egiptomanta wajyakaporqani.
HOS.11.2	Noqa payta astawan wajyasqayrayku, astawan pay noqamanta t'aqakapushawarqa.
HOS.11.2	Aylloyqa jaywasharqa rikuchikusninta qhasi llulla dioskunallaman, inciensostataj q'osñichisharqa lantisman.
HOS.11.3	Chaywampis Efrainta noqa makisninmanta jap'ispa puriyta yachacherqani, payri mana entienderqachu noqa kasqayta payta waqaychajqa.
HOS.11.4	Misk'i parlaywan may munakuywantaj wataspa paytaqa noqanejman aysamorqani, uyay chayman astawan paykunata k'askaykuchikorqani uj ñuñoj wawasta jina; astawantaj k'umuykorqani paykunata mikhuchinaypaj.
HOS.11.5	Chaywampis paykunaqa manapuni kutirimuwayta munarqankuchu.
HOS.11.5	Chayraykumari Egiptoman kutirinanku karqa.
HOS.11.5	Asiriataj paykuna patapi kamachenqa.
HOS.11.6	T'ojsina espadas llajtasninku pataman urmaykonqa,
HOS.11.6	pakakuna sinch'i wasisninkutataj tukuchenqa,
HOS.11.6	munasqankuman jinalla ruwasqankuraykutaj phirisqas kanqanku.
HOS.11.7	Israel aylloyqa noqamanta karullapipuni kayta munashan.
HOS.11.7	Mayta oqharerqanku pataman, ni pipis paykunata yanapanchu.
HOS.11.8	Imaynallatataj saqesqayki, Efraín?
HOS.11.8	Imaynatataj qonqarparisqayki Israel?
HOS.11.8	Atiymanchu Adma llajtata jina phirisuyta, chayri imaynatachus Zeboim llajtawan ruwarqani ajinallatataj qamwampis ruwayta?
HOS.11.8	Sonqoyqa nanasqaña kashan, qampaj khuyakuywan junt'asqa!
HOS.11.9	Mana phiñakuyniy k'ajarisqanman jinachu ruwasaj:
HOS.11.9	Mana watejmanta Efrainta t'unasajñachu,
HOS.11.9	imaraykuchus noqa Dios kani,
HOS.11.9	mana runachu, noqamin Santo kani, chaupiykichejpi kashani chay, manataj t'unata ruwajchu jamuykichej.
HOS.11.10	Paykuna Señorta qhatenqanku, Señortaj uj león jina qhaparenqa. Paypata kajkunata inti llojsimuy ladomanta qharkatitispa jamonqanku.
HOS.11.11	P'isqos jina Egiptomanta kharkatitispa jamonqanku;
HOS.11.11	Asiriamanta palomas mina jamonqanku,
HOS.11.11	jinamanta watejmanta wasinkupi tiyakunankuta ruwasaj.
HOS.11.11	Noqa Señor chayta nini.
HOS.11.12	Efraenqa llullerasninwan muyuykuwan;
HOS.11.12	Israel ayllupi ch'aukeriyasninwan muyuykuwan.
HOS.11.12	Judatajrí, Diosmanta t'aqakapun, kunantaj sumajta purikushan chay lantisninwan.
HOS.12.1	Efraenqa wayrallata upispa kausan:
HOS.12.1	Tukuy p'unchaynintinta inti llojsimuy wayraj qhepanta ripun. Llullerasninta yapashallampuni,
HOS.12.1	millay phiñaywan ruwaykunasnintapis,
HOS.12.1	Asiriawan tratosta ruwarikun, aceite t'inkastataj Egiptoman aparichin.
HOS.12.2	Señor pleitota oqharin Israelwan.
HOS.12.2	Jacobpa ayllunta jasut'enqa chay jinata ruwasqanmanta,
HOS.12.2	chantá pagaponqa chay ruwasqanman jina.
HOS.12.3	Jacob manaraj nacekushaspa hermanompa jap'inanta qhechorqa, ña runaña kaspañari Dioswan maqanakorqa.
HOS.12.4	Angelwan maqanakorqa atipaykorqataj;
HOS.12.4	waqarqa, mañakorqataj payta khuyakunanta.
HOS.12.4	Dios tinkorqa paywan Betelpi, chayllapitaj paywan parlarqa.
HOS.12.5	Señor Tukuy Atiyniyoj Dios:
HOS.12.5	Señormin sutenqa!
HOS.12.6	Ajinaqa ari, Israel kutirikuy Diosniykiman;
HOS.12.6	ruwasqasniyki kachun munakuypi cheqa kajpitaj,
HOS.12.6	Diosniykipitaj confiakullaypuni.
HOS.12.7	Señor nin:
HOS.12.7	Canaanqa falso pesanata makimpi jap'ishan, imaraykuchus runasta ch'aukeyay aytaqa gustan.
HOS.12.8	Efraenqa nin: Qhapajyaykuni, allin kaj qhatiriwan,
HOS.12.8	jinapis ni pi ch'atanawan kanqachu chay gananciasniyta llullakuspa tarisqaymanta!
HOS.12.9	Noqa Señor Diosniyki kani, Egiptopi kasqaykimantapacha.
HOS.12.9	Watejmanta carpas urapi tiyanaykita ruwasaj,
HOS.12.9	chay ch'in pampaspi tinkorqanchej chay p'unchaykunaspi jina.
HOS.12.10	Noqa parlarqani profetasman, astawanqa mosqoykunapi k'iskimanta parlarqani, paykunajtataj kikinchachina ruwaykunasta churarqani.
HOS.12.11	Galaadpi tiyan kay pacha dioskunasninku; pero chaykunaqa qhasi mana kaj dioskunalla kanku.
HOS.12.11	Gilgalpiri torosmanta rikuchikusninkuta jaywanku.
HOS.12.11	Chay altarkunasninkupi, campo surk'uspi rumi qollus jina kanku. 
HOS.12.12	Jacob ayqerqa Arampa camposninman, chaypitaj warminta tarinampaj ovejas michejmanta kanan karqa. 
HOS.12.13	Señor orqhomorqa Egiptomanta Israel ayllunta uj profetanejta. Paykunata waqaycharqa uj profetanejta! 
HOS.12.14	Efraimpa runasnenqa, may llakiyta Señorta phiñaykuchinku; chayraykumari Señor pagachikonqa chay sajrasta ruwasqasninkumantapis, paykunaman kikin juchata ruwasqasninkutataj urmaykuchenqa.
HOS.13.1	Maypachachus Efraimpa runasnin parlashajtinkoqa Israelmanta waj ayllukunataj respetowan qhawarqanku;
HOS.13.1	Efrainrí, maypachachus Baalta yupaychasqanrayku juchallikuspa wañorqa.
HOS.13.2	Kunan juchallapiraj kashanku!
HOS.13.2	Qolqesninkuta unuyarichispa lantista ruwarikunku sapa munarispa, chay ruwajkunaspa munasqanman jina.
HOS.13.2	Chaymanta ninku: Rikuchikusta jaywaychej! nispa;
HOS.13.2	runastaj much'arinku chay waka uñasman rijch'akun lantista.
HOS.13.3	Chayrayku paykuna kanqanku sut'iyaymanta phuyus jina,
HOS.13.3	tuta tutamanta chhullaqa inti llojsimusqantawan chinkapuna ajinata, chantá imaynatachus pajata wayralla apakapun ajinataj, imaynatachus q'osñi chimeneamanta llojsipun ajinallataj.
HOS.13.4	Señor nin:
HOS.13.4	Noqa Señor Diosniyki kani Egiptopi kasqaykimantapacha:
HOS.13.4	Ama pitapis Diosniykipaj jina rejsiychu manachayqa noqallata, noqallamin salvajniykeqa kani.
HOS.13.5	Noqamin waqaycharqayki chay rupha q'oñi ch'in pampaspi.
HOS.13.6	Pero maypachachus mikhunawan atipachikorqankichej chaypachaqa, sonqoykichej ukhupi mayta runaykachaspa noqata qonqarparipuwarqankichej.
HOS.13.7	Chayrayku, león jina paykunawan kasaj, imaynatachus uj leopardo ñampi jap'inampaj wateqan ajinata.
HOS.13.8	China jukumari imaynatachus uñasninta chinkachispa llojsin mask'aj, ajinata ñanninkuman llojsisaj,
HOS.13.8	sonqonkutataj t'unata ruwasaj.
HOS.13.8	Chay kikimpi uj león jina oqoykusaj, monte animal jinataj q'alata t'unasaj.
HOS.13.9	Israel q'alata t'unasqayki manataj pipis jark'ayta atiwanqachu.
HOS.13.10	Kunanrí, maypitaj reyniyki tukuy llajtasniykipi jark'akunasumpaj kashan?
HOS.13.10	Maypitaj kashanku kurajkunasniykiri, paykunamantachus mañarqanki reyta kuraj kaj runasniykitapis chaykunari?
HOS.13.11	Noqa qanwan phiñasqa kaspa reykunasta qorqayki, jinataj qanwan phiñasqallataj chay reykunata qhechukaporqayki.
HOS.13.12	Efraimpa sajra ruwasqasnenqa yuyasqa kashan, juchasnimpis rejsisqa qhepakun.
HOS.13.13	Israelpaj chayamun nacechikunan rato, jinapis chay wawari may wampu kasqa, mana allinmanta nacekamunampaj jinallapis cheqanchakorqachu, mana nacekamuyta munaspa.
HOS.13.14	Sepulturaj makinmantapis kacharichinaychu kanqa?
HOS.13.14	Wañuymantapis orqhonaychu karqa?
HOS.13.14	Maypitaj kashan, oh wañuy, chay wañuchej atiyniykiri?
HOS.13.14	Manaña kay runaspaj khuyayneyqa kanqañachu!
HOS.13.15	Qhora jinapis Israelqa t'ikarichun, inti llojsimuy wayra jamonqa chimpamanta sinch'ita phukumuspa, jinamantataj yaku qochasninkuta jinataj juturisninta ima tukuchispa ch'akirparichenqa. Enemigo qhechonqa paymanta k'acha imasnin waqaychasqasninta.
HOS.13.16	Samaria llajtapis jasut'ita apanan tiyan Diospa contranta oqharikusqanrayku.
HOS.13.16	Espadawan t'ojsisqas wañonqanku, wawasninkutaj ch'anqasqas kanqanku, wijsayoj warmisninkupis khallasqas kanqanku.
HOS.14.1	Israel, kutirikuy Señor Diosniykiman, imaraykuchus juchasniykirayku urmarqanki!
HOS.14.2	Señorman kutiriychej, kay jina mañakuywan qayllaykuychej.
HOS.14.2	Perdonapuwayku tukuy juchasniykumanta, kay allin ruwasqasniykutataj jap'iy, kay yupaychaykunasta apamusqaykutapis jap'iy.
HOS.14.3	Asiriaqa manamin salvayta atiwasqaykuchu,
HOS.14.3	nillataj caballospipis ayqesqaykuchu.
HOS.14.3	Manaña kayqa Diosniyku nispa, noqaykoj kikiykoj ruwasqasnillaykutaqa sutichasqaykuchu;
HOS.14.3	imaraykuchus qanllapimin Señor uj wajcha wawaqa khuyakuyta tarenqa.
HOS.14.4	Señor nin:
HOS.14.4	Noqa jampisaj juchachakusqankumanta; noqa munakusaj mana merecesqankuraykupis, imaraykuchus phiñakuyneyqa paykunamanta t'aqakapunña.
HOS.14.5	Israelpaj noqa kasaj uj chhulla jina, paytaj liriokuna jina t'ikarenqa.
HOS.14.5	Saphisnenqa Líbanoj orqompa saphisnin jina sinch'is kanqanku;
HOS.14.6	ramasnimpis ima k'achata aysarikonqanku,
HOS.14.6	olivo sach'aj ramasnin jina, q'apaynintajri Libanopi cedrospa q'apaynin jina kanqa.
HOS.14.7	Israel watejmanta kausanqa llanthusniy urapi;
HOS.14.7	chaypacharaj trigo jina wiñarenqanku,
HOS.14.7	uvas jina t'ikarenqanku, Libanopi vino jinataj may uyarisqas kanqanku.
HOS.14.8	Efraintaj nenqa: Ima dakuwanñataj chay lantikunamantari?, nispa.
HOS.14.8	Noqamin uyarini, qhawanitaj aylluytaqa!
HOS.14.8	Noqa kani uj pino jina q'omerllapuni, noqapitaj aylloyqa poqoyninta tarenqa.
HOS.14.9	Tukuy yachayniyojkuna, yuyayniyojkunapis kay willaymanta entiendechunku:
HOS.14.9	Señorpa munakusqasnenqa cheqankunamin, justostaj chayta qhatinku; pero chay sajrata ruwajkunarí, paykunapi misk'akuspa urmanqanku.
JOL.1.1	Kay willayqa Señorpa parlasqan, Petuelpa churin Joelman.
JOL.1.2	Kurajkuna kaytaqa allinta uyariychej,
JOL.1.2	jinallataj qankunapis kay llajtapi tiyakojkuna.
JOL.1.2	Qankuna rikorqankichejchu jayk'ajpis kayman rijch'akojta? Tatasniykichejqa tiemponkupi kayman rijch'akojta rikojchu kanku?
JOL.1.3	Kaytaqa wawasniykichejman willaychej,
JOL.1.3	paykunataj wawasninkuman willachunku,
JOL.1.3	paykunatajrí willachunku qhepa tiempopi nacekojkunaman.
JOL.1.4	Langostasqa tukuy chajrasta mikhuykaporqanku.
JOL.1.4	Puchojkunatarí, waj langostasñataj jamuspa mikhuykapullarqankutaj.
JOL.1.5	Machasqas, qankuna rijch'ariychej!
JOL.1.5	Vinota ujyajkuna, waqayta qallariychej,
JOL.1.5	imaraykuchus uvas ch'irwasqastapis qankunamanta qhechusonqanku!
JOL.1.6	Imaraykuchus langostasqa, uj atiyniyoj ejército jina, yupay mana atinataj,
JOL.1.6	llajtayman junt'aykamunku,
JOL.1.6	paykunaj kirusninkoqa orqo leompata jina,
JOL.1.6	kolmillosninkuta china leompata jina.
JOL.1.7	Uvas sach'asninchejta q'araykunku,
JOL.1.7	higos sach'asninchejta t'unaykunku,
JOL.1.7	tukuyninta q'araykunku,
JOL.1.7	ramasninta yurajllata saqerparinku.
JOL.1.8	Imaynatachus uj casarakoj sipas waqan luto p'achata churakuspa,
JOL.1.8	paywan casarakoj novion wañupusqanrayku,
JOL.1.9	chay kikinta sacerdotes waqanku;
JOL.1.9	imaraykuchus templopi mana kanñachu poqojkunaqa,
JOL.1.9	ni vinopis ofrendata Señorman jaywanapaj.
JOL.1.10	Chajrasqa mana ima poqoyniyoj, q'arapachalla kashanku,
JOL.1.10	jallp'astaj may llakisqas kashanku Trigoqa pierdekapun.
JOL.1.10	Uvas sach'aspis ch'akirapunku.
JOL.1.10	Olivo sach'astaj ch'akirasqallataj.
JOL.1.11	Qankuna, campospi, uvas sach'aspitaj llank'ajkunaqa, llakiyniykichejpi waqaychej,
JOL.1.11	imaraykuchus tarpoyqa, trigota oqharina,
JOL.1.11	cebadata oqharinapis pierdekapun.
JOL.1.12	Uvas sach'asqa ch'akirasqaña.
JOL.1.12	Higos sach'astaj manaña kanchu.
JOL.1.12	Chay granado sach'as, palmera sach'as, manzana sach'as,
JOL.1.12	ajinallataj orqopi kaj tukuy sach'aspis ch'akirasqallataj tarikunku.
JOL.1.12	Chaynejta tukuy runaj kusikuynin chinkapun!
JOL.1.13	Qankuna, altarpi sirvejkuna sacerdotes,
JOL.1.13	qhasqa pachata churakuspa nanaywan waqaychej,
JOL.1.13	imaraykuchus Diosniykichejpa templompi ofrendata qonapajqa, manaña kanchu ch'aki mikhuykuna, nitaj vinopis.
JOL.1.14	Runasta tantarqamuychej, ayunomantataj paykunaman willaraychej. Señor Diosninchejpa templompi tantaykuychej kurajkunasta, kay llajtapi tiyakoj tukuynin runastawan, Señormantataj qhaparikuychej.
JOL.1.15	Way, Señorpa p'unchaynin qayllamushanña!
JOL.1.15	Chay jatun manchachej p'unchayqa tukuy atiyniyoj Diosmanta t'unaykuyta apamushawanchej!
JOL.1.16	Ñawisninchej qhawashajtillanraj mikhuyta qhechurawarqanchej.
JOL.1.16	Diosninchejpa templompitaj kusikoyqa tukukaporqa.
JOL.1.17	Tarposqa mujoqa pachampi wañuraporqa.
JOL.1.17	Trigopis ch'akiraporqa.
JOL.1.17	Trojestaj thuñisqas kanku.
JOL.1.18	Uywaspis machayta waqarashanku!
JOL.1.18	Wakaspis qhasillata pastosta mask'akushanku.
JOL.1.18	Ovejastaj tropantin wañurapushanku.
JOL.1.19	Señor, qanta qhaparikamuyki.
JOL.1.19	Nina ruphaykun ari ch'impi kaj qhorasta, jinallataj campopi kaj sach'astapis!
JOL.1.20	Campopi k'ita animalespis qanta qhaparikamusunku,
JOL.1.20	imaraykuchus, juch'uy mayuspi kaj yakupis ch'akipun!
JOL.1.20	Campospi sumaj pastos kajtataj nina ruphaykapun!
JOL.2.1	Sión orqopi putututa waqachiychej.
JOL.2.1	Señorpata kaj llimphu orqompi sinch'ita putututa waqarichiychej.
JOL.2.1	Judá llajtapi tiyakoj runas tukuyniykichej kharkatitiychej.
JOL.2.1	Imaraykuchus, Señorpa p'unchaynenqa qayllapiña kashan.
JOL.2.2	Chay p'unchayqa tuta, laqhataj.
JOL.2.2	Phuyusqa p'unchay, llanthusqataj kanqa.
JOL.2.2	May atiyniyoj, yupay mana atinataj orqos pataman mast'alla junt'aykamunku,
JOL.2.2	sut'iyayta jina k'ancharispa.
JOL.2.2	Chayman rijch'akojqa mana jayk'ajpis karqachu,
JOL.2.2	nitaj jayk'ajpis kanqañachu.
JOL.2.3	Nina jinamin kanku, tukuy imata ruphaykunku.
JOL.2.3	manaraj pasashaspa nina q'olaykunku.
JOL.2.3	Pasaykusqankumantapis q'olashallankupuni.
JOL.2.3	Jallp'aqa, manaraj chay p'unchay chayamushajtenqa,
JOL.2.3	Edén huerto jina karqa.
JOL.2.3	Pasasqanmantawantaj ch'in pampaman rijch'akun.
JOL.2.3	Paykunamantaqa mana imapis ayqekunchu!
JOL.2.4	Caballosman rijch'akunku,
JOL.2.4	caballopi purej jinataj juñanku.
JOL.2.5	Orqosman phinkiramushajtintaj, ch'ajwaynenqa guerrapaj wakichisqa carrospa ch'ajwaynin jina.
JOL.2.5	Imaynatachus ch'akisqa sach'a laphis nina larwaypi ch'ajwarin ajinata.
JOL.2.5	Uj jatun atiyniyoj ejército jinapuni kanku.
JOL.2.5	Maqanakunapaj wakichisqa runas jinapunitaj.
JOL.2.6	Chayta rikuspa runas kharkatitinku.
JOL.2.6	Tukuypa uyasninkutaj q'elluman tukunku.
JOL.2.7	Maqanakupi kallpanta mana pisichikoj runas jina juñanku.
JOL.2.7	Perqasta wasaykunku.
JOL.2.7	Cheqantataj rinku,
JOL.2.7	nitaj mayqenninkupis ñanninmanta pantaspa.
JOL.2.8	Ujkuna ujkunaman mana ñit'inakunkuchu.
JOL.2.8	Sapa ujpis ñannillanta rin.
JOL.2.8	Wach'ina flecha chaupisman yaykuspataj, mana p'itinakunkuchu sinrulla kasqankuta.
JOL.2.9	Llajtaman yaykuykunku.
JOL.2.9	Perqa patasta juñanku.
JOL.2.9	Wasista wasaykunku.
JOL.2.9	Wasi ventananta suwas jina yaykuranku.
JOL.2.10	Jallp'a kharkatitin paykunaj ñaupaqempi.
JOL.2.10	Janaj pachapis kuyurin.
JOL.2.10	Intipis, jinallataj killapis laqhayaykunku.
JOL.2.10	Qoyllurkunataj manaña k'anchankuchu.
JOL.2.11	Señorqa ejercitompa ñaupaqempi kashan.
JOL.2.11	Jatun qhapariynintataj uyarichin.
JOL.2.11	Soldadosnenqa may ashkhapuni kanku.
JOL.2.11	Kamachisqasninta junt'ajkunataj mana yupay atinas kanku.
JOL.2.11	May jatun, manchachikunataj Señorpa p'unchaynenqa!
JOL.2.11	Mana kanchu pipis ñaupaqempi sayarejqa.
JOL.2.12	Kunanqa Señor nin:
JOL.2.12	Noqaman tukuy sonqo kutirimuychej.
JOL.2.12	Ayunota ruwaychej, qhaparikuychej, waqaychejtaj!
JOL.2.13	Qankuna, Señor Diosniykichejman kutirikampuychej!
JOL.2.13	P'achasta llik'inaykichejtaqa,
JOL.2.13	sonqoykichejta llik'iychej!
JOL.2.13	Imaraykuchus, Señorqa sonqonta wawayachikojmin,
JOL.2.13	khuyakojtaj.
JOL.2.13	May pacienciayoj, tukuy munakuyniyojtaj Payqa.
JOL.2.13	Jasut'isuyta yuyasqanta saqepuytapuni munan.
JOL.2.14	Ichapis yuyaychakunman qankunata mana jasut'iyta, aswantataj bendicionninta apachimusunkichejman.
JOL.2.14	Ajinamanta poqoj granosmanta, vinomantataj ofrendasta Tukuy Atiyniyoj Diosniykichejman jaywanaykichejpaj.
JOL.2.15	Sión orqopi putututa waqachiychej!
JOL.2.15	Runasta tantarqamuychej. Ayuno kananmanta paykunaman willaraychej.
JOL.2.16	Diospa runasninta tantaykuychej,
JOL.2.16	paykunata llimphuchaychejtaj.
JOL.2.16	Unay watayoj runasta, wawasta, ñuñukushaj wawasta ima tantachiychej.
JOL.2.16	Kunallan casarakojkunapis llojsimuchunku casarakuna wasimanta!
JOL.2.17	Sacerdotes, Señorta sirvejkunapis waqachunku.
JOL.2.17	Templo punkuman altar qayllanejpi nichunku:
JOL.2.17	Kay llajtapi kaj tukuy runaspa juchasninta pampachay, Señor.
JOL.2.17	Ama saqeychu, qampata kajkunamanta pipis burlata ruwakunanta.
JOL.2.17	Ama saqeychu waj llajtayoj runas llajtaykipi kamachinankuta.
JOL.2.17	Amataj saqeychu Diospi mana creejkuna ninankuta:
JOL.2.17	Maypitaj kashan paykunaj Diosninrí?
JOL.2.18+JOL.2.19	Chaypacha Señorqa ayllunman rikucherqa munakuyninta.
JOL.2.18+JOL.2.19	Jallp'ampi kaj runasninta khuyakuspataj,
JOL.2.18+JOL.2.19	nerqa:
JOL.2.18+JOL.2.19	Apachimusqaykichej trigota, vinota, aceiteta ima,
JOL.2.18+JOL.2.19	sajsasqas kanaykichejkama,
JOL.2.18+JOL.2.19	manataj ujtawan saqesajchu mana creejkuna qankunamanta burlata ruwakunankuta.
JOL.2.20	Wichaymanta jamoj langostastaqa karunchachisaj qankunamanta.
JOL.2.20	Ch'in pampamantaj qharqosaj.
JOL.2.20	Ñaupajpi kajkunata Wañusqa Qochapi jeq'eqachisaj,
JOL.2.20	qhepapi kajkunatataj Mediterráneo nisqa qochapi.
JOL.2.20	Cuerposninkutaj ismuykonqa, asnaykonqataj.
JOL.2.20	Jatuchej imasta ruwasaj!, nin Señorqa.
JOL.2.21	Mayta kusikuy jallp'a, amataj manchachikuychu,
JOL.2.21	imaraykuchus Señorman jatun imasta ruwanqa.
JOL.2.22	Campospi kaj animalespis, ama manchachikuychejchu,
JOL.2.22	imaraykuchus watejmanta pastosqa q'omeryanqaña.
JOL.2.22	Sach'aspis poqonqanku.
JOL.2.22	Kallanqataj ashkha higos, jinataj uvaspis atipasonqachej.
JOL.2.23	Sión orqopi tiyakojkuna, mayta kusikuychej!
JOL.2.23	Kusikuychej Tukuy Atiyniyoj Señor Diosniykichejpi.
JOL.2.23	Paymin parachimusunkichej maychus kaj tiempompi.
JOL.2.23	Parachimusonqachejtaj chiri tiempopi, jinallataj q'oñi tiempopipis,
JOL.2.23	Imaynachus ñaupa tiempopi kaj ajinata.
JOL.2.24	Trigo oqharinataj may sumaj kanqa.
JOL.2.24	Vinotaj may ashkha kanqa, jinallataj aceitepis.
JOL.2.25	Señorqa nin: Noqa kutichipusqaykichej pasaj wataspi pierderqankichej chaypa cuentanmanta.
JOL.2.25	Chaypachaqa noqa kachamorqaykichej langostastaqa uj ejercitota jina,
JOL.2.25	chajrasniykichejta t'unaykunampaj.
JOL.2.26	Sumajta sajsakunaykichejkama mikhunkichej.
JOL.2.26	Tukuy Atiyniyoj Señor Diosniykichejtataj yupaychankichej.
JOL.2.26	Pay jatun t'ukuna imasta ruwan qankunarayku.
JOL.2.26	Llajtayqa mana jayk'ajpis p'enqachisqachu kanqa.
JOL.2.27	Qankunataj, Israelmanta runakuna, yachaychej,
JOL.2.27	noqa Tukuy Atiyniyoj Señor kashasqayta qankunawan.
JOL.2.27	Noqa Diosniykichej kasqayta, manataj aswan waj Dios kasqanta.
JOL.2.27	Mana jayk'ajpis llajtayqa ujtawan penqaypi rikhurenqañachu!
JOL.2.28	Kay imas qhepata, Espirituyta jich'arimusaj tukuy runasman.
JOL.2.28	Qhari wawasniykichej, jinataj warmi wawasniykichejpis,
JOL.2.28	Noqaj sutiypi parlanqanku.
JOL.2.28	Unay watasniyoj runas mosqokonqanku.
JOL.2.28	Wayna runaspis mosqokullanqankutaj.
JOL.2.29	Jinallataj wata runasman,
JOL.2.29	qhari kajman, warmi kajmampis,
JOL.2.29	jaqay p'unchaykunapeqa Espirituyta junt'achimusaj.
JOL.2.30	Janaj pachapi jatuchej t'ukunasta rikhuchisaj.
JOL.2.30	Jallp'apitaj rikhuchisaj yawarta, ninata,
JOL.2.30	q'osñi jina phuyustawan.
JOL.2.31	Inteqa laqhaman tukonqa.
JOL.2.31	Killataj yawarman jina tukonqa.
JOL.2.31	Chay p'unchayqa mayta mancharinapaj jina
JOL.2.31	Señorpa jatun p'unchay kanqa.
JOL.2.32	Señorpa sutinta qhaparikojkunaqa,
JOL.2.32	tukuyninku wañuymanta salvakonqanku,
JOL.2.32	imaraykuchus, Sión orqopi, Jerusalempi, salvación tarikonqa,
JOL.2.32	Señorpa parlasqanman jina.
JOL.2.32	Pikunatachá Pay ajllarqa, chaykuna kausanqanku.
JOL.3.1	Nin Señorqa: Chay p'unchaykuna chayamonqa chaypachaqa, Judapi kaj runasta, Jerusalempi kajkunata preso kayninkumanta orqhosaj.
JOL.3.1	Jinamanta kausayninkuta uj jinaman tukuchisaj.
JOL.3.2	Tukuy nacionesmanta runasta tantaykusaj,
JOL.3.2	chanta Josafat Valleman paykunata apasaj.
JOL.3.2	Chaypitaj noqa paykunamanta cuentata mañasaj,
JOL.3.2	imatachus Israel aylluywan ruwasqankumanta.
JOL.3.2	Paykunaqa israelitasta mundontinman ch'eqeracherqanku,
JOL.3.2	chanta jallp'ayta partinakorqanku.
JOL.3.3	Suertesta choqayllawan runasniyta partinakorqanku.
JOL.3.3	Qhari wawasta, warmi wawastataj venderqanku,
JOL.3.3	chay qolqewanrí vinota ranterqanku,
JOL.3.3	wakintataj qhencha warmispi gastarqanku.
JOL.3.4	Qankunarí, imata munankichej noqawanri, Tiropi tiyakoj runas, Sidompi tiyakoj runas, jinataj Filisteapi tiyakoj runaspis? Vengakuytachu munankichej noqawan? Munashankichejchu imallatapis qosunaykichejta? Pisimantawan qopusqaykichej imachus qankunapaj atikusqanta, purisqaykichejman jina! 
JOL.3.5	Qankunaqa qolqeyta qoriytapis suwawarqankichej, temploykichejmantaj k'acha qhapaj imasniyta apakaporqankichej. 
JOL.3.6	Judapi tiyakoj runasta karusman aparqankichej, jinallataj Jerusalempi tiyakoj runastapis. Griego runasmantaj venderqankichej kamachis jina kanankupaj. 
JOL.3.7	Kunanqa noqa paykunata orqhomusaj, maymanchus venderqankichej chaymanta. Qankunatañataj kikillantataj ñak'arichisqaykichej. 
JOL.3.8	Qhari wawasniykichejta, warmi wawasniykichejtataj judiosman vendesaj, paykunataj sabeo sutiyoj llajtayojkunaman vendenankupaj, chay karu llajtayoj runasman. Noqa Señormin kaytaqa nini. 
JOL.3.9	Kayta willaraychej naciones ukhupi:
JOL.3.9	Cheqan maqanakuy kananta niychej!
JOL.3.9	Kallpayoj runasta wajyaychej!
JOL.3.9	Jamuchunku maqanakojkuna, ñaupajmantaj thaskichunku!
JOL.3.10	Azadonesninkumanta espadasta ruwakuchunku.
JOL.3.10	Hocesninkumantataj lanzasta ruwakuchunku.
JOL.3.10	Pisi kallpayojkunataj nichunku: Kallpasapa kani!,
JOL.3.10	nispa.
JOL.3.11	Tukuyniykichej qankuna, qayllapi kaj naciones,
JOL.3.11	usqhayllata jamuychej, tantaykukuychejtaj!
JOL.3.11	Llamp'u sonqoyoj runapis maqanakojman tukuchun!
JOL.3.12	Nacionesqa wakichikuychej.
JOL.3.12	Josafat nisqa valleman riychej.
JOL.3.12	Chaypimin Señor juzganqa,
JOL.3.12	muyuyninmanta kaj tukuynin nacionesta.
JOL.3.13	Imaraykuchus paykunaqa chhika sajras kanku.
JOL.3.13	Poqosqa trigosta jina paykunata ruthuychej.
JOL.3.13	Chajra oqhariy tiempoqa chayamunña.
JOL.3.13	Uvasta jina paykunata p'allchiraychej,
JOL.3.13	vinota ruwanapaj wakisqañamin kashan.
JOL.3.14	Decidikuna Vallepeqa, manchay ashkhapuni kashanku.
JOL.3.14	Señorpa p'unchaynenqa qayllamushanña.
JOL.3.15	Inteqa, jinallataj killapis laqhayanku.
JOL.3.15	Estrellaspa lliphipiyninkupis chinkapushan.
JOL.3.16	Maypachachus Señorqa uyarichimonqa jatun qhapariyninta,
JOL.3.16	Jerusalempi Sión orqomantapacha chaypachaqa,
JOL.3.16	janaj pacha, jinallataj jallp'apis kharkatiyta qallarinku.
JOL.3.16	Chaywampis Señorqa waqaychajnin jark'ajnintaj kanqa israelita runaspaj, paykuna ayllun kasqanrayku.
JOL.3.17	Chaypachamá qankuna yachankichej, noqa Señor Diosniykichej, tiyakusqayta noqaj t'aqasqa Sión orqopi.
JOL.3.17	Jerusalemtaj noqapaj t'aqasqa llajta kanqa.
JOL.3.17	Manataj jayk'ajpis waj llajtayojkuna atipanqankuchu.
JOL.3.18	Chay p'unchaypi vinowan lechewanqa,
JOL.3.18	orqospi, lomaspiwan ima, yakus jinapuni correnqanku.
JOL.3.18	Judá llajtapitaj tukuynin juch'uy mayuspis,
JOL.3.18	ashkha yakusniyoj kanqanku.
JOL.3.18	Temploymantarí yaku juturi kichakonqa,
JOL.3.18	chaywantaj Sitim Valle qarpakonqa.
JOL.3.19	Egipto llajta t'unasqa kanqa.
JOL.3.19	Edom llajtataj ch'in pampaman tukuchisqa kanqa,
JOL.3.19	imaraykuchus maqanakoj yaykorqanku Judapi tiyakojkunaman.
JOL.3.19	Jallp'ankupitaj mana juchayojkunajpata yawarninta
JOL.3.19	jich'arqanku.
JOL.3.20+JOL.3.21	Chay jinata wañuchisqankurayku,
JOL.3.20+JOL.3.21	noqa paykunata wañurachisaj.
JOL.3.20+JOL.3.21	Juchayojtarí mana perdonasajchu.
JOL.3.20+JOL.3.21	Judapi jinallataj Jerusalempipis,
JOL.3.20+JOL.3.21	runas tiyakonqankupuni wiñaypaj wiñaynintinkama.
JOL.3.20+JOL.3.21	Noqa, Señortaj, Sión orqopi tiyakusaj.
AMO.1.1	Amospa willaynin. Payqa Tecoa llajtamanta karqa, ovejasta michej runa, Diosmantataj jap'eqarqa imatachus Israelman niyta munasqanta, jallp'a ikhakuymanta iskay wata ñaupajta, Judapi Uzías rey kashajtin. Joaspa wawan Jeroboamtaj Israelpi rey kasharqa.
AMO.1.2	Nerqataj: Sión orqomanta Señor musphayta qhaparimojtin, chantá Jerusalenmantawan chaypacha, ch'iki jallp'as ch'akiponqa, Carmelo orqo puntaspis astawan ch'akenqa. 
AMO.1.3	Ajinata nin Señorqa: Damascomanta kaj runasqa ashkha sajra imaspi juchallinku, chayrayku paykunata jasut'isajpuni; imaraykuchus Galaadmanta kajkunata fierro trilloswan trillarqanku. 
AMO.1.4	Chayrayku Hazaelpa wasinman ninata jap'iykuchisaj, chay ninataj q'olaykonqa Ben-Hadadpa palaciosninta. 
AMO.1.5	Damasco llajta punkusta kallpawan kicharisaj, phiritataj ruwasaj Bicatavempi mandayta, jinallataj Bet-edempi kamachejtapis. Siriostaj Kirman presos apasqas kanqanku. Nispa nin Señorqa. 
AMO.1.6	Ajinata nin Señorqa: Gazamanta runas ashkha sajra imaspi juchallinku, chaynejta jasut'isajpuni; imaraykuchus llajtantinta apaspa Edonman presosta pusakaporqanku. 
AMO.1.7	Chayrayku Gaza llajtaj perqasninman ninata jap'iykuchisaj, chay ninataj palaciosninkuta q'olaranqa.
AMO.1.8	Phirita ruwasaj Asdodpi kamachejta,
AMO.1.8	jinallataj Ascalompi kamachejtapis chinkachisaj.
AMO.1.8	Tukuy atiyniywan Ecrompa contrampi kachaykukusaj,
AMO.1.8	jinamanta tukuynin filisteos wañoranqanku.
AMO.1.8	Ajinatamin nin Señorqa.
AMO.1.9	Ajinata nin Señorqa: Tiromanta runasqa ashkha sajra imasta ruwaspa juchallinku, chayrayku paykunata jasut'isajpuni; paykunaqa tukuy aylluntinta Edomman vendeykunku wata runasta jina, chay aylluwantaj uj tratota ruwarqanku hermanos jina kanankupaj.
AMO.1.10	Chayrayku Tiro llajtaj perqasninman ninata jap'iykuchisaj, chay ninataj palaciosninkuta q'olaykonqa.
AMO.1.11	Ajinata nin Señorqa: Edonmanta runasqa ashkha sajra imasta ruwaspa juchallinku, chayrayku paykunata jasut'isajpuni; paykunaqa makinkupi espada oqharisqa hermanosninku israelitasta mana khuyakuspa qhatiykacharqanku. Paykunaqa phiñakuspa munayninkuta ruwarqanku, phiñakuyninkoqa mana thasnukoj karqa.
AMO.1.12	Chayrayku Temanman ninata jap'iykuchisaj, chay ninataj Bosraj palaciosninta q'olaykonqa.
AMO.1.13	Ajinata nin Señorqa: Amonmanta runasqa ashkha sajra imasta ruwaspa juchallikunku, chayrayku paykunata jasut'isajpuni; paykunaqa jallp'asninkuta jatunyachiyta munaspa Galaadmanta kaj onqoj warmispa wijsasninkuta khicharerqanku.
AMO.1.14	Chayrayku Rabá llajtaj perqasninman ninata jap'iykuchisaj. Chay ninataj q'olaykonqa palaciosninkuta, may maqanakuy ch'ajwa ukhupi, may qhaparikuy llakiy p'unchaypitaj ukhupi.
AMO.1.15	Reyninkutaj ch'in pampaman ayqenqa tukuy sumachaj runasninwan. Ajinatamin nin Señorqa.
AMO.2.1	Ajinata nin Señorqa: Moabmanta runasqa ashkha sajra imasta ruwaspa juchallinku, chayrayku paykunata jasut'isajpuni; paykunaqa Edommanta kaj reypa tullusninta, llamp'u ushphaman tukunankama q'olachinku.
AMO.2.2	Chayrayku Moab llajtaman ninata jap'iykuchisaj,
AMO.2.2	jinamanta chay nina Queriotpa palaciosninta chinkachenqa,
AMO.2.2	maqanaku ch'ajwa ukhupi jinataj,
AMO.2.2	pututu waqay ukhupitaj,
AMO.2.2	moabitasqa wañuranqanku.
AMO.2.3	Llajta rikushajtin reyta qhechuspa,
AMO.2.3	sumachaj runasnintawan khuska wañurachisaj.
AMO.2.3	Ajinatamin nin Señorqa.
AMO.2.4	Ajinata nin Señorqa:
AMO.2.4	Judamanta kaj runasqa ashkha sajra imasta ruwaspa juchallikunku, chayrayku paykunata jasut'isajpuni;
AMO.2.4	paykunaqa Señorpa yachachiykunasninta qhesacharqanku,
AMO.2.4	manataj kamachisqasninta kasorqankuchu.
AMO.2.4	Manachayqa tatasninku ima lantistachus yupaycharqanku, chaykunallatataj yupaycharqanku.
AMO.2.5	Chayrayku Judaman ninata jap'iykuchisaj,
AMO.2.5	chay nina Jerusalempa palaciosninta q'olaykonqa.
AMO.2.6	Ajinata nin Señorqa:
AMO.2.6	Israelitasqa ashkha sajra imasta ruwaspa juchallikunku;
AMO.2.6	chayrayku paykunata jasut'isajpuni, paykunaqa mana juchayoj qolqerayku vendenku;
AMO.2.6	wajcha runastataj ujut'asrayku vendenku.
AMO.2.7	Wajchasta ñak'arichinku, k'umuykachachinkutaj,
AMO.2.7	manataj imatapis cheqanta ruwayta munankuchu pisi yachayniyoj runaspaj. Tatantaj wawantaj uj warmillawan puñuykunku.
AMO.2.7	Ajinamanta llimphu sutiyta ch'ichichanku.
AMO.2.8	Prenda jap'isqanku p'achas patapi sirisqas mikhunku, lantikunata yupaychashaspa;
AMO.2.8	qhasillamanta multasta orqhosqankuwan vinota rantinku,
AMO.2.8	diosninkoj wasimpi ujyanankupaj.
AMO.2.9	Chaywampis noqaqa ñanta kicharerqani qankunapaj,
AMO.2.9	amorreosta chinkachinaykama wañuchispa. Chaywampis paykunaqa jatuchaj runas karqanku cedro sach'as jina, sinch'istaj roble sach'as jina.
AMO.2.10	Qankunatataj Egiptomantapacha orqhomorqaykichej,
AMO.2.10	tawa chunka watastataj pusaykacharqaykichej ch'in pampaspi,
AMO.2.10	chay runaspa jallp'asninkuta qankunaman qonayrayku.
AMO.2.11	Israelitasqa, mana niwaychejchu, mana jinachu nispaqa.
AMO.2.11	Qankuna ukhumanta wakinta ajllarqaykichej profetasta
AMO.2.11	wakintataj nazareosta.
AMO.2.11	Ajinatamin sut'inchan Señorqa.
AMO.2.12	Qankunataj nazareosta kamacherqankichej vinota ujyanankuta; profetastapis sutiymanta parlanankuta jark'arqankichej.
AMO.2.13	Kunanqa jallp'ata ikharichisaj chakisniykichej urapi,
AMO.2.13	imaynatachus trigo cargayoj carro jallp'ata kharkatichin ajinata.
AMO.2.14	Correspapis mana atinkichejchu ayqeyta;
AMO.2.14	aswan kallpayoj kajpatapuni kallpan pisenqa.
AMO.2.14	Mana librakuyta atenqachu sumaj kallpayoj kajpuni.
AMO.2.15	Flechata jap'ej kajpis mana sayanqachu,
AMO.2.15	mana librakonqankuchu ligero chakiyojkunapis,
AMO.2.15	nitaj caballopi ayqej kajpis.
AMO.2.16	Chay p'unchaypeqa aswan waputa maqanakoj kajpis,
AMO.2.16	imawanchus maqanasninta ch'uskikuspa q'alalla ayqenqa.
AMO.2.16	Chayta cheqatapuni nin Señorqa.
AMO.3.1+AMO.3.2	Uyariychej, israelitas, Señorpa nisqanta: Pi ayllustachus Señorqa Egiptomanta orqhomorqa chaykunaman nin: Tukuy kay jallp'a patapi kaj chhika ayllusmanta qankunallata ajllaykichej, chayrayku tukuy juchata ruwasqasniykichejmanta cuentata mañasqaykichej. 
AMO.3.3	Iskay khuskallapuni purinku chayqa, uj yuyaylla kasqankurayku purinku. 
AMO.3.4	León montepi qhaparin chayqa, imachá tiyan jap'inampaj. Uña leoncito qhaparin chaypis, imatachá jap'in.
AMO.3.5	Sichus uj p'isqo pampaman urman chayqa, p'isqo jap'inachá karqa chaynejpi. Sichus p'isqo jap'ina pampamanta oqharikun chayqa, imatachá jap'iykun.
AMO.3.6	Llajta ukhupi pututu qhaparin chayqa, runas mancharinkupacha; ima sajrapis llajta ukhupi kan chaytaqa, Señormin kachamun.
AMO.3.7	Señorqa manamin imatapis ruwanchu manaraj imatapis ñaupajta profetasninman willaspaqa.
AMO.3.8	Pitaj mana manchachikuspa kharkanmanchu león qhaparejtinri? Sichus Señor kamachin chayqa, pitaj mana parlanmanchu Señorpa sutimpiri?
AMO.3.9	Asdodpa palaciosnimpi, Egiptoj palaciosnimpiwan willamuychej, niychejtaj: Samaria orqosman tantakamuychej, qhawaychejtaj imayna pejtuchus chaypi kasqanta, imaynatatajchus runasta ñak'arichisqankuta.
AMO.3.10	Señorqa nin: Mana yachankuchu imatapis allinta ruwayta, palaciosninkupitaj kallpawan mithaspa suwasqasninkuta waqaychanku.
AMO.3.11	Chayrayku ajinata nin Señorqa: Uj enemigo muyuykonqa llajtata, urmachenqataj sinch'i perqasniykita, orqhosonqataj palaciosniykimanta.
AMO.3.12	Ajinatamin nin Señorqa: Imaynatachus uj michej leompa siminmanta qhechun iskay chakista, chayri uj ningrej cantollantaña. Ajinata ayqenqanku Samariapi pisi tiyakojkuna israelitas, chay pikunachus sumachaj camaspi sirejkuna. 
AMO.3.13	Ajinata nin soldadospa Tukuy Atiyniyoj Diosnin: Jacobpa ayllumpa contrampi ch'ayaykuychej.
AMO.3.14	Ima p'unchaychus Israelmanta cuentata mañasaj juchata ruwasqasninmanta, chaypacha Betelpa altaresninta phirisaj, wajrasnimpis p'akikuspa pampaman urmanqanku. 
AMO.3.15	Phirita ruwasaj chiri tiempo wasista, q'oñi tiempo wasistapis. Merfilmanta wasista chinkachisaj, jatuchaj palaciostapis t'unasaj. Ajinata nin Señorqa.
AMO.4.1	Uyarichej kay palabrasta, sumaj mentasqa warmis, Samaria orqospi tiyakojkuna. Qankuna ñak'arichinkichej wajchasta, pisichikojkunata maqankichej. Qosasniykichejtataj kamachinkichej: Apamuychej vinota, ujyanachejtaj, nispa. 
AMO.4.2	Señor Dios juran santo kayninrayku: Qhawaychej, jamonqa uj p'unchay, chay p'unchaypitaj presos apasqas kankichej ganchoswan jap'ichisqas, wawasniykichejpis anzueloswan t'islusqas kanqanku. 
AMO.4.3	Perqa q'asasninta sinrulla wasaykunkichej, wijch'usonqachejtaj Hermón orqo cheqaman. Ajinata nin Señorqa.
AMO.4.4	Riychej Betelman, Gilgalman ima; chaypitaj juchawan yapakamuychej, sayariychejtaj astawan noqaj contraypi, paqarimpi apamuychej rikuchikusta, diezmostataj sapa kinsa p'unchaymanta. 
AMO.4.5	Mana levadurayoj t'antasta ruphachiychej graciasta qona ofrendata jina, ofrenda qosqaykichejtataj tukuyman willaychej. Chaymin qankunapajqa sumaj. Ajinata nin Señorqa.
AMO.4.6	Noqa yarqhayta apachimorqaykichej tukuy llajtasniykichejman; noqa mikhunamanta pisicherqaykichej, tukuy llajtasniykichejpi. Chaywampis qankunaqa mana noqaman kutirimuwankichejchu. Ajinata nin Señorqa.
AMO.4.7	Paratapis manallataj parachimporqaykichejchu,
AMO.4.7	kinsa killa junt'ata manaraj cosecha kashajtin.
AMO.4.7	Uj llajtaman parachimorqani, uj llajtamantaj mana;
AMO.4.7	wakin chajraspaj paracherqani, wakimpajtaj mana, chaynejta ch'akipunku yakumanta jina.
AMO.4.8	Runastaj llajtamanta llajta rerqanku yakuta mask'aspa manataj tarerqankuchu
AMO.4.8	ch'akiyninkuta thasnunankupaj jina.
AMO.4.8	Qankunataj mana noqaman kutirimuwankichejchu.
AMO.4.8	Ajinata nin Señorqa.
AMO.4.9	Q'oñi wayrawan jasut'erqaykichej, chajrasniykichejtapis khuruykucherqani,
AMO.4.9	huertasniykichejta ch'akicherqani, jinallataj uvasniykichejtapis.
AMO.4.9	Langostaswan mikhuracherqani higos sach'asniykichejta,
AMO.4.9	olivo sach'asniykichejta ima.
AMO.4.9	Qankunataj noqaman mana kutirimuwankichejchu.
AMO.4.9	Ajinata ni Señorqa.
AMO.4.10	Uj jasut'ita apachimorqaykichej imaynatachus Egiptoman apachimorqani jinata;
AMO.4.10	saqerqani wayna runasniykichejta maqanakupi wañuchinankuta;
AMO.4.10	saqerqani enemigos caballosniykichejta apakapunankuta;
AMO.4.10	muskhicherqaykichejtatj wañusqaspa asnasqankuta.
AMO.4.10	Qankunataj mana kutirimuwarqankichejchu.
AMO.4.10	Ajinata nin Señorqa.
AMO.4.11	Jasut'erqaykichej t'unanaykama, imaynatachus Sodomata Gomorratawan jasut'erqani jinata.
AMO.4.11	Nina brasas orqhosqa jina karqankichej.
AMO.4.11	Qankunataj mana kutirimuwankichejchu.
AMO.4.11	Ajinata nin Señorqa.
AMO.4.12	Chayrayku Israel, qantapis kikinta ruwasqayki,
AMO.4.12	chaytaqa ruwasajpuni.
AMO.4.12	Wakichikuy Diosniykiwan tinkunaykipaj.
AMO.4.13	Señormin ruwarqa orqostaqa, jinallataj wayratapis;
AMO.4.13	runamantaj imatachus yuyasqanta rejsicherqa;
AMO.4.13	k'anchay kajta laqhaman tukuchin;
AMO.4.13	jallp'a patasta purejqa;
AMO.4.13	Señor, Tukuy Atiyniyoj Dios: Chaymin sutenqa.
AMO.5.1	Israelitas uyariychej kay palabrasniyta, qankunaj contraykichejpi llakiy takisqayta.
AMO.5.2	Chhika k'acha llimphu Israel urmapun,
AMO.5.2	manaña ujtawan sayariyta atinampaj.
AMO.5.2	Kikin pampapi wijch'usqa qhepakun,
AMO.5.2	mana pipis kanchu aysarej.
AMO.5.3	Israelitasmanqa ajinatamin nin Señor Diosqa:
AMO.5.3	Sichus uj llajta waranqa runasta maqanakuman kachanman chayqa,
AMO.5.3	kutimunmantaj pachajllaña.
AMO.5.3	Sichus uj llajta pachaj runasta maqanakuman kachanman,
AMO.5.3	kutimunmantaj chunkallaña.
AMO.5.4	Israelitasmanqa ajinatamin nin Señor Diosqa:
AMO.5.4	Qayllamuwaychej noqaman, chantaqa kausankichejtaj.
AMO.5.5	Ama Betelmanqa qayllaychejchu,
AMO.5.5	amataj riychejchu Gilgalman,
AMO.5.5	nitaj Beersebanejtapis riychejchu;
AMO.5.5	imaraykuchus Gilgalmanta kajkunaqa presos apasqas kanqanku,
AMO.5.5	Beteltaj chinkachisqa kanqa.
AMO.5.6	Señorman qayllaychej, chantaqa kausankichejtaj.
AMO.5.6	manachus jinata ruwankichej chayqa, Pay ninata apachimonqa Israelpa patanman;
AMO.5.6	Betelpitaj mana pipis kanqachu chay ninata thasnoj.
AMO.5.7	Ay qankunamanta cheqan kajta ajenjo jina jayaman tukuchejkuna.
AMO.5.7	Allin ruwana kajtapis pampaman wijch'unkichej.
AMO.5.8+AMO.5.9	Señormin chay chhika ashkha qoyllurkunata ruwajqa,
AMO.5.8+AMO.5.9	tutatapis p'unchayman tukuchin,
AMO.5.8+AMO.5.9	p'unchaytapis laqhaman tukuchin;
AMO.5.8+AMO.5.9	Pay mar qochamanta yakutapis wajyaspa jallp'a pataman parachimun;
AMO.5.8+AMO.5.9	Paymin jatuchaj perqasta urmachin, raqaymantaj tukuchin.
AMO.5.8+AMO.5.9	Paypa sutenqa Señormin.
AMO.5.10	Ay qankunamanta cheqan kajta ruwajta chejnejkuna,
AMO.5.10	cheqanta sut'inchajkunata millachikojkuna.
AMO.5.11	Qankunaqa mana atiwajchejchu rumimanta ruwasqaykichej wasispi, nitaj vinotapis ujyawajchejchu tarpusqaykichej uvasmanta;
AMO.5.11	wajchasta sarusqaykichejrayku;
AMO.5.11	trigomanta impuestota mañasqaykichejrayku.
AMO.5.12	Noqa rejsini millay sajra kasqankuta,
AMO.5.12	juchasninkoqa mana tukukoj,
AMO.5.12	llakichinku cheqan runasta, lluk'irastataj jap'inku;
AMO.5.12	cheqanchana wasispitaj wajchastaqa imapipis atipankupuni.
AMO.5.13	Chaynejta yachayniyoj kajqa ch'inllaña kakun,
AMO.5.13	imaraykuchus p'unchaykunaqa ancha sajra.
AMO.5.14	Mask'aychej allin kajta, mamataj sajra kajtaqa, chantaqa kausankichejtaj;
AMO.5.14	ajinamanta qankunaj nisqaykichejqa cheqan kanqa.
AMO.5.14	Tukuy Atiyniyoj Señor Dios qankunawan kashan.
AMO.5.15	Sajra kajta chejniychej, allin kajtataj munakuychej.
AMO.5.15	Cheqan ruwayta sayachiychej juzgana cheqapi;
AMO.5.15	ichapis jinamanta Tukuy Atiyniyoj Señor Dios khuyasonqachej Israelmanta puchoj runasta.
AMO.5.16	Ajinatamin nin Tukuy Atiyniyoj Señor Diosqa:
AMO.5.16	Tukuy plazaspi waqay kanqa,
AMO.5.16	tukuy callespitaj nanaywan qhapariy kanqa,
AMO.5.16	chay llakiymantaj campo runasta wajyanqanku,
AMO.5.16	waqaspa kausajkunatapis chay waqayman wajyanqanku.
AMO.5.17	Tukuy uvas huertaspitaj waqanqanku,
AMO.5.17	maypachachus jasut'ej jamusaj chaypacha.
AMO.5.17	Ajinata nin Señorqa.
AMO.5.18	Ay, phutiy, pikunachus Señorpa p'unchaynin chayamunallantaña munashanku chaykunamanta.
AMO.5.18	Yachankichejchu imaynachus chay p'unchay qankunapaj kananta?
AMO.5.18	Chay p'unchayqa laqha p'unchay kanqa, mana p'unchaychu.
AMO.5.19	Chay p'unchayqa kanqa, imaynachus uj runa leonmanta ayqekushaspa, jukumariwanñataj tinkuykun,
AMO.5.19	chayri wasinman yaykun, perqamantaj arrimaykukojtin katariñataj khanirparinan, jina kanqa.
AMO.5.20	Arí, Señorpa jamunampeqa laqha tutalla kanqa,
AMO.5.20	mana k'anchayqa kanqachu; laqha kanqa, manapuni imaynamantapis sut'imonqachu.
AMO.5.21	Fiestachakusqasniykichejta chejnikuni, qhesachanitaj;
AMO.5.21	sumajta tantakusqasniykichejqa manapuni noqapajqa allinchu.
AMO.5.22	Mana noqaqa munanichu rikuchikusta sutiyrayku ruphachipuwasqaykichejta, ch'aki mikhuykunamanta ofrendasta apamuwasqaykichejtapis mana munanichu. Manallataj jap'isqaykichejchu sumachaj wira waka uñasta allinyakunawaykichejpaj ruphachisqaykichejtapis.
AMO.5.23	Karunchaychej noqamanta chay ch'ajwaspa takisqaykichejta,
AMO.5.23	mana munanichu arpasniykichejpa waqasqanta.
AMO.5.24	Astawampis ashkhayachun cheqan ruway yaku jina,
AMO.5.24	k'acha kaytaj kachun mana tukukoj yaku pujyu jina.
AMO.5.25	Israelitas, qankunaqa tawa chunka wataspichu ch'in pampaspi rikuchikusta, ofrendastawan jaywawarqankichej?
AMO.5.26	Kunanqa, Sicut reyniykichejta Quiyún qoyllurta q'epirikunaykichej tiyan, dioskunasniykichej lantista, mayqenkunatachus qankunallataj ruwankichej.
AMO.5.27	Damascomanta aswan jaqayman apachichisqaykichej.
AMO.5.27	Ajinata nin Tukuy Atiyniyoj Señor Diosqa.
AMO.5.27	Chaymin sutenqa.
AMO.6.1	Ay, Siompi sumajta kausakojkunamanta!
AMO.6.1	Ay, Samariapi k'achata kausakojkuna,
AMO.6.1	chay llajtapi sumajta kamachejkuna,
AMO.6.1	mayqenkunapichus israelitas atienekunku!
AMO.6.2	Calneman riychej, qhawariychejtaj;
AMO.6.2	chaymanta jatun Hamatman riychej,
AMO.6.2	chaymanta filisteospa Gat llajtanman uraykuychej.
AMO.6.2	Qhawaychej, qankunaqa chay llajtasmanta aswan sumajchu kankichej?
AMO.6.2	Qankunaj llajtaykichejqa paykunajmanta aswan sumajchu?
AMO.6.3	Qankunataj sajra p'unchaypi mana umachakuyta munankichejchu.
AMO.6.3	Qankunataj astawan aysashankichej sajra imasta ruwayman.
AMO.6.4	Marfilmanta ruwasqa k'ancharishaj sirinaspi winkurinkichej,
AMO.6.4	fiestachakunaykichejpi sumajta mast'arikunkichej;
AMO.6.4	mikhunasta wakichinkichej malta ovejasmanta,
AMO.6.4	wira kaj ternero wakasmantawan.
AMO.6.5	Qenata tocarinkichej, mana yachankichejchu imatachus tocasqaykichejta, yuyaychakuspa ruwankichej David jina.
AMO.6.6	Jatuchaj copaspi vinota ujyankichej,
AMO.6.6	sumachaj q'apashaj jawinaswan jawikunkichej,
AMO.6.6	manataj dakunkichejchu llajta chinkananmanta.
AMO.6.7	Qankuna ñaupajta presos apachisqas kankichej,
AMO.6.7	ajinamanta tukukonqa sumaj mikhunasmanta ch'ajwanaykichejqa.
AMO.6.8	Pay kikinmanta Señorqa juran.
AMO.6.8	Tukuy Atiyniyoj Señor Diosqa ajinata nin:
AMO.6.8	Jacobpa ayllun wapuykachasqanta chejnini,
AMO.6.8	palaciosninta mana rikuyta munanichu,
AMO.6.8	enemigosman llajtata jaywasaj, imasninchá tiyan chaytawan. 
AMO.6.9	Chunka qharis uj wasipi qhepakonqanku chayqa, chunkantin wañunan tiyan. 
AMO.6.10	Imayna jatun manchachikuychus kanqapis, chayrayku mayqen wañusqajtapis ayllun wasi ukhumanta jawaman orqhomojtin, uj nenqa chay ukhupi purejta: Tiyanchu pipis qanwan khuska purej? Chay ujtaj nenqa: Mana; ñaupaj kajtaj nenqa: Ch'in kakuy, pajtá Señorpa sutinta oqharishawaj, nispa. 
AMO.6.11	Señorqa jasut'ita apachimonqa jatuchaj wasisman, juch'uychaj wasismanwan, ajinamanta chay wasis thuñispa chinkachisqas kanqanku.
AMO.6.12	Caballosqa atinkumanchu chhankasta wichariyta?
AMO.6.12	Mar qochataqa atikunmanchu wakasman llank'ayta?
AMO.6.12	Qankuna cheqan kajta venenoman tukuchinkichej.
AMO.6.12	Allin ruwaypa poqoynintapis jayaman tukuchinkichej.
AMO.6.13	Qankunaqa qhasi mana kajta kusikunkichej:
AMO.6.13	Atiytaqa kallpanchejwan tarinchej, nispa.
AMO.6.14	Israelitas qankunaqa allinta qhawakuychej, nispa nin Tukuy Atiyniyoj Señor Diosqa.
AMO.6.14	Noqa sayarichimusaj uj nacionta qankunaj contraykichejta.
AMO.6.14	Paykunataj mana kacharisonqachejchu, qhepamantataj, ñaupajmantataj jark'aykusonqachej.
AMO.7.1	Kayta Señor Dios rikuchiwarqa: Pay uywasqa langostasta qhepa tarpuy p'utuyta qallarishajtin, chay tarpuytaj qhepamanraj reypa cosechampaj karqa. 
AMO.7.2	Chay langostasqa chay chajrasta rukushajtinña noqa nerqani: Señor Dios, juchasniykuta pampachapuwayku. Imaynatataj Jacobpa chhikititan aylluyki ñak'arenqari? 
AMO.7.3	Señortaj chay imasta ruwayta mana munarqachu, chayqa mana jinachu kanqa, nispa.
AMO.7.4	Kayta Señor Diosqa rikuchiwarqa: Rikorqani nina jap'iykukojta, mar qochachataj ukhukama ch'akerparichejta, jallp'atapis uj cantonta q'olaykushajta. 
AMO.7.5	Noqataj nerqani: Amaña ari Señor, mañakuyki khuyakuyniykita. Imaynatataj Jacob chhikititan aylluyki ñak'arenqari? 
AMO.7.6	Señortaj mana munanchu saqeyta, nintaj: Chaypis mana jinachu kanqa, nispa.
AMO.7.7	Señorqa kayta rikuchillawarqataj: Señorqa uj perqa qayllapi kasharqa, makimpitaj jap'ishasqa uj wasi ruwajpa plomadanta. 
AMO.7.8	Noqamantaj niwan: Amós, imatataj rikunki? Noqataj nerqani: Albañilpa plomadanta, nispa. Paytaj niwarqa: Kunanqa albañilpa plomadanan qhawasaj Israel llajtayta cheqantachus purishan manachus chayta. Manaña kunampeqa juchasninta pampachasajchu. 
AMO.7.9	Isaacpa sumaj altaresnin thuñisqas kanqanku, Israelpa Diospa yupaychana wasisnin urmachisqas kanqanku. Espadata oqharisaj Jeroboampa ayllumpa contrampi.
AMO.7.10	Betel sacerdote Amasías uj willajta kacharqa Israelpa reynin Jeroboamman, kay jinata nispa: Amosqa, Israel runa, ukhupi purishan qampa contraykita parlaspa. Runasqa manaña paypa parlasqanta uyariyta munankuchu. 
AMO.7.11	Payqa tukuynejta purishan kay jinata nispa: Jeroboamqa espadawan wañuchisqa kanqa, tukuy Israel ayllutaj preso waj llajtaman wijch'usqa kanqa. 
AMO.7.12	Chaymanta Amasías Amosta kamacherqa: Profeta, riy kaymanta. Diosmanta willaspa kausayta munanki chayqa, ripuy Judaman, chaypi willamuy. 
AMO.7.13	Amataj astawan Betelpi Diosmanta willaychu, imaraykuchus kayqa reypa sumaj qhawasqan cheqa, reinoj sumaj kajnin templon. 
AMO.7.14	Amostaj chayman kutichin: Noqaqa mana profetachu kani, nitaj munanichu kayta. Kausanaypajqa ganakuni ovejasta michispa, k'ipa higoskunasta pallaspataj. 
AMO.7.15	Señortaj qhechuwan ovejasta michinayta, niwantaj: Riy sutiypi parlamuy Israel aylluyman. 
AMO.7.16	Chayrayku uyariy Señorpa palabranta. Kaytaqa qanlla nishanki; ama imatapis parlaychu Diospa sutimpi Israelpa contranta, amataj parlaychu Isaacpa miraynimpi contrantapis, nispa. 
AMO.7.17	Kay jinatamin nin Señorqa: Warmiyki llajta chaupipi qhenchachakonqa, qhari wawasniyki, jinataj warmi wawasniykipis wañurachisqas kanqanku espadawan. Jallp'asniykitaj sorteopi rak'ikonqanku, qantaj wañumunki mana cheqan Diospi creejkunaj llajtampi, israelitastaj karu llajtasman presos apachisqas kanqanku jallp'asninkumanta.
AMO.8.1	Señor Diosqa kayta rikuchiwarqa: Uj canasta kasqa poqosqa frutasniyoj. 
AMO.8.2	Paytaj tapuwarqa: Amós, imatá rikunki. Kuticherqanitaj: Uj poqosqa frutayoj canastata rikuni, nispa. Señortaj niwarqa: Israel aylluypa jasut'iynin chayamunña, manaña ujtawampis juchasninta pampachasajchu. 
AMO.8.3	Chay p'unchaypi palaciopi takisqankoqa may llakiyman tukonqa. Ashkha runas wañonqanku, ayasninkoqa jawa ch'in laqhaman wijch'usqas kanqanku. Chaytamin nin Señorqa.
AMO.8.4	Uyariychej kayta: Qankunaqa llamp'u sonqoyojkunamanta ch'irwashankichej, chay jallp'aspi wajcha runastataj mana allimpi rikhurichinkichej. 
AMO.8.5	Qankuna ninkichej: Mayk'ajllañataj mosoj killa fiesta chayamonqa chay qhepata trigota vendenanchejpajri? Mayk'ajllañataj samakuna p'unchay chayamonqa chay qhepata trigota ashkhapi, pisitataj, chanta mana allin pesaspitaj vendenanchejpajri? 
AMO.8.6	Ajinamanta wajchasta ñak'arichisunchej, paykuna kikinku vendekunawanchejkama wata runas jina, manusninkuta junt'anankukama, uj churakuy ujut'asta manuchakusqallankumanta. Chaypachataj vendesunchej mana allin kaj trigota. 
AMO.8.7	Señortaj juran Jacobpa jatun kayninrayku: Mana jayk'ajpis qonqasajchu kay jinatapuni ruwasqankutaqa, nispa. 
AMO.8.8	Manachu jallp'aqa ikhakonqa kay tukuy imasmantaqa? Manachu chay jallp'api tiyajkunaqa waqanqanku?
AMO.8.8	Chay jallp'ataj oqharikonqa tiyaykonqataj, imaynatachus Nilo mayu yaku ashkhayantaj pisiyantaj jinata.
AMO.8.9	Chay p'unchaytaj nin Señor Diosqa:
AMO.8.9	Chaupi p'unchay kashajtin intita laqhaykuchimusaj,
AMO.8.9	chay kikin p'unchayllataj jallp'ata laqhaykuchimusaj.
AMO.8.10	Wañusqasmanta waqayman fiestasniykichejta tukuchisaj.
AMO.8.10	Takisqasniykichejtapis aya p'ampaypi waqayman tukuchisaj.
AMO.8.10	Luto p'achasta churachisqaykichej.
AMO.8.10	Umasniykichejta ruthuchisqaykichej,
AMO.8.10	llakiypi kasqaykichej yachakunampaj.
AMO.8.10	Waqankichejtaj uj runa k'ata wawan wañupojtin waqan jinata.
AMO.8.10	Tukuy ima tukukonqa may llakiypi.
AMO.8.11	Señorqa nin, jamushanku p'unchaykuna, chay p'unchaykunapi jallp'a pataman yarqhayta apachimusaj;
AMO.8.11	mana t'antamanta yarqhaytachu, nitaj yakumanta ch'akiytachu, manachayqa Diospa palabranta uyarinamanta yarqhayta. 
AMO.8.12	Runasqa tuntuyasqas purenqanku, Señorpa palabranta mask'aspa; renqanku uj mar qochamanta uj mar qochaman, patamanta ura cantonkama, chaywampis mana tarenqankuchu.
AMO.8.13	Chay p'unchaykunapeqa k'achita sipaskuna, wapu waynakuna ima llauch'iyanqanku ch'akiywan yakumanta jina. 
AMO.8.14	Samariaj lantisninrayku jurajkuna nenqanku: Oh Dan, diosniykej kausayninmanta; qampis Beerseba dioskunasniykichej kausayninmanta, nejkunapis urmanqanku manaña ujtawan sayarimunankupaj.
AMO.9.1	Señorta altar patapi rikorqani, niwarqataj: Wasi k'aspista wajtay, punkus thalakunankama, runaspa uman patapitaj urmaykuspa t'unakuchunku, puchojkunatataj espadawan t'ojsispa wañurachisaj; jinamanta mana pipis kanqachu pakakoj, nitaj ayqejpis, jinamanta llusp'inampaj. 
AMO.9.2	May jina jallp'a ukhumampis pakakuchunku, chaymanta aysarqamusaj may jina patasmampis pakakuchunku, chaymanta wijch'ukamusaj. 
AMO.9.3	Carmelo orqo puntamampis pakakamuchunku, chaymampis risaj mask'aj; sichus ukhu mar qochaman pakakamuwanqanku chaypis, qocha ukhupi purej katarita kachaykusaj, chayñataj chinkachinampaj. 
AMO.9.4	Waj llajtasmanchus enemigosninkunejta apachisqas kanqanku chayqa, chayman espadayta kachasaj wañurachimunampaj. Ñawisniywantaj paykunata qhawasaj mana chinkachispa sajrapaj, manataj allin rinampajchu. 
AMO.9.5	Tukuy Atiyniyoj Señor Diostaj jallp'ata llankhaykonqa, jallp'ataj unuyarparenqa, chaypi tiyakojkunataj mayta waqanqanku; jallp'ataj oqharikonqataj tiyaykonqataj, imaynatachus Egipto Nilo mayu ashkhayantaj, pisiyantaj, jinata.
AMO.9.6	Señorqa janaj pachapi wasinta churan,
AMO.9.6	chay muyurisqa qhosi qhatanatataj jallp'a pataman k'umpuykun;
AMO.9.6	paymin mar qochamanta yakustaqa wajyan,
AMO.9.6	jallp'a patamantaj jich'amun.
AMO.9.6	Chaypataqa Señormin sutenqa.
AMO.9.7	Ajinata nin Señorqa:
AMO.9.7	Noqapajqa israelitas etiopeswan ujlla kankichej.
AMO.9.7	Imaynatachus Egiptomanta pusamorqaykichej,
AMO.9.7	ajinallatataj filisteostapis Cretamanta pusamorqani,
AMO.9.7	arameostapis Kirmanta pusamorqani. 
AMO.9.8	Señorqa qhawamushan kay juchasapa reinota. Chantaqa nintaj: Kay kamachinata kay jallp'a patamanta chinkachisaj; Jacobpa ayllunmanta kajkunallata mana tukuynintachu chinkachisaj. 
AMO.9.9	Kamachisajtaj Israelpa ayllunmanta tukuynejman suysusqas kanankuta, trigopis suysunapi suysukun jinata, mana uj trigo granollatapis pampaman urmachispa. 
AMO.9.10	Aylluy ukhupi tukuy juchasapas kajkuna espadawan wañuchisqas kanqanku, nejkunaqa: Mana ima sajrapis qhatiriwasunchu, nitaj taripawasunchu.
AMO.9.11	Uj p'unchay jamushan Davidpa ayllunta urmasqamanta sayarichinaypaj. Davidpa yupaychana wasinta sayarichisaj, lajrasninta llup'aykusaj, pampachasqa kasqanmanta oqharisaj, watejmanta sayarichisaj, imaynachus ñaupajta karqa kikinta. 
AMO.9.12	Edommanta puchojkuna, tukuy llajtasmantawan puchojkuna noqajta karqa, chaypi Israelqa watejmanta llajtachakonqa. Señormin ajinataqa nin, chaytaj junt'akonqapuni. 
AMO.9.13	Jamushan p'unchaykuna, trigota oqharishallajtinkuraj barbechana p'unchay chayamonqa. Manaraj uvasta ch'irwayta tukushajtinku, ñapis trigo tarpuna chayamonqaña. Chaykamataj vinoqa tukuy orqosta kinraykunasta ima jich'akuspa yaku jina purirenqa. 
AMO.9.14	Chaymanta karu llajtaman wijch'usqamanta Israel aylluyta pusakampusaj. Watejmanta sayarichenqanku t'unasqa llajtankuta, chaypitaj tiyakonqanku; watejmanta uvaskunata plantanqanku, vinotataj ujyanqanku. Chaymanta huertasta ruwanqanku, chaykunapi poqojtataj mikhonqanku. 
AMO.9.15	Chay kikin jallp'ankupi paykunata tiyachisaj, manañataj ni jayk'aj qosqay jallp'ankumanta wijch'usqaschu kanqanku. Ajinatamin nin Señor Diosniykeqa.
OBA.1.1+OBA.1.2	Señor kayta rikucherqa mosqoypi jina Abdiasman.
OBA.1.1+OBA.1.2	Uyarerqayku uj willayta Señormanta.
OBA.1.1+OBA.1.2	Uj willajtaj rerqa willaraj nacionesman:
OBA.1.1+OBA.1.2	Puririychej! Jakuchej Edompa contrampi maqanakoj!
OBA.1.1+OBA.1.2	Señor Diosmin Edomman nin:
OBA.1.1+OBA.1.2	Tukuy naciones ukhupi juch'uysituman tukuchisqayki maytataj k'umuykachachisqayki.
OBA.1.3	Chay wapuykachasqayki ch'aukiyasorqa kausanki chhanka k'ajlluspi tiyakunkitaj pata patasnimpi. Chayrayku creerqanki mana pipis urmachinasunta. 
OBA.1.4	Águila jinapis pataman oqharikuwaj,
OBA.1.4	ch'askakuna chaypipis thapachakuwaj, chaymantapis urmachimusqayki.
OBA.1.4	Señor nillantaj:
OBA.1.5	Sichus suwas jamusunkuman tutapacha suwasoj, mana tukuytachu apankuman, sitajchus uvasta pallajkuna jamunkuman chaywampis wakin ch'ullchutapis saqenkumanraj.
OBA.1.5	Jinapis enemigosniykeqa tukuyninta t'unarparisunku.
OBA.1.6	Esaú, imaynatataj kajniykita ch'uskisorqanku!
OBA.1.6	Tukuy qhapaj kayniykita mana puchuyojta suwasorqanku!
OBA.1.7	Tukuy qanwan kajkunapis wasanchasorqanku, kikin jallp'aykimanta wijch'usorqanku.
OBA.1.7	Kikin kausaqesnillaykitaj contraykipi churakorqanku,
OBA.1.7	atienekorqanki chay kausaqesnillaykitaj urmanaykipaj tojllata churapusorqanku.
OBA.1.7	Edompataqa mana yuyaynin kanchu!
OBA.1.8	Señor nillantaj:
OBA.1.8	Maypachachus Edomta jasut'isaj chaypachaqa chay tukuy yachayniyojkunasninta chinkachisaj yachaynintataj qhechurparisaj chay Esaupa orqosnin chaynejpi tiyakojkunamanta. 
OBA.1.9	Temán llajtamanta maqanakojkunaqa manchachikuywan kharkatitenqanku, Esaojpa orqosnin chaypi tiyakojkunamantataj mana pipis kausashajqa qhepakonqachu.
OBA.1.10	Qhepakunki q'ala p'enqaywan junt'asqa wiñaypajtaj t'una ruwasqa kanki Jacob hermanoykita sajrawan rikusqaykirayku wañuchisqaykiraykutaj.
OBA.1.11	Qanqa uj ladoman ithirerqanki maypachachus enemigosniyki orqhoshajtinku llajtaj chay qhapaj kaykunasinta.
OBA.1.11	Maypachachus waj llajtayoj soldados Jerusalén llajtaj punkusninta p'akirarqanku puchojtarí rak'inakorqanku,
OBA.1.11	chantá tukuy qhapaj kaynintapis apakaporqanku chaypacha qampis paykuna jinallataj karqanki.
OBA.1.12	Mana qanqa kusikunaykichu karqa maypachachus hermanoyki llakiypi rikhurerqa chay p'unchaypeqa.
OBA.1.12	Mana llajtanman yaykunaykichu karqa ñak'ariypi kashajtin, nillataj kusikunaykichu karqa may llakiypi rikukushajtin.
OBA.1.12	Manallataj kusikunaykichu karqa Judata rikuspa chay ñak'ariy llakiy p'unchaynimpeqa, nillataj asiykukunaykichu karqa llakiyninkupi.
OBA.1.13	Nillataj qhapaj kaykunasninta suwanaykichu karqa chay sinch'i ñak'ariy p'unchay payman chayajtenqa.
OBA.1.14	Mana sayaykunaykichu karqa chay ñan pasanasnimpi ayqekojkunata wañurachinaykipaj.
OBA.1.14	Nillataj chay ñak'ariy p'unchaypi ayqakojkunata jap'ispa jaywaykunaykichu karqa.
OBA.1.15	Wajkunata chay kikin ruwasqasniyki jinallatataj qanwampis ruwakonqa.
OBA.1.15	Chay ruwasqasniykiman jina jap'ikapunki!
OBA.1.15	Qallapiñamin kashan tukuy nacionespaj Señorpa p'unchaynenqa.
OBA.1.16	Imayna k'allkuchus karqa chay llimphuchasqa orqoypi usqhay usqhayta ujyarqankichej chayqa,
OBA.1.16	ajinallatataj waj nacionespis k'allkuchikuspa qhotumanta qhotu ujyanqanku.
OBA.1.16	Mana ni uj puchuyojtaj chinkachisqas kankichej.
OBA.1.17	Jinapis, Sión orqoqa uj santo lugar kanqa. Chayman chay puchojkunaqa ayqekunaqanku.
OBA.1.17	Jacob ayllumanta kajkunaqa jallp'asninkuman kutipullanqankutaj.
OBA.1.18	Jacobpata jinataj Josejpata ayllusninkoqa nina larwashajman jina tukuchisqas kanqanku.
OBA.1.18	Esaojpa ayllunmanta kajkunataj q'opa jina mana chhikan puchuyojta ninawan q'olasqas kanqanku!
OBA.1.18	Ni mayqempis Esaumanta kajkunamantaqa salvakonqachu. Noqa Señor chayta nini.
OBA.1.19+OBA.1.20	Neguevmanta kajkuna israelitas, Esaojpa chaynejpi chay orqosta jap'ikaponqanku, Sefelamanta kajkunataj filisteospa jallp'asninkuta jap'ikaponqanku. Chantapis jap'ikapullanqankutaj Efraimpa jallp'asninta, Samariaj jallp'asninta, jinataj Benjamimpata kajkuna Galaadta jap'ikaponqanku. Chay chhika wijch'usqasmanta kajkunamanta israelitas cananeospa jallp'asninmanta, Sarepta chaynejkama. Jerusalempi presos kajkunamanta, chay Sefarad chaynejpi jina kashanku. Chaykunamantaqa Neguedpi chay llajtasta jap'ikaponqanku. 
OBA.1.21	Chay atipajkunaqa Sión orqoman llojsenqanku chaymantapacha juzganankupaj Esaupa chay orqosniyoj lugaresnimpa contrampi, Señorlla kamachenqa.
JON.1.1+JON.1.2	Señorqa Amitaejpa wawan Jonasman nerqa: Riy, wakichikuspa puririy Nínive jatun llajtaman, willamuytaj phirita ruwanayta chay llajtata, imaraykuchus kaykama chayamuwan tukuy sajra ruwasqasninku.
JON.1.3	Jonastaj kasunantaqa, Señorpa ñaupaqenmanta ayqeyta munarqa, jinataj Jonasqa mar qocha cantopi Jopeman ayqerqa. Chaypitaj uj buqueta Tarsisman puririshajtaña taripasqa. Usqhayta pasajeta rantikuspataj wichariytawan riporqa. 
JON.1.4	Chaymantataj, Señorqa uj sinch'i para wayrata phukuchimorqa, qocha chaupitaña rishajtinku maytapuni para wayraqa yakuta qhollchoqeyachispa, buquetapis q'opata jina apaykacharqa, phirinampaj jina.
JON.1.5	Buqueta purichejkunataj mancharikuytawan sapa ujninku dioskunasninkumanta qhaparikorqanku. Chantá buque chhallayanampaj ama yakuman p'ultikunampaj cargasta yakuman wijch'uykorqanku. Chaykamataj Jonasqa buquej ukhun k'uchunman yaykuykusqa, chaypitaj misk'ejta puñurparerqa. 
JON.1.6	Buquepi kamachejtaj jamuytawan Jonasman qayllaykuspa nerqa: Imanayasunkitaj puñuysiki? Sayariy, Diosniykiman qhaparikuy, ichapis pay khuyakuwasunman ama wañunanchejpaj.
JON.1.7	Chaykamataj buqueta purichejkunaqa ninakorqanku: Jamuychej, suerteta choqana, ajinamanta yachananchejpaj, pichus juchayoj kasqanta kay jinatapuni llakiy jamunawanchejpaj. Jinataj suerteta choqarqanku, chaypitaj Jonaspaj suerteqa urmarqa. 
JON.1.8	Chaymantataj Jonasta taporqanku: Kunanqa sut'inta niwayku, imaraykuchus kay llakiy jamuwasqanchejta. Imapajtaj purishanki? Maymantá jamorqankiri? Maytaj llajtaykiri? Ima ayllumantataj kankiri?, nispa. 
JON.1.9	Jonastaj kutichikusqa: Hebreo kani, Señorta, janaj pacha Diosta yupaychani, mar qochata, kay jallp'atapis ruwajta.
JON.1.10	Buqueta purichejkunataj chayta uyarispa, maytapuni mancharikorqanku, nerqankutaj: Imaraykutaj qan jinata ruwankiri?, nispa. Imaraykuchus paykuna yacharanku Jonasqa Señormanta ayqeshasqanta, chaytari payllataj siminwan willakorqa.
JON.1.11	Paykunataj nerqanku: Kunanqa qanta imanasqaykutaj, mar qocha tiyaykunampajri?, nispa. Chaykamataj mar qochaqa astawan astawan oqharikusharqa.
JON.1.12	Jonastaj paykunaman nerqa: Mar qochaman wijch'uykuwaychej, para wayrataj thañiponqapacha. Yachani juchayoj kasqayta, chaynejta qankunaman jamusunkichej kay sinch'i para wayraqa.
JON.1.13	Buqueta purichejkunataj manchay kallpawan ñaupajman buqueta tanqarqanku jallp'aman chayachinankupaj, manataj aterqankuchu, imaraykuchus mar qochaqa astawan astawan oqharikusharqa, paykunata chinkachinampaj jina. 
JON.1.14	Chaymantaqa Diosmanta mañakorqanku: Señor, ama saqewaykuchu wañojtaqa ari kay runaj juchanraykoqa. Sichus pay mana juchayoj chayqa, ama juchachawaykuchu wañojtenqa ari; imaraykuchus qanqa, Señor, imatapis munasqaykiman jina ruwanki.
JON.1.15	Chaymantataj, Jonastaqa jap'iytawan mar qochaman wijch'uykorqanku, yakutaj chay jinata oqharikushaspa tiyaykorqapacha. 
JON.1.16	Chayta rikuspataj buqueta purichejkunaqa Señorta maytapuni manchachikorqanku. Chayrayku rikuchikusta jaywarqanku, tratotapis ruwarqanku.
JON.1.17	Chaykamataj Señorqa uj jatun challwata wakicherqa Jonasta oqoykunampaj. Jinamanta Jonasqa chay challwaj wijsampi kinsa p'unchayta, kinsa tutatawan karqa.
JON.2.1+JON.2.2	Jinamanta Jonasqa challwaj wijsan ukhupi Señor Diosninmanta mañakorqa, kay jinata: May llakiyniypi qhaparikamorqayki qanman Señorníy, qantaj uyariwanki. Wañuy ukhumanta qhaparikamorqayki, qantaj uyarimuwarqanki. 
JON.2.3	Mar qocha ukhuman wijch'uykuwarqanki, yakutaj ukhuman chinkaykuchiwan, chay chhika yaku oqharikojkunata kachamusqaykitaj patayta pasarqanku. 
JON.2.4	Ñaupaqeykimanta wijch'usqa rikukorqani; yuyarqanitaj manaña llimphuchasqa temploykita rikunayta.
JON.2.5	Yakusqa kunkaykama chayamuwarqanku;
JON.2.5	qocha laqha ukhumantaj chinkaykuni;
JON.2.5	yaku qhorastaj umayman ch'ipaykukunku.
JON.2.6	P'ultiykukuni orqospa pampankama;
JON.2.6	jallp'a lleqhestaj patayman tiyaykamuwanku wiñaynintimpaj.
JON.2.6	Qantaj, Señor Diosníy, kausayniyta orqhonki wañuymanta.
JON.2.7	Wañusqa jinaña rikukuspa qanmanta Señor yuyarikorqayki;
JON.2.7	mañakususqaytaj qanman chayamusorqa ajllasqa temploykikama.
JON.2.8	Lantista qhatejkunaqa, qanman kutisqa kayta qonqapunku.
JON.2.9	Noqaqa agradecekuspa rikuchikusta jaywakusqayki;
JON.2.9	imatachus qosqayki nisusqayta jaywasqayki.
JON.2.9	Salvacionqa Señorpatamin.
JON.2.10	Chay qhepata Señorqa kamacherqa chay jatun challwa yaku cantoman Jonasta lanzarparimunanta.
JON.3.1+JON.3.2	Watejmanta Señorqa Jonasman parlapayarqa, kay jinata: Sayarikuy, riytaj jaqay jatun Nínive llajtaman,
JON.3.1+JON.3.2	chaypitaj willamuy imatachus noqa nisqayki chayta.
JON.3.3	Jonastaj sayariytawan Niniveman purirerqa Señorpa kamachisqanman jina. Niniveqa jatun llajta karqa, uj cantonmanta uj cantonkamaqa kinsa p'unchay chaki puriy jina karqa. 
JON.3.4	Jonasqa llajtaman yaykorqa uj p'unchay puriyta jatunmanta willaspa: Kaymanta tawa chunka p'unchayman Nínive llajtaqa phirisqa kanqa, nispa.
JON.3.5	Chay llajtapi tiyajkunataj Diospi creerqanku, qhaparikorqankutaj ayunota ruwaspa, llakiy p'achastataj churakorqanku jatunmanta juch'uykama. 
JON.3.6	Chay willaykunataj Nínivej reyninman chayarqa. Paytaj kamachinanmanta sayarispa, p'achasninta lluch'ukuspa, llakiy p'achasta churaykukuytawan ushpha patapi tiyamorqa. 
JON.3.7	Chaymanta reyqa, yanapajkunasnin kurajkunawan tukuy chay llajtaman rejsicherqanku uj kamachiyta, kay jinata: Mana pipis mikhunanchu tiyan, nitaj uywaspis: Ovejas, wakaspis. Chaykunamampis ama qarankichejchu, nitaj yakuta ujyachinkichejchu. 
JON.3.8	Manachayqa llakiy p'achasta churakuychej, jinallataj uywastapis qhataychej, tukuyniykichej sinch'ita Diosmanta mañakuychej; sapa ujtaj saqeychej sajra kausayniykichejta, suwakuyta makisniykichejwan ruwasharqankichej chayta. 
JON.3.9	Ichapis Diosninchej jinamanta juchasninchejta pampachanman, k'ajaj phiñakuynintaj tiyaykunaman, jinamanta mana wañusunchu, nispa.
JON.3.10	Diosqa ajinata ruwasqankuta rikusqa, sajra ruwayninkuta saqespa allin ñanman kutirikusqankuta. Chayrayku Diosqa manaña ruwarqachu imatachus ruwayta munasqantaqa.
JON.4.1	Chay jinata Diospa ruwasqantaj Jonasmanqa mana allinchu rijch'arqa, maytataj phiñarikorqa. 
JON.4.2	Señormantaj kay jinata nerqa: Qhawariy Señor, kaytamá nerqayki jallp'aypi kashaspallaraj. Chayrayku ayqesharqani Tarsisman. Yachani ari, khuyakoj sonqo nanachikoj Dios kasqaykita, mana chhika usqhayta phiñakoj kasqaykita, chhika jatun khuyakuyniyoj kasqaykita, jasut'ej rishaspa mana jasut'isqaykita chay jina millay sajrata ruwasqankumanta. 
JON.4.3	Chayrayku kunanqa, Señor, mañakuyki, wañuchinawaykita, allin kanman wañupunay kausanaymantaqa.
JON.4.4	Señortaj payman kutichispa nerqa: Ajinata phiñakuspaqa yuyankichu allinta ruwashasqaykita?, nispa.
JON.4.5	Chaymanta Jonasqa llajta ukhumanta llojserqa inti llojsimuynejman. Chaynejpitaj q'epinoqakuspa uj llanthuchata ruwaspa chay uraman tiyaykukorqa llajtata qhawaspa, suyaspataj llajta imanakonqachus chayta. 
JON.4.6	Señortaj wakichiporqa mathi yurata, chaytaj chay uman pata llanthuchanman ch'ipaykukuspa wiñaykorqa Jonaspa umanta llanthunampaj, jinamanta phiñakuynin tiyaykunampaj. Jonastaj mayta kusikorqa uman pata llanthuchapi wiñaykusqanmanta. 
JON.4.7	Q'ayantin paqarimuytataj Señorqa chay mathi yurata khuruwan mikhuykucherqa, ch'akirpayaporqataj chay matheqa. 
JON.4.8	Inti llojsimuytataj Diosqa uj sinch'i q'oñi wayrata inti llojsimuynejmanta wayrachimorqa. Chay intitaj Jonaspa umantaqa sinch'ita k'ajaykorqa, jinamanta llauch'iyarparerqa, wañuytataj munarqa. Allin kanman wañunay kausanamanta nisqaqa, nispa.
JON.4.9	Chaymantataj Dios nerqa Jonasman: Chay jinatapunichu phiñakunki mathi yura ch'akirpayajtin?, nispa. Jonastaj kuticherqa: Arí, rabiawan wañushaniña, nispa.
JON.4.10	Diostaj kuticherqa: Mathi yurata, qanqa mana tarporqankichu, nitaj wiñacherqankichu. Uj tutalla p'utuytawan wiñarqa, q'ayantin tutataj ch'akiporqa. Chayllamantaraj qanqa llakikushanki. 
JON.4.11	Noqarí manachu astawanraj khuyakunay karqa Ninivemanta, mayqen llajtapichus tiyakunku pachaj iskay chunka waranqa kurajniyoj runas, wawas ima mana juchasniyoj, ashkha uywas ima, chaymanta?
MIC.1.1	Kaymin Moresetmanta Miqueasman Señorpa parlaykusqanqa, Jotam, Acáz jinataj Ezequías Judapi kamachishajtinku. Kayta rikorqa Samariamanta chantá Jerusalenmantataj imatachus mosqoypi rikusqanta.
MIC.1.2	Tukuy ayllumanta kajkuna uyariychej kayta;
MIC.1.2	Señormin, yupaychana santo wasinmantapacha qankunaj contraykichejpi qhawamonqa.
MIC.1.3	Señormin llojsimonqa maypichus tiyakushan chaymanta thaskispataj pay jamonqa montesniykichejpa orqosninta pampachaspa.
MIC.1.4	Chakisnin urapi orqos unuyanqanku imaynatachus cera mach'aqa ninaman churaykunchej jinata, vallestaj iskayman kicharisqas kanqanku, imaynatachus uj wayk'upi may chhika yaku correspa kicharin ajinata.
MIC.1.5	Kay tukoyqa jamonqa Jacobpa ayllun mana kasukoj kasqanrayku, jinataj Israelpa juchasninrayku.
MIC.1.5	Maypitaj kashan Jacobpa mana kasukoj kayninri?
MIC.1.5	Chayqa kashan Samaria llajtapi!
MIC.1.5	Maypitaj kashanku Jacobpa, juchallikuna lanti churana wasisninkuri? Chayqa kashan Jerusalempi!
MIC.1.6	Chayraykumin Señor nin:
MIC.1.6	Samaria llajtata ruwasaj phirisqa wasi qollusllataña,
MIC.1.6	uvas plantana campotataj kicharisaj.
MIC.1.6	Chay llajtamanta rumisninta tukuy pampata junt'achisaj, ura urannej rumistapis patannej sut'iman churamusaj.
MIC.1.7	Tukuy lantikunasnimpis t'unasqas qhepakonqanku,
MIC.1.7	tukuy lanti k'aspisninkupis ruphachisqas qhepakonqanku.
MIC.1.7	Imaynatachus qhenchakunaspa qolqesninkuwan ruwasqas karqanku; ajinallatataj ujtawan qhenchaspa qolqellanmantaj tukuchisaj.
MIC.1.8	Chayrayku waqasaj jik'un jik'unta, chayraykumin q'ara chakilla purisaj q'arallataj pampa alqo jina auqespa, qhaparqachaspataj waqaspa suri jina.
MIC.1.9	Imaraykuchus Samariaj nanachikusqanqa mana jayk'aj jampinapaj jina: Chaytaj chayarqa Judakama chantá maypichus aylluy tiyakun chay Jerusalén llajtakamataj chayarqa.
MIC.1.10	Ama kayta willaychejchu Gatpi tiyakojkunaman;
MIC.1.10	amataj waqaychejchu.
MIC.1.10	Nanaywan sunt'iraychej Bet-le-afraj polvon ukhupi.
MIC.1.11	Safirpi tiyakojkuna, jallp'aykichejmanta llojsiychej q'araslla; p'enqayniykichejwantaj junt'a!
MIC.1.11	Mana llojsenqankuchu Zaanampi tiyakojkuna!
MIC.1.11	Bet-eselpi waqay kashan, qankunataj mana piniyoj qhepakunkichej!
MIC.1.12	Marotpi tiyakojkuna nanaywan mayta q'ewiykachakunku walejyarikuyta mayta mask'ashanku, imaraykuchus Señor munarqa chay sajra, Jerusalempa kikin punkusninkama chayananta.
MIC.1.13	Qankuna Laquispi tiyakojkuna israelitas jinallataj juchallikorqankichej, qankunanejta Sión orqopis juchallikorqa, caballosniykichejman carrosta t'inkiychej.
MIC.1.14	Moreset-gatmanta wiñaypaj despidikuychej.
MIC.1.14	Aczib llajta misk'achejmanta sirvikonqa Israelpa reykunasninman.
MIC.1.15	Señor nin: Maresa llajtapi tiyajkuna, qankunaj contraykichejpi watejmanta uj atipajta kachamusaj Israelmanta aswan ajllasqa kajtaj Adulampa chhanka jusk'usninman sat'ikamonqa.
MIC.1.16	Qanrí, Sión llajta, umaykita q'arakuy llakiyniykita rikuchispa chay sumaj munasqa wawasniykimanta.
MIC.1.16	Astawan umaykita q'araykuy alqamarej umanman rijch'akunankama, imaraykuchus wawasniykeqa waj jallp'aman apasqas kanqanku.
MIC.2.1	Ay, jaqaykunamanta piskunachus mosqoykunasninkupipis juchasta ruwanankupaj umachakushallankupuni,
MIC.2.1	q'ayantin sut'iyamojtinkamataj chayta ruwanku imaraykuchus makisninkupi atiy kasqanrayku!
MIC.2.2	Jallp'asta munapayanku, jap'ikapunkutaj;
MIC.2.2	wasista munapayanku, suwankutaj.
MIC.2.2	Runastapis mayta ñak'arichinku, ayllusninkutapis chantá tukuy kapuyninkutapis.
MIC.2.3	Chayraykumin nin Señorqa:
MIC.2.3	Noqajtapis tiyan uj ruwanay qankunaj contraykichejpi.
MIC.2.3	Qankunaman apachimusaj uj manchay ñak'ariyta chaymantari mana ni imaynamanta kunkaykichejta orqhoyta atinkichejchu, manataj mayta runaykachaspa purinkichejchu, imaraykuchus may ñak'ariy tiempos kasonqachej.
MIC.2.4	Jaqay p'unchaykunapeqa llakiy waqay yarawista takisonqanku. Nisonqachejtaj:
MIC.2.4	Cheqamanta q'ala tukuyninchejpuni t'una ruwasqas karqanchej; llajtanchej kaj, Señorninchejpata kajkunapis wajpaj makinman chayarqa ni pejpa jark'akusqallan;
MIC.2.4	tukuy jallp'asninchejpis q'ala rak'irasqa karqa noqanchejta jap'ikapoj jamojkuna ukhupi.
MIC.2.5	Chayraykumin qankunaqa mana ima ruwanaykichej kanqachu Señorpa ayllun ukhupeqa.
MIC.2.6	Paykunaqa ninku: Ama chay profetas imata nispapis jamuchunkuchu!, imaraykuchus mana ima llakiypis chayamuwasunchejchu!, nispa.
MIC.2.7	Manachu Jacobpa ayllonqa maldicisqachu kashanri?
MIC.2.7	Chayri Dioschu manaña pacienciakuyta atiwanchej?
MIC.2.7	Kay jinatachu Diosqa ruwanan?
MIC.2.7	Manachu Payqa, palabrasnimpi kutikun Paypaj cheqanta kausajkunapajqa?
MIC.2.8	Qankunaqa aylluypa contranta oqhariykukunkichej.
MIC.2.8	Allin p'achanku kajkunata lluch'urankichej guerramanta kutimpojkunamanta piskunachus yuyarqanku ñak'ariykunas tukukusqantaña chaykunamanta.
MIC.2.9	Warmista wijch'urankichej munasqa wasisninkumanta,
MIC.2.9	wawasninkutataj wiñaypaj jark'akunkichej honrata paykunaman qosqaymanta.
MIC.2.10	Jatarikuychej rillaychejpunitaj, kayqa mana samarikuna lugarchu; may jinaña sajraman qokapusqaykichejqa.
MIC.2.11	Mayqempis qhasi kajta llullakun, nintaj:
MIC.2.11	Noqa sut'inchasqaykichej vinomanta licormantataj,
MIC.2.11	chaymari profetapaj nisqa chay ayllumanta churasqa kanqa.
MIC.2.12	Jacobpa ayllunmanta kajkunata tukuyninta tantasaj;
MIC.2.12	Israelmanta uj chhika puchojta oqharikapusaj.
MIC.2.12	Tantaykusaj, ovejasta tropanman tantaykunchej ajinata, pastos chaupipi michisqa ovejas jina kanqanku,
MIC.2.12	may chhika tunas jinataj ch'ajwarenqanku.
MIC.2.13	Dios, ñanninkuta kicharispa renqa, paykunataj qhatenqanku; llojsenqankutaj llajtankoj punkunta.
MIC.2.13	Reyninku Señormin tukuyninkoj ñaupaqenta renqa.
MIC.3.1	Kunan uyariychej Israelpa kamachejkunasnin jinataj
MIC.3.1	kurajkunasnin: Manachu qankuna yachanaykichej kashan imachus cheqan kaj chayta?
MIC.3.2	Chaywampis qankunaqa, allin kajta chejninkichej munakunkichejtaj sajra kajta, qankuna aylluytaqa qaranta ch'uskinkichej q'ara tullusllatataj saqenkichej.
MIC.3.3	Aylluytaqa kausashajllata mikhuykunkichej;
MIC.3.3	qaranta orqhonkichej, tullusnintapis t'unankichej;
MIC.3.3	mankaman churaykunapaj aychata jina ruwankichej.
MIC.3.4	Uj p'unchaypi qankuna Señorta wajyakunkichej. Chaywampis Paytaj mana kutichisonqachejchu.
MIC.3.4	Jaqay tiempopeqa qankunamanta Pay pakakonqa chay millay juchasta ruwasqaykichejrayku.
MIC.3.5	Israel aylloyqa pantay ñankunasta rishan chay profetaswan ch'aukiyasqankurayku. Paykuna ninku:
MIC.3.5	Sonqo tiyasqalla tiyakusunchej, nispa; mikhunankupaj qonku chaykunaman. Chaywampis maqaj sayaykunku piskunachus mana imatapis mikhunankupaj qonkuchu chaykunaman. Señor nin chay profetasman:
MIC.3.6	Manaña ujtawan ch'isisnimpi profetaspa rikunasninta rikunkichejchu, nitaj imachus jamunanmanta ch'isiyaykuypi niyta atinkichejñachu.
MIC.3.6	Inti yaykuponqa chay profetaspajqa, p'unchaypis laqhayaykapullanqataj.
MIC.3.7	Chay qhawajkunapis adivinospis q'ala p'enqaypi rikhurenqanku.
MIC.3.7	Tukuy paykuna t'ukushaj qhepakonqanku, Dioswan mana uyarichikusqankurayku.
MIC.3.8	Noqatatajri Diospa espíritun atiywan junt'achiwan, justiciawan, kallpawantaj,
MIC.3.8	uyanchanaypaj Israelpa mana kasukoj, juchayojtaj kasqanta.
MIC.3.9	Kunan kayta uyariychej, qankuna cheqan kajta chejnejkuna Israelpa kamachejkunasnin kurajkuna kajkunapis, q'ewinchejtaj tukuy cheqan kajtapis,
MIC.3.10	qankuna Diospa llajtan Jerusalenta ruwankichej wañuchinakuy, mana allin ruwaykunaj patampitaj.
MIC.3.11	Llajtaj juezkunasnimpis rantichikunku,
MIC.3.11	sacerdotesnimpis qolqeraykulla yachachinku,
MIC.3.11	profetasninkupis qolqeraykullataj adivinanku;
MIC.3.11	chantá mayta parlanku Señor paykunaman kutikusqanta;
MIC.3.11	kay jinata nispa: Señorqa noqanchejwan kashan; mana ni ima sajrapis qhatiriwasunchejchu, nispa.
MIC.3.12	Jinapis, qankunaj juchasniykichejrayku Diospa llajtan Jerusalenqa barbecho llank'asqaman tukonqa, wasispis phirisqa qolluman jinataj,
MIC.3.12	Diospa yupaychana wasimpa orqontaj qhoraswan pakaykusqa kanqa.
MIC.4.1	Jaqay qhepa kaj p'unchaykunapeqa, Señorpa yupaychana wasin maypichus qhepakun chay orqoqa churasqa qhepakonqa aswan jatun kaj orqo, tukuy orqosmanta aswan jatumpuni kanqa, tukuy llajtas kajkunataj chayman jamonqanku.
MIC.4.2	May chhika llajtastaj jamonqanku nispa:
MIC.4.2	Jamuychej, Señorpa orqonman wicharinachej, Jacobpa Diosnimpa chay yupaychana wasinman, Pay ñankunasninta rikuchinawanchejpaj, purinanchejpajtaj chay ñankunasninta,
MIC.4.2	imaraykuchus Sionmanta llojsimonqa Señorpa yachachiykunasnenqa, kamachiykunasnintaj Jerusalenmanta.
MIC.4.3	Ashkha naciones ukhupi Señor juzganqa,
MIC.4.3	may chhika llajtaspa phiñankuykunasninkutataj tukuychanqa, may karumanta kajkunajpatapis.
MIC.4.3	Paykunaqa chay t'ojsinasninkutaqa aradosman tukuchenqanku, lanzasninkutapis hocesman tukuchenqanku.
MIC.4.3	Ni mayqen llajta oqharillanqatajchu armasninkuta wajpa contrampi maqanakupaj, nitaj guerrapajpis yachachiykunasta jap'enqankuchu.
MIC.4.4	Jinaqa tukuy kausanqanku ni ima manchayniyoj;
MIC.4.4	sapa ujtaj samarikuyta atenqa uvasninku llanthupi, jinataj higueronkoj llanthoj urampi.
MIC.4.4	Kaykuna, Tukuy Atiyniyoj Señorpa kikin palabrasnin kanku.
MIC.4.5	Waj llajtakunaqa kasunku kikin lantisnillankuta,
MIC.4.5	jinapis noqanchejqa kasusunchejpuni Señor Diosninchejta.
MIC.4.6+MIC.4.7	Kayta nin Señor: Jaqay p'unchaypeqa ovejasniyta tantaykusaj jasut'erqani chaykunata; wist'usta, sayk'usqasta,
MIC.4.6+MIC.4.7	jinataj ch'eqerasqasta. Chaykunawan, chay qhepakojkunawantaj uj atiyniyoj llajtata ruwasaj.
MIC.4.6+MIC.4.7	Noqa, Señor, Sión orqomantapacha Israel aylluyta kamachisaj, kunan wiñaypajtaj.
MIC.4.8	Qanrí, Jerusalén, Siompata torren, jark'akuntaj qan ujtawan Israel reinoj capitalnin kallankitaj, imaynachus ñaupajpi may uyarisqa warmi karqanki jina.
MIC.4.9	Kunanrí, imarayku ajinata qhaparinki uj onqokoj warmi nanayninwan jinari? Manachu qampi reyqa tiyan?
MIC.4.9	Chayri umachasojkunachu wañupusqanku?
MIC.4.10	Sión llajta, wijsayoj warmi nanayninwan jina q'ewiykachakuy qhapariytaj, imaraykuchus runasniyki qanmanta llojsenqanku, q'ara pampapi tiyamonqanku,
MIC.4.10	Babiloniakamataj chayanqanku.
MIC.4.10	Jinapis Señor chaypi ayllunta kacharichejqa, enemigosninmanta salvanqa.
MIC.4.11	Kunanqa ashkha naciones contraykipi tantaykukunku nispa:
MIC.4.11	Jakuchej kusikamunachej Jerusalempa honran t'akasqata rikuspa.
MIC.4.12	Chaywampis chay nacionesqa mana rejsinkuchu Diospa yuyasqasninta, imachus ruwanan kasqantapis;
MIC.4.12	mana yachankuchu Pay tantaykumanta imaynatachus trigo q'apista eraman tantaykunchej jinata.
MIC.4.13	Sión llajta, jatarikuy trillaytaj, Señor nin:
MIC.4.13	Noqa qosqayki toroj kallpata jina fierro wajrasniyojta bronce talonesniyojta jina, ashkha llajtasta phirita ruwanaykipaj jina.
MIC.4.13	Qan qhechunki millay qhapaj kayninkuta, noqapajtaj t'aqapuwanki, noqa tukuy jallp'aj Señornimpaj.
MIC.5.1	Chaywampis kunanqa, Jerusalén wakichikuy jark'akunaykipaj imaraykuchus muyuykusunku may sinch'itata jasut'enqanku Israelpa kurajninta.
MIC.5.2	Qantajrí Efratamanta Belén, Judapi llajtas kajmanta aswan juch'uy kanki, qanmantamin llojsenqa Israelta kamachejqa unay aylloj mirayninmanta.
MIC.5.3	Señorqa kunan saqerenqa Paypata kajkunata,
MIC.5.3	chay warmi pichus uj qhari wawata nacechikunan kashan chay nacekunankama.
MIC.5.3	Chaypacha tantarikonqanku chay llajtankumanta wijch'usqas kashanku llajta masisnin israelitaswan.
MIC.5.4	Reyqa jatarikonqa michinampaj chay Israel ayllunta tukuy atiywan, Señor Diospa jatun kaynimpitaj,
MIC.5.4	paykunataj sonqo tiyasqa kaypi tiyakonqanku, imaraykuchus Señor jatunchasqa kanqa tukuy jallp'aj cantosninkama.
MIC.5.5	Paymin sonqo tiyasqa kayta apamonqa.
MIC.5.5	Maypachachus asirios jallp'anchejman junt'aykamojtinku palaciosninchejmantaj yaykuykamojtinku, chaypacha kachasunchej paykunaj contrankupi qanchis kurajkunata pusaj sumachej runastataj.
MIC.5.6	Paykuna Asiriata kamachenqanku, Nimrodpa jallp'antapis t'ojsinasninkoj puntampi apaykachanqanku,
MIC.5.6	jallp'asninchejta yaykumorqanku jallp'anchejmantaj. Junt'aykamorqanku chay asiriosmantataj librawasunchej.
MIC.5.7	Chaypacha, Jacobpa ayllunmanta puchojkuna ashkha llajtaspa chaupimpi kanqanku; Señorpaj apachimusqan chhulla jina, para imaynatachus qhoras pataman urmamun mana runaj munasqanraykullachu ajinata.
MIC.5.8	Chaypacha, Jacobpa ayllunmanta puchojkunaqa ashkha llajtaspa chaupimpi kanqa; imaynatachus uj león monte uywas chaupipi karin ajinata, chantá imaynatachus uj león ovejas chaupipi rikhurispa pasaj jina t'isaspa wañurachintaj ujtapis kausashajta saqespa ajinata.
MIC.5.9	Ajinatamin qan Señor, phinkiykunki wañurachinkitaj tukuy qampa contraykipi kajkunataqa.
MIC.5.10	Kayta Señor nillantaj: Jaqay p'unchaykunapeqa caballosniykita wañurachisaj, guerrapaj carrosniykitapis t'unarasaj.
MIC.5.11	Llajtasniykitapis raqaykunasman tukuchisaj,
MIC.5.11	chay tukuy jark'akunasniykichejtapis urmarachisaj.
MIC.5.12	Layqakunasniykitataj tukuchisaj, mana ni uj adivinoyojtataj saqesqayki.
MIC.5.13	Phirisaj chay lantisniykita, chay sumaj ruwasqa rumisniykitapis, amaña jayk'ajpis chaykunaman yupaychaj kutinaykipaj chay kikin makisniykej ruwasqan dioskunasniykiman.
MIC.5.14	T'irarasaj chay yupaychana sach'asniykita mana puchuyojtataj llajtasniykita t'unasaj.
MIC.5.15	Phiñakuyniypi, vengakusaj mana kasuyta munawarqankuchu chay nacioneswan.
MIC.6.1	Kunan uyariychej qankuna Señorpa nisqanta:
MIC.6.1	Sayarikuy, rikuchiytaj chay phiñanakusqaykita montespa ñaupaqempi, orqospis uyarichunku parlasqaykita!
MIC.6.2	Uyariychej qankuna, orqos, jinataj jallp'aj sinch'i rumisnimpis: Señor renqa llajtampa contrampi cuentata mañaj; uj phiñanakuymantaj yaykonqa Israel ayllumpa contrampi.
MIC.6.3	Kayta nin Señorqa: Kutichiway ayllúy,
MIC.6.3	imanarqaykitaj, chayri imapitaj phiñacherqaykiri?
MIC.6.4	Noqa Egiptomanta orqhorqayki, kamachi kashajtiyki librarqayki; Moisesta, Aaronta, Mariatapis kachamorqayki pusanasuypaj.
MIC.6.5	Munasqa ayllúy, yuyarikuy kunan Moabmanta rey Balacpa wakichikusqanta, Beorpa wawan Balaampajman kutichisqantataj.
MIC.6.5	Yuyarikuy, Sitinmanta Gilgalman pasasqaykita.
MIC.6.5	jinataj rejsiy Señorpa atipachisqasninta.
MIC.6.6	Imawantaj chimpaykuyman yupaychaj janaj pacha Dios Señorniymanri?
MIC.6.6	Payman chimpaykuymanchu uj watayoj waka uñawan ruphachina rikuchikuta jaywanaypaj?
MIC.6.7	Kusikunmanchu Señor, waranqa corderoswan chayri chunka waranqa aceite mayuswampis chimpajtiy?
MIC.6.7	Kusikunmanchu, kuraj kaj qhari wawaytapis jaywajtiy,
MIC.6.7	sajra kayniymanta jinataj juchaymanta paganaypaj?
MIC.6.8	Ña nisunkiña, Señor, ya runa yachankichu,
MIC.6.8	imapichus allin kaj ruway kasqanta,
MIC.6.8	chaytataj qanmanta Payqa munan ruwanaykita:
MIC.6.8	Cheqan kaj ruwayta, fiel kayta, mana qonqakapoj kayta,
MIC.6.8	tukuy llamp'u sonqo kaywantaj Diosniykita kasunaykita.
MIC.6.9	Señor wajyashan llajtata, allin ruwaytaj kanman atencionwan uyareyqa:
MIC.6.9	Uyariychej, ayllumanta kajkuna jinataj llajtata umachajkunapis:
MIC.6.10	Juchasapaj wasimpeqa kanku; sajra sonqowan tantasqa qhapaj kaykunas, chejnikuni chay faltaj pesaskunasta.
MIC.6.11	Imaynatataj perdonayman faltaj balanzasta, faltaj pesanasta jap'ejkunata?
MIC.6.12	Kay llajtamanta qhapaj kajkuna tukuyninku kaypi tiyakojkunamantaqa; ñak'arichejkuna kanku, llullas, ch'aukeyajkunataj kanku.
MIC.6.13	Chayrayku jasut'isqayki, phirisqaykitaj juchasniykirayku.
MIC.6.14	Mikhuspapis mana sajsakunkichu, yarqhayllawampuni ñak'arinki; cosechasta oqharinki, chaywampis manataj ni imata salvayta atinkichu, imata salvawaj chaypis
MIC.6.14	maqanakupi phirikunanta nisaj.
MIC.6.15	Tarpunki chaypis manataj cosechata orqharinkichu;
MIC.6.15	aceitunasta kutaspapis, manataj aceitenta oqharinkichu; uvasta saruspapis manataj vinotaqa ujyankichu;
MIC.6.16	imaraykuchus qhaterqanki Omri jinataj Acabpa ayllumpa kamachisqasninta chantá ruwasqasninkutapis,
MIC.6.16	imaynatachus paykuna ruwarqanku ajinallataj qampis ruwarqanki.
MIC.6.16	Chayraykumin noqa ruwasaj qanwan, chaypi tiyakojkunasniykiwantaj llakiyta asipayasunankuta,
MIC.6.16	Aylluypa p'enqaynintaj pataykiman urmamonqa.
MIC.7.1	Ay, noqamanta! Cosechaj qhepampi uj chajmakoj jina kashani, manañataj tarinchu uvas nitaj higospis chay poqoykunata mikhuyta munasharqa chayqa.
MIC.7.2	Kay pachapi manaña kanchu cheqan runas nitaj Diosman sinch'ita sayaj kajkunapis;
MIC.7.2	tukuy suyashanku wañuchillaytaña, chay hora chayamunallanta ruwanankupaj;
MIC.7.2	ujkuna ujkunataj misk'achinakunku.
MIC.7.3	Juchata ruwanapajqa maestros kanku, chay kurajkunapis t'inkasta apamunankuta kamachinku, juezkunasri wajkunawan rantichikunku, atiyniyoj kajkunataj munasqankuman jina ruwaspa llajtata juchallichinku.
MIC.7.4	Paykuna ukhumanta allimpaj qhawasqa kajqa uj khiska jinamin; aswan honrado kajpis uj itapallu jina. Jinapis jamun uj p'unchay chayman jina jasut'isqas kananku, chay qhawaj chayta nerqaña jamunanta chay p'unchay.
MIC.7.4	Chaypacha paykuna ukhupi q'ala ch'ipanaku kanqa.
MIC.7.5	Ama creeychu runa masiykej nisqampi, nitaj ni mayqen kausaqeykipipis confiakuychu; warmiykiwan imatachus parlanaykitapis allintaraj umacharikuy;
MIC.7.6	imaraykuchus qhari wawaspis mana honrankuchu tatasninkuta,
MIC.7.6	warmi wawasninkupis mamasnikoj contranta oqharikunku,
MIC.7.6	ñojch'asninkupis, suegrasninkoj contrampi sapa ujninkoj enemigosninkoqa ayllusnillankullamantaraj rikhurinku.
MIC.7.7	Jinapis noqaqa Señorllapi suyasaj, payllapitaj confiakusaj salvawajniy Diospi, imaraykuchus Pay uyariwanqa.
MIC.7.8	Qan contray kaj nación, ama kusikuychu kay mana allin qhatiriwasqanmanta, urmarqani chaypis sayarikullasajtaj laqhayaypis muyuykuwachun, Señorllamin k'anchayneyqa.
MIC.7.9	Señorpa contrampi juchallikuni,
MIC.7.9	chayrayku phiñakuyninta ñak'arillasaj; chaykamaqa.
MIC.7.9	Pay justiciata ruwawanqa juchayoj kasqaymantaqa.
MIC.7.9	Señor pusawanqa k'anchayman rikuchiwanqataj atipayninta.
MIC.7.10	Chay chejnikuwajniypis rikullanqataj,
MIC.7.10	chaytaj p'enqaywan junt'aykuchenqa.
MIC.7.10	Payqa niwaj: Maypitaj Señor Diosniyki kashan?,
MIC.7.10	nispa. Jinapis kunanqa kusisqa kani rikuspa callespi t'uruta jina sarusqata.
MIC.7.11	Jerusalén, ña jamushanñamin chay p'unchay maypachachus perqasniyki watejmanta ruwasqa kananqa jinataj jallp'aykej cantosnimpis astawan suchurisqa kananqa.
MIC.7.12	Jamushanña chay p'unchay, maypachachus tukuynejmanta Asiriamanta Egiptokama qanman chimpaykamunanku.
MIC.7.12	Chantá, Nilo mayumanta Éufrates mayukama uj mama qochamanta waj mama qochakama, uj orqomanta waj orqokama.
MIC.7.13	Kay pacha jallp'aqa ch'in pampaman tukuhisqa kanqa chaypi tiyakojkunaspa juchasninkurayku tukuy sajra kajta ruwasqankuman jinataj.
MIC.7.14	Señor, waqaychay Israel aylluykita, qampata kaj ovejasniykita, imaraykuchus sapallanku sach'as ukhupi kashanku, chay muyuyninkupitaj poqoj jallp'as karishanku!
MIC.7.14	Ñaupa tiempospi jina apay chay Basán jinataj Galaad pastosman.
MIC.7.15	May t'ukuna imasta rikuchiy Egiptomanta orqhomushaspa rikucherqanki ajinata.
MIC.7.16	Waj nacionmanta kajkunapis rikullachunkutaj atiyniyoj kashaspapis p'enqaypi rikhurinankupaj!
MIC.7.16	Opas, jinataj joq'aras qhepakuchunku!
MIC.7.17	Jallp'ata llajwachunku kataris jina chay uj qhatatikojkuna khurus jinataj!
MIC.7.17	Thapasninkumanta kharkatishaj llojsichunku.
MIC.7.17	Manchachikuywan chimpamuchunku qan Señor Diosman!
MIC.7.18	Mana waj qan jina Diosqa kanchu, imaraykuchus qanqa juchasninkumanta perdonanki, qonqapunkitaj kay uj chhika puchoj aylluykej juchasninmanta.
MIC.7.18	Qanqa munakuyniykita rikuchiwayku, manataj wiñaypajchu phiñakunki.
MIC.7.19	Ujtawan khuyarikullaytaj noqaykumanta,
MIC.7.19	juchasniykutataj p'ampaykapuy.
MIC.7.19	Mama qochaj ukhunman juchasniykuta wijch'uykapuy.
MIC.7.20	Señor, waqaychallaypuni noqaykuwan kasqaykita munakuyniykitapis, ñaupa tatasniyku Abrahamman Jacobmantaj ñaupa wataspi prometerqanki chayta!
NAM.1.1	Kaymin chay Nínive llajtaman apachisqa willayqa.
NAM.1.1	Elcosmanta Nahumpa mosqoypi jina rikusqanmanta willay libro.
NAM.1.2	Señorqa, celosakuyta vengakuytataj yachaj Diosmin;
NAM.1.2	Payman sayaykojkunamanta vengakunmin,
NAM.1.2	enemigosnimpajpis phiñakullantaj.
NAM.1.3	Señorqa llamp'u sonqo jinapis may atiyniyoj,
NAM.1.3	chayrayku juchallejkunataqa jasut'enqapuni.
NAM.1.3	Sinch'i loco para kajtimpis Señorqa purillan,
NAM.1.3	phuyuspis chakisnimpeqa jallp'a jinalla.
NAM.1.4	Payqa manchachin mar qochatapis chantá ch'akirparichintaj.
NAM.1.4	Ch'akichillantaj mayuspi yakustapis.
NAM.1.4	Basampa camposninmanta Carmelo orqosninmantapis qhorasnin qawipunku, Líbanoj t'ikasnimpis qawipullantaj.
NAM.1.5	Paypa ñaupaqempeqa orqos kharkatirinku,
NAM.1.5	chay lomaspis unuyallankutaj ñaupaqempeqa.
NAM.1.5	Tukuy jallp'antin kharkatirin Payta qawaspaqa,
NAM.1.5	kay pachapi tiyakojkunapis kharkatitillankutaj.
NAM.1.6	Phiñakuynimpiri, pitaj sayasqallapipuni kanmanri?
NAM.1.6	Pitaj chay phiñakuyninta ñak'ariyta atinmanri?
NAM.1.6	Sinch'i phiñakuynenqa nina jinapuni t'akarikamun,
NAM.1.6	ñaupaqempeqa qaqaspis iskayman lajrarikunku.
NAM.1.7	Señorqa may k'achamin, waqaychan
NAM.1.7	Paypi confiajkunataqa, waqaychantaj Paypi confiakojkunataqa.
NAM.1.8	Jinapis imaynatachus yaku junt'aykuspa q'alata apakapun ajinatamin tukuy Paywan churanakojkunataqa pichaponqa,
NAM.1.8	may llakiykunaswan laqhayaylla qhatirenqa tukuy enemigosnintapis.
NAM.1.9	Qankunarí imatataj yuyaycharikushankichej Señorpa contrampiri? Payqa tukuyninkuta tukuchenqa.
NAM.1.9	Manamin pipis iskay kutita Paywan churanakunmanchu!
NAM.1.10	Imaraykuchus uj chhari khiska jina uj ch'aki ichhu jinataj tukuynin ruphachisqas kanqanku.
NAM.1.11	Qanmantamin, Nínive, pichus Señorpa contrampi sajrata yuyaychakojqa llojserqa: Uj millayta umallichej runa.
NAM.1.12	Chayraykumin Señorqa nin aylluntaqa:
NAM.1.12	Chay asiriosqa may wapuspis chayri may ashkhaspis kachunku jinapis tukuynin phirisqas kanqanku, chantá kausayninkumanta pasakaponqankutaj.
NAM.1.12	Noqa mayta ñak'aricherqayki, jinapis manaña astawan ñak'arichisqaykichu.
NAM.1.13	Kay pataykipi kashan chay yugota q'alata t'unasaj cadenasniykitapis p'itiraj.
NAM.1.14	Qanta Ninivemanta rey, Señor kamacherqa imaynachus kanaykita: Manaña sutiykita apajkuna ayllusniyki kanqañachu, lantiykej yupaychana wasintapis phirisaj jinataj lantisniykita, fierro surusqamanta kajkunatapis,
NAM.1.14	chay kikimpitaj pampaykusqayki,
NAM.1.14	imaraykuchus tukuypa millachikunan kanki.
NAM.1.15	Qhawaychej, orqos patanejta jamushanña,
NAM.1.15	sonqo tiyasqa kaymanta willayta pichus apamojqa.
NAM.1.15	Fiestasniykita ruwarikuy Judá, junt'ay nisqasniykita.
NAM.1.15	Manaña jayk'ajpis chay sajra runasqa junt'aykamusonqankuchu imaraykuchus tukuyninku chinkachisqasña kanku.
NAM.2.1	Nínive chinkachisojqa contraykipiña jamushan,
NAM.2.1	chay sinch'i wasi patasniykiman soldadosniykita churay.
NAM.2.1	Allinta qhawakuy ñanta.
NAM.2.1	Mat'ita espadaykita wataykukuy.
NAM.2.1	Kallpaykita tantaykuy.
NAM.2.2	Imaraykuchus Señorqa kausarichenqa Jacobpa runaykachananta jinataj Israelpa mayta runaykachanan kasqanta.
NAM.2.2	Imaynatachus ñaupaj karqa manaraj kapuyninta qhechushajtinku,
NAM.2.2	manaraj mana laqhesniyoj uvasta jina saqeshajtinku karqa ajinata.
NAM.2.3	Maqanakojkunasnimpa espadasnenqa pukas kanku,
NAM.2.3	p'achasninkupis pukasllataj kanku.
NAM.2.3	Wakisqasña kashanku maqanakupaj
NAM.2.3	Carrosnenqa ninaman rijch'akunku.
NAM.2.3	Caballosninkoqa mana kakuyta atinkuñachu.
NAM.2.4	Carrosninkoqa tukuy phiñakuywan callesnejta correykachanku, ujmanta uj ladomantaj imaynatachus k'anchanas ninawan jap'ichisqas kanku jinata,
NAM.2.4	plazasnejta lliuj lliuj jina pasaykacharinku.
NAM.2.5	Reyqa wajyan chay kamachejkunasninta, paykunataj chayman correj jina mayta takanakunku,
NAM.2.5	jark'achinasnimpa perqasninman.
NAM.2.6	Jinamanta mayoj pukusnin kicharikojtinkama,
NAM.2.6	palacioqa uraman urmaykapun.
NAM.2.7	Reinankuta waj jallp'aman wijch'umunku,
NAM.2.7	chay warmi uywaqesnintaj payta khuskapayanku, uj paloma jina ayqospa, waqaspataj pechonkuta takakunku.
NAM.2.8	Imaynatachus yaku jark'acha p'akikojtinkama yaku ayqen, jinatamin Nínive llajtapi tiyakojkunapis ayqenqanku.
NAM.2.8	Suyaychej, kutimuychej nispa qhaparenqanku, pero ni pipis kutimonqachu.
NAM.2.9	Suwaychej qolqenkuta, suwaychej qorinkuta.
NAM.2.9	Nínivej qhapaj kaynenqa ashkha mana tukukuyniyoj kashan!
NAM.2.10	Niniveqa q'ala phirisqa, ch'impacha,
NAM.2.10	tukuy iman pampachasqa kashan.
NAM.2.10	Mancharikuywan sonqosninkoqa p'akikushanña,
NAM.2.10	moqosninkupis kharkatitishan.
NAM.2.10	Tukuyninkoj kallpasninkupis manaña kanchu.
NAM.2.10	Uyasninkupis manaña paykunapichu kanku; q'ellu q'ellullaña kanku.
NAM.2.11	Leompa jusk'umpi, imañataj qhepakunri?
NAM.2.11	León uñaspa thapampipis imañataj qhepakunri?
NAM.2.11	Chaypimin leonqa uñasnintin sumaj waqaychasqa qhepakoj, manataj pipis mancharichej jamojchu.
NAM.2.12	Leonqa, aychata jap'imusqasninta rak'iraj león uñasman mamantinmantaj. Chay suwamusqasninwantaj jusk'unmanqa junt'achej.
NAM.2.13	Tukuy Atiyniyoj Señor ujtawan nillantaj:
NAM.2.13	Noqa contraykipi kashani: Maqanakupaj wakisqa carrosniykita ruphachisaj q'oshñimantaj tukuchisaj.
NAM.2.13	León uñasniykita wañuchisaj, tukuchisajtaj jallp'aykipi tukuy suwanakuy kajta,
NAM.2.13	manañataj willajkunasniykej parlasqasnin uyarikonqachu.
NAM.3.1	Ay qanmanta, yawar jich'ayman qosqa llajta!
NAM.3.1	Llullakuywan, ñak'arichinakuywantaj junt'a kanki,
NAM.3.1	suwakuyniykeqa mana tukukuyniyoj.
NAM.3.2	Seq'oykunaj siuj siuj niynin!
NAM.3.2	Ruedaspa ch'ajwaynin!
NAM.3.2	Caballospa correkachasqanku,
NAM.3.2	carrospa phinkiyakachasqanku!
NAM.3.3	Caballospi runas junt'aykunku!
NAM.3.3	t'ojsinasninkoj k'anchaynin,
NAM.3.3	lanzasninkoj liuj liuj niynin!
NAM.3.3	Waranqas parte wañusqas
NAM.3.3	Qollu qollustaj ayasmantapis!
NAM.3.3	Wañusqas mana tukukuyniyoj!
NAM.3.3	Runaspis chay wañusqaspi misk'akunku!
NAM.3.4	Tukuy chaykunaqa qhencha warmej qhenchachakusqanrayku.
NAM.3.4	Chay qhencha warmeqa manchay k'achita may yachayniyojtaj layqeriyaspajqa
NAM.3.4	Chay layqeriyasninwan hechizeriasninwantaj llajtasta, nacionestapis sonqonkuta suwaspa ch'aukiyasharqa.
NAM.3.5	Tukuy Atiyniyoj Señor nillantaj:
NAM.3.5	Qhaway, noqa contraykipi kashani:
NAM.3.5	P'achaykita uyaykikama q'ollurisqayki naciones q'ara ukhuykita rikunankupaj, reinospis p'enqayniykita rikunankupajtaj.
NAM.3.6	Pataykiman millay ch'ichita jich'aykamusaj;
NAM.3.6	chaytaj honraykita qhechusonqa,
NAM.3.6	tukuy p'enqayta qhawakunasunkupajtaj ruwasaj.
NAM.3.7	Tukuy rikusojkunaqa qanmanta ayqenqanku nispa: Niniveqa phirisqa kashan!
NAM.3.7	Pitaj paymanta khuyakunmanri?
NAM.3.7	Maypitaj kanman sonqochaykojri?, nispa.
NAM.3.8	Qanrí, Tebasmanta aswan sumajchu kanki,
NAM.3.8	Nilo mayu patapi kashan kay llajtamanta nisqaqa?
NAM.3.8	Muyuynimpi ashkha yakusniyoj jark'arichisqa kashan yakuswantaj perqasqa kashan.
NAM.3.9	Etiopía, Egipto ima sumaj pakakunasniyki karqanku.
NAM.3.9	Futmanta kajkuna jinataj Libiamanta kajkunapis qanta yanapasojkuna karqanku.
NAM.3.10	Chaywampis jallp'asninkumanta apasqas karqanku,
NAM.3.10	wawasninkurí calle esquinaspi ch'allpasqas karqanku.
NAM.3.10	Allin qharisninmanqa suertesta choqarqanku,
NAM.3.10	Chay kamachi runasnintaj cadenaswan ch'ipasqas karqanku.
NAM.3.11	Qantapis machaykuchisonqanku,
NAM.3.11	uma muyusqataj pakakunki enemigoykimanta ayqeyta munaspa.
NAM.3.12	Tukuy jark'achakuyniyki higos sach'as jina kanku,
NAM.3.12	llullu poqoyninwan junt'asqa, thalajtinkutaj urmaykun pichus mikhunayashan chaypaj siminman.
NAM.3.13	Ejercitoykeqa warmis kankuman jina kashan;
NAM.3.13	nacionniykichej punkun kicharisqas kashanku, enemigosniykipaj
NAM.3.13	chay llavenasninta nina q'olarparisqanrayku.
NAM.3.14	Wakichikuy yakuta chay kashanki chaymanta jark'akunaykipaj,
NAM.3.14	jark'achasniykitataj astawan jark'aykuchiy.
NAM.3.14	Yaykuy yaku t'uruman, saruytaj t'uruta.
NAM.3.15	Ladrillosta ruwanaykipajtaj wakichikuy espadapitaj t'ukuychakunki, jinataj langosta khuruta jina tukuchisonqa.
NAM.3.15	Langostas jina mayta miraychej!
NAM.3.15	Chay phawaykachaj monte khuru jinataj miraychej!
NAM.3.16	Chay qolqe mask'ajkunasniykeqa janaj pacha ch'askasmanta aswan ashkhaman tukorqanku.
NAM.3.16	[Langostaqa waj jina colorman tukuspa phawan]
NAM.3.17	Jark'asoj soldadosniykeqa langostas jina kanku,
NAM.3.17	soldado runasniykita jap'iramojkunapis may chhika phoqeshaj khurus jina kanku, imaynatachus chiriykamojtenqa perqa jusk'usman sat'irakunku, inti llojsimojtinkamataj llojsirapunku, nitaj pipis chantá yachanchu maymanchus risqankuta,
NAM.3.17	kikillantataj paykunapis ruwanku.
NAM.3.18	Oh Asiriamanta rey, imaynatataj puñunku michejkunasniyki kamachejkunasniykipis samarikunku,
NAM.3.18	runasniykitaj montespi ch'eqerasqas purishanku ni pitaj paykunata tantaykamoj kanchu!
NAM.3.19	Mana jampi kanchu chay nanasqasniykipaj. Mana jampikuyniyoj chay onqoyniykeqa!
NAM.3.19	Tukuy uyarejkuna kay llakiypi rikhurisqaykimantaqa kusikuspa makisninkuta t'ajllarakunku.
NAM.3.19	Pitaj chay juchasniykej mana tukukoj ñak'ariyninta mana ñak'arerqachuri?
HAB.1.1	Kay willayta, Señorqa sut'incharqa profeta Habacucman.
HAB.1.1	Habacuc quejakun Señorman mana allin kajmanta.
HAB.1.2	Señor, mayk'ajkamataj qhaparimusqayki yanapariway nispa, manataj uyarichikuspa?
HAB.1.2	Mayk'ajkamataj qhaparikamusqayki kay millay ruwaykunasmanta, manataj qan jamunkichu kacharichiwaj?
HAB.1.3	Imaraykutaj rikuchiwanki chay chhika ñak'ariyta juchatapis?
HAB.1.3	Millay ruwaykunawan tukuchinakuywantaj muyurisqa kani;
HAB.1.3	tukuynejpi kashan, phiñakuykunas, maqanakuykunapis.
HAB.1.4	Mana leyman jinachu imapis ruwakun, nitaj respetopis wajpaj kanchu.
HAB.1.4	Sajra kajqa allin kajta chinkachiyta munan, justiciapis q'ewisqa.
HAB.1.5	Qhawariychej muyuyniykichejpi chay nacionesta.
HAB.1.5	Qhawariychej maytataj mancharikuychej junt'achikuychej.
HAB.1.5	Uj imasta ruwanaypaj jina kashani, pi willarisojtiykichejpis mana sina creewajchejchu.
HAB.1.6	Caldeosta guerrapi maqanakunankupajpacha,
HAB.1.6	paykuna sajra runas kanku. Kay pachata uj ladomanta uj ladoman correykachasqallankupuni kanku,
HAB.1.6	wajpaj jallp'asninta dueñochakuspa.
HAB.1.7	Manchay t'ukuna mancharikunataj kanku mana rejsinkuchu waj leyta paykunajmanta nisqaqa.
HAB.1.8	Caballosninkupis tigresmanta aswan usqhayta purinku ch'in pampapi atojkunamantapis aswan manchachikuna, phiña animales kanku.
HAB.1.8	Caballospi correjkunasninkupis ashkhamanta, sinch'itataj correrqanku, karumantapachataj jap'ej phinkiykorqanku imaynatachus águila jap'ej imamampis phinkiykun jinata.
HAB.1.9	Pasaj jinataj tukuyta phiriranku;
HAB.1.9	chay risqankupitaj llakiykunasta tarpunku.
HAB.1.9	Preso kayman urmachisqankuri mar qochaj t'iyunmanta aswan ashkha.
HAB.1.10	Reyesmanta asiykukunku, jinataj chay wiraqochisninkumantapis.
HAB.1.10	Chay sinch'i pakakuna wasisninkumantapis asiykukunku, ñaupaqempitaj jallp'a qollusmanta ñankunasta ruwarikunku, atipaykuytawantaj jap'ikapunku.
HAB.1.11	Jatun muyoj wayra jina pasanku, rejsinkutaj kallpallankuta uj diosninkuta jina.
HAB.1.12	Señor, manachu qanqa mana jayk'aj wañoj wiñay wiñaypaj kausaj Santo Diosniy kankiri?
HAB.1.12	Waqaychaj Señorníy, qanmin caldeosman kallpata qorqanki justiciaykita ruwanankupaj.
HAB.1.13	Qanqa ancha llimphupuni kanki sajra juchata jap'ikunayllaykipajqa, chay sajra ruwaykunatapis kusiywan qhawakunaykipajqa;
HAB.1.13	imaynatataj ari qhawakullanki chay millay ruwajkunatari, ch'inllataj kanki uj sajra runa paymanta allin runa kajta wañuchinankamari?
HAB.1.14	Imaraykutaj chay runaswan ruwanki mar qocha challwaswan jina animaleswan jinataj mana pi kamachejniyojtari?
HAB.1.15	Caldeosqa, waj nacionesta jap'iykapunku imaynatachus challwa jap'ej runa challwata jap'iykakapun ajinata.
HAB.1.15	Anzueloswan ch'ipaswantaj jap'ej rinku, chantá tukuyta qollullata challwasta rikuspataj mayta kusirikunku, ajinata caldeospis ruwanku.
HAB.1.16	Chayraykumin challwa jap'ejkunaqa chay anzuelosninkuta ch'ipasninkutapis munakunku, chayraykutaj rikuchikusta jaywanku, inciensostapis q'osñichinku,
HAB.1.16	agradecekuspa chaykuna ashkhata allintataj mikhuchisqanmanta.
HAB.1.17	Ajinatachu, caldeosqa ch'ipasninkuwan jap'irallawasqaykupuni?
HAB.1.17	Runastapis mana uj chhikanta khuyarispa wañuchillanqankupunichu?
HAB.2.1	Allinta qhawasaj, imaynatachus
HAB.2.1	uj jark'asiri sayanampi qhawashan jinata,
HAB.2.1	rikunaypaj, Señor imatachus niwasqanta pay kutichiwaspa chay willakusqasniyman jina.
HAB.2.2	Señor kutichiwarqa: Qelqay t'uru k'anallaspi imastachus rikuchisqayki chayta, jinamanta sumajta leenankupaj.
HAB.2.3	Chaywampis manaraj chayamunchu rikusqayniykiman jina junt'akunanqa, chaywampis mana junt'akuspaqa mana qhepakonqachu.
HAB.2.3	Qhaparejmanña rijch'asunki chaypis suyarillay,
HAB.2.3	chaypaj junt'akunan tiempoqa chayamullanqa.
HAB.2.4	Kay jinatamin qelqanayki kashan:
HAB.2.4	Sajrata ruwajkunaqa mayta runaykachanku.
HAB.2.4	Chaywampis cheqan runasqa Diospi creesqankurayku kausanqanku.
HAB.2.5	Mayta runaykachaj runasqa, patapipuni kayta munanku;
HAB.2.5	mask'ankutaj mana samayta astawan astawan munaspa,
HAB.2.5	imaraykuchus patapi kayqa wasanchakojlla.
HAB.2.5	Simisninkuta aya p'ampanasta jina
HAB.2.5	kicharinku. Wañuy jina mana sajsakuyta atinkuchu.
HAB.2.5	Chayrayku nacionesman ujmantaj ujmantaj phinkiykunku jap'iranankupaj.
HAB.2.6	Chaywampis, chay tukuy jap'isqasninku naciones asikuspa kay jinata takiykapunku:
HAB.2.6	Ay, qanmanta, mana qampata kajllawan qhapajyaykunki!
HAB.2.6	Mayk'ajkamataj tantanki chay mañarakuspa tantarqanki chay qhapaj kayniykita?
HAB.2.7	Qonqaymanta jinalla chayamonqanku qanman chay manusojkuna manusninkuta mat'isojkunapis, q'arallatataj saqerpayasonqanku.
HAB.2.8	Contraykipi naciones tantaykukuspa tukuy kapuyniykita qhechusonqanku, imaynatachus qampis paykunamanta qhechorqanki jinata.
HAB.2.8	Chaypacha pagachisonqanku; wañurachisqaykimanta,
HAB.2.8	millay ruwaykunasta ruwasqaykimantataj chay jallp'ankupi, llajtasninkupi tiyakojkunaswantaj.
HAB.2.9	Ay qanmantaqa, wasiykiman suwasqa poqoykunasllawan junt'acherqanki, ama ima llakiykunasman urmanaykipaj!
HAB.2.10	Jinamanta wasiykej p'enqayninta junt'aykuspa,
HAB.2.10	chay chhika nacionesta tukuchispaqa, qan kikiyta tukuchikuspa jinarqanki.
HAB.2.11	Kunanqa, perqasmanta rumis, wasi lomo k'aspipis contraykipi qhaparenqanku.
HAB.2.12	Ay, qanmanta, llajtasniykita jatarichishanki jucha ukhupi, jinataj sajra ruwaykunasllawan!
HAB.2.13	Tukuy Atiyniyoj Señormin, chay may sayk'uy sayk'uywan chay tukuy ruwasqasniyki qhasipaj kananta nenqa,
HAB.2.13	imaraykuchus tukuy ruwasqasniyki ninawan q'ala ruphachisqas kanqanku.
HAB.2.14	Chaypachataj, Señor gloriayoj kasqanmanta yachayqa tukuy jallp'antinman junt'anqa, imaynatachus mama qochaman yaku junt'aykun jinata.
HAB.2.15	Ay qanmantaqa, imaraykuchus qayllaykipi wasiyojkunataqa jampiswan chajrusqa vinoswan machaykuchinki ima p'enqayta q'aralla puñusqasninkuta qhawakunaykirayku!
HAB.2.16	Kunantaj honorniyoj kanaykitaqa, may p'enqaypi rikhurinki, imaraykuchus Señor qosonqa uj ujyanata, chaytaj rikuchisonqa mana circuncidasqa kasqaykita kay may uyarisqa kasqaykitaj pampaman k'umuykaponqa.
HAB.2.17	Líbano orqopi chay millay ruwasqasniykeqa contrallaykipitaj kutimonqanku,
HAB.2.17	mancharikunkitaj chay uywasta wañuchisqasninkuwan.
HAB.2.17	Chaytaj jamusonqa chay runasta wañurachisqaykirayku chay jallp'api, llajtasninkupi tiyakojkunaswantaj millay ruwaykunasta ruwasqaykirayku.
HAB.2.18	Imamanta sirvin rumi lanteqa, maypachachus ruwajqa ruwayta tukunña chaypachaqa?
HAB.2.18	Imamantataj sirvin uj lanti llulla yachakuykunasllata yachachin chaypachaqa?
HAB.2.18	Chay lantikunaqa mana atinkuchu parlayta;
HAB.2.18	chayrayku imaynatataj pichus chaykunata ruwaj runaqa paykunapi confiakunmanri?
HAB.2.19	Ay!, qanmanta, imaraykuchus k'aspimanta lantista rijch'ariy ninkichej, mana parlaj rumistataj sayarikuy ninkichej.
HAB.2.19	Chaykunaqa imamantapis willaykuyta atiwasunmanchu?
HAB.2.19	Mana, imaraykuchus mana kausayniyojchu kanku qoriwan chayri qolqewan qhatasqas kaspapis.
HAB.2.20	Chaywampis, Señorqa llimphu yupaychana wasimpi kashan:
HAB.2.20	Chayrayku tukuy jallp'a ñaupaqempi ch'inlla kakuchun!
HAB.3.1	Kayqa, profeta Habacucpa Diosmanta mañakuynin.
HAB.3.2	Qanmanta uyarisqasniy, ruwasqasniykimantapis yachasqasneyqa, astawan manchachiywan ñaupaqeykipi apawan.
HAB.3.2	Kunan ruwallaytaj, kausayniykupi chay ñaupa tiempospi jina ruwasqasniykita, jinamanta noqaykupis chay ruwasqasniykita rejsinaykupaj.
HAB.3.2	Ajinamanta, chay phiñakuyniykipi rikuchiwayku khuyakuyniykita.
HAB.3.3	Diosqa jamun Temán chaynejmanta;
HAB.3.3	Parán orqomanta Santo Diosqa jamun.
HAB.3.3	Jatunchasqa kayniykeqa, tukuy janaj pachanejman aysakun kay pacha junt'atataj yupaychayniykiwan junt'akun.
HAB.3.4	Lliphipej k'anchaypi mayt'usqa jamun,
HAB.3.4	makisninmantataj k'anchaykunas llojsimunku rikuchispa Paypi chay pakasqa atiyninta.
HAB.3.5	Paypa ñaupaqempi chayamunku millay onqoykunas chay qhepantataj q'oñi onqoywan wañuy.
HAB.3.6	Jallp'aqa kharkatitin, Pay sayaykojtenqa,
HAB.3.6	qhawajtimpis chay naciones kharkatitinku;
HAB.3.6	chay ñaupa orqosnenqa urmaykunku; chay ñaupa orqospis pampachakunku;
HAB.3.6	chaywampis, Diospa ñankunasnenqa wiñaypaj kanku.
HAB.3.7	Noqa rikuni Cusanmanta runasta ñak'ariyman urmasqanta,
HAB.3.7	manchachikuywantaj k'umusqasta Madiampi tiyakojkunata.
HAB.3.8	Phiñakunkichu, Señor, mayuspa contrampi?
HAB.3.8	Mana qochaspa contrampipis phiñasqachu kashanki?
HAB.3.8	Chayraykuchu caballosniykiman lloq'aykunki
HAB.3.8	atipaj carrosniykimantaj montaykunki?
HAB.3.9	Wach'ina arcoyki ñapis wakichisqaña kashan jinataj tukuy wach'inasniykipis oqharinapajpachaña kanku.
HAB.3.9	Mayusniykiwan suk'asta jallp'api kicharinki.
HAB.3.10	Orqosqa kharkatitinku rikususpa, parapis patamanta ima jina jich'akun, chantá mama qochaj ukhu pachampis manchayta ch'ajwarin patampi jatuchej olas oqharikojtin.
HAB.3.11	Inti jinataj killapis pakakunankumanta mana llojsimunkuchu, chay wach'inaspa sinch'i lliphej k'anchayninrayku, jinataj lanzampa lliuj lliuj jina k'anchayninrayku.
HAB.3.12	Phiñakuyniykipi tukuy jallp'ata purinki nacionestapis phiñakuywan sarunki.
HAB.3.13	Qan llojsimunki aylluykita yanapaj,
HAB.3.13	chantá qan kikiykej ajllasqayki reyta.
HAB.3.13	Juchasapaj wasimpa techontataj qan phirerqanki,
HAB.3.13	cimiento rumisnintataj chhankankama thuñiykorqanki.
HAB.3.14	Wañucherqanki chay kurajninkuta kikin wach'inasninllawantaj maypachachus chay maqanakojkunasnin caballosninkupi phinkiykorqanku sinch'i wayra jina ch'eqerachispa phiñasqas chay mana imawan jark'aykuyta atejkunata; jinamanta pakayllamanta wañuchinankupaj.
HAB.3.15	Caballosniykiwan mana qochasnejta purinki chay phosoqeyashaj chhika jatuchaj qochasnejta.
HAB.3.16	Kay tukuy imasta uyarispa manchachikorqani.
HAB.3.16	Parlasqaypipis simiy kharkatiterqa;
HAB.3.16	chakisniypis mana sayayta aterqachu chantá tukuy ukhuynintin llauchhuyaporqa.
HAB.3.16	Chaywampis alliywan suyallasaj, maypachachus Dios chay ñak'arichiwajninchejpa soldadosninta ñak'ariyman churanqa chay p'unchayta.
HAB.3.17+HAB.3.18	Chaypachamari kusiywan junt'a kasaj Salvawajniy Señorniyrayku.
HAB.3.17+HAB.3.18	Payta yupaychasaj amapis higo sach'as t'ikachunkuchu,
HAB.3.17+HAB.3.18	amapis uvaskuna nitaj olivospis poqochunkuchu;
HAB.3.17+HAB.3.18	campopi chajraspis amapis poqochunkuchu,
HAB.3.17+HAB.3.18	tropamanta ovejaspis tukukapuchunku,
HAB.3.17+HAB.3.18	amañapis wakas kachunkuchu wasisninkupi.
HAB.3.19	Señorniymin kallpata qowan;
HAB.3.19	chakisniymampis qon kallpata usqhay usqhayta taruka jina purinaypaj, aswan pata patasnillanta purinaypaj chaypi salvasqa kanaypaj.
ZEP.1.1	Kay willayta Señorqa Sofoniasman apachimorqa, Amospa wawan Josías, rey kashajtin Judapi. Sofoniasqa Cusej wawan karqa, Cusitaj Gedaliaspata, Gedaliasrí Amariaspata, Amariastaj Ezequiaspata.
ZEP.1.2	Kay jinata Señorqa nin:
ZEP.1.2	Jallp'a patapi kashan chayta tukuyninta t'unaykusaj.
ZEP.1.3	Runasta animalestawan t'unaykusaj,
ZEP.1.3	p'isqosta jinallataj challwastapis.
ZEP.1.3	Sajra runasta urmachisaj, jallp'a patapi kaj runasta chinkachisaj.
ZEP.1.3	Kay jinata Señorqa nin:
ZEP.1.4	Judapi tiyakoj runaspa contrampi makiyta churamusaj,
ZEP.1.4	Jerusalempi tiyakoj tukuynin runaspa contrampi ima.
ZEP.1.4	Chinkachisajtaj kay lugarmanta Baal llulla diosta tukuy laya yupaychana kajta.
ZEP.1.4	Sacerdotesnimpa sutisnintawampacha chinkachisaj.
ZEP.1.5	Wasi patapi kaj patioman wicharispa estrellasta yupaychajkunata t'unaykusaj.
ZEP.1.5	Juramentota ruwallankutaj qonqorikuspa chaykunatapis.
ZEP.1.5	T'unaykullasajtaj sutiyrayku juramentota ruwaytawan,
ZEP.1.5	chay ratopacha Milcom diospa sutinrayku.
ZEP.1.6	T'unaykullasajtaj noqamanta karunchakojkunata, sutiytataj mana mask'ajkunata,
ZEP.1.6	nitaj jamuriwaspa tapurikuwankuchu chaykunata.
ZEP.1.7	Ch'in kaychej Señorpa ñaupaqempi.
ZEP.1.7	Señorpa p'unchaynenqa qayllamushanña!
ZEP.1.7	Señor wakichin uj jaywanata,
ZEP.1.7	wajyasqasnintataj llimphuchanña!
ZEP.1.8	Chay rikuchiku jaywana p'unchaypeqa kamachejkunata, kurajkunatawan,
ZEP.1.8	reykunaj wawasninkutawan jasut'isaj.
ZEP.1.8	Waj llajtamanta kaj p'achaswan p'achallikojkunata jasut'illasajtaj.
ZEP.1.9	Chay p'unchaypi jasut'illasajtaj wasisman phinkispa yaykojkunata,
ZEP.1.9	ch'ajwaywan ch'aukiyasqankuwantaj patronesnimpa wasinman junt'achejkunata.
ZEP.1.10	Señorqa kay jinata nin:
ZEP.1.10	Jaqay p'unchaypi runas mañakonqanku yanapariway nispa, chay qhapariytaj challwas punkumantapacha uyarikonqa.
ZEP.1.10	Qhepa kaj llajtamantapacha runas qhaparikonqanku,
ZEP.1.10	orqosmantapacha jallp'a suchuykuna kanqa jatun sonaywan.
ZEP.1.11	Qhapariychej qankuna, Mortero nisqa chaynejpi tiyakojkuna,
ZEP.1.11	imaraykuchus qhatunata apaykachajkuna tukuyninku wañuranqanku.
ZEP.1.11	Qolqewan qhatuspa purejkunapis tukuyninku t'unasqas kanqanku!
ZEP.1.12	Jaqay p'unchaykunapi uj k'anchanata jap'isaj,
ZEP.1.12	Jerusalentataj sumajta qhawaykusaj.
ZEP.1.12	Chaypachaqa runasta jasut'isaj pikunachus tiyallanku ñaupa vino jina, chaykunata mana ima llakiyniyoj kashanku chaykunatawan.
ZEP.1.12	Paykunaqa sonqonkupi nishanku:
ZEP.1.12	Señorqa mana imatapis ruwanqachu.
ZEP.1.12	Señorqa allin kajta, nitaj mana allin kajtapis ruwanqachu.
ZEP.1.13	Chayrayku waqaychasninkuta, suwas qhechonqanku.
ZEP.1.13	Wasisninkutaj thuñisqas kanqa.
ZEP.1.13	Wasista ruwakonqanku, manataj chay wasispi tiyakonqankuchu.
ZEP.1.13	Uvasta plantanqanku, chay uvas sach'aj poqoyninmantataj vinota mana ujyanqankuchu.
ZEP.1.14	Señorpa jatun p'unchaynenqa qayllamushanña!
ZEP.1.14	Qayllapiña, usqhayllata chayamushan!
ZEP.1.14	Señorpa p'unchaynimpa suyaynenqa sonqo nanachej kanqa:
ZEP.1.14	Chay p'unchaypeqa aswan atiyniyoj kajkunapis qhaparikonqanku!
ZEP.1.15	Phiñakuy p'unchay kanqa.
ZEP.1.15	Chay p'unchaypitaj kay imas kanqanku:
ZEP.1.15	Llakikuy ayqoytaj.
ZEP.1.15	Thuñikuy, ch'impacha kaytaj.
ZEP.1.15	Tutayay, may laqhayaytaj.
ZEP.1.15	Phuyusqa p'unchay, laqha llanthutaj.
ZEP.1.16	Chay p'unchaypi pututu waqanqa.
ZEP.1.16	Qhaparisqataj kanqa kallpachasqa llajtaspa contrampi,
ZEP.1.16	jatuchaj qhawana torresnimpa contrampitaj.
ZEP.1.17	Señorqa nin:
ZEP.1.17	Runasta llakikuyman churasaj.
ZEP.1.17	Ciegos jina purenqanku,
ZEP.1.17	imaraykuchus noqaj contraypi juchallikorqanku.
ZEP.1.17	Yawarnenqa ñut'u jallp'a jina qhallasqa kanqa.
ZEP.1.17	Aychantaj wanu jina qollusqa kanqa.
ZEP.1.18	Señorpata phiñakuy p'unchaynimpi runataqa mana salvanqachu qolqen nitaj qorimpis.
ZEP.1.18	Señorpa k'ajaj phiñakuynin nina jina tukuy llajtantinta q'olaykonqa.
ZEP.1.18	Tukuy jallp'a patapi tiyakojkuna uj ratollapi t'unasqas kanqanku.
ZEP.2.1+ZEP.2.2	Tukuyniykichej tantaykukuychej,
ZEP.2.1+ZEP.2.2	mana p'enqayniyoj runas,
ZEP.2.1+ZEP.2.2	manaraj apachikushajtiykichej,
ZEP.2.1+ZEP.2.2	imaynatachus ichhus uj p'unchayllapi wayrawan apachikunku ajinata.
ZEP.2.1+ZEP.2.2	Manaraj Señorpa lauraj phiñakuynin qankunaman chayamushajtin.
ZEP.2.1+ZEP.2.2	Manaraj Señorpata k'ajaj phiñakuynimpa p'unchaynin qankunaman chayamushajtin.
ZEP.2.3	Qankuna kay pachapi pisi kapuyniyojkuna tukuyniykichej Señorta mask'aychej,
ZEP.2.3	jinallataj kamachisqasninta junt'ajkuna,
ZEP.2.3	cheqa kaj imasta ruwaychej k'umuykukuychejtaj.
ZEP.2.3	Ajinamanta ichapis waqaychasqas kankichej Señorpa phiñakuynin p'unchaynimpi.
ZEP.2.4	Gaza llajtaqa ch'in pampa qhepakonqa.
ZEP.2.4	Ascalontaj ch'impacha saqesqa kanqa.
ZEP.2.4	Asdodpi tiyakojkunataj chaupi p'unchaypi wijch'usqas kanqanku.
ZEP.2.4	Ecrompi kajkunataj saphinmantapacha t'irasqas kanqanku, imaynatachus sach'aqa saphimantapacha sik'ikun ajinata.
ZEP.2.5	Way qankunamanta, Cretapi kajkuna,
ZEP.2.5	qocha cantopi tiyakojkuna.
ZEP.2.5	Dios nin kayta contraykichejpi:
ZEP.2.5	Canaán, filisteospata llajtan,
ZEP.2.5	t'unaykusqayki, mana uj runayojta saqerpayasqayki!
ZEP.2.6	Qocha cantopi kaj llajta uywasta michinasman tukuchisqas kanqa,
ZEP.2.6	michejkuna chaypi tantakunankupaj,
ZEP.2.6	ovejaspaj corrales ruwakunankupajtaj.
ZEP.2.7	Judá ayllumanta kausaypi puchojkunataj chay runaspa jallp'ankuta jap'ikaponqanku,
ZEP.2.7	maypachachus Señor Diosninku paykunata yanapaj jamonqa, preso kaymantataj paykunata kutirichimonqa chaypacha,
ZEP.2.7	jaqaypitaj ovejasninkuta michenqanku.
ZEP.2.7	Tutasnimpitaj samarikonqanku Ascalompi kaj wasispi.
ZEP.2.8+ZEP.2.9	Tukuy Atiyniyoj Señorqa, Israelpa Diosnenqa kay jinata nin:
ZEP.2.8+ZEP.2.9	Uyarini Moab runaspa mana allinta parlasqankuta,
ZEP.2.8+ZEP.2.9	Amón llajtayoj runaspa burla ruwakusqankuta ima,
ZEP.2.8+ZEP.2.9	imaraykuchus paykunaqa runasniypaj sajrata parlanku.
ZEP.2.8+ZEP.2.9	Paykunaqa runasniypa jallp'ankuwan jatunyakunku.
ZEP.2.8+ZEP.2.9	Chaynejta, kausayniyrayku juramentota ruwani.
ZEP.2.8+ZEP.2.9	Moab llajtaqa Sodoma jina jasut'isqa kanqa.
ZEP.2.8+ZEP.2.9	Amompi tiyakoj runastaj Gomorrapi tiyakoj runas jina qhepakonqa.
ZEP.2.8+ZEP.2.9	Chay jallp'astaj khishkas pampaman tukonqa.
ZEP.2.8+ZEP.2.9	Kachi orqhona jinataj wiñaypaj uj ch'in pampa qhepakonqa.
ZEP.2.8+ZEP.2.9	Llajtaymanta kausaypi puchojkunataj paykunamanta qhechuranqanku, chanta jallp'ankupitaj qhepakonqanku.
ZEP.2.10	Chay jina pagota jap'enqanku Moab llajtaqa,
ZEP.2.10	jinallataj Amompis, Señorpa ayllunwan burla ruwakusqankurayku. Tukuy Atiyniyoj Señorpa ayllunwan jatunyasqankuraykutaj.
ZEP.2.11	Señorqa may manchachikuna kanqa paykunaj contrankupi.
ZEP.2.11	Chay llajtapi tukuynin lantista t'unaykonqa.
ZEP.2.11	Tukuynejpi paylla yupaychasqa kanqa.
ZEP.2.11	Qocha chaupi churuspi runaspis paytaqa yupaychanqanku.
ZEP.2.12	Ajinallataj qankunapis Etiopiamanta kajkuna,
ZEP.2.12	Señorpa espadanwan t'ojsisqas wañonqanku.
ZEP.2.13	Payqa makinta oqharenqa chimpa ladoj contranta,
ZEP.2.13	Asiria llajtata t'unaykunampaj.
ZEP.2.13	Nínive llajtatarí ch'impachata saqerparenqa,
ZEP.2.13	uj ch'in pampaman tukuchispa.
ZEP.2.14	Wasisninkumanta k'aspis orqhorasqas kanqanku,
ZEP.2.14	chay raqayespitaj oveja tropas wisq'akonqa,
ZEP.2.14	chanta tukuy laya campo animalestaj kakonqanku.
ZEP.2.14	Juku, khirkinchu ima wasi punku trancaspi puñonqanku.
ZEP.2.14	Suwintustaj takenqanku chay raqaypa ventanasnimpi trancasnimpiwan.
ZEP.2.15	Chaymin jatunchakoj llajtaqa,
ZEP.2.15	paykunallaman confiakuspa kausarqanku,
ZEP.2.15	nerqankutaj:
ZEP.2.15	Mundontimpi mana waj llajta noqanchej jina atiyniyojqa kanchu.
ZEP.2.15	Kunanrí, imaraykutaj ch'impacha,
ZEP.2.15	k'ita animalespa puñunankutaj tarikunri?
ZEP.2.15	Chayninta pasajkunaqa silbarispa qhesachaspataj qhawarenqanku.
ZEP.3.1	Way qanmanta Jerusalén, mana kasukoj llajta, ch'ichichasqa,
ZEP.3.1	mana khuyakuyniyojtaj.
ZEP.3.2	Señorpa parlasqanta mana uyarerqachu,
ZEP.3.2	nitaj cheqanyachikuytapis munarqachu.
ZEP.3.2	Señorpi mana confiakorqachu, manataj payman qayllaykorqachu.
ZEP.3.3	Kamachejninkoqa qhapariykachaj leonkuna jina kanku.
ZEP.3.3	Juecesninkutaj, q'ayantimpaj ni uj tulluta puchuchej campo atojkunaman rijch'akunku.
ZEP.3.4	Profetasninkoqa sajra parlayniyoj kanku,
ZEP.3.4	Diospa contrampi sayarinkutaj,
ZEP.3.4	sacerdotesninkutaj llimphu kaj wasita ch'ichichanku,
ZEP.3.4	Señorpa kamachiyninkutapis p'akinku.
ZEP.3.5	Chay tukuywampis Señorqa llajtapi kashan.
ZEP.3.5	Allin kajtapuni payqa ruwan, manataj sajra kajtachu.
ZEP.3.5	Sapa paqarin cheqa kaj imasta wakichin,
ZEP.3.5	manataj pantanchu jayk'ajpis.
ZEP.3.5	Sajra runarí mana p'enqakuyllatapis yachanchu.
ZEP.3.6	Señorqa nin:
ZEP.3.6	Llajtasta t'unachini.
ZEP.3.6	Perqasniyoj wasisninkuta pampaman tukuchini.
ZEP.3.6	Callesninkutataj ch'impachata saqerparini,
ZEP.3.6	ni uj runapis purej kanchu chay callespi.
ZEP.3.6	Saqerasqa ch'usaj llajtasninkupeqa mana uj k'ata runallapis tiyakoj kanchu.
ZEP.3.7	Yuyarqani ajinamanta Jerusalén llajta manchachikunawanta.
ZEP.3.7	K'amisqaytataj jap'ikunanta,
ZEP.3.7	chay jinamanta noqa jasut'ejtiy ama aylluntin wañunampaj.
ZEP.3.7	Aswampis paykunaqa usqhaychakorqanku tukuy laya sajra ruwanasman.
ZEP.3.8	Chayrayku, qankuna suyariwaychej chay p'unchaykama maypachachus noqa sayarisaj contraykipi parlanaypaj.
ZEP.3.8	Noqa Señorqa kaytamin nini:
ZEP.3.8	Yuyaychakuni tantamuyta runasta, nacionesmanta reinosmantawan,
ZEP.3.8	phiñakuyniyta paykunaj patanman urmachinaypaj.
ZEP.3.8	May k'ajashaj phiñakuyta paykunaman rejsichinaypaj.
ZEP.3.8	Chaypachataj tukuynin jallp'a t'unasqa kanqa nina larwaj phiñakuyniyrayku.
ZEP.3.9	Chay p'unchay chayamojtin llimphuchasaj tukuy runaspa parlayninta, tukuyninku noqata qhaparikunawankupaj,
ZEP.3.9	tukuy runastaj noqata uj sonqolla sirvinawankupaj.
ZEP.3.10	Etiopiapi kaj mayusmanta aswan jaqaynejmantapacha,
ZEP.3.10	ch'eqerasqa runasniy, noqata yupaychajkuna jamonqanku ofrendasta apamuwaspa.
ZEP.3.11	Munasqa runasníy, jaqay p'unchaykunapeqa,
ZEP.3.11	mana p'enqakunkichejñachu,
ZEP.3.11	ni mayqen sajra ruwasqaykichejmantapis,
ZEP.3.11	contraypi sayarejtiykichejpis.
ZEP.3.11	Chaypachaqa jatunyakojkunata,
ZEP.3.11	mana respetoyojkunata ima, qankuna chaupimanta wijch'usaj.
ZEP.3.11	Manataj jayk'ajpis ujtawan wapuykachankichejchu llimphu orqoypi.
ZEP.3.12	Noqa saqesaj qankuna ukhupi llamp'u sonqoyoj runasta, pisi kapuyniyoj runastapis.
ZEP.3.12	Paykunataj sutiypi confianzankuta churanqanku.
ZEP.3.13	Israel ayllumanta kausaypi qhepakojkuna imachus mana cheqa kajtaqa mana ruwanqankuchu, nitaj llullata parlanqankuchu,
ZEP.3.13	nitaj ch'aukiyaspa parlanqankuchu.
ZEP.3.13	Sumajta mikhurikonqanku,
ZEP.3.13	nitaj pimanta mancharikuspa samarikonqanku.
ZEP.3.14	Sión llajtayoj runas, takiychej!
ZEP.3.14	Israel ayllumanta kaj runas, kusiymanta qhapariychej!
ZEP.3.14	Jerusalempi tiyakoj runas, kusikuychej.
ZEP.3.14	Tukuy sonqoykichejwan kusikuychej!
ZEP.3.15	Señorqa qhechun contraykipi karqa chay juchachaytaqa.
ZEP.3.15	Contrarioyki karqanku chaykunatataj karunchan.
ZEP.3.15	Israelpa Señornenqa, Reynintaj qanwan khuska kashan.
ZEP.3.15	Mana ima sajrataqa manchachikunaykeqa kanqachu.
ZEP.3.16	Jaqay p'unchaypi Jerusalenta nenqanku:
ZEP.3.16	Sión, ama manchachikuychu,
ZEP.3.16	makisniykitaj ama llauchhuyachunkuchu!
ZEP.3.17	Señor Diosniykeqa qanwan khuskamin kashan.
ZEP.3.17	Atiyniyojmin payqa, salvasonqataj!
ZEP.3.17	Señortaj kusikonqa qanmanta.
ZEP.3.17	Munakuyninwan mosoj kausayta qosonqa.
ZEP.3.17	Fiestapi jina kusikuynimpi takenqa.
ZEP.3.18	Señorqa nin:
ZEP.3.18	Chay p'unchaykunapi noqa librasqayki llakichisoj imasmanta,
ZEP.3.18	ima p'enqay qampaj kanayajtimpis.
ZEP.3.19	Jaqay p'unchaypi noqa sayarisaj ñak'arichisunku chaykunaj contrampi.
ZEP.3.19	Chakinmanta onqosqa ovejata yanaparisaj.
ZEP.3.19	Chinkasqa kajtataj jap'ikapusaj tukuy jallp'api, mayqempichus qhesachasqa karqa chaykunapi honrasqa, alabasqataj kanampaj.
ZEP.3.20	Jaqay p'unchaypi qankunataqa pusarimusqaykichej, tantaykusqaykichejtaj.
ZEP.3.20	Presochasqamanta kutirichimusqaykichej.
ZEP.3.20	Qosqaykichejtaj alabasqas honrasqastaj kanaykichejpaj kay pachapi tukuy llajtas ukhupi.
ZEP.3.20	Noqa Señor kayta nini.
HAG.1.1	Darío iskay wataña rey kashajtin, sojta kaj killamanta ñaupaj p'unchaypi, Señor parlarqa Hageo profetanejta Judapi kamachej Salatielpa wawan Zorobabelman, Josadacpa wawan Josueman ima, mayqenchus sacerdotespa kurajnin karqa.
HAG.1.2+HAG.1.3	Tukuy Atiyniyoj Señorqa kay jinata profetanejta nin: Kay runakuna nishanku manaraj tiempochu kasqanta templota watejmanta noqapaj ruwanapajqa. 
HAG.1.4	Qankunaqa sumaj ruwasqa wasispi tiyakunaykichejpaj tiempo kashan. Kay wasiytaj chaykama thuñisqa kashan, icharí? 
HAG.1.5	Noqa, Tukuy Atiyniyoj Señormin niykichej: Allinta reparakuychej purisqaykichejta. 
HAG.1.6	Qankuna ashkhata tarpunkichej, pisitataj oqharinkichej. Mikhunkichej, manataj sajsakunkichejchu. Ujyankichej, chaywampis ch'akichikullankichejpuni. P'achata churakunkichej, manataj q'oñikunkichejchu. Jornal llank'ajtaj, pagonta jap'ispa jusk'u wayaqaman churaykun. 
HAG.1.7	Noqa, Tukuy Atiyniyoj Señormin niykichej: Allinta reparakuychej purisqaykichejta. 
HAG.1.8	Lomasman riychej k'aspista oqharimuychej, watejmantataj templota ruwaychej. Noqataj chaypi kusisqa kasaj. Gloriaytataj rikuchisaj. 
HAG.1.9	Qankuna ashkhata mask'ankichej, pisitataj tarinkichej. Wasisniykichejpi waqaychasniykichejtataj, ujta phukuspalla apakapusaj. Imarayku? Wasiy thuñisqa tarikusqanrayku, qankunataj wasisniykichej sumaj ruwasqa kanallanmanta yuyankichej. Noqa Señor chaytaqa nini. 
HAG.1.10	Chayrayku qankunapaj mana paramunchu, jallp'apis qankunapaj mana poqoyta qonchu. 
HAG.1.11	Noqa mana parachimunichu pampasman, orqosmampis, trigoman, uvas chajraman, olivo tarpusqasman, pampapi poqojkunaman, runasman, animalesman, tukuy ima ruwasqasninkumampis.
HAG.1.12	Zorobabel, Josué, jinallataj tukuy runakuna manchachikorqanku uyarispa Señorpa nisqanta paykunapaj, Hageo profetanejta. Chaytarí, Señor Dios, profetaman kamachisqa sut'inchanampaj. 
HAG.1.13	Chaypachataj Señorpa kachasqan Hageoqa, paykunaman parlarqa Diospa sutimpi kay jinata: Señorqa nin: Noqa kaspa cheqamanta niykichej: Noqa qankunawan kashani. 
HAG.1.14+HAG.1.15	Ajinata Señorqa sonqocharqa Zorobabelta, pay Judata kamachishajtin, ajinallataj sacerdotespa kurajnin Josuetapis, chay llajtapi kaj tukuynin runastawan. Chanta, Tukuy Atiyniyoj Señor Diosnimpaj templonta watejmanta ruwayta qallarerqanku, Darío iskay watataña rey kashajtin, sojta killamanta iskay chunka tawayoj kaj p'unchaypi.
HAG.2.1+HAG.2.2+HAG.2.3	Qanchis kaj killamanta, iskay chunka ujniyoj p'unchaypi, Hageo profetaman Señor ujtawan parlarqa, kamacherqataj willananta, Judapi kamachej Zorobabelman, chanta Josueman, tukuynin runasmantaj: Pikunachus ñaupa templota lliphipiynimpi rikojkunaqa, niychej, imayna rijch'asunkichej kunan tiyapuwanchej chay templo. Ni chhikitampi jap'ikunchu chay ñaupa kajwanqa. 
HAG.2.4	Kallpachakuy, Zorobabel! Jinallataj, qampis kuraj sacerdote Josué, kallpachakuy! Tukuy runakuna, qankunapis kallpachakullaychejtaj. Llank'aychej, noqa qankunawan kashani. Noqa, Tukuy Atiyniyoj Señorqa cheqamanta niykichej. 
HAG.2.5	Imaynatachus Egiptomanta llojsimushajtiykichej, qankunawan tratota ruwarqani, chayman jina Espírituy qankunawan kanqa. Ama manchachikuychejchu. 
HAG.2.6	Pisimantawanqa, janaj pachata, kay pachatawan, mama qochata, sinch'i jallp'atapis kharkatichisaj. 
HAG.2.7+HAG.2.8	Tukuy nacionesta kharkatichisaj, tukuy nacionestaj tiyapusqanta apamonqanku, temploytaj gloriawan junt'a kanqa. Tukuy Atiyniyoj Señorqa ajinata nin: Qolqepis, qoripis noqajta. 
HAG.2.9	Kay qhepa kaj temploqa aswan sumaj kanqa, ñaupajta karqa chay templomanta nisqaqa. Chaypachataj kaypi runasman sonqo tiyakuyta noqa qosaj. Noqa, Tukuy Atiyniyoj Señor kaytaqa nini.
HAG.2.10+HAG.2.11	Darío rey kasharqa chay kikin watapi, isq'on killamanta iskay chunka tawayoj p'unchayninman, Señor parlarqa Hageo profetaman, kamacherqataj Tukuy Atiyniyoj Señorpa sutimpi, sacerdotesta tapunanta, imaschus leypi kamachiykuna kashan chay imasmanta. 
HAG.2.12	Sichus uj runa p'achampi Diosman jaywasqa aychata mayt'uspa apaykachanman chayqa, chay p'achaj cantonwantaj llankhanman t'antata, wayk'usqa mikhuyta, vinota, aceiteta, chayri, mayqen ima mikhuyllatapis; chay mikhunasqa ajina llankharisqas kaspa llimphuchasqachu kankuman? Sacerdotestaj kuticherqanku: Mana, nispa. 
HAG.2.13	Chanta profeta Hageoqa ujtawan tapurillarqapuni: Nisunchejman, sichus mayqen runa ch'ichichakunman ayata llankhaykusqanrayku, chanta pay rispa, chay Diosman jaywasqa mikhunasta llankhaykunman chayqa, ch'ichichasqaschu kankuman? Sacerdotestaj, arí, ch'ichichasqas kankuman nerqanku.
HAG.2.14	Chanta nerqa Hageo profetaqa: Ajinatapuni Señorqa nin: Chay jinallataj kay runasqa kanku, tukuy ima ruwasqasninku, tukuy ima jaywasqasninkupis, millay ch'ichis kanku. 
HAG.2.15+HAG.2.16	Kunanmanta ñaupajmanqa kay imaspi yuyaychej, manaraj templo ruwayta qallarishajtiykichej, imaynataj karqankichej? Pillapis iskay chunka carga granosta oqhariyta munajqa, chunkallata oqharerqa. Pitajchus maypichus vino ruwana chayman rispa, phishqa chunka yuruspi vinota junt'arachinampaj, iskay chunka yurusllapi junt'achiyta aterqa. 
HAG.2.17	Noqa tukucherqani tukuy llank'asqaykichejta, onqoywan, granizowantaj. Chaywampis qankunaqa mana noqaman kutirimorqankichejchu, noqa Señor nini. 
HAG.2.18	Kunan p'unchay, isq'on kaj killamanta, iskay chunka tawayoj p'unchaypi temployqa cimientakun. 
HAG.2.19	Qankuna allinta reparakuychej, kunan p'unchaymanta ñaupajman, trojeykichejpi trigoqa manaña pisiyanqachu. Mana poqoshanrajchu uvasqa, ni higospis, ni granado, ni olivopis. Chaywampis kunan p'unchaymantapachaqa bendisisqaykichej.
HAG.2.20+HAG.2.21	Chay kikin p'unchaypi, Señorqa ujtawan Hageota kamacherqa willananta, Judapi kamachej Zorobabelman, kay jinata: Noqa khatatichisaj janaj pachata kay pachatapis. 
HAG.2.22	Mundopi atiykunata t'unaykusaj, tiyanasninkutataj urmarachisaj. Urmarachillasajtaj guerraman purina carrosta, chay carrospi purejkunatawan. Caballospis wañullanqankutaj lloq'ajkunasnintin, sapa uj wañonqa hermanompa espadanwan t'ojsisqa.
HAG.2.23	Chay p'unchaypitaj, sirviwajniy Zorobabel, noqaj atiyniyta qosqayki, noqa ajllakorqayki chayrayku. Noqa Tukuy Atiyniyoj Señor, cheqatapuni kaytaqa nini.
ZEC.1.1	Rey Daríoj iskay wata kaj kamachiynimpi, pusaj killampi Señor parlaykorqa Berequías, Idoj allchhin profeta Zacariasman, nispa:
ZEC.1.2+ZEC.1.3	Noqa Atiyniyoj Señorniykichej sinch'ita phiñakorqani ñaupa tatasniykichejpaj. Chayrayku, kunan Israel aylluman kay jinata willay: Kutirimpuychej noqaman. Noqataj qankunaman kutirimpusaj. Noqa Señorniykichej kayta nini: 
ZEC.1.4	Ama ñaupa tatasniykichej jinachu ruwaychej. Paykunaman Diospa ñaupa profetasnin parlarqanku noqaj sutiypi: Saqeychej sajra puriyta t'aqakuychejtaj chay millay ruwaykunamanta, noqa Señor kayta niykichej. Paykunataj mana uyariwarqankutaj nitaj nisqayta kasuwarqankuchu.
ZEC.1.5	Kunanrí, maypitaj chay ñaupa tatasniykichej kashankuri? Diospa profetasnenqa wiñaypajchu kausanqanku? 
ZEC.1.6	Chaywampis, tukuy parlasqasniy, kamachisqasniypis ñaupa tatasniykichejkama chayarqanku profetasniynejta. Chayrayku, paykuna kutirikamuwarqanku yachasqankurayku noqa Tukuy Atiyniyoj Señor paykunawan ruwasqayta chay purisqankuman jina, chay ruwasqankuman jinataj.
ZEC.1.7+ZEC.1.8	Noqa Zacarías, Berequiaspa wawan, Idoj allchhintaj, rey Daríoj iskay wata kaj kamachiynimpi, iskay chunka tawayoj diapi chunka ujniyoj kaj Sebat killapi Señormanta uyarerqani kay jinata: Uj ch'isipi mosqoyniypi jina rikorqani uj puka caballopi lloq'asqa runata, uj pampapi arrayanes chaupinejpi sayashajta, qhepannejpitaj puka caballosta, oqe caballosta, chantá yuraj caballosta ima sayashajta. 
ZEC.1.9	Chantá tapurerqani: Señor, piskunataj kay caballospi lloq'asqas kajkunari?, nispa. Parlashawarqa chay angeltaj kutichispa niwarqa: Noqa rikuchisqayki pikunachus kasqankuta. 
ZEC.1.10	Arrayanes chaupinejpi kaj runataj nerqa kay jinata: Kaykunaqa Señorpa kachasnin kanku tukuy jallp'ata muyurinankupaj, nispa.
ZEC.1.11	Caballospi kajkunataj kuticherqanku chay arrayanes ukhupi kasharqa chay Señorpa angelninman, nispa: Tukuy jallp'antintaña muyurimuyku, tariykutaj ch'inllata, ni ima ch'ajwapis kanchu. 
ZEC.1.12	Señorpa angelnin nerqa: Tukuy Atiyniyoj Señor, qanchis chunka watastaña phiñasqa kanki Jerusalempaj, Judá llajtaspajpis. Mayk'ajkamataj paykunamanta mana khuyakunkichuri?, nispa.
ZEC.1.13+ZEC.1.14	Noqaman parlaj chay angelmantaj Señor kuticherqa, sonqochakoj palabraswan, kaytataj Señorpa angelnenqa kamachiwarqa sut'inchanayta, nispa: Kay jinata nin Tukuy Atiyniyoj Señorqa: Noqa sinch'ita munakuni Jerusalenta, Sión orqotapis. 
ZEC.1.15	Chayrayku sinch'ita k'ajarin phiñakuyneyqa, mana ni imamanta yuyarikojkunaj contrampi, maypachachus pisillataraj phiñakorqani. Chaypachaqa paykunaqa astawan juchawan yapaykukorqanku. 
ZEC.1.16	Chaywampis, noqa Señorniykichej nini: Khuyayniywan kutiykuni Jerusalenman. Yupaychana wasiy chaypi sayarichisqa kanqa. Jinataj tukuy llajtantin watejmanta jatarichisqas kanqanku. 
ZEC.1.17	Chantá Señorpa angelnin nillawarqataj kay jinata sut'inchanayta: Tukuy Atiyniyoj Señor nin: Watejmanta llajtasniyta qhapajyachisaj allin kajwantaj junt'achisaj Sionta. Jinamanta watejmanta Jerusalenta uj ajllasqa llajtayta jina rikuchisaj.
ZEC.1.18	Ujtawan mosqoypi jina rikullarqanitaj. Chaypachari rikorqani tawa wajrasta. 
ZEC.1.19	Noqawan parlasharqa chay angelta tapurerqani chay wajras ima niytachus munasqanta. Paytaj kutichiwarqa jinata: Kay wajrasqa niyta munan Judapi tiyakojkunata, Israelpi, Jerusalempi tiyakojkunatataj, tukuynejman ch'eqerachejkunaj atiynin kasqanta.
ZEC.1.20	Qhepantataj Señor rikuchillawarqataj tawa herrerosta. 
ZEC.1.21	Noqataj taporqani: Imamantaj jamunku kay herrerosri?, nispa. Paytaj kutichiwarqa. Kay wajrasqa Judata ch'eqerachejkunaman ninakun, kay ch'eqerachejkunaqa runasta ch'eqeracherqanku umasninkuta ni pi oqhariyta atinankama. Kay herrerosqa jamunku mancharichej kharkatitichej, Judapi tiyakojkunata wajraspa, tukuy llajtasman ch'eqerachejkunaj wajrasninkutapis khuchuraj nispa.
ZEC.2.1	Ujtawampis rikullarqanitaj mosqoypi jina. Uj runa medina q'aytuta jap'irisqa rikhuriwarqa. 
ZEC.2.2	Tapurerqanitaj: Maymantaj rishanki?, nispa. Paytaj kutichiwarqa: Jerusalén llajtata midej rishani, nispa. 
ZEC.2.3+ZEC.2.4	Chaymanta noqawan parlasharqa chay angelqa riporqa, waj angeltaj payta taripaj jamorqa, nerqataj ajinata: Usqhay usqhayta riy. Chay medina q'aytuta jap'isharqa chay runaman willamuy, nispa: Watejmanta Jerusalempi tiyakullanqankutaj may chhika uywasniyoj kasqampi kancha perqasninkupis mana kanqachu. 
ZEC.2.5	Chaywampis, noqa kikiy sayaykusaj Jerusalempa muyuynimpi nina perqa jina, kikin llajta chaupipitaj k'anchaj gloriayta rikuchisaj. Noqa Señorniykichej kayta nini.
ZEC.2.6+ZEC.2.7	Noqa Señorniykichej nillaykichejtaj: Noqamin qankunata tukuynejman ch'eqeracherqaykichej. Kunantaj niykichej: Usqhayta ayqekuychej jaqay uray llajtamanta. Sión orqopi tiyakorqankichej, kunantaj maypichus wijch'usqas kashankichej chay Babiloniamanta ayqellaychejtaj. Noqa Señormin kayta nini. 
ZEC.2.8+ZEC.2.9	Tukuy Atiyniyoj Señor kayta willanaypaj kachamuwan tukuy imasniykichejta ch'uskirasorqachej chaykunaj contrampi, nispa: Pillapis aylluyta llankhaykojqa, ñawiytapis jallk'aytapis llankhaykojpa jinamin. Chayrayku noqa kikiy maqanakusaj chay llajtayojkunawanqa, kikin kamachisnillantaj paykunatapis ch'uskirananta nisaj. Ajinamanta Tukuy Atiyniyoj Señorqa rikuchenqa k'anchaj glorianta, chantá yachankichej kikin Señor qankunaman kachamuwasqanta.
ZEC.2.10	Jerusalempi tiyakojkuna kusiywan takiychej imaraykuchus qankuna ukhupi tiyakoj jamuni. Ajina nin Señorniykichej. 
ZEC.2.11	Kayta rikuspa ashkha runakuna Señorman chimpamonqanku. Paytaj nenqa: Kay runakuna ayllullaytaj kanqanku, nispa. Jinamanta kausakusaj qankunawan khuska. Ajinamanta yachanaykichejpaj Tukuy Atiyniyoj Señor qankunaman kachamuwasqanta. 
ZEC.2.12	Señor watejmanta Judata jap'ikapullanqataj sumaj chayaqempaj jina Diospa jallp'ampi. Jerusalentataj watejmanta ajllasqa llajtampaj jina oqharenqa.
ZEC.2.13	Tukuy kay pachapi kajkuna ch'inyarichunku Señorpa ñaupaqempi, imaraykuchus Payqa jamun noqanchejman santo cheqamanta, maypichus tiyakun chaymanta.
ZEC.3.1	Chay qhepanta Señor rikuchillawarqataj mosqoypi jina, jatun sacerdote Josueta, Señorpa angelnimpa ñaupaqempi sayashajta. Chay ch'ataykoj angelqa Josuejpa paña ladompi kasharqa, ch'ataykojtaj churakorqa. 
ZEC.3.2	Señorpa angelnintaj nerqa chay ch'ataykoj angeltaqa: Señor k'amisuchun, nispa. Jerusalenta munakoj chay Señor k'amisuchun nispataj, kay runata k'ajarishaj carbón jina karqa.
ZEC.3.3	Josuetaj ch'ichi p'achaswan p'achallisqa kasharqa sayasqa Señorpa angelnimpa ñaupaqempi. 
ZEC.3.4	Chaypacha angelqa yanapajkunasninta kamacherqa Josuéj ch'ichi p'achasninta lluch'unankuta. Chantá nerqataj: Kayqa niyta munan juchasniykita qhechusqayta. Kunantaj kamachisaj k'acha mosoj p'achawanñataj p'achallichinasunkuta. 
ZEC.3.5	Qhepampi kamacherqa, kamachisninta chay llimphuchasqa ch'uluta Josuéj umanman churanankuta. Paykunataj chay mosoj p'achawanñataj p'achalliykucherqanku. Chaykamataj angelqa sayashallarqapuni.
ZEC.3.6+ZEC.3.7	Chaymanta Señorpa angelnin nerqa Josueman: Kay jinata nin Tukuy Atiyniyoj Señorqa: Riy tukuy ñankunasniynejta kasuwaspa kay tukuy kamachisusqayta. Nisqayta junt'anki chayqa, kay yupaychana wasiypi ruwanasta qosqayki. Chay wasiyta sumajta qhawanki chantá patiosnintapis. Noqa lugarta qosqayki chay ángel kamachisniy ukhupi. 
ZEC.3.8	Allinta uyariy jatun sacerdote Josué, qanwan kajkuna chay sacerdotespis uyarillachunkutaj. Qankuna churasqas jina kankichej chayta qhepaman yachanankupaj,. Noqataj apamusaj kamachiyta Wiñashan nisqata. 
ZEC.3.9	Noqa churani Josuéj ñaupaqenman qanchis ladosniyoj uj rumita, noqa kikiytaj chayman qelqaykusaj. Chaymanta uj p'unchayllapi kay runaspa juchasninta pichasaj. 
ZEC.3.10	Chay p'unchay chayamojtenqa ujkuna ujkunata wajyarinakuyta atinkichej, uvaspa llanthumpi jinataj higos sach'aspa llanthumpi samarikunkichej. Noqa Tukuy Atiyniyoj Señorniykichej chayta niykichej.
ZEC.4.1+ZEC.4.2	Noqawan parlasharqa chay angelqa kutirimorqa. Noqaman kutirimuytawan rijch'arichiwarqa, imaynatachus uj puñojta rijch'arichinchej ajinata. Tapuriwarqataj: Imatataj rikunki?, nispa. Noqataj kuticherqani: Rikuni qorimanta uj k'anchanata, patampitaj uj aceite churanayojtawan. Patan kajpeqa qanchis k'anchanasniyojta, sapa k'anchamantaj aceite yaykushan uj tubonejta. 
ZEC.4.3	K'anchana qayllapitaj iskay olivo sach'as kasharqanku, uj paña ladompi, ujnintaj lloq'e ladompi. 
ZEC.4.4	Noqawan parlasharqa chay angeltataj tapurerqani: Señorníy, imataj niyta munanri?, nispa. 
ZEC.4.5	Angeltaj kutichiwarqa: Manachu yachanki ima niytachus munan?, nispa. Noqataj nerqani, mana, Señor, nispa.
ZEC.4.6	Chaypi nillawarqataj: Kayqa, Señormanta uj willay Zorobabelman: Atipayqa mana maqanakojkuna soldadoswanchu, nitaj kallpaywanchu, manachayqa Espirituwanmin, nin Tukuy Atiyniyoj Señor. 
ZEC.4.7	Pitaj qan kanki jatun orqo? Zorobabelpa ñaupaqempi q'ala pampachasqa kanki. Pay orqhonqa sumaj ñaupaj kaj ruminta, runastaj qhaparenqanku may k'achitu, may k'achitu nispa. 
ZEC.4.8+ZEC.4.9	Chaymanta Señor qollawarqataj uj willaytawan: Zorobabel churarqa kay temploj ñaupa ura rumisninta, kunan payllataj tukonqa, nispa. Jinamanta rejsiwankichej Tukuy Atiyniyoj Señorpaj kachan kasqayta. 
ZEC.4.10	Piskunachus cheqamanta mana uyarerqankuchu, chay mana kasuna imaswan qallarikushajtin, chaykunaqa kunanqa Zorobabelpa tukuychasqanta rikuspa kusikonqanku.
ZEC.4.10	Chaymantataj ángel nillawarqataj: Kay qanchis k'anchaykunasqa Señorpa ñawisninmin, tukuy jallp'ata qhawashan chay. 
ZEC.4.11	Chantá tapullarqanitaj: Imastaj chay iskay olivo sach'as k'anchanaspa puraj ladosnimpi kashanku chaykunari?, nispa. 
ZEC.4.12	Tapullarqanitaj: Ima niytataj munan chay iskay olivo ramas k'anchayman aceite yaykunampaj chay qori tubeswan khuska kashanku chaykunari?
ZEC.4.13	Angeltaj kutichiwarqa: Manachu yachanki ima niytachus munasqanta?, nispa. Nerqanitaj: Mana, Señor, nispa. 
ZEC.4.14	Paytaj kutichiwarqa: Kaykunaqa kanku llimphuchasqas kajkuna tukuy kaypachaj Señornimpa serviciompaj, nispa.
ZEC.5.1	Wajta rikullarqanitaj mosqoypi jina, uj qelqasqa rollota phawaykachashajta. 
ZEC.5.2	Angeltaj tapuwarqa: Imatataj rikushanki?, nispa. Chaypitaj kuticherqani: Rikushani uj qelqasqa rollota phawaykachashajta. Chaytaj chhoqonman isq'on metrosniyoj kasqa, anchonmantaj tawa metro khuskanniyoj kasqa, nispa.
ZEC.5.3	Paytaj niwarqa: Chaypi tukuy jallp'aj maldicionninmanta qelqasqa kashan. Puraj ladopi escribisqa kasqanman jinaqa, pipis suwajqa chayri pipis qhasimanta jurajqa, mana jasut'isqapunichu kanqa. 
ZEC.5.4	Tukuy Atiyniyoj Señor nin: Noqa kachamuni kay maldiciontaqa, pischus suwanku, pistajchus qhasimanta sutiypi juranku chaykunaj wasinman yaykunampaj. Chay maldiciontaj chaypi qhepakonqa, k'aspis jinataj rumis ni uj puchuyoj kanankama, nispa.
ZEC.5.5	Chantá, noqawan parlasharqa chay ángel niwarqa: Qhawariy imachus chaypi rikhurin chayta nispa. 
ZEC.5.6	Noqataj tapurerqani: Imataj chayri?, nispa. Paytaj kutichiwarqa: Chayqa medinapaj, tukuy kay jallp'api tiyakojkunaj juchasninta medinapaj, nispa.
ZEC.5.7	Chay medinaqa, titiwan kirpasqa kashan. Chay kirpananta kicharejtinkutaj, chay ukhupi uj warmi tiyashaj rikhurerqa. 
ZEC.5.8	Angeltaj niwarqa: Chay warmeqa sajra kay, nispa. Chay medina ukhuman tanqaykuspataj titi kirpananwan wisq'aykorqa. 
ZEC.5.9	Ujtawan qhawarejtiytaj iskay warmis rikhurimorqanku lijrasniyoj. Wayrallataj paykunata apaykachasharqa. Lijrasninkoqa cigüeñaj lijrasnin jinas karqanku, chay medinatarí phawachispa apaykachasharqanku.
ZEC.5.10	Tapullarqanitaj, noqawan parlasharqa chay angelta: Maymantaj apashanku chay medinata?, nispa. 
ZEC.5.11	Payta kutichiwarqa: Babiloniapi uj templota jatarichenqanku. Tukusqaña kajtintaj, chukusta jatarichenqanku chay pataman churanankupaj, nispa.
ZEC.6.1	Rikullarqanitaj mosqoypi jina, guerrapaj tawa carrosta broncemanta ruwasqas iskay orqos chaupipi. 
ZEC.6.2+ZEC.6.3	Ñaupaj kaj carrotaqa puka caballos aysasharqanku; iskay kaj carrotataj yana caballos, kinsa kajtataj yuraj caballos tawa kajtataj bayo caballos.
ZEC.6.4	Parlashawarqa chay angelta taporqani: Señorníy, imatataj kay niyta munanri?, nispa. 
ZEC.6.5	Angeltaj kutichiwarqa: Chaykunaqa tawa wayras kanku, Señorpa ñaupaqenmanta tukuy jallp'aman llojsejkuna. 
ZEC.6.6	Yana caballoswan aysasqa carroqa rishan norte ladoman, yuraj caballoswan aysasqa carrotaj rishan inti yaykuy ladoman, puka caballos aysasqan carrotaj risharqa sur ladoman, nispa.
ZEC.6.7	Chay puka caballostaj llojsimorqanku tukuy jallp'antinta muyumoj rinankupaj jina. Jinallamanta ángel nerqa: Purimuychej tukuy jallp'anejta, nispa. Paykunataj nisqanman jina rerqanku.
ZEC.6.8	Kay qhepatataj ángel qhaparimuwarqa: Norte ladoman rerqanku chaykunaqa, Señorpa phiñakuyninta thasnuchenqanku chay lado jallp'aspaj, nispa.
ZEC.6.9+ZEC.6.10	Señor kayta parlawarqa: Babiloniapi wijch'usqas kasharqanku, chaymanta kutimunkuña chaykunamanta oqhariy qolqeta, Heldaimanta, Tobiasmanta, Jedaiasmanta ima. Sofoniaspa wawan Josiaspa wasinman riy. 
ZEC.6.11	Oqhariytaj colectata: Qolqemanta, qorimanta. Chay qolqeta, qorita oqharisqaykiwantaj pilluta ruwaytawan Josadacpa wawan jatun sacerdote Josuéj umanman churaykuy. 
ZEC.6.12	Niytaj: Tukuy Atiyniyoj Señor nillantaj, chay wiñashan nisqa qhareqa kikin saphisninmanta p'utumunanta, Señorpa yupaychana wasintataj jatarichinanta. 
ZEC.6.13	Yupaychana wasiyta jatarichejtinñataj, payman tukuy yupaychaykunasta uj reyman jina qonqanku. Uj tronoman tiyaykukonqa kamachinampaj, chay uj ladonmantaj uj sacerdote tiyaykukonqa, iskayninkutaj sonqo tiyasqallapi kanqanku. 
ZEC.6.14	Chay pillustaj yupaychana wasipi qhepakonqanku sapa kuti yuyarikunankupaj, Heldaimanta, Tobiasmanta, Jedaiasmanta, chantá Sofoniaspa wawan Josiasmantataj. 
ZEC.6.15	Karumanta runas jamonqanku, Señorpa yupaychana wasinta ruwaypi yanapanankupaj; jinamanta yachankichej qankunaman Tukuy Atiyniyoj Señor kachamuwasqanta. Kay tukuy imas kanqanku maypachachus qankuna Señorpa nisqanta uyarinkichej, kasunkichejtaj chaypacha.
ZEC.7.1	Rey Darío tawa watastaña kamachishajtin, isq'on kaj killampi, Quisleu nisqa chaypi tawa kaj p'unchaynimpi, profeta Zacariasman Señor parlaykorqa. 
ZEC.7.2+ZEC.7.3	Jaqay tiempopi Betel llajta kachasqa Sarezerta Regem-melecta runasnintawan ima Señorpa yanapayninta mañakoj, chantá, Tukuy Atiyniyoj Señor yupaychana wasimpi kaj profetasta jinataj sacerdotesta tapoj renqanku, nispa: Llakiy p'achawan p'achallikullasqaykuchu, ayunotapis ruwallasqaykupunichu, sapa wata phishqa kaj killapi, imaynatachus kunankama ruwasharqayku jinallatapunichu?, nispa.
ZEC.7.4+ZEC.7.5+ZEC.7.6	Chaymanta Tukuy Atiyniyoj Señor noqaman parlamuwaspa nerqa: Kayta niy tukuy aylluyman jinataj sacerdotesmampis: Qankuna llakiy p'achawan p'achallikunkichej ayunotataj ruwankichej phishqa kaj killapi, qhanchis kaj killapipis qhanchis chunka watas qhepamantaña. Chaytaqa mana noqata yupaychanawankupajchu ruwanku, mana chayqa mikhunku ujyanku sajsasqas kanallankupaj. 
ZEC.7.7	Manachu kaykunataqa Señor parlarqa ñaupa profetasnejta chayllatataj, maypachachus Jerusalén runa junt'ayoj, nitaj ni ima ch'ajwapis kashajtin, jinallataj qayllampi kaj llajtaspis, aylluspis Neguev jinataj Sefalapis?
ZEC.7.8+ZEC.7.9	Señorqa profeta Zacariasman parlarqa, nispa: Kaytamin noqa kamachini: Cheqan yuyaypi purejkuna kaychej, khuyakojkuna allin k'achastaj kaychej ujkuna ujkunapaj. 
ZEC.7.10	Ama ñak'arichiychejchu warmi sapasta nitaj wajcha wawasta, nitaj waj llajtayojkunata, nillataj wajchastapis. Ama yuyallaychejpischu ujkuna ujkunata ima sajratapis ruwanakuytaqa. 
ZEC.7.11	Runastaj mana kasuta ruwarqankuchu. Tukuyninku wasanchakorqanku mana uyarejtaj tukorqanku. 
ZEC.7.12+ZEC.7.13	Sonqosninkuta diamante rumita jina rumiyacherqanku, Tukuy Atiyniyoj Señorpa kamachiyninta yachachiykunasnintapis mana kasorqankuchu, mayqentachus ñaupa profetasninman Espiritunejta willarqa chayta.
ZEC.7.12+ZEC.7.13	Chayraykumin Señorqa manchaytapuni phiñakorqa, nerqataj: Imaynatachus wajyashajtiy paykuna mana uyariyta munawarqankuchu, ajinallatataj noqapis wajyashawajtinku mana uyarisajchu. 
ZEC.7.14	Chayrayku uj muyoj wayrawan jina tukuyninkuta ch'eqeracherqani mana rejsisqa llajtasman, chay qhepatataj chay llajtaqa ni pejpa tiyanan uj ch'in pampaman tukorqa. Chay jina k'acha llajtata llakiyta ch'inyarparicherqanku.
ZEC.8.1+ZEC.8.2	Tukuy Atiyniyoj Señorqa kayta niwarqa: Kayta niykichej Tukuy Atiyniyoj Señorniykichej: Sionta jatun phiñakuywan qhawashani payta munakusqayrayku. 
ZEC.8.3	Jerusalenman kutillasajtaj chaypi tiyakapoj. Chaypacha Jerusalenqa uj cheqata purej llajta kanqa; Tukuy Atiyniyoj Señorpa orqontaj uj santo orqo nisqa kanqa. 
ZEC.8.4	Watejmanta Jerusalempa plazasnimpi ashkha watasniyoj atipasqan qharis jinataj warmis tiyarikonqanku tojnusninkuman atiykurikuspa ashkha watasniyoj kasqankurayku. 
ZEC.8.5	Juch'uy qhari wawas chantá juch'uy warmi wawaspis plazasnin junt'ata pujllarikonqanku. 
ZEC.8.6	Jaqay tiempopeqa aylluymanta puchojkunapajqa, mana ni jayk'aj atikunampaj jinachu karqa. Chayqa noqaman tukuy ima allimpuni rijch'awarqa. Noqa Tukuy Atiyniyoj Señor chayta nini. 
ZEC.8.7	Noqamin llajtaytaqa kacharichisaj inti llojsimuynej llajtaspa atiyninmanta, jinataj inti yaykupuynej llajtasmantapis. 
ZEC.8.8	Apamusajtaj paykunata Jerusalenman chaypi tiyakunankupaj. Chaypacha paykuna aylluy kanqanku, noqataj Diosninku kasaj, cheqa kaypi llimphu kaypitaj.
ZEC.8.9	Tukuy Atiyniyoj Señor kayta nin: Qankuna kallpachakuychej. Kay p'unchaykunasllaraj uyarinkichej profetaspa parlasqasninkuta, Tukuy Atiyniyoj Señorpa yupaychana wasin, watejmanta ruwakuyta qallarikusqanmantapacha. 
ZEC.8.10	Kunankama mana paganku karqachu runaspaj nitaj uywaspajpis. Chejnikojkunarayku mana ima ch'ajwapis faltarqachu chaypi tiyakojkuna ukhupi; noqapunitaj kausaqesnintimpura ujkuna ujkunata chejninaracherqani. 
ZEC.8.11	Kunantaj kay llajtapi qhepakojkunawanqa manaña chay ñaupaj p'unchaykunaspi jinachu paykunawan kasaj. Noqa Tukuy Atiyniyoj Señor chayta nini. 
ZEC.8.12	Imaraykuchus sonqo tiyasqallapi kausakoyqa paykuna ukhupi tarpusqa kanqa. Uvas chajraspis poqonqanku tukuy jallp'api kaj chajraspis poqollanqankutaj, janaj pachapis tukuy jallp'ata chhullachenqa. Noqataj chayta qopusaj chayaqenkupaj jina kay ayllumanta tukuy qhepakojkunapaj. 
ZEC.8.13	Imaynatachus qankuna Judamanta, jinataj Israelmanta kajkunapis, waj llajtakunapaj uj maldición karqankichej, kunantaj salvasqaykichej, jinamanta uj bendicionñataj kanaykichejpaj. Chayrayku, amapuni mancharikuychejchu, kallpachakuychej, nispa.
ZEC.8.14	Tukuy Atiyniyoj Señor kayta nin: Ñaupa tatasniykichej phiñachiwajtinkoqa, nej kani jasut'inayta, jinataj jasut'ejpuni kani. 
ZEC.8.15	Uj jinañataj kunanqa; Jerusalempaj Judapajwan tukuy allin kajta ruwanayta nini. Chayrayku ama manchachikuychejchu. 
ZEC.8.16	Kayta qankunaqa ruwanallaykichejpuni kanqa: Amapuni llullataqa parlaychejchu ujkuna ujkunawan. Sumaj cheqa kajpi juzgaychej, allin kaypi ujkuna ujkunawan justicia wasi punkutapis pasaychej. 
ZEC.8.17	Ama ima sajratapis ruwanakuychejchu ujkuna ujkunata, amataj juraychejchu, chaytaqa millachikuni. Noqa Señorniykichej chayta nini.
ZEC.8.18+ZEC.8.19	Tukuy Atiyniyoj Señor kayta niwarqa; Chay ayunosniykichej tawa kaj killapi, phishqa kajpi, qhanchis kajpi, jinataj chunka kajpeqa, sinch'i kusiytañataj apamusonqachaj, uj kusiy fiestata jina Judajpa qhepa miraynimpaj. Munakuychej ari cheqan kajta, sonqo tiyasqa kajtapis, nispa. 
ZEC.8.20	Kayta nin Tukuy Atiyniyoj Señorqa: Jamonqankuraj ashkha jatuchej llajtaspi tiyakojkuna runas. 
ZEC.8.21	Waj llajtamanta jamojkunaqa waj llajtayojkunawan parlanakonqanku: Jakuchej Tukuy Atiyniyoj Señorta mask'aj mañakamunachejtaj bendicinawanchejta. Wajkunataj chaypi kutichenqanku: Noqaykupis rillasqayku, nispa. 
ZEC.8.22	Jerusalenman jamonqanku ashkha runas jatun atiyniyojkuna ima. Tukuy Atiyniyoj Señorta mask'aj bendicionnintataj mañarikoj jamorqanku. 
ZEC.8.23	Jaqay tiempopeqa chunka waj llajtamanta runas, uj judío runaj p'achanmanta jap'iykukorqanku. Qankunawan riyta munayku, imaraykuchus uyariyku qankunawan Dios qasqanta, nispa!
ZEC.9.1	Kay kutipi Señor parlarqa Hadrac jallp'aj, jinataj Damasco llajtaj contrampi, kay jinata: Siriapi llajtakunaqa Señorpatamin, imaynatachus Israelmanta ayllukunapis kanku, ajinata. 
ZEC.9.2	Chay qayllallapitaj kashan chay Hamat llajtapis Señorpata. Chantá Tiropis, Sidompis tukuy kapuyninwan Señorpallatataj. 
ZEC.9.3	Tiromanta runas jataricherqanku jatuchej pakakuna wasista, chaymantaj qorita, qolqeta t'uru qolluta jina qolluykorqanku. 
ZEC.9.4	Señortaj chay tukuyta qhechonqa mar qochamantaj chay tukuy qhapaj kayninkuta wijch'uykonqa, llajtataj mana puchuyojta q'olarpayachenqa.
ZEC.9.5	Ascalón llajta kayta rikuspaqa mayta mancharikonqa. Gazapis ñak'arillanqataj sinch'ita, Ecrompa suyaynimpis pampaman laq'akonqa. Gazaqa mana reyniyoj qhepakonqa. Ascalompi tiyakojkunapis manaña puchonqachu. 
ZEC.9.6	Asdodpeqa tukuy laya ayllumanta runas tiyakonqanku, filisteospa runaykachasqankutataj k'umuykuchisaj. 
ZEC.9.7	Yawarniyoj aychata mikhunankuta simisninkumanta qhechusaj, mana mikhunapaj kaj mikhunaykichejtataj kirusniykichejmantaña orqhosaj. Chaywampis, chaykunamantaqa wakin noqapaj qhepakonqankuraj. Paykunaqa Judá aylluwan ujlla kanqanku, Ecrontaj jebuseos jina kanqanku. 
ZEC.9.8	Noqataj paykunata jark'asaj pischus kayman jamojkunajpa makinmantapis, tukuy noqajta kajkunataqa. Ñac'arichisojkunaqa manaña ñak'arichisonqachejchu, imaraykuchus kunanqa noqa kikiy ñawisniywan qhawamusqaykichej.
ZEC.9.9	Siompi kaj llajta sinch'ita kusikuy!
ZEC.9.9	Jerusalén llajta, takiy kusiywan
ZEC.9.9	Reyniyki may justotaj atiyniyojtaj jamusunki,
ZEC.9.9	uj llamp'u sonqo jina burropi lloq'asqa.
ZEC.9.9	Chay burritoqa, china burroj uñan.
ZEC.9.10	Paymin Efraimpa carrosninta phirenqa,
ZEC.9.10	Jerusalempa caballosninta chantá maqanakupi k'uru k'aspisninkutapis.
ZEC.9.10	Paymin tukuy llajtakunaman kusiy kausaymanta willaranqa, kamachenqataj uj mar qochamanta uj mar qochakama, Eufrates mayumanta kay pachaj waj k'uchunkama.
ZEC.9.11	Kayta nin Señor:
ZEC.9.11	Jerusalén, yawarniykipi tratoykirayku,
ZEC.9.11	ch'aki pujyumanta wijch'usqa, chay presosniykita noqa orqhosaj.
ZEC.9.12	Qankunapis, waj llajtamanta wijch'usqas,
ZEC.9.12	suyayniyojraj kajkuna chay pakakuna sumaj wasisniykichejman kutipuychej!
ZEC.9.12	Niykichejña bendicionesniyta qonasuykichejta may chhika ñak'arisqaykichejmanta uj jinatawanraj.
ZEC.9.13	Ña maqanakupaj uj k'uruta ruwaniña chaytaj Judapaj kanqa.
ZEC.9.13	K'urumantaj uj flechata churaniña chaytaj Efraimpaj kanqa.
ZEC.9.13	Qanmantataj Sión espadata ruwasaj.
ZEC.9.13	Wawasniykita oqharichisaj Greciaj wawasnimpa contrampi.
ZEC.9.14	Señor ayllunman rikuchikonqa,
ZEC.9.14	flechasnintataj kacharenqa lliuj q'ajkunasta jina.
ZEC.9.14	Señor Dios putututa waqachispa,
ZEC.9.14	muyoj wayras chaupipi sur lado ñaupajman rirenqa.
ZEC.9.15	Tukuy Atiyniyoj Señor waqaychanqa tukuy paypata kajkunata, wawasninrí warak'ajkunaspa rumisninkuta saruraspa phiriranqanku chay enemigosninkutataj oqoykonqanku.
ZEC.9.16	Jaqay p'unchaypeqa Señor Dios ayllunta salvanqa ovejasninta jina,
ZEC.9.16	paykunataj manchay k'anchaj precioyoj pillupi rumis jina lliphirenqanku kikin jallp'ankupi.
ZEC.9.17	May walej, may k'achitupunitaj kanqa chay jallp'ankoqa!
ZEC.9.17	May chhika trigo poqojtin, vinopis ch'irwakojtenqa;
ZEC.9.17	wayna wawasninchej sipaskunasninchejpis k'achitus wiñarenqanku.
ZEC.10.1	Señormanta mañaychej ñaupaj parasta,
ZEC.10.1	Señortaj pichus lliuj q'ajkunasta ruwan,
ZEC.10.1	payllataj ashkhata parachimusonqachej,
ZEC.10.1	tukuypajtaj campopi qhorasta wiñachenqa.
ZEC.10.2	Lantikunaj nisqasninkoqa llullamin,
ZEC.10.2	qhasilla chay yatirispa yachani nisqasninkupis.
ZEC.10.2	Qhasillata mosqokuytawan imatapis ajina kanqa ninku,
ZEC.10.2	sonqochakoj jina parlasqankupis ch'usajlla.
ZEC.10.2	Chayraykumin aylloyqa chinkasqa oveja jina thamaykachashan, ñak'arispa mana michejniyoj jina.
ZEC.10.3	Chayrayku nin Señorqa:
ZEC.10.3	Phiñakuyniy astawan k'ajarin michejkunaspa contrampi, jasut'isajtaj kay aylluyta pusaykachajkunata.
ZEC.10.3	Tukuy Atiyniyoj Señor, Judajpa mirayninmanta chay tropanta waqaychan. Paykunamantarí uj maqanakupaj may kallpayoj caballota jina ruwanqa.
ZEC.10.4	Paykunamanta llojsenqa Esquina Rumi, Toldo estacapis, maqanakupaj Arcopis.
ZEC.10.4	Paykunamanta llojsenqanku maqanakupaj sinch'i runaspis.
ZEC.10.5	Soldados jina kankichej, imaynatachus maqanaku kajtin tukuy ñankunaspi t'uruta sarunku, ajinata ruwankichej.
ZEC.10.5	Maqanakunkichej imaraykuchus Señor qankunawan kanqa jinamanta caballospi purejkunapis p'enqachisqas kanqanku.
ZEC.10.6	Señor nin:
ZEC.10.6	Judajpa mirayninmanqa noqa kallpata qosaj,
ZEC.10.6	Josejpa miraynintaqa salvasajtaj.
ZEC.10.6	Watejmanta llajtankuman pusallasajtaj,
ZEC.10.6	paykunamanta khuyakusqayrayku.
ZEC.10.6	Paykuna tukukonqanku manapis jayk'aj paykunata qhesachaymanchu karqa ajinaman, noqa Señor Diosninku kasqayrayku, mañakuwasqasninkutataj uyarisaj.
ZEC.10.7	Efraenqa uj soldado jina kanqa.
ZEC.10.7	Sonqonqa vinowampis kashanman jinata kusikonqa.
ZEC.10.7	Chayta rikuspari wawasnimpis kusirikullanqankutaj.
ZEC.10.7	Sonqonqa kusikonqa Señorrayku!
ZEC.10.8	Noqa wajyakapusaj, tantaykusajtaj paykunata salvasqayrayku.
ZEC.10.8	Chay waj tiempopi jina ujtawan may chhikaman ashkhayallanqankutaj.
ZEC.10.9	Tukuy llajtasnejta noqa ch'eqeracherqani,
ZEC.10.9	chaywampis may karupi kashaspapis noqamanta yuyarikuwanqankupuni. Uj p'unchaytaj kutimonqanku wawasninkuwan khuska.
ZEC.10.10	Egiptomanta kutirichimuspa Asiriamantapis, pusamusaj apasajtaj Galaadman, jinataj Libanomampis.
ZEC.10.10	Ashkha kasqankurayku manaña paykunapaj campopis kanqañachu.
ZEC.10.11	Egipto mar qochata pasanqanku,
ZEC.10.11	oladasnin kajtapis maqaspa ch'inyachisaj.
ZEC.10.11	Nilo mayutapis ukhusninkama ch'akichisaj,
ZEC.10.11	Asiriaj may runaykachasqantapis chinkachisaj,
ZEC.10.11	Egiptoj atiynintapis tukuchisaj.
ZEC.10.12	Noqa paykunata kallpachasaj,
ZEC.10.12	sutiypitaj ñaupajman purenqanku.
ZEC.10.12	Noqa Señor kayta nini.
ZEC.11.1	Líbano, kichariy punkusniykita,
ZEC.11.1	cedrosniykitataj nina ruphaykuchun!
ZEC.11.2	Oh, pino, waqay imaraykuchus cedro urmanña,
ZEC.11.2	imaraykuchus jaqay may k'achitu sach'aspis q'ala urmasqasña rikhurinku!
ZEC.11.2	Waqaychej, qankuna, Basampa sach'asnin,
ZEC.11.2	imaraykuchus chay k'iski sach'as urmasqasña kanku!
ZEC.11.3	Michejkunapis mayta waqashanku,
ZEC.11.3	imaraykuchus k'achapaj qhawasqas kasqanku pastosqa chinkachisqaña kanku.
ZEC.11.3	Leompa qhaparqachasqasnin uyarikun, imaraykuchus Jordán mayoj may k'acha k'iski sach'asniyoj kasqan q'ala chinkachisqaña.
ZEC.11.4	Kayta niwarqa Señor Diosniy: Wañuchinapaj kashan chay ovejasta michimuy. 
ZEC.11.5	Rantikojkunaqa wañuchinku manapis jucha kasqanta yuyaspa, vendekunarí ninkutaj: Graciasta qoni Señorman. Payrayku qhapajña kani, nispa. Ni kikin michejkunapis paykunamanta khuyakunkuchu. 
ZEC.11.6	Ajinallatataj, noqapis kay llajtapi tiyakojkunamantaqa manallataj khuyakusajchu. Manachayqa runa masinkoj makinman, jinataj reyninkoj makinman jaywaykusaj. Kaykunataj jallp'api tukuy kajta chinkachenqanku, ni pitapis makinkumanta salvasajchu. Noqa Señor chayta nini.
ZEC.11.7	Jinaqa, wañuchinapaj t'aqasqa karqa chay ovejasta michej churakorqani. Chayta ruwarqani rantejkunaj cuentankupi. Chaymanta iskay tojnusta oqharikorqani; ujninta suticharqani khuyakuyta, chay ujnintataj ujchakuyta. 
ZEC.11.8	Uj killallapi kinsa michejkunata wijch'orqani, manaña pacienciay paykunapaj kapuwasqanrayku, chejniwasqankuraykutaj.
ZEC.11.9	Ovejasmantaj nerqani: Manaña ujtawan qankunata michiykichejmanñachu! Pichus wañunan tiyan, wañuchun. Mayqenchus chinkanan tiyan chayqa chinkachun. Mayqenkunachus qhepakojkunarí, ujkuna ujkunata mikhunakuchunku, nispa.
ZEC.11.10	Chaymanta khuyakuy nisqa tojnuyta oqharerqani. Chantá p'akirparerqanitaj. Chay niyta munarqa: Dioswan chay ayllukunawan tratonku p'akisqa kasqanta. 
ZEC.11.11	Chay p'unchaypi chay trato p'akisqa karqa. Chay ovejasta rantikojkunaqa, noqata rikuwajkunataj ruwasqasniynejta, Dios parlasqanta repararqanku.
ZEC.11.12	Chaypacha nerqani paykunata: Allinman rijch'asunkichej chayqa, jornalniyta pagapuwaychej, manachayqa saqellaychej. Jinamanta pagapuwarqanku kinsa chunka qolqesta. 
ZEC.11.13	Señor niwarqa: Jap'iy chay qolqesta, imaraykuchus chay k'acha preciota churawasqankumin, yupaychana wasej qolqesninmantaj churaykapuy. Noqataj chay kinsa chunka qolqeta jap'iytawan yupaychana wasej qolqesninman churaykaporqani. 
ZEC.11.14	Qhepantataj chay ujchakuy nisqa tojnutañataj p'akerqani, jinamanta Judaman Israelwan wauqentin kasqankoqa t'ipisqa karqa. 
ZEC.11.15	Señor niwarqa: Kunanqa uj wampu michejpa p'achasninwanñataj p'achalliykukuy. 
ZEC.11.16	Kay jallp'aman churasaj uj michejta; chay michejqa mana watukonqachu chinkasqa ovejastaqa, nitaj mask'aj churakonqachu, nitaj nanasqasnintapis jampirenqachu, mana puriyta atejkunatapis mana yanaparenqachu, manachayri wira kajpa aychanta mikhuykakaponqa, ni chaki sillusnillantapis puchurenqachu. 
ZEC.11.17	Ay, imachus kanqa jaqay uywanta saqerpayaj wampu michejmantaqa. Espadawan makin phirisqa kachun, jinataj paña kaj ñawinmampis t'ojsichun! Makintaj ch'akipuchun, chay ñawimpis wiñaypaj chherqoyachun.
ZEC.12.1+ZEC.12.2	Kayta, Israelmanta Señor parlarqa: Señor pichus janaj pachata aysarqa, kay pachatapis sayacherqa, runamampis kausayta qorqa, ajinata nisunkichej: Qhaway, Jerusalenqa uj vinoyoj vasota jap'enqa; tukuy qayllampi kaj llajtakunatataj machaykuchenqa. Maypachachus chaykuna Jerusalenman maqanakoj yaykonqanku chaypacha, Judamanta kaj waj llajtasmampis yaykullanqankutaj. 
ZEC.12.3	Jaqay tiempopeqa, Jerusalenta jatun llasa rumiman jina tukuchisaj jaqay tukuy llajtaspaj. Noqa t'unasaj pichus oqhariyta munajtaqa. Tukuynejmanta Jerusalempa contrampi naciones tantaykukonqanku. 
ZEC.12.4	Chaypacha manchariykuchisaj caballosninkuta, lloq'asqa rejkunatataj locoyaykuchisaj. Chay llajtakunaj caballosninkoj ñawisnintataj chherqoyarachisaj. Judajpa ayllunmanta kajkunatataj waqaychasaj. 
ZEC.12.5	Kayta rikuspataj, Judajpa kurajkunasnenqa sonqonku ukhullapi nenqanku: Tukuy Atiyniyoj Señormin, Jerusalempi tiyakojkunaspa Diosninkoqa, payllataj kallpachajninkoqa. 
ZEC.12.6	Jaqay tiempopeqa, Judamanta kurajkunasnenqa llant'a ukhupi nina brasas k'ajarishajta jina ruwasaj, trigo q'apis ukhupi uj k'anchanata jina ruwasaj.
ZEC.12.6	Jerusalenmanta qayllapi kaj llajtakunata lloq'emantaj pañamantaj tukurachenqanku, Jerusalempi tiyakoj kanku chaykunataj watejmanta kutiykaponqanku chay llajtankupi tiyakapoj.
ZEC.12.7	Ñaupajtaqa, noqa Señor salvasaj Judajpa ayllunmanta kajkunataraj, jinamanta Davidpa wawasnin nitaj Jerusalempi tiyakojkunapis, Judaj ayllunmanta astawan jatunyaspa runaykachanankupaj. 
ZEC.12.8	Noqa Señor waqaychasaj Jerusalempi tiyakojkunata. Aswan kallpayoj kajkunamanta rey David jina kallpasapasman tukonqanku, Davidpa ayllunmanta kajkunataj Dios jina karenqanku, Señorpa angelnin jinataj paykunaj ñaupaqenkuta renqanku. 
ZEC.12.9	Jaqay p'unchaypeqa, mayqen naciompis Jerusalenta maqaj yaykojtaqa tukuyninta tukuchisaj.
ZEC.12.10	Davidpa mirayninman, jinataj Jerusalempi tiyakojkunaman khuyakoj Espirituyta qosaj. Diosmanta mañakoj Espirituytataj qosaj. Jinamantaraj qhawarenqanku pitachus t'ojsinawan wañucherqanku chayta, may jinatataj llakikonqanku, waqanqankutaj Paymanta imaynatachus uj k'ata kuraj wawanku wañojtin waqanku ajinata. 
ZEC.12.11	Jerusalempeqa manchay llakiy waqaykunas kanqa, imaynatachus chay Hadad-rimen dioskunasninmanta Meguido pampaspi llakiy waqaykunasta ruwanku jinata.
ZEC.12.12	Chay jallp'apeqa, sapa ayllumanta waj wajta llakikuyninkuta ruwanqanku: Davidpa ayllunmanta kajkuna, jinataj warmisnintin, Natámpa ayllusninmantapis warmisnintillantaj. 
ZEC.12.13	Levejpa ayllusninmanta warmisnintin, jinataj Sesmeej ayllunmantapis warmisnintin. 
ZEC.12.14	Ajinallatataj tukuy waj ayllukunapis warmisnintillantaj, sapa uj waj wajta llakirakonqanku.
ZEC.13.1	Jaqay tiempopeqa, yaku juturi kicharisqa kanqa, Davidpa ayllusnin jinataj Jerusalempi tiyakojkunajpa millay juchasninku pichasqa kanampaj. 
ZEC.13.2	Tukuy kaj jallp'api lantikunata phirisaj, sutisnintinta chinkachinaypaj jinamanta manaña pipis qhaparikunankupaj. Jinallatataj profetasninkuta chay jallp'amanta chinkachisaj, chantá millay espirituyoj kajkunatapis. Noqa Señor niykichej.
ZEC.13.3	Chaypacha, pillapis Diospa sutimpi parlayta munanman chayqa, payta kikin tatasnillantaj nenqanku: Qan wañunayki tiyan, imaraykuchus llullerasniykita, kayqa Señorpa palabran nispa sut'inchanki, nispa. Kikin tatasnillantaj t'ojsinawan wañuchenqanku, payllamanta Diospa sut'inchajnin jina ruwakusqanrayku!
ZEC.13.4+ZEC.13.5	Jaqay tiempopeqa, profetas kajkunapis rikusqankuta sut'inchayta p'enqakonqanku. Ni pipis chay profetaspa chay qarasmanta ruwasqa qhatanata churakonqanku pitapis ch'aukiyanampajqa. Chayrayku sapa ujpis nenqanku: Noqaqa mana profetachu kani, manachayqa llank'aj runalla. Wawamantapacha campopi llank'aj kani, nispa. 
ZEC.13.6	Pipis tapunman: Ima kakunkitaj ukhuykipi chay nanasqasta?, nispa. Paytaj kutichenqa: Kausaqesniypa wasimpi kayta ruwarqanku, nispa.
ZEC.13.7	Tukuy Atiyniyoj Señorqa nillantaj: Oqharikuy, espada, michejpa contrampi, yanapajniypa contrampitaj!
ZEC.13.7	Wañuchiy chay michejta ovejasniytaj ch'eqeranqanku,
ZEC.13.7	juch'uy kaj corderosninmantaj noqa kutiykukusaj!
ZEC.13.8+ZEC.13.9	Chay jallp'api tiyakojkunamantaqa, kinsaman t'aqasqamanta uj iskay t'aqan jina wañonqa.
ZEC.13.8+ZEC.13.9	Kinsa kaj t'aqalla kausayniyoj qhepakonqanku,
ZEC.13.8+ZEC.13.9	chay qhepakojkunataj ninanejta apasqas kanqanku;
ZEC.13.8+ZEC.13.9	imaynatachus qolqeta ninapi ch'uwachanku chayri qorita ch'uwachanku ajinata.
ZEC.13.8+ZEC.13.9	Chaypacha paykunaqa noqaman wajyakamuwanqanku,
ZEC.13.8+ZEC.13.9	noqataj uyarisaj paykunata.
ZEC.13.8+ZEC.13.9	Paykunata sutichasaj: Aylluymin.
ZEC.13.8+ZEC.13.9	Paykunatajrí kutichiwanqanku:
ZEC.13.8+ZEC.13.9	Señorninchejqa Diosninchejpuni, nispa.
ZEC.13.8+ZEC.13.9	Noqa Señor chayta nini.
ZEC.14.1	Jamushanña Señorpa p'unchaynenqa maypachachus Jerusalempi qankuna ukhupi puchojkunapis rak'irasqas kanqanku chaypacha. 
ZEC.14.2	Chay p'unchaypi Señor tantaykamonqa tukuy nacionesta Jerusalenwan maqanakunankupaj, wasisninkumanta orqhoraspa llajtantinta jap'ikaponqanku, warmisninkutapis mana munashajta qhenchachanqanku, chaypi tiyakojkunamanta khuskantapuni orqhospa waj llajtasman aparanqanku presosta jina. Chay puchojkunalla chaypi qhepakonqanku. 
ZEC.14.3	Jinapis chay qhepantaqa Señor llojsimonqa chay nacionespa contrampi, imaynatachus chay ñaupa maqanaku p'unchaykunapi ruwarqa ajinata. 
ZEC.14.4	Chay p'unchaypitaj Señorqa, Jerusalén chimpapi kashan chay Olivos orqoman chakisninta churakurenqa, chay inti llojsimuynejman jina. Uj jatun valleta aysarikonqa inti llojsimuy ladomanta inti yaykuy ladoman jina, chaytaj Olivos orqotaqa iskayman t'aqanqa. Khuskan orqoqa patanejman apasqa kanqa, khuskannintaj uranejman. 
ZEC.14.5	Qankunarí ayqenkichej, chay orqos chaupipi kanqa chay vallenejta chayaspa chay uj ladopi kashan chay Azalkama. Ayqenkichej qankunapis ñaupa tatasniykichej, maypachachus rey Uzías Judapi kamachishajtin jallp'a ikhakuy kajtin, ayqerqanku ajinata. Chaypachamin jamonqa Señor Diosneyqa tukuy payta qhatejkunawan khuska.
ZEC.14.6	Chay p'unchaypeqa mana kanqachu chiri nitaj chhullunkaspis. 
ZEC.14.7	Diospa uj k'ata p'unchaynin kanqa. Paypa rejsisqallan chay p'unchay kanqa. Manaña rejsikonqachu p'unchay nitaj tutapis. Ch'isimpis k'anchayllapuni kanqa. 
ZEC.14.8	Chaypacha Jerusalenmanta ch'uwa jutoj yaku correrenqa, q'oñi tiempopipis chiri tiempopipis mana ch'akenqachu. Khuskannenqa wañusqa qocha nisqaman renqa, khuskannintaj Mediterráneo nisqaman renqa. 
ZEC.14.9	Chay p'unchaypeqa Señorlla kamachenqa tukuynin jallp'api. Chaypacha uj k'ata Señorlla kanqa, uj k'atallataj sutimpis kanqa. 
ZEC.14.10	Tukuy jallp'aqa pampachasqa kanqa Jerusalenmanta surnejpi chay Gabamanta Rimonkama. Jerusalén llajtaqa wichaynejpiña rikhurenqa, chaynejpitaj tiyakonqanku Benjamimpa punkunmantapacha Esquina punkukama. Chaypi ñaupa punku karqa. Jinataj Hananeelpa torrenmantapacha reypa aceitenta ruwanasninkama. 
ZEC.14.11	Arí, Jerusalempi runas tiyakonqanku mana imata manchachikuspa.
ZEC.14.12	Chay llajtakuna, piskunachus Jerusalempa contranta maqanakorqanku, chaykunataqa Señor sinch'ita jasut'enqa. Chay runaspataqa sayashajtillanku aychanku ismuponqa, ñawisninkupis, ñawi t'oqosnillankupi ismuykaponqa, qallusninkupis simisninku ukhullapi ismuykaponqa. 
ZEC.14.13	Jaqay p'unchaypi Señorqa mayta manchachenqa. Sapa uj wajpa makinmanta jap'enqa, oqharenqankutaj makinkuta ujkuna ujkunaj contrampi. 
ZEC.14.14	Chaypachaqa Judá Jerusalempi maqanakullanqataj, chay qayllapi llajtayojkunaj may chhika qhapaj kayninkumanta qolqeta qorita chantá p'achastapis qhechuranqanku. 
ZEC.14.15	Runasqa, ima jasut'imanchus urmarqanku chay jasut'illawantaj jasut'isqas kanqanku, chay caballos, mulos camellos, burros jinataj tukuy uywakunapis chay jaraspi kashajkunaqa.
ZEC.14.16	Chay qhepatarí, Jerusalempa contrampi maqanakonqanku chay kikin llajtasmanta puchojkunataj watan watanta renqanku Reyta yupaychaj, chay Tukuy Atiyniyoj Señorta. Ramadas nisqa fiestataj Payman ruwanqanku. 
ZEC.14.17	Sichus chay mayqen jallp'amantapis mana rinmanchu Jerusalenman chay Tukuy Atiyniyoj Señorta Reytataj yupaychaj chayqa; chay jallp'apeqa mana para kanqachu. 
ZEC.14.18	Egipciospis mana renqanku chayqa, Señor jasut'illanqataj, ajinallatataj mayqen llajtallapis mana ruwanqachu Ramadas nisqa fiestata chaykunatapis. 
ZEC.14.19	Chay Egiptoj jasut'enqa kanqa pi llajtapis Ramadas nisqa fiestata ruwanqachu chaykunatapis.
ZEC.14.20	Chay p'unchaypirí, caballospa campanillasnintimpi kay jina qhelqasqas kanqanku: Señorpaj t'aqasqa, nispa. Yupaychana wasimanta mankaspis, jinataj chay altarpa ñaupaqempi kashanku chay vasospis t'aqasqasllataj kanqanku. 
ZEC.14.21	Judapi, jinataj Jerusalempi mankasqa Tukuy Atiyniyoj Señorman t'aqasqas kanqanku. Pillapis uj rikuchikuta qoyta munajqa chay mankasta oqharispa, uywaspa aychanta chayachispa qoyta atillanqa. Chay p'unchaypeqa manaña kanqachu qhatojkuna Tukuy Atiyniyoj Señorpa yupaychana wasimpi.
MAL.1.1	Kay willayta Israel aylluman Señor parlamorqa Malaquías profetanejta.
MAL.1.2+MAL.1.3	Señorqa nin: Noqa qankunata munakuykichej. Qankunataj niwankichej: Imaynapi yachayku qan munakuwasqaykuta?, nispa. Chanta Señor kutichin: Esaoqa Jacobpa wauqen karqa; noqa Jacobta munakorqani, Esautataj chejnerqani. Esaupata llajtan ashkha orqosniyoj karqa, chayta ch'in lomasman tukucherqani. Jallp'asnintarí, campo animalesllapaj allin kanampaj tukucherqani.
MAL.1.4	Esaojpa miraynin Edom llajtayojkunachus ninkuman: T'unasqas karqanchej, watejmanta llajtanchejta sayachinallataj nispa chayqa; Tukuy Atiyniyoj Señorqa paykunaman kutichinman: Watejmanta llajtankuta ruwakojtinkoqa, noqa ujtawan t'unallasajtaj. Jallp'ankumantataj nenqanku: Kay jallp'aqa sajra nisqa, runasninkumantataj nenqanku: Kay runaswanqa Señor wiñaypaj phiñasqa, nispa. 
MAL.1.5	Qankunataj chayta ñawisniykichej rikunkichej. Chantá ninkichej: Israel llajtamantapis aswan jaqaynejkama Señorqa jatunchasqa kashan, nispa.
MAL.1.6	Tukuy Atiyniyoj Señorqa sacerdotesta nin: Wawasqa tatasninkuta honranku, uywasqaspis patronesninkuta honrallankutaj. Sichus noqa Tataykichej kani chayqa, sacerdotes, qankunaqa imaraykutaj mana honrawankichejchu? Sitajchus qankunajta Señorniykichej kani chayqa, imaraykutaj mana respetakuwankichejchu? Astawampis qankuna noqata qhesachaspa ninkichejraj: Imapi qanta qhesachasuyku?, nispa. 
MAL.1.7	Qankunaqa altarniyman ch'ichichasqa t'antata apamunkichej, chanta tapunkichejraj: Imapi qanta phiñachiyku?, nispa. Qankuna sonqoyta nanachiwankichej, altarniyta p'enqachiyta munaspa. 
MAL.1.8	Yuyaspataj noqaman jaywayta onqosqa uywasta, ciegosta, chakin p'akisqasta ima. Riychej ari, qankunata kamachej runasman, jaywamuychejtaj chay onqosqa uywasta, chanta yachankichej, paykuna kusiywanchus chay jaywasqaykichej uywasta jap'ikonqanku chayta. 
MAL.1.9+MAL.1.10	Diosmanta mañakuychej khuyakunawanchejta. Chaywampis, sichus chay laya ofrendata jaywankichej chayqa, ama yuyaychejchu Dios kusiywan jap'ikunantaqa. Kayta Tukuy Atiyniyoj Señorqa nin: Noqa munayman mayqellampis qankunamanta templo punkuta wisq'aykapunanta, ama ujtawan qhasi mana kajpaj altarniypi nina jap'ichisqa kanampaj. Qankunawanqa mana kusiyniy kanchu, ofrendasniykichejtapis mana jap'isajñachu. 
MAL.1.11	Tukuynejpi kay pachapi sutiyta jatumpaj jap'inku; tukuynejpi inciensota noqapaj q'osñichinku, ofrendatataj qonku llimphu uywasta, imaraykuchus suteyqa may jatunmin tukuynin llajtas ukhupi, nin Tukuy Atiyniyoj Señorqa. 
MAL.1.12	Qankunataj sonqoyta nanachiwankichej, imaraykuchus ninkichej Señorpa mesan millay kasqanta, nillankichejtaj mikhuna kajtaqa qhesachana kasqanta.
MAL.1.13	Qankuna ninkichej: Kay yupaychanaswanqa sayk'usqas kanchej, nispa. Chay jinata qhesachawankichej. Chanta yuyankichejraj kusikunayta, maypachachus noqaman jaywaj jamunkichej suwasqa uywata, chakin p'akisqata, chayri onqosqatapis, nin Tukuy Atiyniyoj Señorqa. 
MAL.1.14	Maldicisqa kachun nejqa mana onqosqa uywata jaywanawanta, nishaspa, chantá onqosqa kajtataj jaywawajqa. Noqaqa jatun Reymin kani, tukuy llajtaspa respetasqantaj kani. Ajinata Tukuy Atiyniyoj Señorqa nin.
MAL.2.1+MAL.2.2	Sacerdotekuna, kunan kay kamachi tiyan qankunapaj: Sichus mana kasuwankichejchu, nitaj sutiytapis tukuy sonqo yupaychankichejchu chayqa, noqa maldicisqaykichej. Sacerdote kasqaykichejpi allin imasta jap'ikusqaykichejtataj maldicionman tukuchisaj. Ñapis maldiciniña, imaraykuchus ruwanaykichejta mana tukuy sonqochu junt'ankichej, nin Tukuy Atiyniyoj Señorqa. 
MAL.2.3	Noqa atiyniykichejta qhechusqaykichej. Noqaman jaywanapaj apamunkichej chay uywaspa wanunwan uyaykichejman qhallisqaykichej, chay wanuwan khuskataj picharparisqas kankichej 
MAL.2.4	Chay jinamanta yachankichej noqa kay kamachiyta qankunaman qosqayta, Leviman trato ruwasqay ama p'akisqa kanampaj, nin Tukuy Atiyniyoj Señorqa. 
MAL.2.5	Tratoy karqa Levipajqa kausay, sonqo tiyakuytaj. Chaykunata qorqani noqata respetanawampaj, manchachikunawampajtaj. Paytaj manchachikuwarqa, sutiymantaj k'umuykukorqa. 
MAL.2.6	Leví yachacherqa cheqa kajta, simimpitaj mana sajra rimay karqachu. Pay kausakorqa noqawan uj sonqolla, cheqan kajpitaj; ashkha runastataj sajra ruwaymanta t'aqamorqa. 
MAL.2.7	Sacerdotesqa runasman yachachinanku tiyan noqata rejsinawankuta; tukuy runastaj sacerdotesman rinanku, sumaj yachachiyta yachaqanankupaj, imaraykuchus sacerdotes kanku Tukuy Atiyniyoj Señorpa kachasqasnin.
MAL.2.8	Sacerdotes, qankunaqa sumaj ñanmanta karunchakorqankichej, ashkhastataj urmacherqankichej qankunaj yachachisqasniykichejwan. Ajinapi qankuna pierdechinkichej Leviwan trato ruwasqaytaqa, nin Tukuy Atiyniyoj Señorqa. 
MAL.2.9	Chantapis mana kasuwankichejchu, runasman yachachispataj mana tukuywanchu kikinta ruwankichej. Chayrayku noqa qankunata tukuy llajtaj ñaupaqempi p'enqaypi rikhurichisqaykichej, qhesachachisqaykichejtaj, nin Tukuy Atiyniyoj Señorqa.
MAL.2.10	Manachu tukuyninchej uj Tatayojlla kanchej? Manachu uj Dioslla tukuyninchejta ruwawarqanchej? Imajtintaj ujkunaqa ujkunata ch'aukiyanakunchejrí, ajinamanta p'akispa, ñaupa tatasninchejpa Dioswan trato ruwasqanta? 
MAL.2.11	Judaqa mana kausanchu Diospa nisqanta junt'aspa, Jerusalempitaj ruwakun millay ch'ichi imas, Israelpipis kikillantaj. Judaqa p'akin Señor munakun chay templopi llimphu kausayta. Judapi tiyakoj qharistaj llulla dioskunata yupaychaj warmiswan casarakunku.
MAL.2.12	Señor chinkachichun llajtanchejmanta chay jinata ruwajkunataqa, pillapis kachun, Tukuy Atiyniyoj Señorman ofrendata apamojpis kachun! 
MAL.2.13	Qankunataj chaymantapis aswan imastaraj ruwankichej. Señorpa altarninta waqaywan p'ampaykunkichej, jatun ayqoywantaj waqankichej, imaraykuchus Señorqa ofrendaykichejta manaña tukuy sonqowanchu jap'ikun. 
MAL.2.14	Qankunarí tapunkichejraj: Imaraykutaj?, nispa. Imaraykuchus Señor rikun p'akisqaykita piwanchus wayna kashaspa casarakorqanki, chay warmiwan promesa ruwasqaykita. Payqa compañerayki karqa. Qan payman promesata ruwarqanki mana saqeranaykita. 
MAL.2.15	Manachu kikin Dios ruwarqa runaj cuerponta espirituntawan? Imatataj Pay munan? Manachu munan wawasnin Payllaman sonqonkuta jaywanankuta? Allinta qhawakuychej ari, espirituykichejpi, amataj warmiykichejman wayna kashaspa parlakusqaykichejmanta pantaychejchu. 
MAL.2.16	Israelpa Diosnin, Tukuy Atiyniyoj Señorqa nin: Allinta qhawarikuychej ari, espirituykichejpi, amataj wasanchaychejchu, imaraykuchus noqa chejnini warminmanta t'aqakuspa, chay millay juchata ruwajtaqa.
MAL.2.17	Señorqa sayk'usqaña qankunata uyarispa, chaywampis qankuna tapunkichejraj: Imatapunitaj niyku sayk'unampajri noqaykumanta uyarispa? Qankuna ninkichej, mayqellampis sajra imasta ruwajqa Diosta kusichisqanta, paywantaj kusisqalla Dios kakusqanta. Qankuna mana creenkichejchu Diosqa cheqan kasqanta.
MAL.3.1	Tukuy Atiyniyoj Señorqa nin: Willarajniyta kachamusaj, ñanta wakichipunawampaj. Mask'ashankichej chay Señorqa ujllata temploman yaykonqa. Chay munasqaykichej tratomanta willarajqa chayamushanña.
MAL.3.2	Chanta, Señor jamonqa chay p'unchaypi, pitaj aguantayta atenqarí? Pitaj ñaupaqempi sayariyta atenqa Pay rikhurimojtinrí? Imaraykuchus chayamonqa nina kikin, ch'uwachanawanchejpaj, jabón jinataj jucha ch'ichinchejta pichanawanchejpaj. 
MAL.3.3	Señor tiyakonqa Levéj wawasnin sacerdotesta sumajta llimphuchanampaj, imaynatachus ninapi qolqeta qoritapis llimphuchanku ajinata. Chanta paykuna Señorman ofrendankuta jaywayta atenqanku, imaynachus jaywana kaj ajinata. 
MAL.3.4	Chaypacha Señor kusikonqa Judajpa ofrenda jaywasqanwan, jinallataj Jerusalempa ofrenda jaywasqanwampis, imaynatachus ñaupa tiempospi kusikoj karqa ajinata.
MAL.3.5	Tukuy Atiyniyoj Señorqa nin: Noqa jamusaj qankunata juzganaypaj. Juchasniykichejta rikuychej. Chaypacha noqa testigo kasaj kay runakunaj contrampi, pikunachus layqanku, qhenchachakunku, llulla juramentota ruwanku, llank'ajkunaj pagonta engañanku, wajcha warmista, wajcha wawasta ima llakichinku. Waj llajtayojkunasta mana allinta jinachu qhawajkunata, noqaqa mana respetawajkunata, nispa.
MAL.3.6	Señormin noqa kani; kikillampunitaj kani. Chayrayku qankuna, Jacobmanta mirajkuna, mana t'unasqachu karqankichej. 
MAL.3.7	Kamachiyniykunamanta qankuna karunchakorqankichej, ñaupa tatasniykichej jina, manataj kamachisqasniyta kasuyta munankichejchu. Noqa, Tukuy Atiyniyoj Señormin niykichej: Noqaman kutirimuychej, noqataj qankunaman kutirimusaj. Qankunatajrí ninkichej: Imarayku qanman kutirimusqaykuri? 
MAL.3.8	Kayta tapuriykichej: Uj runa Diosmanta suwanmanchuri? Arí, qankuna noqamanta suwawankichej. Chanta tapunkichejraj: Imapi qanmanta suwaykuri?, nispa. Sapa chunkamanta ujta qonawaykichejpi, chanta, ofrendaspiwan suwawankichej. 
MAL.3.9+MAL.3.10	Arí, tukuy llajtantin, tukuyniykichej qankuna suwawankichej, chayrayku maldicisqaykichej. Noqa, Tukuy Atiyniyoj Señormin niykichej: Sapa chunkamanta ujta temployman apamuychej chay, jinamanta wasiypi mikhuna kanampaj, chaywan sonqoyta mask'awaychej, chanta rikunkichej, imaynatachus noqa janaj pacha ventanasta kichaspa may chhika bendicioneswan junt'achimusqaykichej. 
MAL.3.11	Mana saqesajchu ni ima sajra khurus tukuykunanta chajrasniykichejta, uvas sach'asniykichejtapis.
MAL.3.12	Tukuy nacionespi kaj runas kusiyniyoj kasqaykichejta nenqanku, imaraykuchus munanapaj jina kanqa llajtaykichejqa. Noqa Tukuy Atiyniyoj Señormin chaytaqa nini.
MAL.3.13	Señorqa nin: Qankuna mayta rimankichej contrayta. Chantapis tapunkichejraj: Imata qampaj contraykita rimayku?, nispa. 
MAL.3.14	Kay jinata ninkichej: Diosta sirveyqa qhasi mana kajlla. Kamachisqanta junt'aspapis imata tarinchejrí? Tukuy Atiyniyoj Señorpa ñaupaqempi llakisqa purispapis imatataj tarisunchejrí?, nispataj. 
MAL.3.15	Chay machu machu runasta aswampis kusisqasta rikushanchej. Sajra imasta ruwajkunapajtaj tukuy ima allinnimpaj llojsin. Paykuna Diosta phiñachinapaj jina imatapis ruwanku, chanta nitaj jasut'itapis rikunkuchu.
MAL.3.16	[Chaypacha Diosta honrajkuna parlanakorqanku, chaytataj Señorqa sumajta uyarerqa, imatachus nisqankuta. Señorpa ñaupaqempi uj libro qelqakorqa. Payta honrajkuna, paypa sutinta yuyarikojkunataj chay libroman jina yuyarisqas karqanku.] 
MAL.3.17	Tukuy Atiyniyoj Señorqa nin: Noqa wakichishani uj p'unchayta, mayqempichus paykuna watejmanta aylluy kanqanku. Imaynatachus uj tataqa payta sirvej wawanta khuyakun, ajinata noqapis paykunata khuyakusaj. 
MAL.3.18	Chaypacha qankuna ujtawan reparakunkichej, imachus allin, imatajchus mana allin kasqanta, reparakunkichejtaj pichus Diosta yupaychasqanta, pitajchus Diosta mana yupaychasqantawan.
MAL.4.1	Tukuy Atiyniyoj Señorqa nin: Horno jina lauraj p'unchay qayllamushan, mayqempichus tukuy jatunchakojkuna, tukuynin sajra runastaj ichhu jina ruphanqanku. Chay jamoj p'unchaypi paykunata tukuyninkuta q'olanqa, nitaj imapis chaypacha paykunamanta puchonqachu. 
MAL.4.2	Qankuna sutiyta honrankichej chaykunapajqa, cheqan kayniy inti jina lliphipirenqa, k'anchaynimpi salvacionta apamuspa. Qankunataj kusiywan phinkirinkichej imaynatachus uña wakas corralmanta llojsispa phinkiykacharinku ajinata. 
MAL.4.3	Chay p'unchaypi mayqentachus wakichishani, chaypacha qankuna chakisniykichejwan sajra runasta sarunkichej ñut'u jallp'ata jina.
MAL.4.4	Horeb nisqa orqopi, kamachiy Moisés kamachiyniykunata qorqani, chaykunamanta yuyarikuychej. Chay kamachisqasniytaqa tukuynin Israel runas junt'ananku karqa.
MAL.4.5	Elías profetata kachamusqaykichej, Señorpa p'unchaynin manaraj chayamushajtin, mayqenchus uj jatun p'unchay kanqa, ancha manchachikunataj. 
MAL.4.6	Paytaj tataspa sonqonta wawasninwan allinyachenqa, wawaspa sonqontapis tatasninkuwan. Mana jinata ruwajtinkoqa, noqa jamusaj, llajtantinta jasut'isaj, tukuyninta t'unaykuspa.
TOB.1.1	Kay libroqa Tobitpa kausayninmanta willan. Tobitqa Tobielpa wawan karqa. Tobieltaj Ananielpa wawan. Ananielrí Aduelpa wawan. Aduelrí Gabaelpa wawan. Gabaelrí Rafaelpata wawan. Rafaeltaj Ragüelpata wawan. Tukuyninkojpata ñaupa tatanku Asiel karqa. Asieltaj Neftalí ayllumanta karqa. 
TOB.1.2	Salmanasar Asiriapi rey kashajtintaj, Tobitqa Tibé llajtamanta qharqosqa karqa. Chay Tibé llajtaqa Neftalimanta Cedes llajtaj urannejpi kashan, Pata Galileapi, Asor llajtamanta aswan karupiraj, inti yaykuy ladopi, Sefat llajtaj patannejpi.
TOB.1.3	Noqa, Tobit, cheqantapuni purej kani tukuy kausayniypi, sumaj kajllatataj ruwaj kani. Ashkha qolqeta qoj kani ayllusniyman, llajta masisniymampis, noqawan khuska wijch'usqas karqanku Asiriaman, Nínive llajtaman, chaykunaman. 
TOB.1.4	Tiyakushallajtiyraj llajtaypi, Israel ayllupi, waynallaraj kashajtiy, Neftalí ñaupa tataypa tukuy ayllun, rey Davidpa familianmanta, Jerusalén llajtamantataj t'aqakorqa. Chay Jerusalén llajtaqa tukuy ayllus ukhumanta ajllasqa karqa, chaypi tukuy ayllus rikuchikusninkuta Diosman jaywanankupaj. Chaypi templota ruwarqanku, maypichus Dios tiyakun chayta. Chay templotaqa Diospajpuni oqharerqanku wiñaypaj. 
TOB.1.5	Chaypacha, tukuy Israel aylluswan khuska, Neftalí ñaupa tataypa ayllonqa, rikuchikusta jaywaj kasqa chay torilloman, mayqentachus Israelpa reynin Jeroboam oqharichisqa Dampi, Galilea orqos patapi. 
TOB.1.6	Mashkha kutis, noqa sapitallay Jerusalenman rej kani, fiestaspaj, imaynatachus tukuy Israelman kamachisqa kashan wiñaypaj. Usqhayllata purej kani Jerusalenman cosecha oqharikusqaypa ñaupa poqoyninta apaj, kuraj uywastapis. Apallajtaj kani sapa chunka ovejasniymanta ujta. Ajinallatataj, millmatapis, ñaupajta ruthukusqay chayta. 
TOB.1.7	Tukuy chaytaqa Aarompa wawasnin sacerdotesman jayway kani, altarpaj. Levitasmanrí, Jerusalén templopi sirvejkuna chaykunaman, qoj kani trigota, vinota, aceiteta, granadasta, higosta, waj poqoykunata ima. Tukuy chaykunataqa sapa chunkamanta ujta qoj kani. Chantapis, sojta wata junt'ata, puchusqanmanta, sapa chunkamanta ujta qhatuman apaj kani. 
TOB.1.8	Ajinallatataj, wakinta wajcha wawasman, warmi sapasmampis qoj kani. Chaymantataj, karu llajtayojkunamampis, israelitas ukhupi tiyakunku chaykunaman qollajtaj kani. Chaytaqa paykunaman jaywaj kani sapa kinsa watata. Puchojtataj mikhuykoj kayku yuyarikuspa Moisespa kamachisqanmanta, yuyarikuspataj imatachus yachachiwarqayku jatun mamay Débora, Ananiel tataypa maman. Tatayqa wañupusqaña wajchata saqerpariwaspa. 
TOB.1.9	Jatunña kajtiy, aylluymanta kaj warmiwan casarakorqani. Paypa sutenqa Ana. Payqa uj wawata nacechipuwarqa, pitachus Tobiasta suticharqani.
TOB.1.10	Asiriaman wijch'usqata apawajtinku, noqaqa Nínive llajtaman chayarqani. Aylluymanta kajkunaqa, waj israelitaspis, mana creejkunaj mikhuyninkuta mikhullajtaj kanku. 
TOB.1.11	Noqarí, mamapuni mikhojchu kani mana creejkunaj mikhuyninkutaqa. 
TOB.1.12	Noqaqa tukuy sonqo Diosman k'askakoj kani. 
TOB.1.13	Chayrayku, patapi kaj Diosninchejqa munarqa Salmanasar rey allinta qhawanawanta. Ajinamanta, rey wajyawarqa rantej runan kanaypaj. 
TOB.1.14	Reypa rantej runan kaspataj, Media llajtaman kachaykukoj kani rantipunanrayku. Chayta ruwaj kani rey wañupunankama. Uj kuti, Mediamanta Ragues llajtapi, Gabrej wawan Gabaelpapi kinsa pachaj kinsa chunka qolqeta saqerqani.
TOB.1.15	Salmanasar wañupusqanmanta, qhepampi rey karqa paypa wawan Senaquerib. Chay pachaqa, Media llajtaman pusaj ñankuna mana purinapaj jinachu karqa. Chay jawa, mana aterqaniñachu chay llajtaman riyta.
TOB.1.16	Salmanasar rey kashajtinraj, ayllu masisniyman qolqeta qoj kani limosnata jina. 
TOB.1.17	Yarqhachikojkunaman t'antaymanta qoj kani. Mana p'achayojkunatapis p'achallichej kani. Ninivepi wijch'uyta yachaj kanku perqa wasaman israelitaspa ayasninkuta. Rikuspa, noqaqa chay ayasta p'ampaykoj kani. 
TOB.1.18	Uj kuti Senaquerib rey Dioswan castigachikorqa, paypaj mana allintachu parlasqanmanta. Chayrayku, Judeamanta ayqekaporqa. Niniveman kutimuspataj, phiñaynimpi ashkha israelitasta wañuracherqa. Noqaqa, chaykunaj ayasninkuta pakayllamanta p'ampaykorqani. Senaqueribqa chay ayasta mask'acherqa, manataj tariyta aterqankuchu. 
TOB.1.19	Chaypacha, uj Nínive llajtayoj runa reyman willaykorqa noqa chay ayasta p'ampasqayta. Chayta yachaytawanqa, noqaqa pakaykukorqani. Yachaspaña ari reyman noqamanta parlasqankuta, yachaspataj rey mask'achiwasqanta wañuchinawampaj, manchachikuywan ayqerqani. 
TOB.1.20	Tukuy kapuwasqanta apakaporqanku reypaman. Ana warmiyllata, Tobías wawayllatawan saqerqanku.
TOB.1.21	Manaraj pasajtin tawa chunka día chaykunamanta, Senaqueribta wañucherqanku iskay wawasnin. Paykunaqa, chayta ruwaytawanqa, Ararat orqosman ayqekaporqanku. Senaqueribpa qhepanta reyman tukorqa waj wawan Asaradón sutiyoj. Asaradonqa wajyacherqa wauqey Anaelpa wawan Ajicarta, nerqataj reinoj yupan runan kananta. Ajinamanta, Ajicarqa jatun mayordomoman tukorqa. 
TOB.1.22	Chantaqa, Ajicarqa reyman parlaripuwarqa. Ajinamantaqa, Niniveman kutimporqani. Senaquerib Asiriapi rey kashajtin, Ajicarqa mayordomo kasqa, reypa sellonta waqaychajnin, yupaj runan ima. Asaradonqa watejmanta chay cargosta payman qollarqataj. Ajicarqa aylluymanta karqa, wauqeypa wawan.
TOB.2.1	Asaradón reyña kajtintaj, wasiyman kutimporqani, kutichipuwarqankutaj Ana warmiyta, Tobías wawaytawan. Pentecostés fiestanchejpitaj, semanas fiesta nisqa chaypi, sumaj mikhunata wakichipuwasqanku. 
TOB.2.2	Noqataj tiyakorqani mikhoj. Tiyasqaña kashajtiy, ashkha laya mikhunasta jaywariwarqanku. Chantaqa, Tobiasniyman nerqani: Wawáy, riwaj mask'aj chay israelita masisninchej ukhupi, Niniveman pusachikamorqanku chaykunamanta uj wajchata, Diosninchejmanta tukuy sonqo yuyarikoj runata. Tariytawantaj, pusamunki noqawan khuska mikhurikunampaj. Noqaqa suyarillasqayki, wawáy.
TOB.2.3	Tobiasqa llojserqa uj wajcha israelitata mask'aj. Kutimuspataj wajyawarqa: Tatáy, nispa. Noqataj: Imanantaj, wawáy?, nerqani. Payrí: Tatáy, niwarqa. Uj israelita masinchejta wañuchisqanku! Sipiykusqanku. Plazapi wijch'usqa kakushanraj, nispa.
TOB.2.4	Ni llamirinipischu mikhunataqa. Qhajpacha plazaman phawarqani. Ayata marq'aspataj wasiyman apakaporqani. Uj cuartopi saqellarqani ayataqa ch'isiyamunanta suyaspa p'ampamunaypaj. 
TOB.2.5	Chantá kutimuspa mayllakorqani. T'antaytataj mikhorqani may llakisqa. 
TOB.2.6	Yuyarikorqanitaj Amós profetaj nisqanmanta Betelmanta: Fiestasniykichej llakiyman tukonqanku. Tukuy takinasniykichejtaj waqayman tukonqanku, nispa. Chay palabrasmanta yuyarikuspataj waqarqani. 
TOB.2.7	Inti yaykupusqanmantaña, sepulturata allaytawan, chay ayata p'amparqani. 
TOB.2.8	Vecinosniy asipayawaspa nej kanku: Mana manchachikumpunichoqa. Chayta ruwasqanmanta mask'arqankuña wañuchinankupaj. Chay kuti ayqekaporqa. Kunantaj siga p'ampaykushampuni, nispa.
TOB.2.9	Chay ch'isillapitaj mayllaykuytawanqa patioyman llojserqani, winkuykorqanitaj perqa urman. Ruphayrayku q'ara umalla kasharqani. 
TOB.2.10	P'isqos kasqa pataypi, chay perqa patapi. Ujta q'oñi akanku ñawisniy pataman urmamuwarqa. Ñawisniytataj chharpuyaykuchiwarqa. Rerqanitaj jampirispaman jampichikoj. Jawiwajtinkupis astawan laqhayaykuwarqa. Anchataña ñawisniy oqeyashajtintaj ciegoyarparini. Tawa wata junt'ata ciego karqani. Tukuy ayllusniy rikuwaspa llakikorqanku. Ajicarqa qhawawarqa iskay watata, Elimaydaman ripunankama.
TOB.2.11	Warmiy Anaman trabajota qorqanku. 
TOB.2.12	Wasillapi ruwasqanta Anaqa apaj wajkunajpaman. Ruwasqanmantataj pagaj kanku. Uj kuti, Distro nisqa killapi, qanchis kaj diapi, Anaqa awasqanta apasqa patronesninman. Paykunaqa tukuy sueldonta pagakapusqanku. Chaymantataj, uj chivotawan regalasqanku mikhurikunaykupaj. 
TOB.2.13	Warmiy wasiman yaykushajtintaj, chivoqa qhapariyta qallarerqa. Uyarispataj, warmiyta taporqani: Maymanta llojsimun chay chivo?, nispa. Ichapis suwarqanki. Kutichipuy dueñosninman. Suwasqataqa manapuni mikhuyta atinchejchu, nispa nerqani.
TOB.2.14	Warmiyrí niwarqa: Kay chivota regalawarqanku. Pagawasqankumanqa yapawarqanku kay chivowan, nispa. Noqaqa manapuni creeyta munasharqanichu. Kutichipunanta nillanitaj. P'enqakusharqaniña ruwasqanmantaqa. Payrí niwarqa: Maypitaj kunan limosnasniykiri? Maypitaj kunan sumaj ruwasqasniykiri? Sut'iña kunanqa imachus kasqayki, nispa.
TOB.3.1+TOB.3.2	Noqataj sonqo nanasqa phutikuywan, waqarqani, qallarerqanitaj Diosmanta mañakuyta jik'un jik'unta kay jinata: Cheqan sonqoyoj kanki, Señor. Tukuy ruwasqasniykita maychus kajta ruwanki. Khuyakuywan cheqan kaywantaj tukuy imata ruwanki. Qanqa tukuy runaspata juezninku kanki. 
TOB.3.3	Kunanqa, Señorníy, yuyarikuway, qhawawaytaj. Juchasniymanta ama castigawaychu. Ama castigawaychu mana yachaspalla mana allin kajta ruwasqaymantapis, nitaj mana yachaspalla ñaupa tatasniypa ruwasqasninkumantapis. Paykunaqa contraykipi juchallikorqanku. 
TOB.3.4	Manataj nisqaykita uyarikorqankuchu. Munasqaykirayku suwachikorqayku, karu llajtasman apachikorqayku, wañuchisqastaj karqayku. Mayqen llajtaspipis cheqerasqas kashajtiyku munayniykirayku, munallarqankitaj chay llajtasmanta runasqa sutisniykuta oqharinankuta, asipayanawaykuta, millayta tratanawaykuta ima. 
TOB.3.5	Kunantaj, allinta ruwanki maychus kajtataj juchasniyrayku nanaykuchiwaspa. Noqaykoqa nisqaykita mana uyarikorqaykuchu. Ñaupaqeykipi mana cheqan kajtachu ruwarqayku. 
TOB.3.6	Noqawanqa imallatapis ruway munasqaykiman jina. Nillayña wañupunayta, kay mundomanta llojsinaypaj, jallp'aman tukunaypajtaj. Kausakunaymantaqa noqapaj aswan walej wañupunay. Runasqa millayta tratawanku tumpawaspa. Llakiywanqa junt'asqa kani. Señor, kay phutiymanta llojsichiway. Wiñay samarikuyman ripunayta saqellay. Señor, uyaykita ama karunchachiychu noqamanta. Wañupunayqa aswan walej noqapaj kay jina llakiywan kanaymanta kay kausaypi. Ajinamanta, mana uyarisajñachu chay runas niwasqankuta.
TOB.3.7	Kasqa nin Mediapi, Ecbatana llajtapi, uj warmi Sara sutiyoj, Ragüelpata ususin. Chay kikin diallapitaj, Sarata mayta rimaykushasqa uj warmi, Ragüelpa uywasqan. 
TOB.3.8	Chay Saraqa qanchis kutitaña casarakusqa. Sapa kutipitaj uj millay supay Asmodeo sutiyoj, qharista wañurachisqa sapa ujta, manaraj Saraman qayllajtin qosan jina. Chantá, chay warmeqa Saraman nisqa: Qampuni qosasniykita wañuchinki, nispa. Qanchis qosayoj karqankiña. Mana ni ujpatapis apellidonta jap'erqankichoqa. 
TOB.3.9	Imajtin llakichiwaykuri qosasniyki wañupusqankumanta? Qampis paykunawan khuska ripullayña. Ojalá mana rikuykumanchu ni jayk'aj qhari wawaykitapis, warmi wawaykitapis.
TOB.3.10	Chayta uyarispa, Saraqa, sonqon nanasqa, mayta waqaykusqa. Chantá, alto pataman wicharisqa, tatampa cuartonman, sipikuyta munaspa. Unanchaspataj nisqa: Ichapis tatayta ninkuman: K'ata ususiyki, munakusqayki, llakiywan sipikorqa, nispa. Tatayqa hombreña. Chayta ruwayman chayqa, llakiywan wañuchiyman. Mana sipikusajchu. Chaymin aswan walej. Manachayqa, Diosmanta mañakusaj wañupunayta, manaña uyarinaypaj kay kausaypi chay jinata niwasqankuta.
TOB.3.11	Chaymantataj, Saraqa, ventanaman kutirispa, makisnin oqharisqa, Diosmanta kay jinata mañakorqa: Yupaychayki, khuyakoj Dios. Sutiyki tuta p'unchay alabasqa kashan. Tukuy ruwasqasniyki alabasuchunku wiñaypaj. 
TOB.3.12	Kunanqa, Señor, uyayta ñawisniytapis qanman oqharini. 
TOB.3.13	Nillayña kay pachamanta llojsipunayta, manaña rimawasqankuta uyarinaypaj. 
TOB.3.14	Señor, qan yachanki llimphu kasqayta. Mana ni uj qharillapis qayllaykamuwanchu. 
TOB.3.15	Noqaqa mana ch'ichichanichu sutiyta, ni tataypa sutintapis kay llajtapis, maymanchus pusawanku chaypi. Tataypa k'ata wawan kani. Paypata mana waj wawan kanchu chayaqenta jap'ikunampaj. Manataj kanchu paypa ayllunmanta qharipis noqawan casarakunampaj. Qanchis qosasniy wañupunku. Imapajñataj kausasajri? Mana munankirajchu chayqa wañupunayta, Señorníy, khuyakuway. Amaña sajrata parlachunkuchu noqamanta. 
TOB.3.16	Chaypacha, Tobitpa mañakusqampis, Saraj mañakusqampis Diospaman chayarqa. Diostaj iskayninkoj mañakusqankuta uyarerqa. 
TOB.3.17	Chaymantataj Diosqa iskayninkuman Rafaelta kachamorqa. Kachamorqa Tobitman payta sanuyachinampaj, laqhayayta ñawisninmanta chinkachispa, Diospa k'anchayninta rikuyta atinampaj. Kachamorqataj Ragüelpa ususin Saraman, kacharichisqa kanampaj millay supay Asmodeomanta, casarakunampajtaj Tobitpa wawan Tobiaswan. Tobiasqa aswan derechoyoj karqa Sarawan casarakunampaj tukuy paywan casarakuyta munajkunamantaqa. Chay kikin kutillapitaj Tobitqa patiomanta wasinman yaykusharqa. Ragüelpa wawan Sarataj alto patamanta uraykamusharqa.
TOB.4.1	Chaypacha Tobit yuyarikusqa qolqenmanta, Gabaelman mañasqan chaymanta. Chay Gabaelqa Mediamanta karqa, Ragues llajtamanta. 
TOB.4.2	Tobitqa kay jinata sonqompi unanchashasqa: Diosmanta mañakorqani wañupunayta. Kausakushajtillayraj Tobías wawayta wajyayman willanaypaj kay qolqemanta, nispa.
TOB.4.3	Chantaqa, Tobitqa wajyasqa Tobías wawanta. Wawan chayaytawantaj Tobitqa nisqa: Wawáy, wañupojtiy maychus kajman jina p'ampawanki. Mamaykita respetowampuni qhawanki. Ama ni jayk'aj saqerparinkichu kausaynimpi. Imatachus munasqanta ruwankipuni. Amataj ni imallapipis llakichinkichu. 
TOB.4.4	Yuyarikunki, wawáy, nanayniyoj kasqanmanta qanrayku wijsampi kashajtiyki. Wañupojtintaj, ladoypi kikin sepulturapi p'ampanki. 
TOB.4.5	Señormanta yuyarikunkipuni tukuy kausayniykipi. Ama juchallikuychu, amataj Diospa kamachisqasninta p'akiychu. Tuta p'unchay sumajta kausay. Ama sajraman pusaj ñanta jap'iychu. 
TOB.4.6	Sonqoykiman jina kausanki chayqa, tukuy imapi allin risonqa. 
TOB.4.7	Ajinallataj kanqa sumajta kausajkunapajpis. Kapususqanmanta ama mich'a kaychu. Ama uyaykita karunchankichu wajcha runamanta. Chayta ruwanki chayqa, Diosninchej uyanta mana qanmanta karunchanqachu. 
TOB.4.8	Atisqaykiman jina qollay limosnataqa. Ashkha qolqeyoj kaspa, ashkhata qoy. Pisi qolqeyoj kaspataj, chay pisi qolqeykimanta qollaypuni imallatapis. 
TOB.4.9	Chayqa sirvisonqa pisichikojtiykipis. 
TOB.4.10	Limosnaqa wañuymanta jark'an runata, ama laqhayman yaykunampaj. 
TOB.4.11	Patapi kaj Diosqa kusikuywan limosnata qhawan uj rikuchikuta jina.
TOB.4.12	Ama millayta purinkichu, wawáy. Casarakunki kikin aylluykimanta kaj warmiwan. Ñaupa tatasninchej profetas karqanku. Chayrayku, amapuni casarakuychu waj aylluyoj warmiwan. Yuyarikuy, wawáy, ñaupa tatasninchej Abrahammanta, Isaacmanta, Jacobmantawan. Paykunaqa ajllakorqanku ayllunkumanta warmista. Diosqa paykunata bendiciykorqa wawasninkupi. Paykunamanta jamojkunaqa jap'enqanku chayaqenkupaj chay jallp'ata, qopunan karqa chayta. 
TOB.4.13	Wawáy, tukuy israelitasta munakunki hermanosniykita jina. Ama jatunyakuychu sonqoykipi. Ama paykunata qhesachaychu, mana israelita warmiwan casarakuspa. Oqharikoj runaqa chinkayman chayan. Qhella runataj wajchaman tukun. Qhella kayqa yarqhayman runata pusan. 
TOB.4.14	Usqhayllata paganki qampaj llank'ajkunaman. Diosman k'umuykukunki chayqa, Diosqa pagapusonqa. Unanchakuspa ruwanayki tiyan tukuy imata. Yachakuchumpuni sumaj uywasqa kasqayki. 
TOB.4.15	Imatachus mana munankichu wajkuna ruwasunankuta, ama chaytaqa wajkunaman ruwankichu. Ama vinotaqa ujyaychu machanaykikama. Ama puriychu machasqalla. 
TOB.4.16	T'antaykimanta yarqhachikojman qoy. P'achaykimanta thanta p'achayojman qoy. Imallapis pukusojtin, chayta wajchasman qoy. Limosnata qojtiyki ama mich'a kaychu. 
TOB.4.17	Cheqan sonqoyoj runa wañupojtin, t'antaykita jaywanki. Juchasapa wañupojtintaj, ama chayta ruwankichu.
TOB.4.18	Sonqoyojkunaman tapukunki imachus ruwanaykita. Ama qhesachankichu sumaj simitaqa. 
TOB.4.19	Sapa kuti Diosninchejta yupaychay. Paymanta mañakuy allin risunanta tukuy ruwasqasniykipi. Mana creejkunaqa mana yachayniyoj kayta atinkumanchu. Señormanta jamun tukuy ima sumaj. Munaspaqa, pay atin runata k'umuykuchiyta ukhukama. Wawáy, sonqoykipi waqaychay nisusqayta. Amapuni umaykimanta ripuchunkuchu.
TOB.4.20	Kunanqa, wawáy, ujta nisqayki: Kinsa pachaj kinsa chunka qolqe kapuwan Gabrej wawan Gabaelpapi, Mediapi, Ragues llajtapi. 
TOB.4.21	Ama llakikuychu, wawáy, wajchasman tukusqanchejmanta. Diosta respetowan qhawanki chayqa, tukuy juchamanta ayqespa, ruwaspataj imatachus sumaj, Diospa ñaupaqempi qhapaj kanki.
TOB.5.1	Tobiasqa, chayta uyarispa, kay jinata tatanman nerqa: Tukuy niwasqaykita junt'asajmin. 
TOB.5.2	Imaynamantataj Gabaelqa chay qolqeta kutichiwanqa? Ima nispa uyarichikusajri qolqeta qonawampaj? Chantapis, mana ñanta rikunichu Mediaman chayanaypaj.
TOB.5.3	Tobitqa nerqa: Gabaelqa qowarqa uj recibota sutinwan. Noqapis uj papelta qollanitaj sutiywan. Chay papelniytaqa khuskanmanta llik'erqani. Khuskanta qolqewan khuska mayt'orqani. Iskay chunka wataña pasan chaymanta. Kunanqa, wawáy, riy mask'aj uj cheqan sonqoyoj runata Mediaman pusasunampaj, chay qolqeta mañamunaykipaj. Kutimpojtiyki chay pusasojman pagallasunchej.
TOB.5.4	Tobías llojserqa mask'aj uj runata Mediaman pusanampaj. Llojsiytawan, tinkukumpacha ángel Rafaelwan. Tobiasqa mana yacharqachu Diospa angelnin kasqanta. 
TOB.5.5	Tinkukuytawanqa Tobías taporqa: Maymanta kanki, joven?, nispa. Angelrí kutichikorqa: Noqaqa israelita kani, qan jinallataj. Kayman jamorqani trabajota mask'aj. Tobiastaj taporqa: Rikunkichu Mediaman apaj ñanta?, nispa.
TOB.5.6	Angeltaj nerqa: Rikunipuni, nispa. Ashkha kutita chaypi karqani. Chay ñankunapi purej kani. Chayajpuni kani Mediamanqa. Ragues llajtapi puñoj kani Gabaelpapi. Paypis israelitallataj. Ecbatanamanta iskay diallapi chayanchej Raguesman, usqhayta purispa. Chay iskay llajtasqa orqospi kashanku. 
TOB.5.7	Tobiastaj nerqa: Suyarillaway, joven. Tatayman willamusaj. Pusariwankiman. Pagapullasqayki, nispa. 
TOB.5.8	Angelrí nerqa: Kosalla. Suyarisqayki, pero ama tardakuychu.
TOB.5.9	Tobías, wasinman yaykuspataj, tatanta nerqa: Tariniña uj runata, noqanchej jina israelitata. Tobit nerqa: Wajyamuy, wawáy. Tapukusaj ima ayllumantachus pay. Yachanay tiyan confianzamantachus manachus, pusasunampaj. 
TOB.5.10	Tobías llojserqa Rafaelta wajyaj, nerqataj: Joven, tatay wajyashasunki, nispa. Angelqa wasiman yaykorqa. Tobitqa saludaykorqa. Angelqa kutichikorqa, sumajta karikunanta nispa. Tobitqa nerqa: Maymanta sumajta rikukuymanri? Ciego kani. Mana atinichu intej k'anchayninta rikuyta. Laqhapi kashani wañusqa jina, manaña k'anchayta rikuyta atispa. Wañusqa jina kausashani. Runastaqa uyarini parlakushajta. Rikuytaqa mana atinichu. Ángel nerqa: Sonqochakullay. Diosninchej sanuyasonqa. Sonqochakuy. Tobit nerqa: Tobías waway Mediaman riyta munashan. Atiwajchu pusayta? Imallatapis pagallasqayki. Angelrí nerqa: Arí, pusayman. Chay ñankunataqa rikuni. Ashkha kutista Mediaman rerqani. Chay pampasninta, chay orqosninta purej kani. Rikuni chay ñankunataqa.
TOB.5.11	Tobit nerqa: Niway, ima ayllumanta, ima familiamanta kankiri? 
TOB.5.12	Angelqa nillarqataj: Imapajtaj yachayta munanki ima ayllumantachus kasqayta? Watejmanta Tobitqa nerqa: Amigóy, yachanay tiyan pichus kasqaykita. 
TOB.5.13	Payrí nerqa: Noqaqa Azarías kani, Ananiaspa wawan. Tataytaqa nej kanku jatun Ananías. Aylluykimanta kani, nispa. 
TOB.5.14	Tobitqa nerqa: Imaynalla kanki, wauqéy. Ama phiñarikuychu yachayta munasqaymanta ima ayllumantachus kasqaykita. Kunanqa yachaniña kikin aylluymanta kasqaykita. Allin familiamanta kanki. Rejsini Ananiastawan, Natantawan, jatun Semeiaspa wawasninta. Paykunawan khuska rej kani Jerusalenman, Diosta yupaychaj. Paykunaqa mana karunchakunkuchu cheqan ñanmanta. K'acha runas kanku. Allin familiayoj kanki. Kusikuni rejsisusqaymanta. 
TOB.5.15	Chaymanta nillarqataj: Uj dracma qolqeta pagasqayki sapa diamanta. Tukuy necesitasqaykitapis qosqayki, imaynatachus wawayman qoni, ajinallatataj. 
TOB.5.16	Wawayta Mediaman pusay. Astawanraj pagasqayki. 
TOB.5.17	Angelqa nerqa: Paywan risaj. Ama manchachikuychu. Sanos kutimusqayku. Ñanqa sumaj. Chayta uyariytawantaj Tobit nerqa: Diosninchej bendicisuchun, wauqéy. Chantá, wawanta wajyarqa, nerqataj: Wakichikullayña, wawáy, rinaykipaj kay amigonchejwan khuska. Patapi kaj Diosninchejqa waqaychasunkichej, yanapasunkichejtaj sanos noqaman kutirinaykichejpaj. Diospa angelnin qankunawan richun, tukuy mana allinmantataj qankunata jark'achun, wawáy. Tobiasqa tatantawan mamantawan much'aykuspa ñanta jap'erqa. Tobitqa qhaparerqa: Allinta risuchun!
TOB.5.18	Tobiaspa maman waqayta qallarerqa, nerqataj Tobit qosanman: Imapajtaj wawayta kacharqankiri? Payqa tojnunchej, noqanchejwampuni mayllamampis purikoj. 
TOB.5.19	Imapajtaj aswan qolqeta munanchejri? Aswan allin kanman chay qolqe chinkananqa wawanchej chinkanamantaqa. 
TOB.5.20	Kausananchejpajqa kosalla karqa Diosninchej qowasqanchej. 
TOB.5.21	Tobit nerqa: Ama chayta parlaychu. Wawanchej sanolla kutiponqa. Qampuni chayta rikunki kutimojtin. 
TOB.5.22	Ama llakikuychu. Uj sumaj ángel paywan khuska renqa. Allinta chayanqa, allintataj kutimonqa. 
TOB.5.23	Warmirí mana waqarqañachu.
TOB.6.1	Waynaqa riporqa angelwan khuska. Alqompis paykunawan khuska kachaykukorqa. Purirerqanku. Chay ch'isi Tigris sutiyoj mayunejpi puñukaporqanku. 
TOB.6.2	Waynaqa mayuman yaykorqa chakisninta mayllakoj. Ujta, uj jatun challwa yakumanta llojsispa, chakisninta qhanikuyta munasharqa. Waynaqa qhaparikorqa. 
TOB.6.3	Angeltaj nerqa: Jap'iy chay challwata! Ama kachariychu! Waynaqa challwata jap'ispa chimpaman aparqa. 
TOB.6.4	Angeltaj nerqa: Kicharispa orqhonki jayaqenta, sonqonta, k'iwichantawan. Chantá jallch'akapunki. Jampipaj sumajqa. Ch'unchulastaqa wijch'ullay. 
TOB.6.5	Waynaqa challwata khuchuykorqa. Orqhorqataj jayaqenta, sonqonta, k'iwichanta ima. Chaymantataj, uj chhikan challwata kankaykorqa, mikhukaporqataj. Puchusqanta kachinchaspa jallch'akaporqa.
TOB.6.6	Watejmanta iskayninku rillarqanku. Chayasharqankuña Mediamanqa. 
TOB.6.7	Chantá, waynaqa angelta taporqa: Azarías wauqéy, ima onqoymantataj jampikunchej challwaj jayaqenwan, sonqonwan, k'iwichanwantaj? 
TOB.6.8	Angelqa nerqa: Maypachachus supaychus millay espirituchus ñak'arichin qharitachus warmitachus, ruphaykuchina chay runaj ñaupaqempi challwaj sonqonta, k'iwichantataj. Chaywanqa chay ñak'ariy tukukapun pacha, manataj watejmanta kanqañachu. 
TOB.6.9	Jayaqetaj jampin runaj ñawi onqoyninta. Ñawista jayaqewan jawiykuna. Chantaqa ñawisman phukuykuna. Chaywan runaqa sanuyan.
TOB.6.10	Mediapiña kashaspa, qayllasharqankuña Ecbatana llajtaman. 
TOB.6.11	Ángel Rafael nerqa waynaman: Tobías wauqéy. Tobiastaj kutichikorqa: Imataj? Angeltaj: Kunan ch'isi puñukusunchej Ragüelpa wasimpi. Payqa aylluyki. Kapun warmi wawan, Sara sutiyoj. 
TOB.6.12	Saraqa k'ata wawan. Tukuykunamanta qanqa aswan derechoyoj kanki paywan casarakunaykipaj, tatampa chayaqentapis jap'inaykipaj. Sipasqa umayoj, mana manchachikoj, k'acha. Tatanqa cheqan sonqoyoj runa. 
TOB.6.13	Qampuni mañakunayki tiyan paywan casarakunaykipaj. Uyariway, wauqéy. Kunan ch'isi papasunman parlaripusqayki casarakunaykichejpaj. Raguesmanta kutimuspa casarakunkichej. Ragüelqa manapuni negakonqachu, nitaj atinchu wajman entregayta casarakunampaj. Mana munanman chayqa ususinwan casarakunaykita, payta wañuchinkuman Moisespa leyninman jina. Pay yachan ari wajkunamanta aswan derechoyoj kasqaykita ususinwan casarakunaykipaj. Kunanqa, uyariway wauqéy, kunan ch'isipuni sipasmanta parlarisunchej casarakunaykichejpaj. Raguesmanta kutimuspa casarakunkichej, pusasunchejtaj warmiykita wasiykiman.
TOB.6.14	Tobiastaj nerqa Rafaelman: Azarías wauqéy, niwanku chay sipasqa qanchis kutitaña casarakusqanta. Niwankutaj qanchis qosasnin wañupusqankuta ujmanta ujmanta payman qayllashajtinku casamiento ch'isipi. Nillankutaj uj supay chay qosasninta wañuchisqanta. 
TOB.6.15	Demonioqa mana ni imata nasqachu sipasta. Qharita, sipasman qayllaqojta wañuchisqa. Manchachikuni noqatapis wañuchinawanmanta. Wañupuyman chayqa, tataypis mamaypis llakiywan wañuchinawanmanta. Wañupuyman chayqa, tataypis mamaypis llakiywan wañupunkuman. Noqaqa k'ata wawanku kani. Mana waj kapunchu paykunata p'ampanampaj. 
TOB.6.16	Angeltaj nerqa: Manachu yuyarikunki tatayki nisusqanmanta? Nisorqa casarakunaykita paypa ayllunmanta kaj warmiwan. Uyariway, wauqéy. Ama manchachikuychu chay supaymanta. Sipastaqa mañakullay warmiykipaj. Kunan ch'isi payta qopusonqanku. Chaytaqa noqa yachani. 
TOB.6.17	Cuartoman yaykuytawanqa, challwaj k'iwichanta sonqontataj incienso sansa pataman churaykunki. Q'apayqa mayllamampis chayanqa. Supaytaj muskhispa ayqerikaponqa. Manañataj sipasman chimpanqachu. 
TOB.6.18	Manaraj payman qayllajtiyki, iskayniykichej janaj pachapi kaj Señormanta mañakunkichej qankunata khuyakunanta qhawanantataj. Ama manchachikuychu. Dios payta ajllapusorqa qallariymantapacha. Qampuni kacharichinayki tiyan supaypa atiyninmanta. Payqa qhatisonqa. Wawasniyoj kanki. Wawasniykitarí mayta munakunki. Ama iskaychakuychu. 
TOB.6.19	Tobiastaj uyarispalla Rafaelpa nisqanta Saramanta, yachaspataj tatampa ayllunmanta kasqanta, sonqompi munakorqaña.
TOB.7.1	Ecbatanaman chayaspa, Tobías nerqa: Azarías wauqéy, cheqanta pusallawayña Ragüelpa wauqeykojpaman. Angelqa pusaykorqa Ragüelpa wasinman. Ragüelqa tiyasharqa wasi punkumpi. Qayllaspa, iskayninku napaykorqanku. Payrí nerqa: Napaykuykichej, wauqesníy. Imaynalla kashankichej? Pasaykucherqataj wasinman. 
TOB.7.2	Chantá, Edna warminman nerqa: Kay waynaqa anchata rijch'akun Tobit wauqeyman. 
TOB.7.3	Ednaqa tapukorqa: Maymantataj kankichej?, nispa. Paykunarí kutichikorqanku: Noqaykoqa Neftalí ayllumanta kayku, Nínive llajtaman apachikojkunamanta. 
TOB.7.4	Nerqataj Edna: Rejsinkichejchu aylluyku Tobitta? Arí, rejsiyku, nerqanku. 
TOB.7.5	Payrí tapullarqataj: Sanollachu?, nispa. Nerqankutaj: Sanolla. Kausakushanraj. Tobiastaj nerqa: Payqa noqaj tatay. 
TOB.7.6	Chayta uyarispa, Ragüelqa ujta sayaykuytawan much'aykorqa, waqarikorqataj. Nerqataj: Bendicisqa kay, wawáy. Tataykeqa k'acha runa. Anchatapuni llakikorqani willawajtinku chay jina sumaj, jatun sonqoyoj runa ciegoyasqanta. Ujtawan abrazaykorqa ayllun Tobiasta waqaspa. 
TOB.7.7	Warmin Edna waqaykullarqataj, jinallataj Sara ususinkupis. 
TOB.7.8	Ragüelqa kusikuywan paykunata wasimpi recibiykorqa. Mikhurikunankupajtaj uj corderota wañucherqa.
TOB.7.9	Chantá, makisninkuta mayllaykuytawan, tukuyninku tiyakorqanku mikhoj. Tobiasqa nerqa Rafaelman: Azarías wauqéy, parlaripuway Ragüelman. Sara wawanwan casarakuyta munasqayta niripuway.
TOB.7.10	Ragüelqa uyarisqa Tobiaspa nisqanta, nerqataj waynaman: Mikhuykuy, ujyaytaj. Kusikullay kunanqa. Tukuykunamantaqa, qanlla casarakuyta atinki Sara wawaywan, wauqéy. Mana ni piman paytaqa qoyta atiymanchu, manachayqa qanllaman, aswan qaylla aylluy kasqaykirayku. Chaywampis, wawáy, cheqan kajta nisunay tiyan. 
TOB.7.11	Qanchis kutitaña payta casarachini ayllunchej qhariswan. Tukuyninku wañupunku ñaupaj kaj ch'isillapi, cuartonman yaykuytawan. Kunanqa, wauqéy, mikhuykuy, ujyaykuy. Señorninchej qosonqa khuyakuyninta allin kaynintawan.
TOB.7.12	Tobiasqa nerqa: Mana mikhusajchu nitaj ujyasajchu ninawaykikama imatachus piensanki nisusqaymanta. Ragüeltaj nerqa: Jina kachun. Moisespa kamachisqanman jina, imaraykuchus Diosninchej munan qopususqa kananta, qoyki warmiykipaj aylluykimanta kaj sipasta, Sarata. Kunanmantapacha qosan kanki, payrí warmiyki. Qampataña kunanmantapacha wiñaypaj. Patapi kaj Señorqa kunan ch'isi khuyasonqachej. Paypa munakuynin allin kaynintaj qankunawan kachun. 
TOB.7.13	Chantaqa, Ragüelqa Sara ususinta wajyacherqa. Chayajtintaj, tatanqa makinmanta jap'ispa Tobiasman pusarqa, kay jinata nispa: Payta qopuyki imaraykuchus ajina qelqasqa kashan Moisespa librompi, kamachisqanman jina. Paywan khuska sanolla ripuy tatasniykej wasinkuman. Patapi kaj Diosninchej allin kausayta qosonqachej. 
TOB.7.14	Chayta niytawantaj Ragüelqa wajyarqa Saraj mamanta, nerqataj papelta apamunanta. Escriberqataj casamiento tratota, churaspa qosqanta Sara ususinta Tobiasman warmimpaj, Moisespa kamachisqanman jina. Tukuytawantaj, mikhoj yaykorqanku.
TOB.7.15	Chaymantataj, Ragüel nerqa Edna warminman: Wakichillayña cuartota. Chantá, chayman Sarata pusanki. 
TOB.7.16+TOB.7.17	Ednataj cuartota wakicherqa qosan nisqanman jina, pusarqataj chayman Sara wawanta. Chantaqa, waqayta qallarerqa wawanmanta. Ñawisninta ch'akichikuspataj nerqa wawanman: Sonqochakuy, wawáy. Patapi kaj Señorninchej munanqa llakiyniyki kusikuyman tukunanta. Sonqochakuy, wawáy. Chayta nejtintaj llojsikaporqa.
TOB.8.1	Mikhuytawantaj, rerqanku cuartosninkuman puñukoj. Tobiasta pusarqanku cuartonman. 
TOB.8.2	Tobiasqa yuyarikorqa Rafaelpa nisqanmanta. Talegonmanta orqhorqa challwaj sonqonta k'iwichantawan, churarqataj sansaman, incienso ruphakusharqa chay pataman. 
TOB.8.3	Challwaj q'apaynin supayta jark'aykorqa. Supaytaj ayqekaporqa Egiptoman, karuman, phawaspa. Rafaeltaj qhepampi llojserqa. Jap'iytawan cadenaswan watarqa. Wataytawantaj kutimporqa.
TOB.8.4	Ragüelwan Ednawan cuartomanta llojsispa punkuta wisq'aykorqanku. Tobiasqa puñunanmanta sayarispa nerqa Saraman: Sayariy, Saráy. Mañakuna Señormanta khuyakunawanchejta qhawanawanchejta ima. 
TOB.8.5	Sara jatarikorqa. Iskayninkutaj Diospa yanapayninta mañakorqanku kay jinata: Qanta yupaychayku, ñaupa tatasniykoj Diosnin. Sutiyki yupaychasqa kachun wiñaypaj. Janaj pacha yupaychasuchun. Tukuy ruwasqasniyki yupaychasuchunku wiñaypaj. 
TOB.8.6	Qanqa Adanta ruwarqanki. Qanqa Eva warminta ruwarqanki compañeran kanampaj, yanapanampajtaj. Iskayninkumanta tukuy runa jamorqa. Qampuni nerqanki: Mana allinchu qhari sapallan kakunanta. Ruwana payman rijch'akoj yanapajta, nispa. 
TOB.8.7	Kunanqa, cheqan sonqowan casarakorqani kay warmiwan, munakuywan. Iskayniykuta khuyakuwayku. Machu kayniyman chayayta munayman paywan khuska. 
TOB.8.8	Iskayninku nerqanku: Amén. Amén. Amén., nispa. 
TOB.8.9	Chayta niytawantaj puñukaporqanku.
TOB.8.10	Chaykama, Ragüelqa jatarispa kamachisninta wajyarqa, paykunawantaj rerqa sepulturata allaj, nispa: Wañusqañachá. Pampaykullasajña, ama runas asipayanawaykupaj. 
TOB.8.11	Allaytawantaj, Ragüelqa wasinman kutiriporqa, wajyarqataj warminta. 
TOB.8.12	Nerqataj: Kachay uj imillata rikunampaj sichus Tobías kausakushanraj. Wañusqa kanman chayqa, p'ampaykusunchej pakayllamanta, nispa. 
TOB.8.13	Imillata wajyacherqanku. K'anchanawan makimpi imillaqa punkuta tanqaykorqa, yaykorqataj. Iskayninku sinch'ita puñusharqanku. 
TOB.8.14	Llojsispa imillaqa willaykorqa: Mana wañusqachu, nispa. 
TOB.8.15	Chayta uyariytawantaj Ragüelqa yupaycharqa patapi kaj Diosta, kay jinata: Yupaychayki, Diosníy, llimphu yupaychakuywan. Yupaychasqa kay wiñaypaj. 
TOB.8.16	Yupaychayki kusichiwasqaykimanta. Noqaqa manchachikuywan piensasharqaniña wañupusqanta. Mana jinachu. Manachayqa, qan qhawawayku jatun khuyakuyniykiman jina. 
TOB.8.17	Yupaychayki khuyakusqaykimanta tatasninkoj kay k'ata wawasninkumanta. Qoy, Señor, paykunaman, yanapayniykita. Kausakuchunku kusisqas bendicionniykiwan. 
TOB.8.18	Chantá nerqa runasninta sepulturata wisq'anankuta.
TOB.8.19	Ragüelqa nerqa warminman t'antata ruwananta. Corralninmanta apachimorqa iskay wakasta, tawa ovejastawan. Nerqataj wayk'ojkunaman qallarinankutaña wayk'uyta. 
TOB.8.20	Tobiasta wajyachispa nerqa: Chunka tawayoj diata kaypi kakullankiraj. Kayllapi kakunki, wasiypi, mikhuspa, ujyaspa. Anchataña ñak'arerqa wawayqa. Kunanqa kusikuyta qonayki tiyan. 
TOB.8.21	Chaymanta, kapuwasqanmanta khuskanta apakunki, ripunkitaj sonqochakuywan tataykejpaman. Warmiywan noqawan wañupusqaykumantataj, tukuy kapuwasqayku qankunapaj kanqa. Sonqochakuy, wawáy. Noqa tatayki kani, Ednataj mamayki. Noqaykoqa aylluykimanta kayku wiñaypaj. Sonqochakuy, wawáy.
TOB.9.1+TOB.9.2	Chantá, Tobías nerqa Rafaelman: Azarías wauqéy. Rillayña Raguesman. Tawa kamachiswan rinki, apakunkitaj iskay camellosta. 
TOB.9.3	Gabaelpaman rinki. Recibota jaywanki qolqeta qopusunampaj. Niripuwanki casamientoyman jamunanta qanwan khuska. 
TOB.9.4	Tatayqa yupashanñachá diasta. Llakichiyman uj diatawan qhepakuyman chayqa. Uyarerqanki imatachus Ragüel niwarqa. Kakunaypuni tiyan noqaqa.
TOB.9.5	Rafaelqa kachaykukorqa Mediapi kaj Ragues llajtaman, tawa kamachiswan khuska, iskay camellosta apaspa. Chayaytawantaj, rerqa Gabaelpaman, rikucherqataj recibota. Willarqa Tobitpa wawan Tobiaspa casamientonmanta, nerqataj wajyasqa kasqanta casamientoman rinampaj. Gabaelqa ñaupaqempi yuparqa qolqe talegosta. Talegostataj camellosman churaykorqanku. 
TOB.9.6	Sut'iyayta ñanta jap'erqanku casamientoman chayanankurayku. Ragüelpaman chayaspa, tarerqanku Tobiasta mikhushajta. Tobiasqa sayarispa, Gabaelta napaykorqa. Gabaelqa waqaspa nerqa: Tatayki k'acha runa, sumaj, cheqan sonqoyoj. Qampis kikillantaj. Señorqa qosuchun janaj pacha bendicionta, qanman, warmiykiman, warmiykej tatasninman ima. Diosninchej yupaychasqa kachun. Rikuni ari primoy Tobitpa kikin uyanta.
TOB.10.1	Chaykama, sapa día, Tobitqa yupasharqa diasta, yuyaspa mashkha diapichus Tobías rinman karqa, mashkha diapichus kutimunman karqa. Piensasqan tiempoqa pasakaporqaña, wawanrí mana rikhurimorqarajchu. 
TOB.10.2	Tobitqa nisharqa: Qhepakucherqankuchá. Ichapis Gabael wañuporqa, manataj ni kanchu qolqeta qonampaj. 
TOB.10.3	Chayta yuyaspa, llakikuyta qallarerqa. 
TOB.10.4	Warmin Ana payman nej: Waway wañupun. Mana kausakushanñachu. Chayta nispa, paran paranta waqarqa. 
TOB.10.5	Nillajtaj: Wawáy, imapajtaj ch'inmanta rikuni ripunaykitaqa? Qanqa ñawiypa k'anchaynin karqanki. 
TOB.10.6	Tobiastaj nej: Ch'in kay. Ama ni imata niyñachu. Sano kakushan. Qhepakucherqankuchá. Compañajqa sumaj runa. Chantapis, ayllunchej. Ama llakikuyñachu, warmíy. Jamushanñachá, nispa. 
TOB.10.7	Payrí: Ama parlawaychu. Ama llullakuychu. Waway wañupun, nispa. Sapa día Anaqa jatarikuytawan, rerqa ñanta qhawaj maynintachus wawan chayanan karqa, mana ni pitapis uyarikuspa. Ch'isi yaykuyta wasinman kutimpun waqarikoj, tutantinta mana puñuyta atispa.
TOB.10.8	Chay chunka tawayoj día fiesta, Ragüelpa munayninman jina ruwakusqanmanta, wawampa casamientonrayku, Tobiasqa Ragüelman qayllaspa nerqa: Ripullasajña. Tataypis mamaypis piensashankuchá manaña ujtawan rikunawankuta. Tatáy, ripuyta munani tataypaman. Niykiñaqa imaynamantachus payta saqesqayta. 
TOB.10.9	Ragüelqa nerqa: Kakullay, wawáy. Kakullay noqawan. Tataykiman kachasta kachamusaj qanmanta willanankupaj. Tobiasrí nerqa: Manapuni. Mana qhepakuymanchu. Tataypaman kutipunay tiyan, nispa.
TOB.10.10	Chaymanta, Ragüelqa Sara wawanta wajyaj yaykorqa. Tobiasman qorqa kapuyninmanta khuskanta: Qhari kamachista, warmi kamachista, wakasta, ovejasta, burrosta, camellosta, p'achata, qolqeta, wasi imastawan. 
TOB.10.11	Rikuspa kusisqas risqankuta, nerqa Tobiasta: Allinta risuchun, wawáy. Sonqo tiyasqa ripuy. Janaj pacha Señorqa munanqa sumajta chayanaykichejta qampis, Sara warmiykipis. Noqaqa munayman rejsiyta wawasniykichejta manaraj wañupushaspa. 
TOB.10.12	Sara wawanmantaj nerqa: Sonqo tiyasqa rillay qosaykej tatampaman. Kunanmantapacha qosaykej tatasnin tatasniyki kanku noqayku jina, kausayniykita qojkuna jina. Sonqo tiyasqa ripullay, wawáy. Kausashajtiyraj sumajllata uyariyta munayman qanmanta, nispa. Sumajta rinankuta nispataj, ripunankuta saqerqa.
TOB.10.13	Chaykama Ednaqa Tobiasman nisharqa: Wawáy, munasqa ayllúy. Señor yanapasuchun. Pay yanapasonqa wasiykiman chayanaykipaj. Noqaqa munayman kausakuyta wawasniykichejta rikunaypaj. Chaymantaraj wañupuyman. Diospa ñaupaqempi wawayta qoyki. Qhawaykuy. Amapuni jayk'ajllapis llakichinkichu. Sonqo tiyasqa rillay, wawáy. Kunanmantapacha, noqaqa mamayki kani, Saraytaj warmiyki. Tukuyninchej sumajta kausana kay pachapi. Chantaqa, iskayninkuta much'aykorqa, kacharparerqataj sonqochasqasta. 
TOB.10.14	Sonqo tiyasqa, kusisqataj llojserqa Tobiasqa Ragüelpa wasinmanta, yupaychaspa mundontimpi kamachej Señorta, allinta risqanmanta puriynimpi. Diosmanta mañakorqa bendicinanta Ragüeltawan Ednatawan. Nerqataj: Munayman qankunata kusichiyta tukuy kausayniykichejpi.
TOB.11.1+TOB.11.2	Caserín llajtaman chayasharqankuña. Chimpampi kashan Nínive. Rafaelqa nerqa Tobiasman: Yachanki tataykita onqosqata saqesqanchejta. 
TOB.11.3	Ñaupaykunachej wasita wakichinanchejpaj wajkuna chayanankukama. 
TOB.11.4	Iskayninku ñaupakorqanku. Rafael nillarqataj Tobiasman jayaqeta orqhonanta. Alqoqa qhepankupi risharqa.
TOB.11.5	Ana, chaykama, tiyasqanmanta qhawasharqa ñanta maynintachus wawan rikhurinan karqa chayta. 
TOB.11.6	Jamusqantaña yachaspa, Tobitta wajyarqa: Wawayki chayamushanña pusajninwan!, nispa. 
TOB.11.7	Manaraj wasiman chayashajtinkuraj, Rafaelqa nerqa Tobiasman: Tatayki sanoyanqa. 
TOB.11.8	Jawiykunki ñawisninta challwaj jayaqenwan. Chaywanqa ñawi laqhayaynin chinkanqapacha. Tatayki watejmanta ñawisniyoj kanqa, rikuyta atenqataj k'anchaytaqa.
TOB.11.9	Anaqa thaskispa tinkoj llojserqa. Chayaytawantaj wawanta abrazaykorqa, nispa. Rikuykiña, wawáy. Kunanqa wañupuyta atiniña. Waqarikorqataj. 
TOB.11.10	Tobit sayarerqa. Misk'aspa misk'aspa wasi punkunta llojserqa. 
TOB.11.11	Tobiasqa, challwaj jayaqenta jap'ispa, tatanman chimpaykorqa. Allinta makinmanta jap'ispa, ñawisninman phukuykorqa nispa: Sonqochakuy, tatáy. Chantá jawiykorqa. 
TOB.11.12	Chantataj, iskay makisninwan ñawi k'uchusmanta qarachasninta orqhoykorqa. 
TOB.11.13	Tobitqa abrazarqa wawanta, waqaspataj nerqa: Rikuykiñaqa, wawáy, ñawisniypa k'anchaynin! 
TOB.11.14	Nillarqataj: Yupaychasqa kachun Diosninchej. Yupaychasqa kachun jatun sutin. Bendicisqa kachunku santo angelesnin. Yupaychasqa kachun jatun sutin wiñaypaj. Payqa ñak'arichiwarqa. Chantaqa, khuyakuwarqa. Kunanqa atiniña watejmanta waway Tobiasta rikuyta.
TOB.11.15	Tobiasqa yaykorqa wasinman may kusisqa, Diosta yupaychaspa, qhaparikuspa. Chantaqa willarqa tatanman puriyninmanta, tukuy ima allin kasqanta, qolqeta apamusqanta, Ragüelpa wawan Sarawan casarakusqanta ima. Nillarqataj Saraqa Niniveman chayamushasqantaña. 
TOB.11.16	Tobitqa kusikuywan junt'a, Diosta yupaychaspa, llojserqa llajta ñanman qhachuninta taripaj. Nínive runas t'ukorqanku rikuytawan Tobitta purishajta, mana ni piwan yanapachikuspalla. Tobitqa willaykorqa Diosqa paymanta khuyakusqanta ñawisninta sanoyachispa. 
TOB.11.17	Chaymanta chimparqa qhachunin Saraman nispa: Imaynalla, wawáy? Yupaychasqa kachun Diosninchej noqaykuman pusasusqanmanta. Tatayki bendicisqa kachun. Waway Tobías bendicisqa kachun. Qampis bendicisqallataj kay, wawáy. Kusisqa wasiykiman yaykuy bendionniykuwan. Pasaykamullay, wawáy, nispa. Chay diapeqa jatun kusikuy karqa tukuy judíos ukhupi Ninivepi. 
TOB.11.18	Tobitpa sobrinosnin Ajicarwan Nadabwan jamorqanku paywan khuska kusikoj.
TOB.12.1	Casamiento fiesta pasajtintaj, Tobitqa wajyarqa Tobías wawanta, nerqataj: Wawáy, ama qonqapuychu paganaykimanta puriyniykipi pusasojman. Nisqanchejmantaqa astawan pagapuy, nispa. 
TOB.12.2	Tobías nerqa: Tatáy, imata qoymanri? Apamusqaymanta khuskantapis qoyman chayqa, mana ni imanawanmanchu. 
TOB.12.3	Pay sanota chayachiwarqa. Warmiyta qhawarqa. Qolqenchejta apamorqa. Chantapis, sanoyachisorqa. Imatataj qoymanri tukuy chaykunamantaqa? 
TOB.12.4	Tobitrí nerqa: Khuskampuni chay apamusqanmanta paypaj kanan tiyan.
TOB.12.5	Tobías wajyacherqa Rafaelta nerqataj: Apamusqaykimantaqa khuskanta apakapuy. Sonqo tiyasqa ripullay, nispa. 
TOB.12.6	Rafaeltaj iskayninkullaman nerqa: Diosta yupaychaychej. Tukuy runasman willamuychej Diospa sumaj ruwasqasninmanta maychus kajta. Ama sayk'uychejchu agradecekuymantaqa. 
TOB.12.7	Reypa nisqantaqa mana willanachu. Diospa ruwasqasnintarí willanapuni. Sumaj kajta ruwaychej. Chayta ruwankichej chayqa, imachus mana allin mana jamusonqachejchu. 
TOB.12.8	Sumajqa Diosmanta mañakuymin ayunota ruwaspa. Sumajmin limosnata qoyqa, cheqan kajtataj ruwayqa. Tukuy chayqa aswan walejmin qhapaj kaymanta, rumi sonqo kaymantataj. Aswan walej limosnata qoyqa, qolqeta tantakuymantaqa. 
TOB.12.9	Limosnaqa wañuymanta jark'an, tukuy juchasmantapis llimphuchan. Limosnata qojkunaqa unayta kausanqanku. 
TOB.12.10	Juchallikojkuna, sajra kajta ruwajkuna ima, kikin paykunata nanaykuchikunku. 
TOB.12.11	Kunanqa, cheqan kajta willasqaykichej. Mana ni imata pakasajchu. Nerqaykichejña reypa nisqanta mana willanata. Nillarqaykichejtaj willana kasqanta Diospa ruwasqasninta.
TOB.12.12	Allinta uyariway, Tobit. Qampa mañakusqasniykita, Saraj mañakusqasnintapis, noqaqa chayachej kani Diospa ñaupaqenman, gloriampaman. Kikillantataj ruwaj kani maypachachus p'ampaykoj kanki ayasta. 
TOB.12.13	Diosninchej noqata kachamuwarqa ima sonqoyojchus kasqaykita yachanampaj, maypachachus qanqa jatarerqanki mesamanta, mikhuykita mana llamirispalla, chay wañusqa runata p'ampanaykipaj. 
TOB.12.14	Kunampis Diosninchej kachamullawarqataj sanoyachisunaypaj, Sara qhachuniykitapis supaymanta kacharichinaypaj.
TOB.12.15	Noqaqa Rafael kani, Señorta sirvej qanchis angelesmanta ujnin. Noqaqa paykuna jina, qayllayta atini Diospaman. 
TOB.12.16	Chayta uyariytawantaj, iskayninku anchatapuni mancharikorqanku. P'ampaman k'umuykukorqanku qonqorikuspa, manchachikuywan. 
TOB.12.17	Angeltaj nerqa: Ama manchachikuychejchu. Diospa sonqochasqa kaynin qankunawan kachun. Diosta yupaychaychej wiñaypaj. 
TOB.12.18	Noqaqa qankuna ukhupi karqani Diospa munayninrayku. Payta yupaychaychej tuta p'unchay agradecekuspa. 
TOB.12.19	Rikuwashajtiykichej mikhushajta, ujyashajta ima, uj rikhurimuyllata rikoj kankichej. 
TOB.12.20	Kunanqa, kay pachaj Señorninta agradecekuychej. Diosta yupaychaychej. Noqa Diospaman wicharisaj, kayman kachamuwajpaman. Papelpi escribiychej tukuy ima pasasqanta. Chayta niytawantaj janajman riporqa. 
TOB.12.21	Paykuna jatarikorqanku pampamanta, manañataj rikuyta aterqankuchu angeltaqa. 
TOB.12.22	Diosta agradecekuyta qallarerqanku, sumaj ruwasqasninmanta yupaychaspa. Diospa angelnenqa paykunaman rikhurimusqa!
TOB.13.1+TOB.13.2	Tobit nerqa: Diosqa yupaychasqa kachun. Pay kausakun kamachintaj wiñaypaj. Pay castigota apachimun. Chaywampis, khuyakun. Wañuy ukhuman runata yaykuchin. Jatun chinkaymantataj kacharichin. Mana ni pi atiyninmanta ayqenmanchu.
TOB.13.3	Payta yupaychaychej, Israelpa wawasnin, tukuy runaspa ñaupaqenkupi. Paymin qankunataqa ch'eqeracherqa tukuy laya runas ukhupi.
TOB.13.4	Paymin, chay llajtaspi maypichus kashankichej chaypi, jatun kayninta rikuchisorqachej. Payta yupaychaychej tukuy runaspa ñaupaqenkupi. Paymin Señorninchej. Paymin Diosninchej tatanchejtaj wiñaypaj.
TOB.13.5	Payqa runata nanaykuchin sajra kajta ruwasqanmanta. Chaywampis, tukuy qankunata khuyasunkichej. Qankunata tantakamonqa, karu llajtasmanta wajyasuspa, maymanchus pusachikorqankichej chay llajtasmanta.
TOB.13.6	Diosman kutirikunkichej chayqa tukuy sonqo, cheqanta kausaspa ñaupaqempi, pay qankunaman kutirenqa, manañataj pakakonqañachu ni jayk'aj.
TOB.13.7	Rikuychej kunanqa, imatachus qankunarayku ruwasqanta. Qhaparikuspataj agradecekuychej. Señorta yupaychaychej, cheqan kajta ruwajta. Yupaychaychej wiñaypaj kamachejta.
TOB.13.8	Noqa payta yupaychani kay llajtapi, maypichus wijch'umuwarqanku chaypi. Noqa rikuchini juchallikoj runasman Diospa atiyninta jatun kaynintawan. Noqa nini paykunamanqa: Juchasapa runas, Diosman kutiriychej. Imachus cheqan ñawisnimpa ñaupaqempi, chayta ruwaychej. Ichapis allin ñawiwan qhawasonqachej khuyakuspa.
TOB.13.9	Noqa Diosniyta yupaychani, janaj pachapi kamachejta. Sonqoy kusikun jatun kayninmanta yuyaspa.
TOB.13.10	Tukuy runas payta yupaychachunku agradecekuspa, Jerusalempi. Jerusalén, Diospa ajllasqan llajta. Diosqa castigota apachimusonqa, chaypi tiyakojkunaj mana allin ruwasqasninkurayku. Watejmantataj khuyakonqa cheqan sonqoyoj runasmanta.
TOB.13.11	Agradecekuy Señorta tukuy sonqo. Wiñaypaj kamachejta yupaychay. Chayta ruwaspaqa, temployki watejmanta sayarichisqa kanqa kusikuywan.
TOB.13.12	Qanman kutirimojtinkutaj qharqosqas kajkunaqa, Diosninchej paykunata kusikuywan junt'achenqa. Khuyakuywan qhawanqa jallp'asninkumanta wijch'usqasta. Chaymin kanqa wiñaypaj.
TOB.13.13	Lliphipej k'anchayniyki k'ancharenqa mundontimpi sapa k'uchupi. Imaymana laya runas karumanta qanman jamonqanku. Kay pachaj k'uchusninmanta jamonqanku Señor Diosninchejpa sutinta qhaparej. Makisninkupi apamonqanku regalosta janaj pachata kamachejpaj. Tukuy tiemposmanta yupa runas qanrayku kusikonqanku. Diospa ajllakusqan llajtaj sutinrí wiñaypaj kakullanqa.
TOB.13.14	Maldicisqas kanqanku qampaj rimajkuna. Maldicisqasllataj kanqanku qanta t'unarparichejkuna, perqasniykita urmachejkuna, jark'ana torresniykita raqayman tukuchejkuna, wasisniykita larwarichejkunataj. Chantaqa, bendicisqas kanqanku wiñaypaj qanta watejmanta sayarichejkuna.
TOB.13.15	Chaypacha, mayta kusikunki sumaj sonqoyojkunarayku. Tukuyninku tantakamonqanku, yupaychanqankutaj kay pachaj Señorninta. Kusikuyniyoj kanqanku munakusojkuna. Kusikuyniyoj kanqanku allin tiyasqa kanaykita mask'ajkuna.
TOB.13.16	Kusikuyniyoj kanqanku pikunachus llakikonqanku ñak'ariyniykimanta. Qhepanta kusikonqanku qanrayku, rikuspa mana tukukoj kusikuyniykita. Sonqóy, yupaychay Señorta, jatun reyta.
TOB.13.17	Jerusalén sayarichisqa kanqa. Señorpa templon wiñaypaj kakullanqa. Jatun kusikuy noqapaj kanqa aylluymanta mayqempis qhepakojtin k'anchayniykita rikunampaj, yupaychanampajtaj janaj pachapi kamachejta. Jerusalén punkusqa ruwasqas kanqanku zafiro rumiswan, esmeralda rumiswan ima. Perqasnenqa may k'acha rumismanta kanqanku. Qhawana altosnin llimphu qorimanta ruwasqas kanqanku. Jerusalén callesta k'acha rumiswan rumiykuchenqanku.
TOB.13.18	Punkus kusikuspa takenqanku. Wasispis nillanqanku: Señorqa yupaychasqa kachun. Israelpa Diosnin yupaychasqa kachun. Qampi yupaychanqanku santo sutinta wiñaypaj.
TOB.14.1	Chay jinata Tobitqa Diosta yupaychayta tukorqa.
TOB.14.2	Tobit wañuporqa sonqo tiyasqa, pachaj chunka iskayniyoj watayoj kaspa. Sutinta pataman oqharispa p'ampaykorqanku Nínive llajtapi. Ciegoyajtin, sojta chunka iskayniyoj watayoj karqa. Watejmanta rikuyta qallarisqanmanta, payman allin rerqa tukuy imapi. Khuyakorqa runa masisninmanta. Diosta yupaycharqapuni, jatun kayninmanta tukuyman parlaspa. 
TOB.14.3+TOB.14.4	Wañuy patapiña kashajtin, wajyacherqa Tobías wawanta, parlaykorqataj kay jinata:
TOB.14.3+TOB.14.4	Wawáy, wawasniykiwan ripullayña Mediaman. Yuyarikushani Nahum profetaj nisqanmanta Diospa sutimpi Nínivej contranta. Tukuy ima junt'akonqa, tukuy ima ruwakonqa Diospa profetasnin nisqankuman jina Asiriapi Ninivepipis. Tukuy nisqanku junt'akonqapuni. Tiempo chayamojtin tukuy ima junt'akullanqa. Mediapitaj ñak'ariy mana kanqachu. Ñak'ariy chayamonqa Asiriamampis Babiloniamampis. Chaytaqa noqa yachani. Diospa nisqanqa junt'akonqapuni. Ayllu masisninchej, Israelpi tiyakojkuna, charqosqas kanqanku sumaj jallp'asninkumanta. Israel ch'in pampaman tukonqa. Samariapis Jerusalempis, kikillantaj, Diospa templon saqerparisqa kanqa larwarichisqataj uj tiempota. 
TOB.14.5	Diosqa watejmanta khuyakonqa paykunamanta, kutirichenqataj Israel jallp'aman. Watejmanta sayarichenqanku templota. Jinapis, manaña kanqachu k'achitu ñaupa templo jina, tiempo chayamunankama. Chantaqa, tukuyninku kutirimonqanku, ruwanqankutaj mosoj Jerusalenta, lliphipejta. Diospa wasin ruwasqa kanqa, Israelpa profetasnin nisqankuman jina. 
TOB.14.6	Mundontimpi kaj naciones tukuy runaspis Diosman kutirikonqanku. Tukuy sonqo payta yupaychanqanku, karunchakonqankutaj dioskunasninkumanta, paykunata ch'aukiyajkunamanta. Paykunaqa kay pachaj Diosta yupaychanqanku cheqan sonqowan. 
TOB.14.7	Tukuy israelitas, chay pachapi salvakojkuna, Diosmanta yuyarikonqanku cheqamanta. Tantakonqanku, renqankutaj Jerusalenman, kausanqankutaj allin tiyasqa Abrahampa jallp'ampi wiñaypaj. Jallp'aqa paykunajta kanqa. Diosta tukuy sonqo munakojkunataj kusikonqanku. Juchallikojkunarí, sajra kajta ruwajkunapis chinkanqanku tukuy jallp'asmanta. 
TOB.14.8	Kunanqa, wawasníy, ujta nisqaykichej. Diosta sirviychej cheqan sonqowan. Paypa munasqanman jina kausakuychej. Yachachiychej wawasniykichejta cheqan kajta ruwayta, limosnata qoyta, Diosmanta yuyarikuyta, sutintapis bendiciyta tuta p'unchay, cheqamanta, tukuy kallpayoj.
TOB.14.9	Qanrí, wawáy, ripuy Ninivemanta. Ama kaypi kakuychu. Mamaykita p'ampaytawanqa ladoypi, chay kikin diallata ripunki. Ama qhepakunkichu kay llajtapi, maypichus p'enqay sajra kaytaj mirashan. 
TOB.14.10	Yuyarikuy, wawáy, imatachus Nadab ruwasqanta uywaqen Ajicarta. Kausashajta p'ampaykorqa. Diostaj castigarqa Ajicarpa ñaupaqempi. Ajicarqa kausarimporqa. Nadabrí wiñay laqhayman urmarqa, Ajicarta wañuchiyta munasqanrayku. Ajicarqa tukuy sonqo limosnata qoj. Chayrayku wañuymanta llojserqa. Nadabrí wañorqa. 
TOB.14.11	Rikuychej, wawasníy, maymanchus pusasqanta limosnata qoy, maymanchus pusasqantataj sajra kay: Wañuyman. Kausayniy tukukapushanña.
TOB.14.11	Chantaqa Tobitta puñunampi siriykucherqanku. Chaymanta wañuporqa, p'ampaykorqankutaj mayta alabaspa.
TOB.14.12	Maman wañupuytawan, Tobiasqa p'ampaykorqa tatampa ladompi. Chantaqa, Mediaman kachaykukorqa, warminwan wawasninwan khuska. Tiyakorqa Ecbatanapi, Ragüelpapi. 
TOB.14.13	Warmimpa tatasninta qhawarqa yanapaspa machu kayninkupi. P'ampaykorqataj paykunata Mediapi kaj Ecbatana llajtapi. Tobiaspaj karqa Ragüelpa kapuynin, imaynatachus ñaupajta tatan Tobitpa karqa, ajinata. 
TOB.14.14	Sutin may rejsisqa kausakorqa pachaj chunka qanchisniyoj watayoj kanankama. 
TOB.14.15	Yacharqa imatachus pasasqanta Ninivepi. Rikorqa ninivitasta wijch'usqasta Mediaman, rey Ciaxarespa munayninrayku. Chaypachaqa, Diosta yupaycharqa ruwasqanmanta Ninivepitaj Asiriapitaj. Manaraj wañupushajtin yacharqa Nínive llajta chinkachisqa kasqanta, yupaycharqataj Diosta, wiñaypaj kausakojta.
JDT.1.1	Nabucodonosorqa chunka iskayniyoj wataña rey karqa Nínive jatun llajtapi, Asiriospa reynin jina. Arfaxadtaj rey jina kamachisharqa Mediamanta kaj Ecbatana llajtapi. 
JDT.1.2	Arfaxad muyuykucherqa Ecbatana llajtata k'achanchasqa rumismanta perqaswan. Sapa rumej anchon karqa kinsa maki moqos jina. Perqaqa jatun karqa qanchis chunka maki moqos jina. Anchontaj phishqa chunka maki moqos jina karqa. 
JDT.1.3	Llajta punkuspi sayaricherqa jatuchej qhawanasta. Sapa qhawanaqa jatun karqa pachaj maki moqos jina. Cimientosninkutaj anchoman karqataj jallp'aj ukhumpi kaj perqas patapi. Sapa qhawanaqa sayarichisqa karqa rumi pampapi. Sapa rumi pampa, qallariyninmanta tukukuyninman, sojta chunka maki moqos jina karqa. 
JDT.1.4	Sapa punkoj sayaynin qanchis chunka moqos jina karqa. Anchontaj tawa chunka maki moqos jina karqa. Chayninta llojsiyta atej kanku runasqa maqanakuyman rejtinku.
JDT.1.5	Chaypachapi rey Nabucodonosorqa tinkorqa maqanakupi rey Arfaxadwan Ragues llajtaj qayllampi, uj pampapi. 
JDT.1.6	Nabucodonosorwan khuska rerqanku orqospi tiyakojkuna. Chantaqa, Tigris mayunejpi tiyakojkuna, Eufrates mayunejpi tiyakojkuna, Hidaspes mayunejpi tiyakojkuna ima. Chaymanta, pikunachus tiyakorqanku Elammanta rey Ariocpa jallp'asnimpi. Ajina ari, ashkha runas tantaykukorqanku rinankupaj maqanakoj Queleudpa wawasninwan khuska.
JDT.1.7+JDT.1.8	Asiriapi kamachej rey Nabucodonosorqa nerqa tantakamunankuta tukuy runas Persiapi tiyakojkuna, inti yaykuynejpi tiyakojkunapis: Ciliciapi, Damascopi. Libanopi, Antilibanopi ima. Chaymantataj, nillarqataj tantakamunankuta jatun qochaj chimpampi tiyakojkuna: Carmelopi, Galaadpi, pata Galileapi, Esdrelón pampapi ima. 
JDT.1.9	Ajinallataj, nerqataj tantakamunankuta tukuy Samaria llajtaspi tiyakojkuna. Chaymanta, pikunachus tiyakunku Jordán mayumantapacha, Jerusalénkama, inti yaykuynejpi: Batanemanta kajkuna, Quelusmanta kajkuna, Cadesmanta kajkuna ima. Chantaqa, Egiptowan lindeta ruwaj mayumantapacha: Tafnespi tiyakojkuna, Ramsespi tiyakojkuna, Gosén llajtapi tiyakojkuna ima. 
JDT.1.10	Tanismantawan, Menfismantawan aswan karupi tiyakojkunapis. Chantá, tukuy Egiptopi tiyakojkunapis Etiopiakama. 
JDT.1.11	Chay jallp'aspi tiyakojkunarí mana uyarerqankuchu Asiriamanta rey Nabucodonosorpa nisqanta, manataj rerqankuchu payta yanapaj maqanakuspi. Paytaqa mana manchachikorqankuchu. Yuyarqankutaj mana ni pi payta yanapayta munasqanta. Paypa kachasnintataj millayta rimarqanku. Mana ni imayojtataj wijch'uykorqanku. 
JDT.1.12	Nabucodonosorqa anchatapuni phiñakorqa tukuy chay runaspa contrampi. Juramentota ruwaspa reinonrayku nerqa espadawan wañuchinanta tukuy tiyakojkunata Ciliciapi, Damascopi, Siriapi ima. Nerqataj kikillantataj ruwananta moabitaswan amonitaswampis. Chantapis, Judeamanta kajkunawan, Egiptomanta kajkunawampis, iskay qochas chaupipi tiyakojkunawan ima.
JDT.1.13	Chunka qanchisniyoj kaj watapi kamachishasqanmanta, Nabucodonosorqa maqanaku runasninwan kachaykukorqa rey Arfaxadpa contrampi. Paywan tinkuspa. atiparqa. Rey Arfaxadpa runasnin ayqerparikaporqanku, caballospi rejkuna, carrospi rejkuna ima. 
JDT.1.14	Nabucodonosorqa jap'ikaporqa Arfaxadpa llajtasninta. Ecbatanakama chayarqa. Chaypitaj jark'ana torresta jap'ikaporqa. Tukuy imatataj apakaporqa wasismanta. Llajtaj k'acha kaynintaqa p'enqayman rikhuricherqa. 
JDT.1.15	Chantapis, kikin Arfaxadta presocharqa Ragues orqospi. Jap'iytawantaj, lanzasninwan wañuracherqa. 
JDT.1.16	Chaymantataj, kutimporqa soldadosninwan, payman ujchakusqanku runaswampis. Tukuyninkupi ashkha runaspuni karqanku. Chantaqa, payqa soldadosnintin tawa killa junt'ata sumajta samarqanku.
JDT.2.1	Chunka pusajniyoj kaj watapiña kashajtin Nabucodonosorpa kamachikusqanmanta, ñaupaj killapi, iskay chunka iskayniyoj kaj diapi, reypa wasimpi, reypa kuraj kaj runasnin tantakorqanku parlanankupaj imatachus ruwanankumanta llakichinankupaj reypa contrasninta, reypa nisqanman jina. 
JDT.2.2	Rey Nabucodonosorqa wajyacherqa tukuy kamachejkunata, paykunamantaj willarqa munasqanta pakayllamanta wañuchiyta tukuy chay karu llajtaspi tiyakojkunata. 
JDT.2.3	Paykunaqa nerqanku allinmin kasqanta reyta mana kasukojkunata wañuracheyqa. 
JDT.2.4	Parlayta tukusqankumantataj, Asiriaj reynin Nabucodonosor wajyacherqa Holofernesta. Chay Holofernesqa reypa qhepampi jamoj, jatun kamachejtaj karqa reypa ejercitonmanta. 
JDT.2.5	Nichimorqataj Holofernesman: Kayta nisunki jatun rey, tukuy pachapi kamachej: Mask'anayki tiyan pachaj iskay chunka waranqa wapu runasta, chakipi purejkunata. Chantaqa, chunka iskayniyoj waranqa wapu runastapis, caballopi rejkunata. 
JDT.2.6	Paykunawan khuska kachaykukunki inti yaykuynejpi kaj llajtasman. Chaypi tiyakojkuna runasta llakichinki, noqaj nisqayta mana uyarikusqankurayku. 
JDT.2.7	Ninkitaj noqaman k'umuykukunankuta, ancha phiña kasqayrayku. Paykunata ñak'arichej risaj. Runasniy paykunaj jallp'asninkuta junt'aykonqanku, tukuy imata apakaponqankutaj.
JDT.2.8	Pampasqa wañusqaswan junt'a kanqa. Wayq'ospis mayuspis ayaswan junt'anqanku wasarinankukama. 
JDT.2.9	Ashkha runasta presochaspa, mundoj k'uchusninman pusaykuchisaj. 
JDT.2.10	Qanqa ñaupakuy, jap'imuytaj chay jallp'asta noqaj sutiypi. Kasukojkunata waqaychallanki noqa jamunaykama, noqapuni castiganaypaj. 
JDT.2.11	Mana kasukojkunatarí, ama khuyankichu. Mayllapipis chay laya runastaqa wañuchinki, imasninkutataj apakapullanki. 
JDT.2.12	Noqaqa niyki, kausayniyrayku atiyniyraykutaj. Noqa kikiy junt'asaj chay nisqaytaqa. 
JDT.2.13	Imatachus nerqayki ruwankipuni. Rillayña kamachisusqayta junt'aj, mana ni imata qonqaspa.
JDT.2.14	Holofernesqa chay kikimpacha wajyacherqa Asiria ejercitomanta generalestawan capitanestawan. 
JDT.2.15	Paykunawan ajllarqa pachaj iskay chunka waranqa chakipi rej soldadosta, chunka iskayniyoj waranqa caballopi rej wach'ina soldadostawan. 
JDT.2.16	Tukuy paykunataqa maqanakuman rinankupaj wakicherqa. 
JDT.2.17	Chaymantataj, tantaykorqa may chhika camellosta, burrosta, mulasta ima, q'epista apanankupaj. Tantaykorqataj ovejasta, wakasta, cabrastawan mikhuyninkupaj. 
JDT.2.18	Wakicherqataj mikhunata sapa runapaj. Chantapis, qoritawan qolqetawan. 
JDT.2.19	Ajinamanta ari, Holofernesqa ñaupaykorqa Nabucodonosorta. Llojserqa carroswan, caballoswan, chakipi rej runaswampis, castigayta munaspa inti yaykuynejpi kaj llajtasta. 
JDT.2.20	Soldadoswan khuska, runasqa junt'ita rillankutaj, langostas jina, t'iyu jina, mana yupanapaj jina.
JDT.2.21	Tukuy paykunaqa Ninivemanta llojserqanku. Kinsa diata purispa chayarqanku Bectilet pampaman. Bectiletmantataj rillarqankupuni. Pata Cilicianejpi orqospi jarakorqanku. 
JDT.2.22	Chaymanta orqospi kaj llajtasman kachaykukorqa Holofernesqa chakipi rej soldadosninwan, caballoswan, carroswan ima. 
JDT.2.23	Fun llajtata Lud llajtatawan t'unarparicherqa. Rasis llajtatataj chinkacherqa. Chinkacherqataj ismaelitasta, Queleón urapi, ch'in pampa qayllapi tiyakojkunata. 
JDT.2.24	Eufrates mayunta pasarqa. Mesopotamiantataj rispa t'unaykucherqa q'ala perqachasqa llajtasta Abrona mayumantapacha jatun qochakama. 
JDT.2.25	Tukuy payman oqharikojkunata Ciliciapi atiparqa. Chaypitaj sayarqa. Chaymanta Jafet cheqaman chayarqa, urapi kajman, Arabiaj qayllampi. 
JDT.2.26	Tukuy madianitasta muyuykorqa. Jarasninkuta ruphaykucherqa. Uywasninkutataj jap'ikaporqa. 
JDT.2.27	Chantaqa, Damasco pampaman uraykamorqa trigo oqharina tiempopi. Tukuy chajrasta ruphaykucherqa. Ovejastawan wakastawan wañuracherqa. Llajtaspi suwakorqa. Tukuy waynastapis espadawan t'ojsispa wañuracherqa. 
JDT.2.28	Mar qayllapi tiyakojkuna, Sidompi, Tiropi, Surpi, Ocinapi ima, anchatapuni manchachikorqanku Holofernesmanta. Ajinallatataj Jabniapi tiyakojkuna, Asdodpi tiyakojkuna, Ascalompi tiyakojkuna ima.
JDT.3.1+JDT.3.2	Tukuy chaykunaqa Holofernespaman kachasta kacharqanku paywan allimpi kausakunankupaj. Paykunaqa, paypaman chayaspa, kay jinata nerqanku: Noqaykoqa, jatun rey Nabucodonosorpa kamachisnin kayku. Qanman k'umuykukuyku. Munasqaykiman jina imallatapis noqaykuwan ruwallay. 
JDT.3.3	Jap'ikapullay wasisniykuta, jallp'asniykuta, trigo chajrasniykuta, wakasniykuta, ovejasniykuta, tukuy uywasniykuta ima. Tukuy chaykunawanqa imallatapis ruway, munasqaykiman jina. 
JDT.3.4	Makisniykipi kanku llajtasniyku, chaypi tiyakojkunapis. Jamuy, imatachus munanki, ruwallay, nispa.
JDT.3.5	Kachasqa Holofernespaman chayamorqanku. Tukuy chaytataj nerqanku. 
JDT.3.6	Payrí mar chimpaman uraykamorqa soldadosninwan khuska. Runasninta churarqa perqachasqa llajtaspi. Chay llajtasmanta runastapis ajllakullarqataj soldadosninta yanapanankupaj. 
JDT.3.7	Chay llajtaspi, qaylla ranchospipis runasqa payta reciberqanku t'ikanchasqas, bombosta tocaspa, tususpataj. 
JDT.3.8	Holofernesqa templosta t'unararqa. Santo sach'asninkutapis urmaykuchillarqataj. Pay tukuchinan karqa tukuy chay jallp'aspi dioskunata, tukuy runas Nabucodonosorllaman k'umuykukunankupaj. Pay kamachinan karqa tukuy runas, tukuy laya parlayniyoj, tukuy ayllusmanta kajkuna ima, Nabucodonosorta yupaychanankuta uj diosta jina. 
JDT.3.9	Ajinamanta, Holofernesqa chayarqa Escrelonman, Dotán qayllaman, Judea orqos qayllaman. 
JDT.3.10	Jarakorqataj Gabamanta Escitopolismanta chaupinkupi. Chaypitaj uj killa junt'ata qhepakorqa mikhunata tantaspa runasnimpaj.
JDT.4.1	Judeapi tiyakojkuna israelitasqa uyarerqanku imatachus waj nacioneswan ruwasqa Holofernes, Asiria rey Nabucodonosorpa ejercitonmanta jatun kamachej. Yacharqankutaj imaynatachus Holofernesqa suwasqa templosmanta, templosta urmaykuchisqataj. 
JDT.4.2	Anchatapuni manchachikorqanku yuyaspa Jerusalempipis Señor Diosninkoj templonta kikillantataj urmaykuchinanta. Holofernesmantaqa anchata manchachikusharqanku. 
JDT.4.3	Mana unayrajchu kasqa llajtankuman kutimpusqankoqa. Watejmantataj llimphuyachisqanku templota, altarta, temploj imasnintawan, enemigosninku ch'ichichasqanku chaykunata. 
JDT.4.4	Tukuy chaytaqa willacherqanku israelitasman Samariamanta, Conamanta, Bet-horonmanta, Ibleammanta, Jericomanta, Cobamanta, Hazormanta, Salem pampamanta ima. 
JDT.4.5	Sayarqanku pata orqospi. Sapa ranchoj muyuynimpi perqasta ruwarqanku. Mikhunata tantaykorqanku. Tukuy chaywanqa maqanakupaj wakichikorqanku. Chajrasninkumanta cosechatapis oqharisqankuña. 
JDT.4.6	Chay tiempopi jatun sacerdote karqa Jerusalempi uj runa Joaquín sutiyoj. Pay uj cartata apachimorqa Betuliapi tiyakojkunaman, Betomeistaimpi tiyakojkunamantaj. Chay Betomeistaim llajtaqa pampaj ñaupaqempi kasharqa Dotampa qayllampi, Esdrelompa chimpampi. 
JDT.4.7	Chay cartampeqa Joaquín nisharqa sayanankuta orqosman pusaj wicharina ñampi maynintachus enemigosqa wichariyta atinkuman Judeaman. Chaypi atikullanman ñanta jark'ayta imaraykuchus chaynejpi ñanqa k'ullku, iskay runaslla purinankupaj jina. 
JDT.4.8	Israelitasqa ruwarqanku imatachus jatun sacerdote Joaquinwan, tukuy Israel aylloj kurajkunasninwan, Jerusalempi tiyakunku chaykunawan ima, ruwanankuta nisqanku.
JDT.4.9	Tukuy israelitasqa tukuy sonqo Diosmanta mañakorqanku. Paypa ñaupaqempi k'umuykukorqankutaj. 
JDT.4.10	Qhashqa p'achaswan p'achallikorqanku qharispis, warmispis, wawaspis, uywaspis, karu llajtayojkunapis, paykuna ukhupi tiyakojkuna kamachispis, wata runaspis. 
JDT.4.11	Temploj ñaupaqempi qonqorikorqanku Diosmanta mañakuspa tukuy israelitas Jerusalempi tiyakojkuna, qharispis, warmispis, wawaspis. Umasninkuman ushphata churakorqanku, Diospa ñaupaqempitaj qhashqa p'achasninkuta mast'aykorqanku. 
JDT.4.12	Altartapis qhataykorqanku qhashqa phulluswan. Uj similla qhaparikorqanku tukuy sonqo Israelpa Diosninman, mañakuspa ama saqenanta chay mana creejkuna runas, paykunamanta asirikuspa apakapunankuta wawasninkutawan warmisninkutawan. Mañarikullarqankutaj ama saqenanta llajtasninku phirisqas kanankuta, templopis ch'ichichasqa kananta. 
JDT.4.13	Señortaj uyarerqa qhaparikusqankuta, qhawarqataj llakisqas kasqankuta. Tukuy Judeapi runasqa unayta mana mikhuspalla kasharqanku. 
JDT.4.14	Jatun sacerdote Joaquín waj sacerdoteswan khuska, templopi sirvejkunawantaj qhashqa p'achaswan p'achallikorqanku jaywanankupaj Señorman sapa día rikuchikusta, runaspa apasqankutawan, Diosmanta mañakuspa. 
JDT.4.15	Ushphata churarqanku ch'ulusninkuman. Chay ch'ulusta churaykuspataj Diosmanta mañakoj kanku, mana sayk'uspa, tukuy Israel ayllunmanta khuyakunanta.
JDT.5.1	Asiria ejercitomanta general Holofernesman willarqanku israelitas wakichikusqankuta maqanakupaj. Nerqankutaj israelitasqa wisq'asqankuta orqosman pusaj ñanta. Nillarqankutaj rumi jark'anasta churasqankuta orqos patapi pampaspitaj. 
JDT.5.2	Chayta uyariytawanqa Holofernes anchatapuni phiñakorqa. Moabmanta kurajkunasta wajyacherqa, Amonmanta kamachejkunatawan, jatun qochaj chimpampi kamachejkunatawantaj. 
JDT.5.3	Tukuy paykunamantaj kay jinata nerqa: Canaán runas, allinta willawaychej. Pikuna kankuri chay runas orqospi tiyakunku chaykuna? Ima llajtaspi tiyakunkuri? Kallpayojchu kanku? Imapitaj atiyninku kashanri? Imataj kamachejninkoj sutinri? 
JDT.5.4	Imaraykutaj paykunaqa mana jamunkuchuri ñaupaqeyman, imaynatachus ruwarqanku waj naciones inti yaykuynejpi tiyakojkuna, ajinata?
JDT.5.5	Tukuy amonitaspa kamachejnin Aquiorqa kay jinata kuticherqa: Uyarillay imatachus nisunay tiyan. Cheqanta willasqayki orqospi tiyakunku chay runasmanta, kay qayllaykillapi. Manapuni llullakusajchu ni imapi. 
JDT.5.6	Chay runaspa ñaupa tatasninku Caldeamanta jamorqanku. 
JDT.5.7	Ñaupa tiempospi, tatasninku mana munasqankuchu Caldeamanta dioskunata yupaychayta. Chay jawa Mesopotamiaman ripusqanku. 
JDT.5.8	Paykunaqa ñaupa tatasninkoj ñanninkumanta karunchakusqanku, qallarisqankutaj yupaychayta janaj pachapi kaj Diosta, rejsisqanku chayta. Wijch'uchikuspa ñaupa dioskunasninkoj ñaupaqenkumanta, Mesopotamiaman ripusqanku. Chaypitaj unayta tiyakusqanku. 
JDT.5.9	Diosninku paykunaman nisqa tiyakunankuta Canaán jallp'api. Chaypi tiyakusqanku, qhapajyasqankutaj qoriwan, qolqewan, ashkha uywaswan ima. 
JDT.5.10	Chaymanta, Egiptoman uraykorqanku, Canaampi yarqhay rikhurimusqanrayku. Chaypitaj kakorqanku mikhunarayku. Chaypi mirarqanku mana yupay atinata. 
JDT.5.11	Egiptopi kamachejqa contrankupi sayarisqa, asipayasqataj wata runasman tukuchispa. Kamachisqataj adobesta ruwanankuta. K'umuykuchisqa paykunataqa kamachisman tukuchispa. 
JDT.5.12	Paykunaqa Diosninkuman qhaparikorqanku. Diosninkoqa castigarqa Egiptota millay onqoykunawan. Chantaqa, egipciosqa qharkorqanku paykunata jallp'asninkumanta. 
JDT.5.13	Paykunaj ñaupaqenkupi Diosninku ch'akicherqa Puka Qochata. 
JDT.5.14	Chaymantataj, Diosninkoqa paykunata pusarqa Sinaí ñanninta, Cades Barnea ñannintataj. Paykunaqa wakhiyamorqanku ñaupaqenkumanta ch'in pampapi tiyakoj runasta. 
JDT.5.15	Chantá, tiyakorqanku Amorreospa jallp'asninkupi. Sinch'i kallpankuwantaj chinkacherqanku tukuy Hesbompi tiyaykojkunata. Chaymantataj, Jordán mayuta pasaspa, orqospi sayarqanku. 
JDT.5.16	Ñaupaqenkumanta wakhiyamorqanku cananeosta, fereseosta, jebuseosta, siquemitasta, tukuy gergeseosta ima. Chaypitaj unayta tiyakoj kanku. 
JDT.5.17	Mana juchallejtinkoqa Diosninkoj ñaupaqempi, sumajta kausakoj kanku. Diosninku juchataqa chejnikun ari. 
JDT.5.18	Maypachachus karunchakorqanku Diosninku rikuchisqan ñanmanta, wakinku phiri chinkachisqas karqanku mana yupayta atina ch'ajwaspi. Wakintaj apasqa karqa karu llajtasman, Diosninkoj templon pampachasqa karqa, llajtasninkurí contrasninkoj makisninkuman urmarqanku. 
JDT.5.19	Chaypacha, paykunaqa watejmanta kutirikorqanku Diosninkuman. Ch'eqerasqas kasqankumanta kutimporqanku. Watejmanta Jerusalén llajtata jap'ikaporqanku, maypichus templonku kashan, chay llajtata. Chay orqospi, ñaupajta ch'impacha karqa chaypi, ujtawan runas tiyakorqanku. 
JDT.5.20	Kunanqa, wiraqocha kamachejníy, rikunaraj sichus paykunaqa juchallikushanku Diosninkoj contrampi. Juchallikushanku chayqa, wicharini paykunawan tinkoj. 
JDT.5.21	Sichus mana ni ima jucha kanchu paykuna ukhupi, amapuni riychu. Pajtataj Diosninku yanapanman paykunataqa. Chaypacha, mundontimpi runas asirikunkuman noqanchejmanta. 
JDT.5.22	Chayta niytawantaj Aquiorqa, tukuy runas jara toldonejpi kajkuna thutuyta qallarerqanku. Holofernespa kurajkuna runasnin, mar chimpamanta jamojkuna, moabitaspis, munasharqankuña Aquiorta wañuchiyta. 
JDT.5.23+JDT.5.24	Nisharqankutaj: Mancharikusunchejchu israelitasmanta? Mana kallpayojchu kanku. Mana atiyniyojchu kanku. Maymanta sayankuman sinch'i ch'ajwapiri? Jaku! Wicharinallaña! Noqayku runasniyki paykunata oqosqayku, Holofernes, nispa nisharqanku.
JDT.6.1+JDT.6.2	Ch'in kajtinkuña Holofernesqa, Asiria ejercitomanta jatun kamachej, nerqa Aquiorman moabitasmampis, waj llajtayojkunaj ñaupaqenkupi: Pitaj kanki, Aquior, Efrainmanta runasniykipis, sayarinaykipaj noqayku ukhupi profeta jina, ninawaykupajtaj ama rinaykuta maqanakoj Israel aylluwan, nispa Diosninku paykunata yanapanan kasqanta? Manachu uj dioslla tiyan, chay diostaj Nabucodonosor? Nabucodonosorqa sinch'i atiyninwan israelitasta kay pachamanta chinkachenqa. Diosninkoj atiynenqa manapuni librayta atenqachu. 
JDT.6.3	Noqayku, Nabucodonosorpa kamachisnin paykunata sarusqayku uj runallata jina. Mana atenqankuchu sayayta caballosniykoj ñaupaqenkupi. 
JDT.6.4	Tukurparichisqayku. Orqosninku yawarninkuwan machaykukonqanku. Pampasninku ayaswan qhatakonqanku. Mana qhepakonqankuchu chakipi, noqayku ñaupaqenkupi rikhurimojtiyku. Chinkachisqaspuni kanqanku. Kayta nisunkichej mundontimpi kamachej rey Nabucodonosor. Pay parlarqaña. Nisqanqa mana qhasichu kanqa. 
JDT.6.5	Qanrí, Aquior, Amonmanta runa, sajra sonqowan parlarqanki. Kunanmantapacha, amapuni qayllamuwaychu castigachinaykama chay runasta Egiptomanta jamojkunata. 
JDT.6.6	Kutimojtiy, soldadosniy tukuy runasniypis lanzasninkuwan t'ojsisonqanku. Qanqa israelitas jina wañunki. 
JDT.6.7	Kunanqa, runasniy pusasonqanku orqosman. Saqerparisonqanku uj llajtapi, kinraypi. 
JDT.6.8	Manaraj wañunkichu. Paykunawan khuska wañunki. 
JDT.6.9	Ichapis sonqoykipi nishanki mana atipasqaschu kanankuta. Qhasillamanta chayta yuyashanki. Nisqayqa junt'akonqapuni! 
JDT.6.10	Chayta niytawantaj, Holofernes kamacherqa paywan kaj soldadosta presochanankuta Aquiorta, pusanankutataj Betuliaman, jaywanankutataj israelitasman. 
JDT.6.11	Holofernespa runasnin Aquiorta jap'iykorqanku. Jara toldomanta llojsichispataj pusakaporqanku pampaman. Chaymantataj pusarqanku orqosman. Chayarqankutaj juturisman, Betulia uranejman. 
JDT.6.12	Betuliamanta runasqa, rikuspa wicharisqankuta, jap'erqanku maqanasninkuta. Llajtamanta llojsispataj, orqo pataman wicharerqanku. Warak'asninkuwan rumista choqaykorqanku. Ajinamanta, jark'arqanku wicharinankutaqa. 
JDT.6.13	Paykunarí, kinraynillanta rerqanku. Aquiorta wataytawantaj, orqo sikipi saqerqanku. Chayta ruwaspa, kutimporqanku kamachejninkojpaman. 
JDT.6.14	Israelitasqa llajtankumanta uraykorqanku. Aquiorman qayllaspataj phaskararqanku, pusarqankutaj Betuliaman, kamachejkunajpaman. 
JDT.6.15	Kamachejkuna karqanku Miqueaspa wawan Ozías, Simeón ayllumanta; Otonielpa wawan Cabris, Malquielpa wawan Carmis ima. 
JDT.6.16	Chay kamachejkunaqa wajyacherqanku tukuy llajtamanta kurajkunata. Waynaspis warmispis chayta uyariytawantaj tantakuyman jamorqanku uskhayllata. Aquiorta churarqanku runaspa chaupinkupi. Osiastaj taporqa imachus pasasqanmanta. 
JDT.6.17	Payrí willarqa imatachus Holofernespa tantakuynimpi nerqanku. Willaykorqa imatachus pay kikin nerqa Asiriamanta generalespata ñaupaqenkupi. Willaykorqataj Holofernespa jatuchej palabrasninta. 
JDT.6.18+JDT.6.19	Tukuy runas pampaman k'umuykukorqanku Diosta yupaychaspa, qhaparerqankutaj: Señor, janaj pachapi kaj Dios, qhaway contrasniykoj wapu kayninkuta. Khuyakuwayku noqaykuta, pampaman urmachisqas kajkunata. Qhaway kay ajllakusqayki aylluykita. 
JDT.6.20	Chaymanta sonqocharqanku Aquiorta, anchata alabaspa. 
JDT.6.21	Osías llojsicherqa Aquiorta tantakuymanta, wasinmantaj pusarqa. Chantaqa, uj mikhunaman wajyarqa kurajkunata. Chay tuta mañakorqanku Diospa yanapayninta.
JDT.7.1	Q'ayantin, Holofernes ordenta qorqa tukuy soldadosninman, tukuy yanapaj runasmampis, jaramanta llojsinankuta Betuliaman rinankupaj. Nerqa jap'inankuta orqosman pusaj ñankunata, Israelwan maqanakunankupaj. 
JDT.7.2	Chay kikimpacha, tukuy soldadosqa jaramanta llojserqanku. Tukuyninkupi pachaj qanchis chunka waranqa karqanku chakipi rej runasqa. Caballospi rej runastaj chunka iskayniyoj waranqa karqanku, mana yupaspa q'epirista nitaj waj yanapajkunatapis. 
JDT.7.3	Yaykorqanku pampaman, Betuliaj qayllampi kashan chayman, juturisnejman. Ch'eqerakorqankutaj Dotanmanta Ibleamkama. Chaymanta Betuliamanta Siamonman, Esdrelompa chimpanman. 
JDT.7.4	Israelitasqa, rikuspa chay mana yupayta atina runasta, qharkatitispa, paykunapura ninakorqanku: Kunanqa q'alata ruthuykonqanku jallp'aykuta. Ni pata qaqaspis, ni lomaspis jark'ayta atinkumanchu chay chhika runasta. 
JDT.7.5	Chaymanta, sapa uj maqananta jap'erqa. Jark'ana torres patapi kanaykorqanku. Ajinamanta, tutantinta mana puñuspalla kakorqanku. 
JDT.7.6	Q'ayantintaj. Holofernesqa kachaykorqa caballopi rej runasninta, israelitas qhawashajtinku Betuliamanta. 
JDT.7.7	Allinta rikorqa llajtaman pusaj cheqanchanasta juturistawan. Chaypi soldadosta churarqa. Chaymantataj riporqa.
JDT.7.8+JDT.7.9	Chaymantataj, Edommanta kamachejkuna, Moabmanta kamachejkuna, mar chimpapi nacionesmanta kamachejkunawantaj, Holofernesman qayllaspa nerqanku: Uyariwayku, wiraqochi. Nisqaykuta uyarinki chayqa, runasniykimanta ni ujllapis urmanqachu. 
JDT.7.10	Israelitasqa mana yuyashankuchu atipayta atinankuta kallpankuwan, mana chayqa yuyashanku atipayta atisqankuta orqo pataspi tiyakusqankurayku. Ñak'aymanta wicharikun ari chay orqosmanqa. 
JDT.7.11	Kunanqa, wiraqochi, ama tinkuyman riychu rikuchikuspalla. Chayta ruwanki chayqa, nisqaykuman jina, ni uj soldadoykipis urmanqachu. 
JDT.7.12	Ama kuyuychu jaraykimanta. Chaypi waqaychay tukuy soldadosniykita. Kamachisniykirí richunku juturita jap'ej, orqo sikipi kashan chayta. 
JDT.7.13	Chay juturimanta wisinku yakuta Betulia runas. Ch'akichikuspataj urmallanqanku makisniykiman. Chaykama, noqayku runasniykuwan wicharisqayku aswan qaylla orqo puntasman. Chaypi kakullasqayku. Ajinamanta, mana ni pi atenqachu llajtamanta llojsiyta. 
JDT.7.14	Yarqhaywan wañonqanku warmisnintin, wawasnintin. Mana espadapis qayllaspalla, winkusqasña kanqanku wasi punkusninkupi. 
JDT.7.15	Qanrí, castiganki paykunata oqharikusqankumanta, mana munaspa tukuy sonqo qanman qayllayta.
JDT.7.16	Allinmin rijch'arqa Holofernesman nisqankoqa, ajinallataj generalesninmampis. Chayrayku nerqa nisqankuman jina ruwanankuta. 
JDT.7.17	Moabitaswan khuska kachaykukorqanku phishqa waranqa asirios. Pampasman chayaspa jap'ikaporqanku pujyusta juturistawan. 
JDT.7.18	Edomitastaj amonitastaj wicharerqanku orqoman, Dotampa patanman. Wakinku rerqanku uraman. Wakinkutaj inti llojsiyman, Egrebelpa chimpanman, Cuspa qayllanman, Mocmur wayq'o pataman. Waj asirio soldadostaj jarakorqanku pampapi, tukuy chay cheqata junt'aykuspa. Wasi toldosninkuwan q'episninkuwantaj may jatun jaraku karqa, may ashkha runas kasqankurayku.
JDT.7.19	Israelitasqa, qhaparispa majakorqanku Señor Diosninkumanta. Manchachikusharqankuña. Contrasninku paykunata muyuykushasqankuña, manataj karqachu ni uj k'uchupis ayqenankupaj. 
JDT.7.20	Kinsa chunka tawayoj día junt'ata, Asiriamanta soldadosqa carrosninkuwan caballosninkuwantaj paykunata mat'iykusharqanku. Betuliapi tiyakojkuna rikusharqankuña yakunku tukukapushasqanta. 
JDT.7.21	Yaku jallch'anasninkupitaj yakoqa ch'akikapusharqaña. Sapa día pisillata ujyaj kanku. 
JDT.7.22	Wawasqa onqoyta qallarerqanku. Warmispis, waynaspis, sipaskunapis ch'akichikuymanta wañusharqankuña. Callespi llajta punkuspipis urmaj kanku, llauch'ispacha. 
JDT.7.23+JDT.7.24	Runasqa mask'arqanku Oziasta kamachejkunatawan. Paykunaman qayllarqanku waynas, sipaskuna, warmis, wawas, sinch'ita qhaparispa, kurajkunaj ñaupaqenkupi. Nerqankutaj: Diosninchej cheqanyachichun qankunatawan noqaykutawan. Qankunaqa anchatapuni llakichiwayku mana munaspa allinllamanta parlarikuyta asirioswan. 
JDT.7.25	Kunanqa, mana ni pi kanchu yanapanawaykupaj. Diosqa makisninkuman jaywaykuwayku wañunaykupaj ñaupaqenkupi ch'akichikuywan. 
JDT.7.26	Wajyallaychejña paykunata. Yaykullachunkuña llajtaman Holofernespa runasnin. Jap'ikapullachunku tukuy imata. 
JDT.7.27	Aswan walej kanman noqaykupaj makisninkupi urmayqa. Kamachisninkuchá kasqayku. Jinapis, kausasqayku, manataj rikusqaykuchu kikin ñawisniykuwan wawasniyku wañunankuta, nitaj rikusqaykuchu wañuchejta warmisniykutawan wawasniykutawan. 
JDT.7.28	Kunampuni riychej. Chaytaqa niyku janaj pacharayku kay pacharaykutaj. Chantapis, ñaupa tatasninchejpa Señor Diosninrayku. Payqa castigawarqanchej juchasninchejrayku, ñaupa tatasninchejpa juchasninkuraykutaj. 
JDT.7.29	Chayta niytawantaj tukuyninku paran paranta waqarqanku, qhaparispataj mañarikorqanku Señor Diosninkumanta. 
JDT.7.30	Oziasqa paykunaman nerqa: Sonqochakuychej, hermanosníy. Suyarinallaraj phishqa diata. Chaykama Señor Diosninchej khuyawasunchej. Manapuni saqerpariwasunchejchu. 
JDT.7.31	Sichus phishqa día pasaytawan mana salvasqas kasunchejchu, ruwasaj nisqaykichejman jina. 
JDT.7.32	Chantaqa nerqa ripunankuta. Qharis riporqanku jark'anasman llajta torresmampis, warmistaj wawastaj wasisninkuman. Llajtapeqa, mayllapipis llakiy karqa.
JDT.8.1	Tukuy chaytaqa uyarisqa Judit. Juditqa Merarej wawan karqa. Meraritaj Uzpa wawan karqa. Uzrí Joséj wawan. Joserí Uzielpa wawan. Uzielrí Elciaspa wawan. Elciasrí Ananiaspa wawan. Ananiasrí Gedeompa wawan. Gedeonrí Rafaimpa wawan. Rafainrí Ahitobpa wawan. Ahitobrí Eliaspa wawan. Eliasrí Hilsiaspa wawan. Hilsiasrí Eliabpa wawan. Eliabrí Natanaelpa wawan. Natanaelrí Selumielpa wawan. Selumielrí Zurisadaejpa wawan. Zurisadaejpata jatun tatanqa karqa Israel. 
JDT.8.2	Juditpa qosan Manasés Juditpa ayllullamantataj karqa. Manasesqa cebada cosecha tiempopi wañuporqa. 
JDT.8.3	Manasesqa chajrampi cebadata watashajtin campo runaswan khuska, ujta ruphayrayku onqoykorqa. Wasinman aparqanku, wañorqataj Betulia llajtampi. P'ampasqa karqa ñaupa tatasninwan khuska, Dotanmantawan Ibleammantawan chaupipi kaj campopi. 
JDT.8.4	Kinsa wataña tawa killayoj pasarqa Judit warmi sapaman tukusqanmanta. Chay kutimantapacha wasillampi tiyakoj. 
JDT.8.5	Alto patapi uj llanthuchata ruwakusqa. Lutollisqapuni Juditqa purej, qhashqa p'achaswan p'achallikusqa. 
JDT.8.6	Sapan kakusqanmantapacha sapa día ayunota ruwaj. Samarina diasllapi visperaspitaj mikhoj. Chantapis, mikhullajtaj mosoj killa kashajtin visperampitaj. Chantapis mikhullajtaj maypachachus karqa jatun fiesta Israel ayllupaj. 
JDT.8.7	Juditqa k'acha uya karqa. Qosan Manasés saqesqa qorita, qolqeta, qhari kamachista, warmi kamachista, uywasta chajrastawan. Chaymanta ganakusqanwan pay kausakoj. 
JDT.8.8	Diosta yupaychaspa kausakusqanrayku, sumajta kausakoj tukuy runa masisninwan. 
JDT.8.9	Judit uyarisqa sinch'ita parlasqankuta runas Ozías kamachejman, llakisqas kashajtinku yaku pisisqanmanta. Yachallasqataj Ozías nisqanta phishqa día pasaytawan llajtata jaywananta asiriosman. 
JDT.8.10	Chantaqa, Judit kacharqa ujnin warmi kamachinta wajyaj kurajkunata Cabrista Carmistawan. 
JDT.8.11	Chayajtinkutaj, paykunaman nerqa: Uyariwaychej, Betulia llajtapi kamachejkuna. Mana allinchu chay nisqaykichej runaspa ñaupaqenkupi. Nitaj allinchu chay promesa ruwasqaykichej Diospa sutimpi, jaywanaykichejmanta llajtanchejta enemigosninchejman sichus Señorninchej mana yanapawasunchejchu chay phishqa diapi. 
JDT.8.12	Pikunataj kankichej ninaykichejpaj ima diapichus Diosninchej yanapanawanchejtari? Pikunataj kankichej Diospa cuentanmanta sayarinaykichejpaj runas ukhupiri? 
JDT.8.13	Qankunaqa Tukuy Atiyniyoj Diosman condicionta churashankichej. Mana ni jayk'aj ni imata entiendenkichejchu. 
JDT.8.14	Qankunaqa manapuni atiwajchejchu runaj sonqonman yaykuyta nitaj yachayta runaj yuyasqanta. Imaynatataj entiendewajchej tukuy imata ruwaj Diospa munaynintari? Imaynatataj yachawajchej paypa yuyasqanta munasqantataj? Hermanosníy, amapuni phiñachiychejchu Señor Diosninchejta. 
JDT.8.15	Sichus pay mana yanapawasunchejchu kay phishqa diapi, yanapawasunchej ima kutipichus munanqa chaypacha. Munaspataj, jaywawasunchej enemigosninchejpa makisninkuman wañunanchejpaj. 
JDT.8.16	Ama niychejchu Señor Diosninchejman munayniykichejta ruwananta. Pay mana runachu k'umuykukunampaj runaj munayninman. 
JDT.8.17	Mañakunachej yanapanawanchejta. Sonqochakuywan salvacionta mañakuna. Payman allin rijch'anqa chayqa, uyariwasunchej.
JDT.8.18	Kunan mana ni pi kanñachu noqanchej ukhupi, ayllusninchejpi, llajtasninchejpitaj, yupaychakoj runaj makinwan ruwasqa dioskunata. Ñaupa tiempospi ayllu masisninchej chayta ruwaj kanku. 
JDT.8.19	Chayrayku Diosqa paykunata kachaykorqa wañuyman suwachikuyman ima. Contrasninchej anchatapuni llakiykucherqanku paykunataqa. 
JDT.8.20	Noqanchejqa mana rejsikapunchejchu waj diosta paymanta jawa. Chayrayku sonqochakunchej yachaspa mana qhesachanawanchejta ni noqanchejtapis nitaj waj israelitastapis. 
JDT.8.21	Sichus noqanchej urmasunchej, tukuy Judeapis urmallanqataj. Enemigosninchej yaykonqanku templonchejman suwakoj. Diospa ñaupaqempi noqanchej juchayoj kasunchej templonchej ch'ichichasqa kasqanmanta. 
JDT.8.22	Ajinallatataj, juchayoj kasunchej ayllu masisninchejpa wañupuyninkumanta, llajtanchejta chinkachisqankumanta chay naciones pejkunajpatachus kamachisninku kasunchej. Contrasninchej asikonqanku noqanchejmanta, millay simiwantaj rimawasunchej. 
JDT.8.23	Kamachisman tukusunchej chayqa, chaymanta mana ni ima allin kanqachu noqanchejpaj. Señor Diosninchej chayta tukuchenqa p'enqayman. 
JDT.8.24	Chayrayku, hermanosníy, tukuy imata allintapuni ruwana, tukuy ayllu masisninchej chayta yachanankupaj. Makisninchejpi kashan tukuy ayllu masisninchejpa kausayninku, templotaj, santo cheqataj, altartaj. 
JDT.8.25	Tukuy chaykunamanta agradecekunanchej tiyan Señor Diosninchejta. Payqa kunan yachayta munashan ima layamantachus kanchej, imaynatachus ñaupajta ruwarqa ñaupa tatasninchejwan ajinata. 
JDT.8.26	Yuyarikuychej ruwasqanmanta Abrahamwan, nispa Isaacta wañuchinanta, chaynejta yachanampaj imaynamantachus sonqonqa. Yuyarikuychejtaj imachus pasasqanmanta Jacobman Siria Mesopotamiapi, tion Labampa ovejasninta michishajtin. 
JDT.8.27	Diosninchejqa mana churawarqanchejchu jina jatun iskaychakuypi, ninaman yaykunchejman jina. Mana llakichiwashanchejchu chejniwasqanchejrayku. Payman qayllajkunata llakichin chayqa, chayta Diosninchej ruwan payman kutirinankupaj.
JDT.8.28	Juditpa nisqanta uyarispa, Ozías nerqa: Cheqanta parlanki. Mana ni pi ninmanchu pantasqaykita. 
JDT.8.29	Mana kunallanchu rikuchinki yachayniyoj kasqaykita. Llajta masisninchej rejsisunku wawa kasqaykimantapacha. Tukuy yachanku cheqan sonqoyoj kasqaykita. Yachallankutaj umayoj warmi kasqaykita. 
JDT.8.30	Runasqa wañupusharqankuña ch'akichikuywan. Chayrayku chayta nerqayku juramentota ruwaspa. Kunanqa, mana atiykuchu chay nisqaykuta p'akiyta. 
JDT.8.31	Qanqa Diosmanta mañakuyta yachanki. Mañakuy kunanqa Diosninchejmanta tukuy noqanchejpaj. Mañakuy Diosninchej parata qonawanchejta, yaku waqaychanasninchejpi yakuta junt'anantataj, ajinamanta manaña jina pisi kallpayoj kananchejpaj.
JDT.8.32	Juditqa nerqa: Uyariwaychej. Ruwasqaymantaqa ayllunchej yuyarikonqa wiñaypaj. 
JDT.8.33	Kunan ch'isi qankunaqa kakuychej llajta punkusnejpi. Noqaqa warmi kamachiywan llojsisaj. Mana junt'akushajtinraj chay tiempo nisqaykichejta enemigosninchej yaykunankupaj llajtanchejman, Señorqa noqarayku salvanqa Israel ayllunta. 
JDT.8.34	Amapuni yachayta munaychejchu imatachus ruwanayta. Tukuytawanqa nillasqaykichej. 
JDT.8.35	Oziasqa waj kamachejkunawan khuska nerqanku: Rillay. Señorninchej ñaupaqeykipi richun enemigosninchejta castiganampaj. 
JDT.8.36	Llojsiporqankutaj Juditpa wasinmanta, riporqankutaj wasisninkuman.
JDT.9.1+JDT.9.2	Juditqa pampaman k'umuykorqa. Ushphata churaykorqa umanman. Lluch'ukorqa qhashqa p'achanta. Sinch'ita qhaparispataj Diosmanta mañakorqa. Chay kikimpacha, Jerusalempi ch'isi yaykuy q'osñichina inciensota Diosman jaywasharqanku. Judit kay jinata nerqa: Señor, ñaupa tatay Simeompa Diosnin. Qanqa paypa makinman espadata churarqanki castiganampaj chay waj llajtayojkunata pikunachus p'enqaypi rikhuricherqanku sipas Dinata, lluch'uykorqankutaj abusanankupaj, payta ch'ichichaspa. Nejtiykipis runaqa ama chayta ruwananta, paykunaqa ruwallarqanku. 
JDT.9.3	Chayrayku nerqanki wañuchinankuta kamachejkunasninkuta. Kikin puñunapi maypichus burlakorqanku chay sipasmanta, chayllapitaj paykunapis burlachikorqanku wañuyta tarispa. Urmaykucherqanki kamachista kamachejkunasninkuwan khuska. Kamachejkunatarí urmaykucherqanki tronosnintinta. 
JDT.9.4	Saqerqanki warmisninku pusasqas kanankuta, ususisninku presochasqas kanankuta ima. Saqerqankitaj jallp'asninku munasqa wawasniykipaj kanankuta. Paykunaqa, qanmanta yuyarikuspa, phiñasqas, pananku p'enqaypi rikhurisqanmanta, qanmanta mañakorqanku. Kunanqa, Diosníy, uyariway noqa warmi sapata. 
JDT.9.5	Chay ñaupa tiempospi pasasqan, munayniykirayku ajina karqa. Ajinallataj, imachus ñaupajtataj qhepantataj pasarqa. Munayniykirayku kunampis kaykuna pasashan. Yachankiña imatachus qhepampi pasananta. Imachus ninki junt'akumpuni. 
JDT.9.6	Chay yuyasqayki imasqa ñaupaqeykipi rikhurimunku ninkutaj: Kaypi kayku, nispa. Qanqa yachankiña imatachus ruwanaykita. Unaymanta yachankiña imatachus ruwanayki tiyan. 
JDT.9.7	Kunanqa, qhaway imaynatachus asiriosqa tantaykukunku tukuy atiyninkuwan. Wapuykachashanku caballosninkuwan, jark'anasninkuwan, wach'inasninkuwan, warak'asninkuwan ima. Mana yachankuchu qampuni kasqaykita pichus nin jayk'ajchus maqanaku tukukunanta. 
JDT.9.8	Sutiykeqa Señor. Atiyniykiwan kallpankuta chinkachiy. Phiñakuyniykiwan atiyninkuta tukuchiy. Paykunaqa munashanku santo wasiykita ch'ichiyachiyta, maypichus jatun sutiyki kashan chay cheqata. Munashankutaj altarniykita urmachiyta maqanasninkuwan. 
JDT.9.9	Qhaway wapu kayninkuta. K'ajaj phiñayniykita patankuman kachaykuy. Noqa warmi sapaman qoway kallpata yuyasqayta ruwanaypaj. 
JDT.9.10	Yanapaway ch'aukiyanaypaj, kamachis urmanankupaj kamachejkunasninkuwan tanta. Uj warmej kallpanwan wapu kayninkuta urmaykuchiy. 
JDT.9.11	Atiyniyki mana jamunchu runasqa ashkha kasqankumanta. Kallpayki mana jamunchu runaspa kallpankumanta. Qanqa sarusqa runaj Diosnin kanki. Qanqa qhawanki k'umuykuchisqas kajkunata. Qanqa jark'anki mana kallpayojkunata. Qanqa kacharichinki mana suyayniyojkunata. 
JDT.9.12	Arí, tataypa Diosnin, Israel aylloj Diosnin, janaj pachapi kay pachapitaj kamachej Dios, jatun qhochata ruwaj, tukuy ruwasqaykej reynin, mañakusqayta uyariy. 
JDT.9.13	Willaway ima palabrawanchus ch'aukiyachiyman paykunata pusanaypaj chinkayman wañuymantaj. Paykunaqa sajra munayninkuwan noqaykuwan chay trato ruwasqaykita p'akichiyta munanku. Urmachiyta munanku ajllakusqayki temploykita. Riyta munanku Sión orqoj contrampi, chay llajtaj contrampi mayqempichus wawasniyki tiyakunku, mayqenchus paykunaj chayaqenkutaj. 
JDT.9.14	Aylluykipis waj nacionespis yachachunku qanlla Dios kasqaykita. Yachachunku atiyniyoj sinch'i kallpayojtaj kasqaykita. Yachallachunkutaj qanlla atisqaykita Israel aylluta jark'ayta.
JDT.10.1	Chay jinata Juditqa mañakorqa qhaparispa Israelpa Diosninmanta. 
JDT.10.2	Tukuytawantaj sayarerqa. Warmi kamachinta wajyarqa. Uraykorqataj chay cuartoman maypichus kakoj samarina diaspi fiestaspipis. 
JDT.10.3	Chaypi luto p'achasninta lluch'ukuspa, mayllakorqa, q'apaj perfumewan jawikorqa, chujchasninta simp'akorqa, umanta mayt'ukorqa churakorqataj fiesta p'achanta imaynatachus churakoj qosan Manasés kausakushajtin. 
JDT.10.4	Chaymantataj, juk'utasninta churakorqa, walqasninta, arosninta, faluchosninta tukuy joyasnintataj. Sumajta k'achanchakorqa, qharis payta rikuspa t'ukunankupaj. 
JDT.10.5	Chantaqa jaywarqa warmi kamachinman uj vino uytulata, uj aceite uytulatawan. Uj canastapitaj churarqa cebada galletasta, k'isasmanta ruwasqa misk'ita, mana levadurayoj t'antastawan. Tukuy chaywan uj q'epita ruwaspa warmi kamachinman qorqa. 
JDT.10.6	Iskayninku rerqanku Betulia punkuman. Chaypi sayasharqanku Oziaswan, kurajkuna Cabriswan Carmiswantaj. 
JDT.10.7+JDT.10.8	Rikuspa Juditta jina k'achanchasqata, allin p'achallisqatataj, k'acha kayninmanta t'ukorqanku. Nerqankutaj: Ñaupa tatasninchejpa Diosnimpa khuyakuynin qanwan kachun. Pay yanapasuchun yuyasqaykita ruwanaykipaj israelitas jatunyanankupaj, Jerusalempis sumaj qhawasqa kanampaj. 
JDT.10.9	Juditqa sonqonta Diosman oqharispa paykunata nerqa: Kicharichipuwayku llajta punkuta llojsinaypaj, ruwanaypajtaj niwasqaykichejman jina. Paykunataj qhawajkunaman nerqanku punkuta kicharinankuta. 
JDT.10.10	Punkuta qhawajkunaqa kasorqanku. Juditqa llojserqa warmi kamachinwan. Llajta masisnin qhawasharqanku orqomanta uraykushajta purishajtataj pampanta. Chaymanta, manaña rikorqankuchu. 
JDT.10.11	Rishajtinku cheqallanta, pampanta, Asiriamanta soldadosqa paykunaman qayllarqanku. 
JDT.10.12	Juditta taporqanku: Pikunawan kanki? Maymanta jamushanki? Mayman rishanki?, nispa. Payrí nerqa: Noqa hebrea kani. Llajtaymanta ayqerqani imaraykuchus llajta masisniy oqochikonqanku qankunawan. 
JDT.10.13	Noqaqa watukoj jamushani generalniykichej Holofernesta, allinta willanaypaj imaynamantachus jap'iyta atinman Betuliata. Rikuchisaj ñanta maynintachus yaykunman tukuy orqosta jap'ikunampaj, ni uj soldadollapis urmaspa. 
JDT.10.14+JDT.10.15	Uyarishajtinku parlajta, asiriosqa t'ukusharqanku k'acha kayninmanta. Nerqankutaj payta: Salvacionniykita tarinki jamuspa kamachejniykuwan tinkukoj. Rillay toldonman. Paypaman pusasusqayku. 
JDT.10.16	Ñaupaqempi kashajtiykiña, ama ni imamanta manchachikuychu. Watejmanta nillanki imatachus niwasqaykuta. Mana ni imata nasonqachu. 
JDT.10.17	Juditwan warmi kamachinwampis khuska, pachaj Asiria soldados rerqanku. Chay soldadosqa paykunata Holofernespaman pusarqanku. 
JDT.10.18	Jarapi tukuy yachasqankuña Judit jamushasqanta. Pay suyashajtinraj toldo punkupi, Holofernesman willanankukama, runas junt'ita muyuynimpi kasharqankuña. 
JDT.10.19	Tukuy t'ukusharqanku k'acha kayninmanta, nisharqankutaj: Ajina kasqanku israelitasqa, nispa. Pitaj asirikunman chay jina warmisniyoj nacionmantari? Ama saqenachu ni qharillatapi sayashajta. Kausakojkuna rinkuman mayllamampis ch'aukiyaspa. 
JDT.10.20	Chaypacha llojserqankuña toldomanta Holofernespa soldadosnin capitanesnintaj, pasaykucherqankutaj Juditta.
JDT.10.21	Holofernes winkusqa kasharqa qoriwan, k'acha rumiswampis k'achanchasqa puka puñunapi. 
JDT.10.22	Holofernesman willajtinku chaypiña kasqanta Judit, pay rerqa toldo punkuman. Ñaupaqenta risharqanku qolqe k'anchanasta apajkuna. 
JDT.10.23	Rikuspa Juditta, Holofernespis generalesnimpis mayta t'ukorqanku. Juditqa pampaman k'umuykukorqa. Holofernespa kamachisnin sayaykucherqanku.
JDT.11.1	Ama manchachikuychu, señoráy, nerqa Holofernes. Noqaqa mana ni jayk'aj llakichinichu sirviyta munajkunata mundontimpi kamachej rey Nabucodonosorta. 
JDT.11.2	Kunampis, sichus orqospi tiyakoj llajta masisniyki mana asirikunkumanchu karqa noqamanta, noqaqa mana aysaymanchu karqa lanzayta contrankupi. Paykunapuni chayta mask'akunku. 
JDT.11.3	Kunanqa, niway imaraykutaj paykunamanta ayqerqanki noqaykuman jamuspa. Chayqa salvacionniyki. Sonqochakuy! Kunan ch'isi kausakullanki, ajinallataj waj ch'isispis. 
JDT.11.4	Mana ni pi ni imatapis ruwasonqachu. Sumajta kakunki, imaynatachus kanku rey Nabucodonosor señorniypa kamachisnin ajinata. 
JDT.11.5	Judit nerqa: K'acha sonqowan uyariway noqa kamachiyki nisusqayta. Parlallayman ñaupaqeykipi. Kunan ch'isi mana llullakuspa parlasqaykichu. 
JDT.11.6	Uyarillay noqa kamachiyki nisusqayta. Uyariwanki chayqa, Dios yanapasonqa yuyasqaykita ruwanaykipaj. Tukuy imapitaj allin risonqa. 
JDT.11.7	Kausachun Nabucodonosor, mundontimpi kamachej chay! Kausachun pichus kachasunki tukuy kausakojta cheqan ñanninta purichinaykipaj. Patapi kachun paypa atiynin! Qanrayku mana runasllachu k'umuykukunku rey Nabucodonosorman. Manachayqa, k'ita animalkunapis, uywaspis, p'isqospis rey Nabucodonosorpa kamachisnin kanku, familiampatapis. 
JDT.11.8	Noqaykoqa uyariyku jatun sonqoykimanta, umayoj kasqaykimantataj. Mundontimpi yachallanku qanqa siria reinomanta kamachejkuna ukhupi aswan atiyniyoj kasqaykita, yachayniyojtaj, atipasqaykitataj tukuy runasta maqanakupi. 
JDT.11.9	Chantapis, noqayku yachayku imatachus Aquiorqa nerqa tantakuyniykipi. Betulia runasqa mana wañucherqankuchu payta. Chayrayku, payqa paykunaman willarqa imatachus qanman nerqa chayta. 
JDT.11.10	Kunanqa, wiraqochi señorníy. Uyarillay Aquiorpa nisqantaqa. Palabrasninta sonqoykipi waqaychay. Payqa mana llullakorqachu. Cheqamanta aylluyku, sichus mana juchachanqachu chayqa Diosniykoj ñaupaqempi, manapuni castigasqachu kanqa. Mana juchallikojtinku chayqa, espadaqa mana ni imata nanqachu paykunata. 
JDT.11.11	Kunampuni, ama qan atipachikunaykipajqa, wañoyqa patankupiña kashan. Juchaqa sonqonkuman yaykumpacha. Juchallikusqankuwanqa phiñachinku Diosninkuta. Ajinapuni sapa juchallikojtinkoqa. 
JDT.11.12	Yaku pisiña kasqanrayku, paykunaqa munashanku jap'ikapuyta uywasta, imatachus Dios nerqa ama mikhunankuta chayta. 
JDT.11.13	Imatachus waqaychananku karqa qonankupaj sacerdotesman Jerusalempi Diosmanta mañakojkunaman, jap'ikapushankuña: Mishkha trigota, vinomanta aceitemantapis chunka parteta. Chaykunataqa mana ni pininku llankhaytapis atinchu. 
JDT.11.14	Kachankuña Jerusalenman, maypichus kikillantataj ruwashanku, kachasta licenciata mañakoj kurajkunamanta chayta ruwanankupaj. 
JDT.11.15	Kunanqa, chaynejta, maypachachus kutimonqanku chay kachas licenciata apamuspa, chay kikimpacha Diosqa paykunaqa makisniykiman jaywanqa, chinkachisqas kanankupaj. 
JDT.11.16	Chayta yachaytawankama, noqa warmi kamachiyki paykunamanta ayqerqani. Diospuni kachawan qanwan khuska ruwanaypaj imatachus mundontimpi runas yachaspa, t'ukusqas qhepakonqanku. 
JDT.11.17	Noqaqa, warmi kamachiyki, Diosmanta mañakullajpuni kani. Tuta p'unchay noqaqa janaj pachapi kaj Diosta yupaychani. Kunanqa, wiraqochi, qayllaykipi kakusaj. Ch'isiyajtin wayq'oman risaj Diosmanta mañakoj yachanaypaj ima ratotachus paykunaqa juchata ruwasqankuta. 
JDT.11.18	Chantaqa, kutimusaj willasoj, llojsinaykipaj soldadosniykiwan. Ni pi paykunamanta ñaupaqeykipi sayarenqachu. 
JDT.11.19	Tukuy Judeanta noqa pusasqayki, Jerusalenman chayanaykikama. Kikin llajta chaupipi sayarichisqayki. Chantaqa, qan paykunata pusaykunki mana michejniyoj ovejasta jina. Ñaupaqeykita ni uj alqollapis qhaparenqachu. Tukuy chaytaqa noqa yachani. Willawasqa karqa. Diostaj kachawarqa willasunaypaj.
JDT.11.20+JDT.11.21	Juditpa nisqanqa allin rijch'arqa Holofernesman generalesninmampis. Yachayninmanta t'ukuspa nerqanku: Mundoj cantonmantapacha waj cantonkama, ni maypi kanchu waj warmi kay jina k'acha, kay jina parlaj, nispa. 
JDT.11.22	Holofernestaj nerqa: Diosqa allinta ruwarqa kachasuspa llajta masisniykej ñaupajninta. Noqayku atipasqayku. Paykunarí tukuchisqas kanqanku. Wañuchisqas kanqanku señorniyta qhesachasqankurayku. 
JDT.11.23	K'acha warmi, sumajta parlayta yachaj, sichus nisqaykiman jina ruwanki chayqa, noqa kayta nisqayki: Diosniyki, Diosniy kanqa. Rey Nabucodonosorpa wasimpi tiyakunki, sutiykita rejsisqa kanqa tukuy pachapi.
JDT.12.1	Chantaqa Holofernes pasaykucherqa Juditta maypichus mikhun chay cheqaman, maypichus qolqe vasosnin kashan chayman. Chaypi mikhunata vinotawan jaywarqa. 
JDT.12.2	Juditrí nerqa: Noqaqa chayta mana llamiriymanchu. Llamiriyman chayqa, ichapis juchata tariyman. Qoqawi apamullasqayta mikhurisaj, nispa. 
JDT.12.3	Holofernestaj nerqa: Apamusqayki tukukapojtin, maymantataj apamuykuman kikin laya mikhunatari?, nispa. Nillarqataj: Noqayku ukhupeqa ni uj aylluykipis kanchu. 
JDT.12.4	Nerqataj Judit: Ama llakikuychu, wiraqochi. Señorqa yuyasqanta ruwanqaña mana tukushajtiyraj apamusqayta. 
JDT.12.5	Holofernespa generalesnin pusarqanku paypaj wakichisqa wasi toldoman. Chaypi Judit puñukorqa chaupi tutakama. Chhapu chhaputa jatarikorqa. 
JDT.12.6	Payqa Holofernesman nichimusqa: Warmi kamachiyki licenciata mañakun llojsinampaj Diosmanta mañakoj. 
JDT.12.7	Holofernesqa nisqa qhawaj soldadosman saqenallankuta llojsejta. Juditqa kinsa diata kakorqa jarapi. Sapa día tutamanta payqa rej Betulia wayq'oman. Juturipi mayllakoj, maypichus qhawaj soldados kashanku chaypi. 
JDT.12.8	Kutimuspa, mañakoj Israelpa Señor Diosninmanta, payta yanapananta ayllu masisnin sonqochasqas kanankupaj. 
JDT.12.9	Mayllakusqanmantataj kakullajpuni wasi toldompi. Ch'isi yaykuyta mikhunanta apaj kanku.
JDT.12.10	Tawa kaj diapi, Holofernes mikhunanman wajyacherqa generalesninta. Wajkunataqa mana wajyacherqachu. 
JDT.12.11	Holofernesqa, yanapajnin Bagoasman nerqa: Wajyay chay warmita, niripuwankitaj jamunanta noqaykuwan khuska mikhunampaj ujyanampajtaj. 
JDT.12.12	P'enqay kanman noqapajqa sichus mana kusirikuymanchu paywanqa. Mana munajtin chayqa, asipayawanqanku. 
JDT.12.13	Bagoasqa Holofernespa wasi toldonmanta llojsispa, rerqa Juditpaman. Yaykuspataj nerqa: K'acha warmi, munawajchu kunitallan riyta señorniypaman? Holofernespa chimpampi tiyakunki. Noqaykuwan vinota ujyanki. Qampis kanki Nabucodonosorpa wasimpi kashanku chay Asiria warmis jina. 
JDT.12.14	Juditrí nerqa: Pitaj noqaqa kasqani mana uyarinaypaj wiraqochi Holofernes nisqantari? Imatachus allin ñawisnimpa ñaupaqempi ruwallasaj. Chaymantataj yuyarikusaj wañupunaykama.
JDT.12.15	Judit k'achanchakorqa tukuy k'acha imasninwan. Warmi kamachin ñaupakuspa ñaupaqempi Juditpaj pampaman mast'arqa chay oveja qarasta, Bagoas payman qosqan, patampi tiyasqa mikhunampaj chayta. 
JDT.12.16	Judit yaykuspa tiyakorqa. Holofernespa sonqonqa kusikuywan phatasharqaña. Payta rikusqanmantapacha munasharqaña payman qayllayta. 
JDT.12.17	Nerqataj Holofernes: Ujyarillay. Noqaykuwan khuska kusikuy, nispa. 
JDT.12.18	Juditrí nerqa: Ujyarillasaj, wiraqochi. Nacekusqaymantapacha mana ni jayk'aj kusikorqanichu kunan día jina, nispa. 
JDT.12.19	Juditqa, warmi kamachin wakichipusqanmanta mikhorqataj ujyarqataj, Holofernespa ñaupaqempi. 
JDT.12.20	Holofernes, may kusisqa, anchatapuni tomarqa. Ni jayk'ajpis chay jina chhika vinota tomasqarajchu.
JDT.13.1	Chaupi tuta Holofernespa generalesnin riporqanku. Bagoas wasi toldoj punkunta jawamanta wisq'aykorqa, ñaupajta llojsichispa ukhupi kashajkunata. Tukuyninku puñukoj rerqanku sayk'usqas tardeña kasqanrayku. 
JDT.13.2	Judit sapitallan chay ukhupi qhepakorqa. Holofernesqa, phiri machasqa, puñunan patapi wijch'ukusharqa. 
JDT.13.3	Judit nisqa warmi kamachinman jawallapi kakunanta, suyanantataj llojsinanta, rinankupaj sapa día jina Diosmanta mañakoj. Bagoasman kikillantataj nisqa. 
JDT.13.4	Tukuyninku ripusqankuña. Mana ni pi toldo ukhupi qhepakusqachu. Chaypacha, Judit, sayaspa Holofernespa puñunampa ladompi, nisqa sonqompi: Tukuy Atiyniyoj Señor: Ruwasqay allin kachun ñaupaqeykipi, Jerusalén jatunchasqa kanampaj. 
JDT.13.5	Kunampuni aylluykita yanapanayki tiyan. Kunanqa junt'akunan tiyan unanchakusqay chinkachisqas kanankupaj noqaykuta chejnikojkuna, noqaykoj contrampi oqharikojkuna. 
JDT.13.6	Chayta nispa qayllarqa catreman. Warkhunamanta orqhorqa Holofernespa espadanta. 
JDT.13.7	Espadata jap'ispataj puñunaman chimparqa. Holofernespa umanta chujchasninmanta jap'erqa, kay jinata nispa: Kallpachaway, Señor, Israelpa Diosnin, kunanqa! 
JDT.13.8	Chantá, iskay kutita wajtarqa Holofernespa umanta, qholuykuspa. 
JDT.13.9	Puñunamanta urmaykucherqa cuerpota. Warkhunasta sik'irparerqa sayanasninmanta. Chaymantataj, llojsispa, warmi kamachinman Holofernespa ujmanta jaywarqa. 
JDT.13.10	Payrí Holofernespa umanta costalnimpi churaykorqa, maypichus jallch'aj mikhunata chaypi. Chantaqa, iskayninku riporqanku Diosmanta mañakoj yachasqankuman jina. Jaranta rerqanku. Pampaman chayarqanku, wicharerqankutaj Betulia orqoman, chayarqankutaj llajta punkuman.
JDT.13.11	Karumanta Juditqa qhaparerqa punkupi sayashaj soldadosman: Punkuta kichariychej!, nispa. Diosninchej noqanchejwan kashan. Rikuchishanraj Israel ukhupi kallpanta, enemigosninchej ukhupitaj atiyninta. Ajinata kunan ruwarqa! 
JDT.13.12	Uyarispataj qhaparikusqanta, runasqa usqhayta uraykorqanku llajta punkuman, wajyarqankutaj kurajkunata. 
JDT.13.13	Tukuyninku thaskispa llajta punkuman chayarqanku. Mana creesharqankuchu Judit jampusqantaña. Punkuta kicharerqanku. Paykunata yaykucherqanku. Chantaqa, rikuyta atinankupaj ninata jap'icherqanku. Muyuyninkupitaj tiyakorqanku uyarinankupaj. 
JDT.13.14	Juditqa qhaparispa nerqa: Diosta yupaychaychej! Diosta yupaychaychej! Payqa khuyakuyninta Israel ayllunman rikucherqa. Makiynejta qayna ch'isi enemigosninta chinkacherqa. 
JDT.13.15	Costalmanta orqhospataj Holofernespa umanta nerqa: Rikuychej Holofernespa umanta. Rikuychej Asiria ejércitoj jatun kamachejpa umanta! Kayqa puñunampa aysanan maypichus siriykoj machasqa kashajtin. Señorqa wañuchin uj warmej makinnejta. 
JDT.13.16	Diospa sutimpi juraspa niykichej pay yanapawasqanta tukuy ruwasqaypi Holofernesqa k'acha kayniyta qhawarqa. Jinapis, mana ni ima sajra kajtaqa ruwawanchu, p'enqaypi rikhurinaypaj jina. 
JDT.13.17	Tukuyninku t'ukorqanku, k'umuykukuspataj uj similla nerqanku: Yupaychasqa kay, Señor Diosniyku. Qanqa kunan día aylluykita chejnikojkunata pampaman k'umuykucherqanki. 
JDT.13.18	Oziastaj nerqa Juditman: Wawáy, patapi kaj Diosninchej qanta bendicisuchun, tukuy warmista bendicisqanmanta aswan jatun bendicionwan, mundontimpi. Yupaychasqa kachun janaj pachata kay pachatataj ruwaj Señorqa. Pay pusasorqa qholumunaykipaj enemigosninchejpa kamachejninkuta. 
JDT.13.19	Runasqa yuyarikonqankupuni ima sonqowanchus rerqanki Holofernespa jaranman. Diospa atiyninmanta manapuni qonqaponqankuchu. 
JDT.13.20	Diosninchej munachun kaywanqa jatunyachisqa kanaykita wiñaypaj. Tukuy laya sumajkunata qosuchun, imaraykuchus paypa yanapayninwan wañuy patapi churarqanki kausayniykita, ayllunchejta kacharichiyta munaspa llakiymanta. Paypa yanapayninwan tukuy imapi allin risorqa, nispa. Tukuyninkutaj nerqanku: Amén. Amén.
JDT.14.1	Juditqa nerqa: Uyariwaychej, hermanosníy. Kay umata churaykuychej aswan jatun perqa patapi. 
JDT.14.2	Chhapu chhaputa, inti llojsimojtin, sapa ujniykichej maqanasniykichejwan sayarinkichej. Tukuy qharis maqanakuyta atejkuna, llojsimuychej llajtamanta maqanakoj. Uj kamachejta ajllakuychej. Creechiychej pampaman risqaykichejta tinkoj chaypi sayashaj asirio soldadoswan. Amataj uraykamuychejchu. 
JDT.14.3	Asiriosqa wakichikonqanku maqanakupaj. Jaraman renqanku wajyaj generalesninkuta. Tukuy correnqanku Holofernespa toldonman, manataj tarenqankuchu. Manchachikuywan ñaupaqeykichejmanta ayqerparikaponqanku. 
JDT.14.4	Qankunaqa, qhepankupi rinkichej. Qankunawan khuska rillanqankutaj Israel orqospi tiyakojkuna. Ima ñanllapipis rishajtinku atinkichej wañuchiyta paykunataqa. 
JDT.14.5	Ñaupajtaraj wajyaripuwaychej Aquiorta, Amón llajtayoj chayta, rikunampaj Holofernespa umanchus manachus kay uma kasqanta. Ninampaj sichus pay Israel aylluta chejnikojqa, pichus payta kayman kachamorqa wañuchisqa kananta munaspa.
JDT.14.6	Oziaspa wasinmanta pusamorqanku Aquiorta. Chayaspataj, rikuytawan Holofernespa umanta uj runaj makisnimpi, runas chaupipi, chay pachallapi wañusqa jina urmarqa. 
JDT.14.7	Yuyayninman kutirichejtinku, Juditpa chakisninman qonqorikorqa respetowan, nerqataj: Bendicisuchunku Judá jaraspi tukuy nacionespipis. Qanmanta parlayta uyarejkuna manchachikuywan qharkatitenqanku. 
JDT.14.8	Kunanqa willaway imatachus ruwarqanki kunankama. Chantaqa, Judit, runas chaupipi willarqa imatachus ruwasqanta llajtamanta llojsisqanmantapacha chay horakama. 
JDT.14.9	Parlayta tukuytawankamataj, llajtapi kasharqanku tukuy runasqa, qhapariyta qallarerqanku rikuchispa may kusisqas kasqankuta. 
JDT.14.10	Rikuspa Aquiorqa imatachus Israelpa Diosnin ruwasqanta, Diospi creerqa tukuy sonqonwan. Circuncisión señalta ruwachikorqa, ujchakorqataj Israel aylluwan wiñaypaj.
JDT.14.11	Sut'iyayta, israelitasqa warqhorqanku perqa patapi Holofernespa umanta. Tukuy runas jap'erqanku maqanasninkuta, llojserqankutaj sinrupi orqo cheqanchanasman. 
JDT.14.12	Asiriosqa rikuytawanqa, capitanesninkuman willacherqanku. Capitanestaj mask'arqanku generalesta tukuy kamachejkunatawan. 
JDT.14.13	Tukuyninku rerqanku Holofernespa wasi toldonman, nerqankutaj yanapajninman: Rijch'arichiychej kamachejninchejta. Chay hebreo wata runasqa uraykamushanku noqanchejwan tinkuyta munaspa. Ujllata wiñaypaj paykunata chinkachinanchejta mask'ashanku. 
JDT.14.14	Bagoasqa ukhuman yaykorqa. Cortina wasallamanta qhaparerqa yuyaspa Juditwan khuska puñukushasqanta. 
JDT.14.15	Mana ni pi uyarikojtintaj yaykorqa. Rikorqataj Holofernesta pampapi wijch'usqata. Wañusqa kasharqa, mana umayoj. 
JDT.14.16	Sinch'ita qhaparispa waqarqa, p'achantataj llik'ikorqa. 
JDT.14.17+JDT.14.18	Chantaqa, rerqa Juditpa toldonman. Mana tarispataj, runasman nerqa: Burlachikunchej chay wata runaswan. Uj warmi, sapallan, p'enqaypi rikhurichin Nabucodonosorpa reinonta. Chaypi kashan Holofernes, pampapi wijch'usqa, mana umayoj. 
JDT.14.19	Chayta uyarispa, asirio ejercitomanta generalesqa mancharikorqanku, p'achasninkutataj llik'ikorqanku. Waqayta qallarerqanku qhaparispa jaran chaupipi.
JDT.15.1	Toldospi kajkuna, uyarispa imachus pasasqanta mancharikorqanku. 
JDT.15.2	Manchachikuywan, kayman jaqayman ayqerqanku. Correspa rerqanku pampaman, ñankunata mask'aspa. Orqosmampis wicharerqanku. Mana karqachu ni iskay runapis khuskata rejkuna. 
JDT.15.3	Orqospi sayajkuna, Betulia chaynejpi, ayqerparikapullarqankutaj. Chantaqa, tukuy israelitas, maqanakupaj jina watasniyojña kajkuna, paykunata qhaterqanku. 
JDT.15.4	Oziasqa runasninta kacharqa Betomestaimman, Bebaimman, Cobaman, Colaman, tukuy Israel orqo cheqasmampis, imachus pasasqanta willanankupaj, tukuy llojsinankupajtaj enemigospa qhepankupi, chinkachinankupaj. 
JDT.15.5	Chayta yachaspa israelitasqa ujllapi tukuyninku kachaykukorqanku enemigosninkuta mask'aj. Asirioswan tinkuspa israelitasqa atiparqanku. Chaymantataj, qhepankupi rerqanku Hobakama. Jerusalempi tiyakojkunapis, orqospi tiyakojkunapis, yachaytawan imachus pasasqanta enemigosninkoj jarankupi, llojserqanku enemigosninkuta mask'aj. Galaad llajtayojkuna, Galilea llajtayojkunataj Damascoman, qaylla ranchosmampis chayarqanku. Asiriosta ñauparqanku. Chaypitaj ashkha asiriosta wañucherqanku. 
JDT.15.6	Betuliamanta runasqa uraykamorqanku asiriospa jarankuman. Yaykuspataj, qhapaj imasta apakaporqanku. 
JDT.15.7	Maqanakuymanta kutimuspa israelitasqa jarapi puchusqanta apakapullarqankutaj. Orqospi tiyakojkunapis, pampapi tiyakojkunapis, yaykullarqankutaj jaramanqa chajmaj jina, junt'a kasqanrayku tukuy ima laya imaswan.
JDT.15.8	Kuraj sacerdote Joaquinwan, Israelmanta kurajkunawan, Jerusalempi tiyakunku chaykuna, jamorqanku Betuliaman, rikuyta munaspa kikin cheqata maypichus chay jina t'ukuna imasta ruwasqa Señorqa Israelpaj. Munarqankutaj Juditta rejsiyta ninankupaj ancha kusisqas kasqankuta ruwasqanmanta. 
JDT.15.9	Wasinman chayaspa, tukuyninku payta alabaykorqanku, nispa: Qanrayku Jerusalén umanta oqharin. Israel ayllu ukhupi mana ni pi aswan rejsisqachu kanqa qanmantaqa. Ayllunchej ukhupi jatunyachisqa kanki tukuykunamanta astawan. 
JDT.15.10	Makiykiwan kayta ruwarqanki. Israelman jatun favorta ruwanki. Señorqa yanapasorqa. Tukuy Atiyniyoj Señor wiñaypaj bendicisuchun, nispa. Tukuy runastaj nerqanku: Amén. 
JDT.15.11	Kinsa chunka día junt'ata israelitasqa rej kanku jaraman, tukuy imata apakapoj. Juditman qorqanku Holofernespa wasi toldonta, qolqe vasosninta, puñunasninta, tukuy imasnintawan. Payqa wakinta churaykorqa mulanman, wakintataj wakaswan aysasqa carretasman. 
JDT.15.12	Israelita warmisqa llojserqanku payta rikoj, alabaspa tususpataj. Juditqa jaywaj sach'a ramasta paywan rejkunaman. 
JDT.15.13	Umasninkuman churakorqanku olivosmanta pillusta. Chantaqa, Judit ñaupaqenkuta rispa tususarqa. Qhepapi qharis rerqanku, maqanakunasninkuwan, pilluchasqas, takispa.
JDT.15.14	Juditqa, Israel chaupipi, takiyta qallarerqa. Paywan tanta, tukuyninku takillarqankutaj kay jinata:
JDT.16.1	Diosniyman takiychej bombota tocaspa. Señorman takiychej sonachispa. Yupaychana takiyta takipuychej. Sutinta qhapariychej alabaspa.
JDT.16.2	Señorqa atin maqanakuykunata tukuchiyta. Payqa librawarqa qhatiykachawajkunamanta. Pusawarqataj maypichus ayllun kasharqa chayman.
JDT.16.3	Asiriosqa jamorqanku patanejpi kaj orqosmanta. Waranqa waranqa soldados jamorqanku. Pampastaqa junt'aykorqanku. Caballosninku tukuy lomaspi kasharqanku.
JDT.16.4	Nerqanku ruphaykuchinankuta noqaj jallp'ayta. Nerqanku espadawan wañuchinankuta llajta masisniy waynasta. Nerqanku ch'allpanankuta ñuñojkunata. Nerqanku presochasqasta apakapunankuta lloqhallastawan imillastawan.
JDT.16.5	Tukuy Atiyniyoj Señortaj mana munarqachu munayninku ruwasqa kananta. Uj warminejta paykunata atipaykun.
JDT.16.6	Asiriospa kamachejninta mana waynaschu urmacherqanku. Mana kallpayojkunachu payta atiparqanku. Mana jatuchej runaschu umanman urmarqankuchu. Merarej wawan Judit payta atiparqa k'acha kayninwan.
JDT.16.7	Payqa luto p'achasninta lluch'ukorqa. Perfumewan uyanta jawikorqa, sarusqa israelitasta salvananrayku.
JDT.16.8	Sumajta umanta k'achancharqa. Ch'aukiyanampaj mosoj p'achata churakorqa.
JDT.16.9	Juditpa juk'utasnin gustarqa Holofernesman. Juditpa k'acha kayninta munakorqa Holofernesqa. Espadataj kunkanta k'utorqa.
JDT.16.10	Persasqa manchachikorqanku ruwasqanta yachaspa. Medospis manchachikullarqankutaj jina wapu warmi kasqanmanta.
JDT.16.11	Chaypacha, sarusqa aylluy sinch'ita qhaparerqa. Paykunataj manchachikorqanku. Aylluy qhaparerqa. Paykunarí ayqerqanku.
JDT.16.12	Mana kallpayoj lloqhallasta jina paykunata wañucherqanku. Wajtarqanku k'ita kamachista jina. Señorniypa ejérciton paykunata chinkacherqa!
JDT.16.13	Diosman takisaj mosoj takiyta. Señor, qan jatun kanki, gloriayoj kanki. Yupaychanapaj jina kanki, ni pejpa atipanan.
JDT.16.14	Tukuy ruwasqasniyki qanta sirvisuchun. Qan simiykita kicharerqanki. Qhajpacha tukuy ima rikhurimorqa. Phukuykorqanki, tukuy imataj kayta qallarerqa. Tukuy uyarisunku qhaparejtiyki.
JDT.16.15	Orqosqa kuyurinkupacha, qochaswantaj chajrukunku, qaqas unuyanku ñaupaqeykipi. Yupaychasojkunata allin ñawiwan qhawanki.
JDT.16.16	Q'apaj rikuchikusqa mana ni ima qampajqa. Ruphaykuchisqa wirapis mana ni ima. Señorta yupaychajqa jatunmin kanqa.
JDT.16.17	Aylluyta chejnikojkuna castigasqas kanqanku. Tukuy Atiyniyoj Señor, paykunata castiganqa juicio p'unchaypi. Paykunataqa jaywanqa nina larwayman, khurusmampis. Paykunaqa nanayta waqanqanku wiñaypaj.
JDT.16.18	Jerusalenman chayaspa, Diosta yupaycharqanku. Runas llimphuyachikusqankumantawan, jaywarqanku ruphana jaywanasta rikuchikustawan. 
JDT.16.19	Juditqa qorqa Diospaj Holofernespa vasosninta, israelitas payman regalasqanku chayta. Ajinallatataj, catre warkhunatapis, wasi toldomanta apakapusqan chayta. 
JDT.16.20	Kinsa killa junt'ata runasqa fiestata ruwarqanku Jerusalempi, templo plazapi. Judittaj paykunawan qhepakorqa. 
JDT.16.21	Fiesta tukukapusqanmantataj, sapa uj kutimporqa llajtanman. Juditqa kutimporqa Betuliaman, jallp'asninta llank'achinampaj. Kausakusqampi sutenqa may rejsisqa karqa tukuynejpi. 
JDT.16.22	Ashkha qharis munarqanku paywan casarakuyta. Manasés qosan wañupusqanmantapacha, ñaupa tatasnimpaman ripuspa, Juditqa mana watejmanta casarakorqachu. 
JDT.16.23	Sutin rejsisqapuni karqa. Qosampa wasimpi tiyakorqa pachaj phishqa watayoj kanankama. Warmi kamachinta libreman tukucherqa. Betuliapi wañuporqa. Payta p'amparqanku qosampa ladompi, qaqapi ruwasqa sepulturapi. 
JDT.16.24	Israel ayllu waqarqa qanchis día junt'ata. Judit manaraj wañushaspa, kapuyninta saqesqa Manasespa familianman, kikin paypa familianmampis. 
JDT.16.25	Judit kausakushajtin mana ni pi rerqachu israelitaswan maqanakoj. Ajinallataj wañupusqanmanta qhepamampis.
ESG.1.1	 Jatun rey Artajerjespa kamachikusqanmanta, iskay kaj watapi, Nisan killaj ñaupa kaj diampi, uj runa, Mardoqueo sutiyoj, uj mosqoyta mosqokusqa. Mardoqueoqa Jairpa wawan karqa. Paypa ñaupa tatasnin karqanku Simeitaj Cistaj Benjamín ayllumanta. 
ESG.1.1	 Mardoqueoqa judío karqa, Susa llajtapi tiyakoj. Payqa rejsisqa karqa. Sirvejtaj reyta reypa wasimpi. 
ESG.1.1	 Mardoqueoqa apasqa karqa Jerusalenmanta, Judamanta rey Jeconiaswan khuska. Paykunata Babiloniamanta rey Nabucodonosor presochasqasta apachimusqa. 
ESG.1.1	 Mardoqueoj mosqoynenqa kaymin: Uyarisqa runas qhaparikusqankuta. Rikusqa runas tantakusqankuta. Uyarisqa qhon qhonkunata, jallp'a kuyuriytataj. 
ESG.1.1	 Tukuynejpi sinch'i chajwa kasqa. Rikusqataj iskay jatuchaj sierpesta. Chay sierpesqa purishasqanku ujnin ujnimpa contranman. 
ESG.1.1	 Qhaparikusqankutaj mancharikunapaj jina kasqa. Chayta uyarispa, tukuy mundontimpi kaj ayllus wakichikusqanku maqanakupaj, cheqan sonqoyoj runaspa ayllunwan. 
ESG.1.1	 Laqha kasqa chay diaqa. Mayllapipis kasqa llakiy, phutiy ima. Mundontimpi runasqa ñak'arishasqanku. Tukuynejpi pejtus kasqa. 
ESG.1.1	 Cheqan sonqoyojkunaqa mancharikusqanku yuyaspa ima llakiychus patankuman urmanayashanta. Wañuypaj wakichikushasqankuña. Qhaparikuspa Diospa yanapayninta mañakushasqanku. 
ESG.1.1	 Diosqa mañakusqankuta uyarispa rikhurichimusqa uj juturita. Chay jutureqa ashkha yakuyoj mayuman tukusqa. 
ESG.1.1	 Chaymantataj, inti llojsisqa, k'anchaytaj sinch'i kasqa. K'umuykusqas kajkuna sayarisqanku. Sayariytawantaj oqoykusqanku patapi churasqa runastaqa. 
ESG.1.1	 Chayta mosqoytawanqa, yachaspaña imatachus Dios ruwayta munasqa, rijch'arerqa. Mosqoynenqa sonqompipuni kaj. Paqarinmantapacha ch'isinkama munasharqa yachayta ima niytachus munasqanta chay mosqokusqan.
ESG.1.1	 Mardoqueoqa tiyakoj reypa wasimpi. Paywan khuska tiyaykoj kanku Gabatawan Tarrawan, reyta yanapajkuna. Paykunaqa qhawaj kanku reypa wasinta. 
ESG.1.1	 Uj kuti Mardoqueoqa uyarisqa parlakusqankuta. Munashasqa entiendeyta nisqankuta. Allinta uyarispataj uyarisqa wakichikusqankuta rey Artajerjesta wañuchinankupaj. Reypaman rispataj, willaykusqa imatachus uyarisqanta. 
ESG.1.1	 Reyqa, paykunata jap'ichispa tapusqa imaynachus kasqanta. Paykunataj willakusqanku. Chayrayku, rey nisqa wañuchisqas kanankuta. 
ESG.1.1	 Chantataj, rey nisqa qelqasqapi churasqa kananta tukuy chaykuna, ama qonqayman rinampaj. Mardoqueopis chaytaqa qelqallarqataj. 
ESG.1.1	 Chaymantataj, reyqa Mardoqueota wajyasqa wasimpi sirvinampaj, agradecekuspataj regalosta jaywasqa. 
ESG.1.1	 Uj runataj, Amán sutiyoj, Amedataj wawan, pejpatachus Bugai ñaupa tatan karqa, pichus allin qhawasqa karqa reypa ñaupaqempi, munashasqa Mardoqueoman sajra kayta ruwayta, phiñakuspa chinkachisqanmanta chay iskay runasta, reyta sirverqanku chaykunata.
ESG.1.1	[ 
ESG.1.1	 Artajerjesqa kamachej chhika jatun naciompi. Chay naciompeqa pachaj iskay chunka qanchisniyoj provincias karqa, Indiamantapacha Etiopiakama. 
ESG.1.2	Artajerjesqa tukuy chay jallp'asnin patapi kamacherqa Susa llajtamantapacha. 
ESG.1.3	Kamachikusqampa kinsa kaj watampi, rey Artajerjes wajyarqa kausaqesninta, karu llajtayoj runasta, Persiamantawan Mediamantawan kurajkunata, provinciaspi kamachejkunatawan. Paykunapajqa uj jatun mikhunata wakichisqa. 
ESG.1.4	Sojta killa junt'ata paykunaman rikuchisqa qhapaj kayninta, wajyachisqataj sumachaj mikhunasninman. 
ESG.1.5	Chay jatun mikhuna tukukuytawan, watejmanta reyqa waj mikhunamanñataj wajyachimusqa karu llajtayoj runasta, llajtapi kasharqanku chaykunata. Chay mikhunaqa sojta diapi ruwakorqa jatun patiopi, reypa wasimpi. 
ESG.1.6	Patioqa warkhunasniyoj sumajyachisqa karqa. Chay warkhunasqa yuraj karqa, linomantawan algodonmantawan ruwasqa, yurajtaj puka kullitaj watusnin karqa. Warkhunaj ch'ipakuynin qorimantapis qolqemantapis karqa, sayachisqa mármol sayanapichus, rumi sayanapichus. Tiyanasqa qoriwantaj qolqewantaj awasqa karqa. Pampataj k'acha rumiswan rumichasqa karqa. Kallarqataj q'aytuwan t'ipasqa almohadones, muyuyninkupi awasqa rosa t'ikasniyoj. 
ESG.1.7	Qori copastaj karqa. Qolqe copastaj karqa. Karqataj uj vaso rubí rumimanta ruwasqa. Chay vasotaqa rantisqanku kinsa chunka waranqa talento nisqa qolqepi. Vinoqa sumaj ashkhataj, reypa vinosninmanta karqa. 
ESG.1.8	Tukuy aterqanku tomayta munasqankuman jina. Reyqa nichimusqa sirvejkunaman respetanankuta sapa ujpa munayninta, mana tomachispa mana munajkunata. 
ESG.1.9	Reina Astin cuentanmanta uj mikhunaman warmista wajyachisqa rey Artajerjespa wasimpi. 
ESG.1.10	Qanchis kaj diapitaj, reyqa kusisqaña kaspa wajyasqa Amanta, Bazanta, Tarrata, Borazeta, Zatoltata, Abatazata, Tarabatawan. Chay qanchis runasqa reypa qaylla kamachisnin karqanku. 
ESG.1.11	Paykunaman nisqa rinankuta reinajpaman, ninankutataj reinaqa reypa fiestanman rinanta pillunta apaspa. Reyqa munashasqa tukuyninku rikunankuta reina k'acha kasqanta, rikuspataj t'ukunankuta. Reinaqa cheqamanta may k'acha karqa. 
ESG.1.12	Payrí mana munasqachu riyta reypa kamachisninwan khuska. Reytaj llakikusqa phiñakusqataj. 
ESG.1.13	Nisqataj amigosninman: Kay jinata Astin kutichiwan. Qankunapuni yuyaychej imatachus ruwayman kay casopi. 
ESG.1.14	Chayta uyarispa reyman qayllasqanku Arceseo, Sarsateo, Maleseartaj, Persiamantawan Mediamantawan kurajkuna, reypa amigosnin, pikunachus patapi churasqas kasharqanku reinopi. 
ESG.1.15	Paykunaqa nerqanku ruwananta imatachus leyman jina ruwana kasqanta reina Astinwan, mana kasusqanrayku reypa nisqanta kamachisninnejta. 
ESG.1.16	Chantaqa, ujnin amigosninmanta Muqueo sutiyoj, reyman nerqa, ajinallataj waj kamachejkunamantaj: Reina Astin mana reyllatachu ofienderqa, manachayqa tukuy autoridadestapis kamachejkunatapis. 
ESG.1.17+ESG.1.18	Reyqa willasqa ari paykunaman imatachus pay nichimusqa reinaman. Chantaqa, imatachus reina kutichikusqanta. Muqueo nillarqataj: Reina Astin chay jinata nin chayqa, kunampacha Persia kamachejkunaj warmisninku, Media kamachejkunaj warmisninkutaj yachanqanku reyman kutichikusqanta. Chantaqa, paykunapis qosasninkuta faltallanqankutaj. 
ESG.1.19	Chayrayku, allin rijch'asunki chayqa, reyníy, tukuyman yachachinki kay simi nisqaykita: Reinaqa manaña atenqachu ni jayk'aj reyman presentakuyta. Chay nisqaykeqa churasqa kachun reinoykej leynimpi, Persiaj leynimpipis. Chayta ruwana. Chaymanta, waj warmita ajllakunayki tiyan reina kanampaj. 
ESG.1.20	Reypa kamachisqanqa tukuy reinopi yachachisqa kanan tiyan. Ajinamanta, tukuy warmis qosasninkuta respetowan qhawanqanku, qhapajkunachus wajchaschus kajtinku. 
ESG.1.21	Muqueoj nisqan allin rijch'arqa reymampis yanapajkunasninmampis. Reytaj nerqa chay Muqueoj nisqanqa ruwasqa kananta. 
ESG.1.22	Reyqa cartasta kachamorqa tukuy provinciasman, sapa provinciaj parlaynimpi qelqasqasta. Chay cartaspi nillarqataj tukuy warmis qosasninkuta respetanankuta.
ESG.2.1	Phiñakuynin thasnusqaña kashajtin, rey Artajerjes wajyacherqa Astinta. Yuyaricherqataj castigachikusqanta, chaj jinata reyman kutichikusqanmanta. 
ESG.2.2	Chayta yachaspa, reypa ministrosnin payman nerqanku: Reyniyku, qampaj mask'anayku tiyan k'acha doncellasta. 
ESG.2.3	Ordenta qoy kayman kachamunankupaj tukuy provinciasmanta k'acha sipaskunata. Chay sipaskunaqa tantakonqanku kay Susapi, ajllasqa warmis wasiykipi. Chaypi paykunata qhawanqa kamachisniykimanta ujnin. Chantaqa, yachachichunku k'achanchakuyta. 
ESG.2.4	Chaymantataj, qampuni ajllakunki pitachus astawan munakunki chayta, reinaman tukunampaj, Astimpa cuentanmanta. Chayqa allin rijch'arqa reyman. Ajinataj ruwakorqa. 
ESG.2.5	Susa llajtapi tiyaykoj uj judío Mardoqueo sutiyoj. Payqa Jairpa wawan karqa. Ñaupa tatasnin karqanku Simeitaj Cistaj, Benjamín ayllumanta. 
ESG.2.6	Kay Mardoqueotaqa Babiloniamanta rey Nabucodonosor presochasqata apachimusqa Jerusalenmanta. Mardoqueoqa chayamusqa Susa llajtaman waj judioswan khuska. 
ESG.2.7	Paywan tiyakoj uj sipas. Chay sipasqa Aminadabpa wawan karqa. Aminadabtaj Mardoqueoj tatampa wauqen karqa. Chay sipaspa tatasninku wañupusqankuña. Wañupusqankumantapacha Mardoqueoqa payta uywarqa, munarqataj paywan casarakuyta. Chay sipaspa sutenqa Ester. Esterqa may k'achita karqa. 
ESG.2.8	Reypa kamachisqan yachasqaña kashajtin, ashkha sipaskuna tantasqas karqanku reypa wasimpi, Susa llajtapi. Paykunata qhawaj uj reypa kamachin Gai sutiyoj. Chay sipaskuna ukhupi kasharqa Ester. 
ESG.2.9	Sipasqa allin rijch'arqa Gaiman. Chaypacha, Gaeqa nerqa yachachinankuta imaynatachus aswan k'achaman tukunanta. Chantataj, sumaj mikhunata mikhucherqa. Chaymanta, qanchis imillasta wajyarqa warmi kamachisnin kanankupaj. Gaeqa nerqa mana ni imata pisichinankuta Esterman kamachisninmampis. 
ESG.2.10	Esterqa mana willarqachu ima ayllumantachus kasqanta. Mardoqueo nisqa ama willananta judía kasqanta.
ESG.2.11	Mardoqueoqa sapa día purikoj warmispa wasimpi, pationejpi, yachanampaj Estermanta. 
ESG.2.12	Tukuy chay sipaskunaqa chunka iskayniyoj killa junt'ata chay wasipi kakorqanku. Chaypi paykunata yachacherqanku k'achanchakuyta. Ñaupaj sojta killapi sipasqa ukhunta jawiykukoj q'apaj perfumewan, warmi jawinaswampis. Chantaqa, sapa sipasqa pusasqa karqa reypaman. 
ESG.2.13	Rispataj, sapa uj apayta aterqa reypa wasinman imatachus munasqanta. 
ESG.2.14	Sapa sipasqa rej ch'isi yaykuyta. Q'ayantintaj rej waj cheqaman, kikin warmi wasi kashan chayman. Chaypi Gaillataj qhawaj paykunataqa. Chantaqa, sapa sipas manaña rejchu reypaman, paypuni wajyachinankama. 
ESG.2.15	Mardoqueoj tion Aminadabpa ususin Ester rinan karqa reypaman. Rinampaj, mana qonqaporqachu ni imata Gaej nisqanmanta. Estertaqa tukuy allinta qhawarqankuña. 
ESG.2.16	Esterqa rerqa Artajerjespa wasinman chunka iskayniyoj kaj killapi, Adar killa nisqa chaypi, qanchis watataña kamachishajtin rey Artajerjes. 
ESG.2.17	Reytaj munakorqa Esterta tukuy sipaskunamanta astawan. Paytataj ajllarqa reina kanampaj. Nerqataj reina pilluta umanman churanankuta. 
ESG.2.18	Casamiento fiestataj qanchis diapi ruwakorqa. Rey Artajerjes casamientonman wajyacherqa tukuy amigosninta autoridadestawan. Casamientonrayku impuestosta bajacherqa tukuy reinompi.
ESG.2.19	Mardoqueoqa sirvej reypa wasimpi. 
ESG.2.20	Esterqa Mardoqueota kasuspa, mana ni piman willasqachu ima llajtayoj kasqanta. Mardoqueoj wasimpi kashajtinraj, Mardoqueo payta yachachisqa Diosta yupaychayta, Diospa kamachisqantapis junt'ayta. Reypa wasimpiña Esterqa mana qonqasqachu Mardoqueoj yachachisqasninta. 
ESG.2.21	Reypa iskay kamachisnin, reyta qhawaj soldadosta kamachejkuna phiñakusqanku reyqa Mardoqueota aswan pataman wicharichisqanmanta. Chay jawa, munashasqanku Artajerjesta wañurachiyta. 
ESG.2.22	Mardoqueoqa chayta yachasqa, willaykusqataj reina Esterman. Payrí, reyman willarqa. 
ESG.2.23	Reytaj wajyachispa chay iskay runasta, paykunamanta willasqankumanta taporqa. Chaymanta nerqa sipisqas kanankuta. Chantá, ordenta qorqa qelqanankupaj reypa librosnimpi Mardoqueoj ruwasqanta reypaj.
ESG.3.1	Chaymantataj, rey Artajerjes wajyarqa Amedataj wawan Amanta, Bugaejpa ayllumpa kaj chayta, patapi sayanampaj gobiernopi, payta ajllaspa wajkunamanta ñaupajta. 
ESG.3.2	Reypa kamachisnin Amanman qonqorikoj kanku, chayta rey kamachisqanrayku. Mardoqueotaj mana chaytachu ruwaj. 
ESG.3.3	Reypa qaylla kamachisnin Mardoqueota taporqanku imajtinchus mana junt'ayta munasqanta reypa nisqanta. 
ESG.3.4	Chayllatataj sapa día tapoj kanku. Ch'inlla kakusqanraykutaj, paykunaqa Amanman willarqanku Mardoqueoqa mana munasqanta reyta kasukuyta. Mardoqueo nisqaña paykunaman judío kasqanta. 
ESG.3.5	Amantaj yachaspa Mardoqueoqa paypa ñaupaqempi mana qonqorikusqanta, anchata phiñakorqa. 
ESG.3.6	Chayrayku, unanchasharqa tukuchiyta tukuy judiosta Artajerjespa reinompi tiyakojkunata.
ESG.3.7	Rey Artajerjespa kamachikusqampa chunka iskayniyoj kaj watampi, Amán yachayta munasharqa ima diapichus, ima killapichus wañuchichinman ujllapi Mardoqueoj llajta masisninta. Suertepi llojserqa chunka kinsayoj kaj diapi Adar killamanta wañuchisqas kanankuta. 
ESG.3.8	Chaypacha, Amanqa nerqa rey Artajerjesman: Llajtasniyki ukhupi, reyníy, kaypi jaqaypi tiyan runas paykunaj leyninkuta junt'ajkuna. Paykunaqa mana junt'ankuchu reinoykej leyninta, manataj kasunkuchu qampaj kamachisqasniykita. Mana qampaj allinchu chay runasqa kakunankuta reinoykipi. 
ESG.3.9	Allin rijch'asunki chayqa, reyníy, kamachiy chay runas chinkachisqas kanankuta. Noqaqa qolqe waqaychanaykiman qosaj chaypaj kinsa waranqa kilo qolqeta. 
ESG.3.10	Reyqa jaywarqa Amanman selloyoj anillonta, chaywan ñit'iykunampaj reypa ordenninta judiospa contrankupi. 
ESG.3.11	Nerqataj rey: Qolqeykita jallch'akapullay. Chay runaswanqa ruway imatachus munanki chayta, nispa. 
ESG.3.12	Ñaupaj killamanta, chunka kinsayoj kaj diapi, Amanqa wajyachimorqa reypa qelqerisninta. Paykunaqa Amampa nisqanta escriberqanku kamachejkunaman, pachaj iskay chunka qanchisniyoj provinciasman, Indiamantapacha, Etiopiakama. Chay ordenqa qelqasqa karqa sapa naciompa parlaynimpi, rey Artajerjespa munayninrayku. 
ESG.3.13	Chantaqa chaskisnejta chayta kachamorqanku tukuy provinciasman. Chay ordempi escribisqa karqa uj diallapi, chunka iskayniyoj kaj killapi, Adar killa nisqa chaypi, q'alata tukurparichinankuta judiosta, kapuyninkutataj qechukapunankuta.]
ESG.3.13	 Reypa cartanqa kay jina karqa: Jatun rey Artajerjes kayta nichimun pachaj iskay chunka qanchisniyoj provinciaspi kamachejkunaman Indiamantapacha Etiopiakama, jinallataj waj kurajkunamampis. 
ESG.3.13	 Noqaqa, tukuy pachaj reynin jina, munanipuni tukuy runasniy allin kausayniyoj kanankuta. Munanitaj sonqo tiyasqa kay kananta reinoj tukuy k'uchusnimpi. Munani ari tukuy runasniy allinta kausakunankuta, munasqankuman jina. Llamp'u sonqowan kayta munani tukuypaj. Atiyniyoj kasqayqa mana oqharichiwanchu sonqoyta. Noqaqa yanapajkunasniyman tapukorqani imaynatachus kaytaqa ruwayman. 
ESG.3.13	 Yanapajniy Amán niwarqa imatachus ruwanayta. Payqa cheqan yuyayniyoj. Payqa noqamanta manapuni karunchakojchu. Noqaman k'askasqapuni kashan. Chayrayku, paytaqa ministroyman tukuchini, qhepaypi kanampaj gobiernopi. 
ESG.3.13	 Amanqa willawarqa reinoy ukhupi kasqanta uj ayllu, noqata chejnikoj. Chay ayllumanta runasqa mana kasukojchu kasqanku reinoj leyninta. Mana junt'ayta munasqankuchu noqaj kamachisqasniyta. Chaynejta jark'anasta churanku gobiernoyman, kamachishajtiypis llimphu sonqoyoj, mana juchayojtaj. 
ESG.3.13	 Chay aylloqa karunchakumpuni tukuy nacionesmanta. Chay ayllu k'atalla mana khuskachakunchu waj runaswan. Paykunaj costumbresnillankuta ruwanku. Paykunaqa, qhesachawaspa, jatun juchata tarinku, reinoj allin kaynintataj p'akinku. 
ESG.3.13	 Chayraykoqa, kayta kamachiykichej: Pikunamantachus ministroy Amán, noqaj tata, cartampi nishan wañuchisqas kanankuta, chaykunataqa espadawan wañuchinaykichej tiyan, warmisnintinta ima, mana khuyakuspa. Chayqa ruwakunan tiyan chunka iskayniyoj kaj killapi, Adar killa nisqa chaypi, chunka tawayoj kaj diapi, kay watamanta. 
ESG.3.13	 Ajina ari, chay chejnikuwayku runasqa uj diallapi wañurachisqas kananku tiyan, noqataj atisajña sonqo tiyasqa kaypi reinoypi kamachiyta.
ESG.3.14	[Kay ordenta apachimorqanku tukuy llajtasman, chay diapajpuni wakichikunankurayku. 
ESG.3.15	Chay ratopacha Susa llajtapipis chay orden yachachisqa karqa. Kusikushajtinkutaj reywan Amanwan, llajtapi llakiy tukuynejpi karqa.
ESG.4.1	Chayta yachaspa, Mardoqueoqa phutiyrayku p'achanta llik'ikorqa, qhashqa p'achawan p'achallikorqa, ushphata churakorqa umanman. Chantaqa, callespi correykacharqa qhaparispa: Llimphu sonqoyoj runas wañuchisqas kanqanku!, nispa. 
ESG.4.2	Chay jinata qhaparispa reypa wasinman chayarqa. Manataj yaykorqachu. Mana saqejchu kanku yaykuyta ni pita chay jinata p'achallisqata, ushphawan qhallisqata. 
ESG.4.3	Jinallataj, tukuy llajtaspi, reypa nisqanta yachaytawan, judiosqa waqaspa phutikuyta llakikuytataj qallarerqanku. Ushpha pataman wijch'uykukoj kanku, qhashqa p'achastataj churakoj kanku.
ESG.4.4	Tukuy chaytaqa Esterman willarqanku warmi kamachisnimpis, qhawaj soldadosnimpis. Reinaqa, uyariytawan, mayta llakikusqa. Mardoqueoman apachimusqa mosoj p'achasta, ama chay jina thanta p'achaswan purinampaj. Mardoqueotaj mana jap'ikuyta munasqachu. 
ESG.4.5	Chantaqa, Ester wajyachimusqa qhawaj soldadon Acrateota. Nisqataj sutimpi rinanta Mardoqueojpaman, tukuy imata yachaj. 
ESG.4.6	Acrateotaj Mardoqueota tarisqa plazapi, reypa wasin chaynejpi. 
ESG.4.7	Mardoqueoqa allinta willarqa tukuy imamanta. Nerqataj Amanqa munasqanta kinsa pachaj kinsa chunka waranqa kilo qolqeta qoyta reypa waqaychananman, judíos wañuchisqas kanankupaj. 
ESG.4.8	Qollarqataj reypa ordenninta judíos wañuchinamanta, reina Esterman jaywanampaj. Chantapis, nichimorqa Esterman, paypuni parlananta rey Artajerjeswan, mañakuspa khuyakunanta judío ayllumanta.] Nerqa yuyarikunanta Mardoqueoj wasimpi tiyakusqanmanta. Nillarqataj chay soldadoman ninantapuni reypa ministron Amanqa reyman parlasqanta judíos wañuchisqas kanankupaj. Chantaka, nichimorqa Señormanta mañarikunanta. Ujtawantaj nerqa soldadoman ninantapuni reyman parlananta ama judíos wañuyman rinankupaj.
ESG.4.8	[ 
ESG.4.9	Acrateoqa, kutimuspa, Esterman willarqa Mardoqueoj nisqanta. 
ESG.4.10+ESG.4.11	Payrí nerqa: Kayta nimunki Mardoqueoman: Reinopi tukuy yachanku mana ni pi reypa wasinman yaykuyta atisqanta, qharipis kachun warmipis kachun, mana rey wajyachishajtin. Yaykunkuman chayqa, wañuchisqas kanku. Sichus reyqa qori tojnunta jaywanman chay runamanqa, khuyakusqanta rikuchispa, chay runaqa salvakunman. Noqaqa uj killataña rey mana wajyachiwarqarajchu wasinman. 
ESG.4.12	Acrateo willarqa Mardoqueoman Esterpa nisqanta. 
ESG.4.13	Mardoqueotaj nerqa: Kayta ninki Esterman: Ama piensaychu qan k'atallayki salvakunayki kasqanta, reypa wasimpi kasqaykirayku. 
ESG.4.14	Kunan ch'inlla kanki chayqa, waj ladomanta jamonqa salvación judiospaj. Qanrí, tataykej familiampis wañuchisqas kanqanku. Ichapis qanqa reinaman tukorqanki kay llakiypi salvanawaykupaj. 
ESG.4.15+ESG.4.16	Chaymantataj, Esterqa kachaman nerqa kayta ninanta Mardoqueoman: Tantarqamuy tukuy Susa judiosta. Ninkitaj noqarayku ayunota ruwanankuta. Ama mikhuchunkuchu nitaj ujyachunkuchu ni imata kinsa p'unchayta kinsa tutatawan. Noqapis, warmi kamachisniypis kikillantataj ruwasqayku. Chaymanta, risaj reypaman, paypa leyninta p'akejtiypis, wañuchiwachunkupis.
ESG.4.17	Mardoqueotaj ruwarqa Esterpa nisqanta.] 
ESG.4.17	 Chantaqa, Diospa ruwasqasninmanta yuyarikuspa kay jinata mañakorqa: 
ESG.4.17	 Señorníy, Señorníy. Tukuy ima makisniykipi kashan. Tukuy ima patapi atiyniyoj kanki. Israel aylluta salvayta munanki chayqa, mana ni pi ni imallatapis nisunmanchu. 
ESG.4.17	 Qan janaj pachatawan kay pachatawan ruwarqanki. Ajinallatataj tukuy t'ukuna imasta, janaj pacha urapi kashanku chaykunata. Qan, Señor, tukuy runasta kamachinki. Mana ni pi atinmanchu contraykipi sayariyta. 
ESG.4.17	 Qanqa tukuy imata yachanki. Noqaqa mana wapu Amanman k'umuykukorqanichu, sonqoyta jatunyachispachus, wapuyaspachus. Noqaqa chakisnintapis much'allayman Israelpa salvacionninrayku. 
ESG.4.17	 Noqaqa mana payman qonqorikorqanichu mana munasqayrayku runata Diosmanta aswan patapi churayta. Qanllaman qonqorikusaj, Señor. Mana sonqoy oqharisqachu chayta ruwarqani. 
ESG.4.17	 Kunanqa, Señor, reyníy, Diosníy, Abrahampa reynin, ama nanaykuchiychu aylluykita. Enemigosniykoqa chinkachiyta munawayku. Qallariymantapacha ajllakusqayki aylluykita tukuchiyta munashanku. 
ESG.4.17	 Ama qonqapuychu qampa aylluykimanta, mayqentachus Egiptomanta ayqecherqanki aylluyki kanampaj. 
ESG.4.17	 Uyariway mañakusqayta, Señor. K'acha sonqowan qhaway Israelta, qampa aylluykita. Llakiyniykuta kusikuyman tukuchiy. Kausasqayku chayqa, sutiykiman takisqayku. Ama ch'inyachiychu qanta alabakoj simista.
ESG.4.17	 Ajinallataj, tukuy israelitaspis Diosman qhaparikorqanku tukuy kallpankuwan, wañuy patapiña rikukusqankurayku.
ESG.4.17	 Reina Esterpis, llakiywan junt'a, Señormanta mañakoj. Qhapaj p'achanta lluch'ukorqa. Lutollikorqataj. Manaña q'apaj perfumewan umanta jawikorqachu. Ushphatawan q'opatawan umanman churakorqa. Cuerponta nanachikorqa. Mana ni uj walqallatapis churakorqachu. Chujchasnintaqa mana simp'akorqachu. Chaymantataj, Israelpa Señor Diosninmanta kay jinata mañakorqa:
ESG.4.17	 Señorníy, reyniyku. Qanlla Dios kanki. Yanapaway. Sapitallay kaneqa. Mana qan yanapawajtiyki, pi yanapawanqari? Wañuy patapi kashani. 
ESG.4.17	 Wawallaraj kashajtiy, tataypa ayllusninta uyarej kani, qan, Señor, Israelta ajllakusqaykita tukuy naciones ukhupi. Qan ajllakusqanki ñaupa tatasniykuta, qampata wiñaypaj kanankupaj. Qanqa junt'asqanki paykunaman promesata ruwasqaykita. 
ESG.4.17	 Noqaykurí, contraykipi juchallikorqayku. Qantaj jaywawarqayku enemigosniykoj makisninkuman, paykunaj diosninkuta yupaychakusqaykurayku. Cheqan sonqoyoj kanki, Señor. 
ESG.4.17	 Enemigosniykoqa wata runasman tukuchiwarqayku sonqo nanayta. Chantaqa, juramentota ruwaspa dioskunasninkuman, nisqanku mana saqenankuta promesa ruwasqayki junt'akunanta. Runasniykita chinkaykuchiyta munashanku ch'inyachispa qanta yupaychakoj simista. Munashankutaj urmachiyta temploykita altarniykitawan. 
ESG.4.17	 Chay jinamanta, chay mana cerejkuna runasqa k'umuykukuyta atenqanku qhasi lantisman, atillanqankutaj wiñayta yupaychayta aycha tullu runata, uj diosta jina. 
ESG.4.17	 Ama atipachikuychu, Señor, qhasi dioskunawanqa. Ama saqaychu wajkuna asipayanawaykuta kay millay estadopi kasqaykumanta. Kikin paykunaman kuticherqoy sajra yuyayninkuta. Jasut'iy chay runata, tukuy kayta unanchakoj chayta. Yuyarikuywayku, Señor. 
ESG.4.17	 Rejsichikamuy kay llakiy horapi. Valorta qoway, Dios rey, Tukuy Atiyniyoj Señor. 
ESG.4.17	 Maychus kaj palabrasta simiyman churaykuy, leompa ñaupaqempi kashajtiy chaypacha. Noqaykuta chejnikuynin tukuchun contrasniykuta chejnikuyman. Ajina, tukuchisqas kachunku paypis, pay jina yuyajkunapis. 
ESG.4.17	 Noqaykutarí, atiyniykiwan salvawayku. Noqatarí, sapallay kajta, yanapaway. Qanmanta jawa, mana ni pi kapuwanchu, Señor. 
ESG.4.17	 Qanqa tukuy imata yachanki. Yachallankitaj manapuni gustawasqanta waj llajtayoj, mana creej runaj warmin kayta. 
ESG.4.17	 Qan rikushanki llakiyniyta. Yachallankitaj mana gustoymantachu apasqayta kay reina señalta, imatachus churakunay tiyan llojsinay kashajtin chayta. Chay señalmantaqa millachikuni, yawarchasqa ch'ichi thanta trapomanta jina. Sapitallay kashajtiy chaytaqa manapuni churakunichu. 
ESG.4.17	 Noqa kamachiyki manapuni mikhojchu kani Amampa qowasqan mikhunata. Manataj gustachikunichu reypa mikhunasninwan. Manapuni ujyajchu kani dioskunasninman jaywasqa vinota. 
ESG.4.17	 Abrahampa Diosnin, qanllapi kusikuni kayman pusawasqankumantapacha. 
ESG.4.17	 Tukuykunata atipaj Dios. Mana suyakuyniyoj runaspa mañakusqankuta uyariy. Sajra runaspa makisninkumanta kacharichiwayku. Noqatarí libraway manchachikushani chay peligromanta.
ESG.5.1	[Phishqa día pasaytawanqa, Esterqa lluch'ukorqa Diosmanta mañakunampaj churakusqan p'achanta, reinamantataj p'achallikorqa.] 
ESG.5.1	 Chaywan p'achallisqaña, mañakorqa tukuy imata rikoj, runasta salvaj Diosmanta. Chaymanta, iskay warmi kamachisninwan khuska llojserqa. Ujnimpi atiykukoj, ujnintaj vestidompa cantonta aysaj. 
ESG.5.1	 Uyanqa pukayasqa kasharqa. May k'achapuni purisharqa Esterqa. Kusisqa rijch'ajtimpis rikojkunaman, sonqonqa t'ipikusharqaña manchachikuywan. 
ESG.5.1	 Tukuy punkusninta pasarqa reypa cuartonman chayanankama. Reyqa tiyanampi tiyakushasqa, sumaj p'achallisqa, qoriwan k'acha rumiswantaj k'achanchasqa, mancharikunapaj jina. 
ESG.5.1	 Esterta rikuytawan, uyanqa phiña uyaman tukorqa. Estertaj, yurajman tukuspa, qharkatitiyta qallarerqa. Ñak'aymanta atiykukorqa warmi kamachimpi. 
ESG.5.1	 Chantaqa, Dios munarqa rey k'acha sonqoyojman tukunanta. Llakikuspa, reyqa tiyananmanta sayarerqa, abrazaykorqataj, jap'iykorqataj yuyaynimpiña kanankama. Nerqataj misk'i palabraswan: 
ESG.5.1	 Imanantaj, Ester? Ama manchachikuychu. Noqa qosayki kani. Mana wañunkichu. Chay leyqa wajkunallapaj. Qayllamuy.
ESG.5.1	[ 
ESG.5.2	Chantaqa, rey qori tojnunta jap'ispa, chaywan Esterpa kunkanta llankhaykorqa. Payta much'aykuspataj nerqa: Nillaway imatachus munasqaykita, nispa.] 
ESG.5.2	 Payrí nerqa: Qanta rikususpa, reyníy, Diospa angelninta rikushani sinaqa, nerqani. Jina k'anchayniyoj kasqaykita rikuspa manchachikorqani muspharqanitaj. T'ukunapaj jina kanki, reyníy, may k'achataj. 
ESG.5.2	 Chayta niytawanqa, Ester watejmanta urmarqa mana kallpayoj. Reyqa llakikuyta qallarerqa. Tukuy kamachis yanapasharqanku yuyayninman kutirinampaj.
ESG.5.3	[Reyqa watej tapullarqataj: Imata munanki, Ester? Reinoypa khuskannintapis qollaykiman, nispa. 
ESG.5.4	Kunan diaqa noqapaj jatunmin. Allin rijch'asunki chayqa, rogakuyki: Jamuy wakichipususqay mikhunaman. Amampis qanwan khuska jamuchun. 
ESG.5.5	Reyqa nerqa: Usqhayta, wajyamuychej Amanta, Esterpa munayninta ruwanaykupaj. Ajinamanta, iskayninku chay mikhunaman rerqanku, Ester paykunapaj wakichisqan chayman. 
ESG.5.6	Mikhuna salapiña kashaspa, reyqa Esterman nerqa: Nillawayña imatachus munasqaykita. Qosqaykipuni imatachus niwanki chayta. 
ESG.5.7+ESG.5.8	Estertaj nerqa: Kayllata mañakuyki: Munakuwanki chayqa, reyníy, q'ayapis jamuy Amanwan, paypaj wakichipusaj mikhunaman. Q'ayallaña nisqayki imatachus munasqayta.
ESG.5.9	Amanqa, mikhuytawan, kusisqapacha wasinman riporqa. Chaymanta, Mardoqueota rikuspa reypa wasimpa patiompi, anchata phiñakorqa. 
ESG.5.10	Wasinman chayaspataj, wajyachimorqa amigosninta, warmin Zosaratawan. 
ESG.5.11	Paykunaman rikucherqa tukuy kayninta, reymanta recibisqan maravilla imastawan. Nerqataj reyqa payta patapi sayachisqanta, ministrompaj wajyaspa reinopi kamachinampaj. 
ESG.5.12	Nerqataj: Noqalla wajyasqa karqani reina Esterpa fiestanman, reypaj ruwasqan chayman. Ujtawan wajyawarqataj q'ayapaj. 
ESG.5.13	Jina kajtimpis, mana kusisqapunichu kasaj chay judío Mardoqueota rikushajtiyraj purikushajta palacio patiopi. 
ESG.5.14	Warmimpis, amigosnimpis nerqanku: Ruwachiy uj sipinata iskay chunka iskayniyoj metroyojta. Q'aya paqarin ninki reyman ordenta qonanta sipisqa kanampaj chay Mardoqueo. Chaymanta rillanki fiestaman mana ni ima llakiyniyoj. Allin rijch'arqa Amanman chay nisqankoqa. Chay kikimpacha nerqa sipinata ruwanankuta.
ESG.6.1	Diosqa munarqa reyqa chay ch'isi mana puñukuyta atinanta. Mana puñuyta atispa, reyqa secretarionman nisqa apamunanta chay librota maypichus qelqasqa kashan imachus reinopi yuyarikunapaj jina pasasqan. Nerqataj leepunanta. 
ESG.6.2	Chaypi nisharqa imaynatachus Mardoqueoqa sut'inyachisqa iskay capitanespa unanchakusqankuta rey Artajerjesta wañuchinankupaj. 
ESG.6.3	Chayta uyarispa, reyqa taporqa: Imatataj ruwarqanchej chay Mardoqueo maychus kajta jap'ikunampajri?, nispa. Yanapajkunataj nerqanku: Mana ni imata ruwarqanchejchu. 
ESG.6.4	Chaykama, Amanqa yaykorqa palacio patioman. Purikushajta uyarispa rey taporqa: Pitaj patiopi purikushan?, nispa. Chaypacha, Amanqa yaykusharqa mañarikoj Mardoqueo warkhusqa kananta ruwachisqan sipinapi. 
ESG.6.5	Yanapajkunataj nerqanku: Amán purikushan, nispa. Reytaj nerqa: Yaykuchimuychej. 
ESG.6.6	Amán yaykojtintaj rey nerqa: Imanayman allin pagota qonaypaj uj runaman, pitachus agradecekuyta munani?, nispa. Amantaj sonqompi nikusharqa: Noqatachá agradecewanqa, nispa. 
ESG.6.7+ESG.6.8	Chayrayku nerqa: Kayta ruwanayki tiyan, reyníy: Kamachisniyki kayman apamuchunku linomanta awasqa chay mantoykita. Chantataj, qan lloq'anki chay caballoykitawan. 
ESG.6.9	Chantaqa, churachunku chay mantoykita chay runaman. Chantá, chay runaqa lloq'achun caballoykiman. Chantá, kamachisniykimanta ujnin, caballota aysachun. Aysaspataj, plazanta puriykachachichun chay runata kay jinata qhaparispa: Kay jinata rey agradecekun allinta payta sirvejta.
ESG.6.10	Reyqa nerqa Amanman: Nisqaykiman jina purichinki Mardoqueota, patiopi kashan chay judío kamachiyta. Amapuni qonqankichu ni imata chay nisqaykimanta. 
ESG.6.11	Amanqa rerqa mask'aj mantotawan caballotawan. Mardoqueota p'achallicherqa chay mantowan. Caballoman lloq'aykucherqa, plazantataj pusarqa qhaparispa: Kay jinata rey agradecekun allinta payman sirvejta. 
ESG.6.12	Mardoqueoqa palacio patioman kutimporqa. Amantaj wasinman riporqa may llakisqa, uman k'umuykusqa. 
ESG.6.13	Wasinman chayaspa imachus pasasqanta willarqa warminman amigosninmampis. Paykunataj nerqanku: Sichus judiopuni chay Mardoqueo, kunanmantapacha manaña patapichu sayanki. Manaña rey allintachu qhawasonqa. Urmankipacha. Mana atipawajchu Mardoqueotaqa, kausashaj Dios paywan kasqanrayku. 
ESG.6.14	Chayta nishajtinkuraj, chayarqanku reypa qaylla kamachisnin pusanankupaj Amanta reina Esterpa fiestanman.
ESG.7.1	Reywan Amanwan fiestaman rerqanku. 
ESG.7.2	Watejmanta reyqa reinaman tapullarqataj: Imata ninawayki karqa, reina Ester? Mañakullay imallatapis. Reinoj khuskannintapis qollasqayki, nispa. 
ESG.7.3	Estertaj nerqa: Reyníy, munakuwanki chayqa, uyarinki mañakusqayta. Kayllata mañakuyki: Ama wañuchiwaychu. Amataj wañuchiychu ayllu masisniyta. 
ESG.7.4	Aylluypis noqapis wañuy patapi kashayku. Chinkachinawaykuta suwawaykutapis munashanku. Vendewaykuta munashanku, kamachisman tukunaykupaj. Noqayku wawasniykupis vendesqas kasqayku. Kamachisman tukusqayku. Pichus chayta ruwawaykuta munashan, p'enqaypi rikhurichishan reytawan ministrosnintawan.
ESG.7.5	Reytaj taporqa: Pitaj chay jina sajra kajta ruwayta munashanri?, nispa. 
ESG.7.6	Estertaj nerqa: Enemigoykoqa kay sajra runa Amán. Chayta uyarispa, Amanqa manchachikuywan ni parlaytapis aterqachu reymampis reinamampis. 
ESG.7.7	Reyqa llojserqa jardinman. Amantaj chaykama mañakusharqa reinaj khuyakuyninta. 
ESG.7.8	Rey kutimuspa rikorqa Amanta qonqorikushajta reinaj chakisninman, khuyakuyninta mañakuspa. Chayta rikuspa, reyqa nerqa: Kikin wasiypi munashankichu warmiyta faltayta? Chayta uyarisqanmanta, Amampa uyanqa p'enqaywan pukayarqa. 
ESG.7.9	Chaypacha, uj capitán, Bugatán sutiyoj, reyman qayllaspa nerqa: Reyníy, Amán ordenta qorqa wasimpi uj sipinata ruwanankupaj, iskay chunka iskayniyoj metroyojta, chaypi warkhusqa kanampaj Mardoqueo, sumajta sirvisorqa chay runa. Reytaj nerqa: Mana Mardoqueotachu, manachayqa Amanta sipimunkichej. 
ESG.7.10	Ajinamanta, Amanqa warkhusqa karqa chay kikin sipinapi, Mardoqueopaj wakichisqan chaypi. Chaywan reypa phiñakuynin thasnukorqa.
ESG.8.1	Chay kikin diallapitaj rey Artajerjesqa Esterman regalaykorqa imatachus ñaupajta enemigon Amampa karqa chayta. Esterqa reyman willarqa Mardoqueoqa paypa ayllun kasqanta. Reytaj Mardoqueota wajyachimorqa. 
ESG.8.2	Reyqa Mardoqueoman qorqa Amampa anillonta. Estertaj nerqa Mardoqueoman mayordomon kananta, kapuyninta qhawanampaj, Amampa karqa chayta. 
ESG.8.3	Chaymantataj, Esterqa watejmanta reywan parlarqa, qonqorikuspataj reymanta mañakorqa rumi sonqo Amampa ordenninta amaña valechinanta, judiospa contrampi kamachisqan chayta. 
ESG.8.4+ESG.8.5	Reyqa Esterta llankhaykorqa qori tojnunwan. Esterqa sayarispa nerqa: Reyníy, cheqamanta munakuwanki chayqa, tukuy ladosman apachimuy cartasta nispa amaña junt'anankuta Amampa kamachikusqasninta judiosta chinkachinamanta tukuy reinopi. Chayta ruwaripuway, allin rijch'asunki chayqa. 
ESG.8.6	Imaynatataj ari noqa rikullasaj chay llakiyta aylluy patampiña kashan chayta? Salvakuymanchu noqaqa tukuy ayllusniy tukuchisqas kajtinku? 
ESG.8.7	Reyqa Esterman nerqa: Qorqaykiña Amampa imasninta. Amantaqa sipiykuchiniña judiosta wañuchiyta munasqanmanta. 
ESG.8.8	Kunanqa, escribimullaychej chay ordenta munasqaykichejman jina. Cartaspi noqaj selloyta churaychejpuni, ajinamanta chay waj orden llik'isqa kanampaj. Manachus chayta ruwawajchej, chay ordenqa valellanman, sutiypi ruwasqa kasqanrayku. 
ESG.8.9	Chantaqa, wajyachimorqanku reypa qelqajkunasninta. Iskay chunka kinsayoj día karqa ñaupaj kaj killamanta, Nisán killa nisqamanta, chay kikin watallamantataj. Mardoqueoñataj nerqa kunanqa imatachus chay secretarios cartaspi churananku karqa. Chay cartasta Mardoqueo kachamorqa kamachejkunaman pachaj iskay chunka qanchisniyoj provinciasmanta, Indiamantapacha Etiopiakama, sapa provinciaj parlaynimpi qelqasqata. 
ESG.8.10	Cartasqa reypa sutimpi rerqanku, reypa sellonwan sellaykusqas. Chantaqa, kachas llojserqanku chay cartasta tukuy cheqasman apaj. 
ESG.8.11	Chay cartaspi reyqa licenciata qorqa mayllapipis tiyakoj judiosman, paykunaj leyesninkuman jina kausakunankupaj. Chaymanta, atinankupajtaj churanakuyta enemigosninkuwan, castigaytataj paykunata, munajtinku chayqa. 
ESG.8.12	Chay ordenqa junt'akunan karqa tukuynejpi uj diallapi, chunka kinsayoj kaj diapi, chunka iskayniyoj kaj killapi, Adar killa nisqa chaypi.] 
ESG.8.12	 Chay cartaqa kay jina qelqasqa karqa:
ESG.8.12	 Jatun rey Artajerjes napaykun tukuy kamachejkunata, pachaj iskay chunka qanchisniyoj provinciaspi kamachinku chaykunata, Indiamantapacha Etiopiakama. 
ESG.8.12	 Napaykullantaj payta kasukoj kamachisninta. Kampuni runas pikunachus patapiña churasqas kaytawanqa, anchata wapuyanku. Chantapis, mana ni imallamanta runasniyta ñak'arichinku. Chantapis, anchata oqharikuspa, munanku sayariyta paykunata munakojkunaj contrankupi. 
ESG.8.12	 Chay laya runasqa mana runallatachu wasanchanku, manachayqa, yuyanku ayqekuyta atisqaykuta Diospa cheqanyachej makinmanta, tukuyta rikoj Diosmanta, sajra kajta chejnikojmanta. 
ESG.8.12	 Chay runasqa chayta ruwanku wapusman tukusqankurayku rikuspa paykunapaj t'ajllakusqankuta mana umayoj kajkuna. Kamachejkunaqa, amigosninkupi sonqonkuta churaspa, paykunawan yanapachikoj kanku. 
ESG.8.12	 Paykunarí, kamachejkunata pantachinku, ruwachinkutaj mana allin kajta, ñak'arichispa mana juchayoj runasta. Chaynejta, chay ruwasqankoqa manaña arreglakunchu. 
ESG.8.12	 Chayta ruwaspa chay runasqa llullakuywan p'enqaypi rikhurichinku cheqan sonqoyoj kamachejkunata. Ajina karqa ñaupa wataspi. Ajinallataj kunampis. Ñawisninchejta kicharispalla rikunchej chay sajra ruwasqasninkuta. Chay laya kurajkunaqa peste jina kanku. 
ESG.8.12	 Chayrayku, munani tukuy runasniy sonqo tiyasqa kausakunankuta kunanmantapacha. Chaypajqa, churashaniña mosoj kamachejkunata. 
ESG.8.12	 Apamuwanqanku chay asuntosta k'acha sonqowan qhawasaj. 
ESG.8.12	 Noqaqa, Macedonia llajtayoj Amedataj wawan Amanta, sonqoy kicharisqa reciberqani. Payqa mana persachu. Payqa waj llajtayoj runa. Payqa, mana kasqachu noqa jina llamp'u sonqo. 
ESG.8.12	 Payqa yacharqa imaynamantachus noqaqa jatun sonqowan qhawanillapuni tukuy runasta, reinoypi tiyakojkunata. K'acha sonqoyoj kasqanta yuyaspa, noqaqa nerqani reypa tatan sutiwan rejsisqa kananta. Nerqanitaj payta qhawanankuta qhepaypi jamoj jinata. 
ESG.8.12	 Payrí, mana yacherqachu allinta ruwayta imatachus ruwanan karqa chayta. Manachayqa, unanchashasqa reinoyta jap'ikapuyta wañuchiwaytataj. 
ESG.8.12	 Chantapis, puraj uya kayninwan, llullakuspataj, Mardoqueo wañuchisqa kananta mask'asharqa. Chay Mardoqueoqa uj kuti wañuymanta jark'awarqa. Payqa yanapawajpuni tukuy imapi. Chantapis, warmiy reina Estertapis wañuchiyta munasharqa, pichus noqawan khuska reinopi kamachin chayta. Chantapis, paypa llajta masisninta wañuchiyta munasharqa. 
ESG.8.12	 Chaynejta. Amanqa mask'ashasqa ujta jap'iykuwayta qechunampaj reinota persaspa makisninkumanta jaywanampaj macedoniosman. 
ESG.8.12	 Noqaqa, allinta tapusqayrayku, yachaniña kunanqa chay judíos pikunatachus chay runa wañuchi Amanqa tukuchiyta munasharqa, mana sajra runaschu kasqankuta. Manachayqa, paykunaqa kausakunku sumachej leyesninkuman jina. 
ESG.8.12	 Paykunaqa, patapi kajta, kausakoj jatun Diosta, tatankuta ninku. Chay Diosqa ñaupa tatasniytapis noqatapis qhawawayku kunankama kay reinopi, ñaupajmampuni purishan chaypi. Chayraykoqa, ama dakunachu Amampa kachasqan cartasninmanta. 
ESG.8.12	 Chay Amanqa, tukuy chaykunata unanchaj, sipisqaña familiantin Susa punku chaynejpi. Chay jinata, Tukuy Atiyniyoj Diosqa, payta usqhayllata castigarqa ruwasqanman jina. 
ESG.8.12	 Kay qelqasqayqa churasqa kanan tiyan tukuynejpi, runas rikunankupaj. Judiosqa kausakullachunku costumbresninkuman jina. Mana judíos kajkunarí, judiosta yanapachunku defiendekuyta, sichus kanman pikunachus chunka kinsayoj diapi, chunka iskayniyoj kaj killamanta, Adar killa nisqa chaymanta, paykunata mask'anqanku wañuchinankupaj. 
ESG.8.12	 Diosqa tukuy imaj Señornin munan chay diaqa kusikuy día kananta manataj wañuy diachu ajllakusqan ayllumpaj. 
ESG.8.12	 Qankunarí, judíos, waj fiestasniykichejman chay diata kunanmantapacha yapaychej. Chay diapeqa, watamanta wata Diosmanta mañakunaykichej tiyan persaspaj, allinta kausakunaykupaj noqapis, jinallataj waj cheqan sonqoyoj persaspis. Chay kikin diallapitaj enemigosniy yuyarikuchunku tukuchisqas kasqankumanta. 
ESG.8.12	 Ima llajtapichus chayri cheqapichus mana munankuchu junt'ayta noqaj kamachisqayta, chay llajtapis chay cheqapis t'unarparichisqas kanqanku, ruphaykuchisqastaj. Mana ni uj runapis chay llajtamanqa qayllayta atenqañachu. Uywaspis p'isqospis mancharikonqanku chay lugarmanta. 
ESG.8.13	[Kay cartaqa churasqa kanan tiyan tukuynejpi reinoypi, tukuy runas rikuyta atinankupaj, judiosqa wakichikunankupaj enemigosninkuwan maqanakunankupaj.
ESG.8.14	Kachasqa chaypachalla caballospi tukuy ladosman kachaykukorqanku, reypa kamachisqanta junt'aspa. Reypa cartan rikuchisqallataj karqa Susa llajtapi. 
ESG.8.15	Mardoqueo llojserqa reypa wasinmanta reypa mantonwan p'achallisqa. Umanta q'epichaykukusqa linomanta ruwasqa puka q'epichanawan, patampitaj uj qori pilluta churaykukusqa. Payta rikuspa Susa llajtayojkuna anchatapuni kusikorqanku. 
ESG.8.16	Judiospaj k'anchay rikhurimun kusikuywan junt'a. 
ESG.8.17	Reypa cartanta leespa, tukuy provinciaspi tukuy llajtaspitaj judiosqa kusikorqanku, fiestastataj tukuynejpi ruwarqanku. Chantapis, ashkha runas judiosmanta manchachikuspa, circuncisionta ruwachikorqanku judiosmantaj tukorqanku.
ESG.9.1	Chunka kinsayoj kaj diapi, chunka iskayniyoj kaj killamanta, Adar nisqa chay killamanta, tukuy ladosman chayarqa reypa cartanqa. 
ESG.9.2	Chay diapi judiospa enemigosninku wañorqanku. Manchachikuywan, mana ni pi llojserqachu paykunawan maqanakoj. 
ESG.9.3	Kamachejkunataj, corregidorestaj, secretarios ima, judiostaqa allinta qhawaj kanku, Mardoqueomanta manchachikusqankurayku. 
ESG.9.4	Rey nichimusqa ari tukuy reinopi Mardoqueota respetowan qhawanankuta. 
ESG.9.5	Judiosqa espadawan tukuy enemigosninkuta wañucherqanku. 
ESG.9.6	Susa llajtallapi judiosqa wañucherqanku phishqa pachaj runasta. 
ESG.9.7+ESG.9.8+ESG.9.9	Wañucherqanku Farsanestainta, Delfonta, Fasgatawan. Chantapis Fardata, Bareata, Sarbacata ima. Chantapis, Marmasimata, Arufeota, Arseota, Zabutaitawan. 
ESG.9.10	Chunkantinku, judiosta chejnikoj Amampa wawasnin karqanku. Judiostaj paykunaj imasninkuta jap'ikaporqanku. 
ESG.9.11+ESG.9.12	Chay kikin diallapitaj, yachajtin rey mashkhachus karqanku chay wañusqas nerqa Esterman: Judiosqa phishqa pachaj runasta Susallapi wañuchinku chayqa, mashkhatachá wañuchinku waj provinciaspi. Imata astawan munanki? Munasqaykita ruwasaj. 
ESG.9.13	Estertaj nerqa: Q'ayapis kikillantataj ruwachunku. Chantaqa, Amampa wawasnimpata ayasnin warkhusqas kachunku. 
ESG.9.14	Reyqa ordenta qorqa chayta ruwanankupaj. Nerqataj warkhunankuta Amampa chunka wawasnimpata ayasninkuta. 
ESG.9.15	Susapi tiyakojkuna judiosqa, watejmanta tantakorqanku chunka tawayoj kaj diapi, Adar killapi. Chay diapitaj wañucherqanku kinsa pachaj runasta. Mana ni imata apakaporqankuchu. 
ESG.9.16	Waj provinciaspi tiyakoj judiostaj, chunka kinsayoj diapi chay kikin killamanta, tantakuspa jark'akoj enemigosninkumanta, wañucherqanku chunka phishqayoj waranqa runasta, manataj kapuyninkuta jap'ikaporqankuchu. 
ESG.9.17	Chunka tawayoj kaj diapi fiestata ruwarqanku. 
ESG.9.18	Susapi, chay kikin diallapitaj mana samarerqankuchu. Q'ayantintaj fiestata ruwarqanku. 
ESG.9.19	Chayrayku, provinciasmanta judiosqa sapa wata chunka tawayoj kaj diapi, Adar killapi, fiestata ruwaj kanku, paykunapurataj regalosta jaywanakunku. Jatuchaj llajtaspi tiyakojkunarí, chunka tawayoj diapipis chunka phishqayoj diapipis fiestata ruwaj kanku, jaywanakunkutaj regalosta.
ESG.9.20	Mardoqueoqa tukuy chaykunata qelqarqa. Chaymantataj, cartasta apachimorqa Artajerjespa reinonmanta tukuy provinciasman, qayllapi kajkunaman, karupi kajkunamampis. 
ESG.9.21	Chay cartaspi nerqa fiestata ruwanankuta sapa wata Adar killapi, chunka tawayoj diapi, chunka phishqayoj diapi ima. 
ESG.9.22	Chay diaspi ari, judiosqa librakorqanku enemigosninkumanta. Adar killapi judiospa llakikuyninku kusikuyman tukusqa karqa. Nerqataj chay diaspi regalosta qonankuta amigosninkumampis, wajcha runasmampis. 
ESG.9.23	Judiosqa reciberqanku Mardoqueoj cartanta. 
ESG.9.24	Chay cartapi Mardoqueoqa willarqa imaynatachus Macedonia llajtayoj Amán judiosta tukuchiyta munasharqa imaynatataj suertesta choqasqa paykunata chinkachinampaj. 
ESG.9.25	Willarqataj Amanqa risqanta reypaman ordenta mañakoj Mardoqueo sipisqa kanampaj. Chantapis, willarqataj imaynatachus chay ñak'ariy mayqenchus urmanan karqa Mardoqueoj patanman, urmarqa Amampa patanman. Chantapis, willarqataj Amanqa wawasnintin sipisqas kasqankuta. 
ESG.9.26	Chayrayku chay fiestaqa sutinchakun Purim. Judiospa parlayninkupi Purim niyta munan suerte. Chay sutita churanku yuyarikuspa Mardoqueo nisqanmanta cartampi: Judiospa llakikuyninkumanta kusikuyninkumantataj. 
ESG.9.27	Chay kutimantapacha Purim fiestaqa yaykun judiospa fiestasninkuman wiñaypaj. Tukuy judíos, jinallataj judiosman tukojkunapis chay fiestataj ruwanankupuni tiyan yuyarikuy jina jayk'ajllapis mayllapipis, tukuy llajtaspi, familiaspi, cheqaspipis. 
ESG.9.28	Chay Purim fiestaqa kanampuni tiyan sapa wata, ama ni jayk'aj mitamanta mita yuyarikuynin chinkanampaj. 
ESG.9.29	Aminadabpa ususin reina Esterwan, judío Mardoqueowan, imatachus escriberqanku chay cartapi Purim fiestamanta uj libropi qelqasqata waqaycharqanku. 
ESG.9.30	Cartata apachimusqanku tukuy provinciasman Artajerjespa reinonmanta, pachaj iskay chunka qanchisniyoj provinciasman, tukuy judiosman, tukuy sonqowan, tukuy munakuywantaj. 
ESG.9.31	Esterpis Mardoqueopis tukuy kausayninkupi junt'acherqanku chay munayninkuta. 
ESG.9.32	Esterqa chay ordenta qorqa wiñaypaj. Chaytaqa qelqasqapi churarqanku runas yuyarikunankupaj.
ESG.10.1	Reyqa impuestosta churarqa tukuy reinompi mar qocha churuspipis. 
ESG.10.2	Tukuy atiynin wapu kaynintaj, tukuy ruwasqantaj reinon ñaupajman purinampaj qelqasqa kashan Persiamantawan Mediamantawan reykunaj libronkupi. 
ESG.10.3	Mardoqueoqa rey Artajerjespa cuentanmanta kamacherqa. Patapipuni churasqa karqa reinompeqa. Payta judiosqa mayta respetaj kanku, ayllumpaj allin kajta ruwasqanrayku.]
ESG.10.3	 Mardoqueoqa nerqa: Diosqa tukuy kayta ruwarqa. 
ESG.10.3	 Kunanqa yuyarikuniña kay imasta mosqokusqaymanta. Tukuy ima junt'akorqa. 
ESG.10.3	 Juch'uy juturi mayuman tukoj, k'anchay, inti, chhika mayupis. Mayoqa Estermin, piwanchus rey casarakorqa reinaman tukuchispa. 
ESG.10.3	 Chay iskay sierpesqa Amanwan noqawan. 
ESG.10.3	 Nacionesqa chay tantakojkuna judiosta chinkachiyta munaspa. 
ESG.10.3	 Nacionniy israelitas, pikunachus Diosman qhaparikorqanku, salvasqastaj karqanku. Cheqamanta, Señorqa ayllunta tukuy sajra kajmanta kacharicherqa jatuchej t'ukunasta ruwaspa, imatachus mana ni jayk'aj rikorqachu waj naciones ukhupi. 
ESG.10.3	 Diosqa iskay suertesta wakicherqa, ujninta ayllumpaj, ujnintataj waj nacionespaj. 
ESG.10.3	 Chaymanta jamorqa diataj horataj, maypachachus chay iskay suertes llojsinanku karqa. Chaypachapi Diosqa cheqanyachinan karqa tukuy nacionesta. 
ESG.10.3	 Diosqa yuyarikorqa Israel ayllunmanta, paypa kapuynin kajmanta. Paypaj ruwarqataj imachus cheqan chayta. 
ESG.10.3	 Chayrayku israelitasqa kunanmantapacha tukuy chaymanta yuyarikonqanku sapa Adar killapi, chunka tawayoj kaj diapipis chunka phishqayoj kaj diapipis, kusikuywan tantakuspa Diospa ñaupaqempi. Ajina kanqa wiñaypaj Diospa ayllun Israel ukhupi.
ESG.10.3	 Tolomeowan Cleopatrawan kamachikusqankoj tawa kaj watampi, Dositeo, pichus nerqa sacerdote kasqanta Leví ayllumanta, paypa wawan Tolomeowan khuska, apamorqanku Purinmanta willaj chay cartata. Iskayninku nerqanku cheqamanta Mardoqueoj cartampuni kasqanta. Nerqankutaj griego parlayman tijrasqanta hebreomanta Tolomeoj wawan Lisímaco, Jerusalén llajtapi tiyakoj chay.
WIS.1.1	Kay pachapi kamachejkuna, cheqan kajta munakuychej. Señormantaqa allinta yuyaychej. Llimphu sonqowantaj payta mask'aychej.
WIS.1.2	Paymanta mana asirikojkunaqa payta tarillanqanku. Payqa rikhurillan paypi creejkunaman.
WIS.1.3	Pantasqata yuyajkunaqa Diosmanta karunchakunku. Mana umayojkunaqa, paymanta asirikunku chayqa, paymin atiyninwan paykunata opayachin.
WIS.1.4	Yachayqa sajra sonqoman mana yaykunchu. Manataj sayanchu juchallikoj runapi.
WIS.1.5	Runasta yachachej Santo Espiritoqa, ch'aukiyajkunawan mana kakunchu. Santo Espiritoqa, sajrata yuyajkunamanta ayqempacha. Jinallataj, mana cheqan kajta rikuytawanqa, karunchakapun.
WIS.1.6	Yachayqa, runasta munakoj phukuymin. Jinapis, mana qonqaponqachu runaqa Diospa contrampi rimasqanmanta. Diosqa yachampuni imatachus runa yuyasqanta. Sut'itataj runaj sonqonta qhawan. Chantaqa, runaj nisqantapis uyarishampuni.
WIS.1.7	Señorpa Espiritonqa kay pachata junt'ashan. Tukuy imata rikojqa runaj nisqanta yachampuni.
WIS.1.8	Chayrayku ari, sajrata parlajqa mana paymanta pakakuyta atinchu. Diosninchej cheqanyachejtin, chay runaqa mana ayqeyta atenqachu Diospa qhepan kaj siminmanta.
WIS.1.9	Sajra sonqoyoj runaqa, mat'ita tapuchikonqa. Maychus kajta jap'inampajqa, sapa nisqa Dioskama chayanqa.
WIS.1.10	Diosninchejqa ningrin kicharisqa tukuy imata uyarin. Thutuspapis runa parlajtin, payqa uyarillampuni.
WIS.1.11	Chayraykoqa, amapuni thautiychejchu. Amapuni ni ima sajrata niychejchu. Pakayllamantapis parlajtiykichej, jap'ichikuwajchej. Runaqa wañuyman rinman llulla siminrayku.
WIS.1.12	Pantaspa purinkichej chayqa, wañuyman chayawajchej. Mana allin kajta ruwaspa, chinkawajchej.
WIS.1.13	Diosninchejqa mana wañuyta ruwarqachu. Kausayniyojkuna tukuchisqas kajtinku, payqa mana kusikunchu.
WIS.1.14	Diosninchejqa tukuy imata ruwarqa kausanampaj. Kay pachaj poqoynenqa runaj kausaynimpajmin. Mana kanchu chaypi runata wañuchejqa. Manachayqa, kay pachapi wañuy mana kamachinchu.
WIS.1.15	Cheqanyachiy mana wañunchu.
WIS.1.16	Sajra runasqa wañuyta wajyanku qhaparispa, makisninkuwampis. Paykunapajqa wañuy kausaqenku. Wañuytaqa tukuy sonqo mask'anku. Wañuywantaj uj tratota ruwanku. Wañuymantapuni kanankupaj jina kanku.
WIS.2.1	Mana allintachu yuyaspa, sonqonkupi nerqanku: Pisillataj llakiytaj kausayninchejqa. Runaqa wañunantapuni tiyan. Mana yachakunchu ni mayqenllapis kutiripusqanta wañupusqanmantaqa.
WIS.2.2	Ujta sapa ujninchej kausakuyta qallarerqanchej. Chaymantataj, ripullasunchejtaj. Wajkunaqa ni yachanqankupischu kasqanchejta. Samayninchejpis q'osñi jinalla. Yuyakusqanchejqa sonqonchejpa k'anchaynin.
WIS.2.3	Chay k'anchay wañojtin, ukhunchejqa ushphaman tukonqa, espiritunchejrí wayra jinalla ayqerikaponqa.
WIS.2.4	Wataswanqa ni pi yuyarikonqañachu sutisninchejmanta. Mana ni pi yachanqachu ruwasqanchejta. Kausayninchejqa pasakaponqa phuyoj puriynin jina. Kamanchaka jinallataj chinkaponqa, intimanta qhatiykachasqa, ruphayninwan atipachikusqa.
WIS.2.5	Kausayninchejqa llanthoj puriynin. Tukukuyninchejman chayaspaqa, manaña qhepaman kutiriyta atinchejchu.
WIS.2.6	Chayraykoqa, imachus sumaj kay mundonchejpi, noqanchejpaj kachun. Kay mundopi kajwanqa kusikunachej, imaynachus waynas kusikunku, ajinata.
WIS.2.7	Sumachaj vinoswan machaykukuna. Q'apayniyoj perfumeswampis jawiykukuna. T'ikas rikhurimojtin pallakapunapuni.
WIS.2.8	Rosa t'ikaswan pilluchaykukuna, manaraj ismushajtin.
WIS.2.9	Qochukunasninchejpi ni pipis noqanchejmanta faltakuchun. Tukuynejpi kusikusqanchejmanta lastrosta saqerparina. Chaymin kausayqa. Chaypajmin kaypi kashanchej.
WIS.2.10	Sarurparinachej mana qolqeyoj cheqan kaj runata. Warmi sapamantapis mana khuyakunachu. Machu runaj yuraj chujchasnintapis mana qhawanachu.
WIS.2.11	Mana kallpayoj runaqa mana ni imapaj sirvinchu. Chayraykoqa, kallpallanchejqa leyninchej kachun.
WIS.2.12	Cheqan sonqoyoj runamanqa tojllata churaykunachej. Payqa ñanninchejpi jark'anasta churawanchej. Payqa mana munanchu ruwasqanchejta tukunanchejta. Payqa k'amiykuwanchej Diospa leyninta p'akisqanchejmanta. Payqa rimawanchej mana yachasqanchejman jinachu kausasqanchejmanta.
WIS.2.13	Payqa nin Diosta rejsisqanta. Señorpa wawan kani, nispa nintaj.
WIS.2.14	Yuyasqanchejqa, paypaj k'aminallapuni. Paytaqa ni rikullaytapis atinchejchu.
WIS.2.15	Kausakusqanqa mana waj runaspa kausakusqanku jinachu. Tukuy ruwasqanqa waj jinapuni.
WIS.2.16	Payqa qhesachawanchej, ñawisnimpaj mana valorniyoj kasqanchejrayku. Manapuni munanchu noqanchejwan puriyta ch'ichichasqas kanchejman jina. Pay nin sumachaj runas wañupuytawan kusisqas kasqankuta. Umanta oqharin, Diosqa tatay, nispa.
WIS.2.17	Kunanqa rikuna cheqantachus parlasqanta. Allinta yacharqona maymanchus rishasqanta.
WIS.2.18	Cheqamantachus sumaj runa Diospa wawanqa, Diosqa yanapanqa, contrasninkoj makisninmantapis kacharichenqa.
WIS.2.19	Maldiciykuna paytaqa, ñak'arichina ima. Pacienciayojchus manachus chayta rikusunchej. Rikusunchejtaj mayk'ajkamachus sayaykonqa.
WIS.2.20	P'enqay wañuywan wañorqochina. Payqa nishan: Kanqapuni noqata qhawawajqa, nispa.
WIS.2.21	Sajra runasqa chay jinata yuyanku. Chayta yuyaspa pantanku. Kikin sajra kayninkoqa paykunata chharpuyachin.
WIS.2.22	Diospa pakasqa yuyayninkuta mana yachankuchu. Nitaj yuyankuchu sumaj runapajqa t'inka wakichisqa kasqanta. Llimphu sonqoyoj runaspajqa t'inka mana kanqachu, nispa ninku.
WIS.2.23	Diosqa runata ruwarqa wañunampaj. Kikin lantinman jina Dios ruwarqa runataqa.
WIS.2.24	Supaypa phiñakuyninrayku wañuy kay pachaman yaykorqa. Chayrayku, supaypa wawasnin kajkunaqa wañuponqanku.
WIS.3.1	Sumaj runaspa almasninku Diospa makisnimpi kashanku. Llakeyqa mana paykunaman qayllanqachu.
WIS.3.2	Mana umayojkunaqa yuyanku sumaj runas wañupusqankuta. Kay mundomanta ripusqankoqa paykunapaj llakiy.
WIS.3.3	Noqanchejmanta ripusqankoqa paykunapaj phutiy. Sumaj runasrí, sonqo tiyasqa kashanku.
WIS.3.4	Runaspa ñawisninkupajqa jasut'isqas jina karqanku. Jinapis, paykunaqa ama wañunankuta suyarqanku.
WIS.3.5	Pisillata ñak'arispa, jatuchaj allinkunata jap'enqanku. Diosqa paykunata pruebaman churarqa. Chantaqa, paypa sonqonman jina kasqankuta rikorqa.
WIS.3.6	Imaynachus qorita takanku, ima layachus kasqanta yachanankupaj, ajinallatataj Diosqa paykunata pruebaman churarqa. Paykunatataj recibenqa, imaynatachus runaj jaywananta recibin, ajinata.
WIS.3.7	Señor jamojtin, paykuna lliphipenqanku. Imaynatachus ichhoqa ninawan jap'ichikuspa jatunyan, ajinallataj paykunapis jatunyanqanku.
WIS.3.8	Paykunaqa runasta kamachenqanku, ayllus patapitaj sayarenqanku. Señortaj reyninku kanqa wiñaypaj.
WIS.3.9	Señorpi sonqonkuta churajkuna cheqan kajta jap'enqanku. Señorpi creejkuna, ladompi qhepakonqanku munakuywan. Diosqa pikunatachus ajllakorqa munakuymin, paykunatataj yanapan.
WIS.3.10	Sajra runasqa castigachikonqanku sajra yuyayninkuman jina, imaraykuchus sumaj runasta qhesacherqanku; Señormantataj karunchakorqanku.
WIS.3.11	Llakisqas qhepakonqanku yachayniyoj kayta qhesachajkuna. Suyasqankoqa qhasilla. Sayk'usqankupis qhasilla, mana ni imapaj sirvinchu. Ruwasqankoqa wayra wayralla.
WIS.3.12	Warmisninku mana ni imayojchu kanku umasninkupi. Wawasninkurí sajra sonqoyoj kanku. Paykunamanta jamojkuna maldicisqas kanqanku.
WIS.3.13	Mana wawayoj warmeqa kusisqa kanqa sichus mana juchallikorqachu. Mana pantarqa chayqa, kusisqa kanqa. Kausakusqanman jina t'inkata jap'enqa, Señor jamojtin runasta cheqanyachej.
WIS.3.14	Kusisqallataj mana yumayta atej qhareqa, pichus ni jayk'aj leypa contrampi falterqachu, pichus ni jayk'aj Señorpa contrampi yuyarqachu. Señorpi sonqonta churasqanrayku, paypaj uj t'inka wakichisqas kanqa. Sumaj cheqataj paypaj kanqa Señorpa templompi.
WIS.3.15	Cheqan sonqoyoj runaqa, allinta llank'anman chayqa, sumaj poqoykunata pallanqa. Yachaypa saphenqa mana ch'akikapunchu.
WIS.3.16	Qhenchachakoj tata mamaspa wawasninkoqa mana ñaupajman purenqankuchu. Juchamanta nacekusqankurayku, chinkanqanku.
WIS.3.17	Machuyajtinkupis, mana valechenqankuchu. Machu kayninkupi, ni pi paykunata respetanqachu.
WIS.3.18	Waynasllaraj wañupojtinkoqa, manaña ni imata suyanqankuchu. Jucio p'unchaypi mana ni pi kanqachu paykunata sonqochaj.
WIS.3.19	Sajra runaspa tukukuynenqa mayta llakikunapaj kanqa.
WIS.4.1	Aswan sumaj cheqan sonqoyoj kayqa, wawasniyoj kaymantaqa. Cheqan sonqoyoj runamanta tukuy yuyarikunku. Paypa sutenqa wiñaypaj rejsisqa kakun. Chay runataqa Diospis runaspis allinta qhawanku.
WIS.4.2	Cheqan sonqoyoj runa kausashajtinraj, tukuy pay jina kayta munanku. Ripojtintaj waqanku. Chay runaqa wiñay kausayman chayan, uman pilluchasqa atipasqanmanta, t'inkata mask'asqanrayku.
WIS.4.3	Sajra runaspa yupa miraynenqa mana ñaupajmanchu renqa. Qhenchachakojkunaj wawasnenqa, mana saphiyoj sach'asman rijch'akunku, manataj sinch'itachu sayanqanku.
WIS.4.4	Laqhesnin rikhurimojtimpis, ch'akikapullanqa, mana saphin kasqanrayku. Wayrapis wajtakamonqa sik'inankama.
WIS.4.5	Ramasnenqa ñañitusllarj kashaspa p'akikonqanku. Poqoynimpis mana wiñanqachu. Ni pejpa mikhunan kanqa.
WIS.4.6	Diosninchej runasmanta cuentata mañajtenqa juchamanta nacerqanku chay wawasta, tata mamasninkoj contrampi sayanqanku.
WIS.4.7	Sumaj runaqa, wayna kaynimpi wañojtimpis, samarenqa.
WIS.4.8	Machu runasqa, mana ashkha watasninkuraykuchu respetachikunku.
WIS.4.9	Umayojqa yuraj chujchasniyojman rijch'akun. Mana juchallikuspa kausakoj runaqa, ashkha watasniyoj kajman ninakun.
WIS.4.10	Sumaj runaqa Diospaj allin qhawasqa. Chayraykoqa, Dios payta munakorqa. Juchasapaspa chaupinkupi kausarqa. Diosrí payta apakaporqa.
WIS.4.11	Diosqa apakamporqa, sajraqa mana umanta pejtuykunampaj nitaj pantachinampaj.
WIS.4.12	Sajra kayqa sumajmanta p'achallikuspa, sumaj kajta laqhayaykun. Llimphu sonqoyoj runaqa juchawan atipachikunman.
WIS.4.13	Sumaj runaqa pisi watasllapi chayanña maymanchus wajkuna anchata kausaspa chayanku, chayman.
WIS.4.14	Diosqa usqhayllata payta sajra kaymanta ayqecherqa, Dioswan munachikusqanrayku. Runasqa chayta rikuspapis, mana entiendenkuchu.
WIS.4.15	Umankuman mana yaykunchu chay yuyayqa. Mana entiendeyta atinkuchu Diosninchej munakusqanta khuyakusqantataj pikunatachus pay ajllakorqa chaykunata. Mana entiendenkuchu Diosqa qhawasqanta paypa ajllakusqan aylluta.
WIS.4.16	Sumaj runaj wañupusqanqa chay runaspa ñaupaqenkupi kakushanraj uj k'amiy jina. Sumajta kausakoj waynasqa kausayninkuwan k'aminku anchata kausakoj machu runasta.
WIS.4.17	Runasqa yachayniyojpa wañuyninta rikonqanku, manataj yachanqankuchu imatachus Dios paymanta munarqa, nitaj entiendenqankuchu imapajchus wajyacherqa.
WIS.4.18	Payta rikuspa qhesachanqanku. Señortaj paykunamanta asirikonqa.
WIS.4.19	Paykuna wañupojtinku, mana ni pi k'umuykukonqachu. Wañusqa ukhupi wiñaypaj qhesachasqas kanqanku. Umamanta wijch'uchikonqanku, mana ni parlaytapis atispa. Señorqa paykunata sik'irparenqa, tukuyninkutataj t'unarparichenqa. May llakisqas qhepakonqanku. Paykunamantaqa mana ni pi yuyarikonqañachu.
WIS.4.20	Señor tapuyta qallarejtin juchasninkumanta, paykuna manchachikuywan qayllanqanku. Mana allin ruwasqasninkoqa sut'ita rikhurimonqa paykunata tumpaspa.
WIS.5.1	Sumaj runarí, chay kuti sayasqalla kanqa mana manchachikuspa, payta ñak'arichejkunaj ñaupaqenkupi, paypa ruwasqanta qhesachajkunaj ñaupaqenkupi.
WIS.5.2	Sumaj runata rikuspa, sajra runasqa t'ukuywan kharkatitenqanku. Mushphasqas qhepakonqanku paykuna salvakusqankumanta.
WIS.5.3	Sonqonkuta nanachikuspa waqanqanku. Nenqankutaj paykunapura:
WIS.5.4	Kaychu pimantachus asirikoj kanchej? Kaychu pitachus asipayaspa qhatiykachaj kanchej? Mana yuyayninchejpichu karqanchej. Kausayninta rikuspa, locochá, nej kanchej. Wañupuynintaj p'enqay, nej kanchej.
WIS.5.5	Kunanqa, qhawaychejmá. Diospa wawan jina qhawasqa kashan. Diosqa ajllakusqan ayllu chayaqeta jaywaykun.
WIS.5.6	Noqanchejrí anchatapuni karunchakorqanchej cheqan kaj ñanmanta. Cheqan k'anchayqa mana k'anchaykuwanchejchu. Inti sut'iyaypis mana rikhurimunchu noqanchejpaj.
WIS.5.7	Noqanchejqa sajraman chinkaymantaj pusaj ñanta jap'erqanchej. Ch'innejpitaj purej kanchej. Señorpa ñannintaqa mana rikorqanchejchu.
WIS.5.8	Wapu kayninchejqa imamantaj sirviwarqanchej? Imapajtaj oqharikorqanchej, qhapajkuna kanchej, nispa?
WIS.5.9	Tukuy chaykunaqa llanthu jina pasakaponqa, imaynachus wayraqa palabrasta apakapun, ajinata.
WIS.5.10	Barcosqa mar qochanta rinku, mana lastrota saqespa risqankumanta. Ajinallataj noqanchejpis.
WIS.5.11	P'isqosqa phawanku mana señalta saqespa phawasqankumanta. Ajinallataj noqanchejpis. P'isqosqa lijrasninkuwan wayrata jasut'inku sinch'ita silbarichispa. Lijrasninkuta thalaspa ñanta kicharikunku, mana señalesta saqespa phawasqankumanta. Ajinallataj noqanchejpis.
WIS.5.12	Wach'inaqa phawaykun imatachus wach'inanta mask'aspa. Ajinallataj noqanchejpis. Wayra ujta kicharikun, chaypachataj kikimpi wisq'aykukun. Manaña ni pi yachanmanchu maymanchus chay wach'ina ripusqantaqa. Ajinallataj noqanchejpis.
WIS.5.13	Kikillantataj ari noqanchej. Nacekuytawampacha, pisi watasmantawan tukukapunchej. Mana ni ima allin kajta saqerqanchejchu, imaraykuchus sajra ukhullapi kausakorqanchej.
WIS.5.14	Sajra runaj suyakuynenqa ichhuman rijch'akun, wayrawan apachikusqa chayman. Rijch'akullantaj chhulla phosoqoman, wayrawan apachikusqa chayman. Imaynachus q'osñi chinkapun wayrapi, ajinallataj sajra runaj suyakuynenqa chinkapumpacha. Purej runamantaqa, pichus uj ch'isilla qorpachakun, mana ni pi yuyarikunchu. Ajinallataj, sajra runamantapis mana yuyarikonqankuchu.
WIS.5.15	Sumaj runasqa wiñaypaj kausanku. Mink'ankoqa Señorpa makisnimpi kashan. Patapi kajqa paykunata qhawan.
WIS.5.16	Chayraykoqa, Señor paykunaman qonqa lliphipej reinota, k'acha pillutawan. Señorqa paykunata makinwan yanapanqa, kallpanwantaj jark'anqa.
WIS.5.17	Señorqa phiñakuyninwan p'achallikonqa maqanakuman rinampaj jina. Paypa ruwasqasninta wakichenqa contrasninta castigachinampaj.
WIS.5.18	Cheqan kajwantaj p'achallikonqa uj corazawan jina. Cheqanyachiywan rikhurenqa, monterayoj jina.
WIS.5.19	Sumaj kaynenqa mana atipachikoj jark'anan kanqa.
WIS.5.20	K'ajaj phiñakuyninta khuchuna jinata filoyachenqa. Mundontimpis paywan tanta maqanakuman yaykonqa, mana umayoj runaspa contrampi.
WIS.5.21	Phuyusmantapacha qhon qhonkuna lliphirispa rikhurimonqanku sumaj aysasqa wach'ina arco jina, kacharikonqankutaj imallatapis wajtaj.
WIS.5.22	Manchayta phiñakuspa ch'ijchipis uraykamonqa rumi para jina. Jatun qochaj yakun, contrankupi phiñakullanqataj. Mayusqa paykunata apakaponqanku mana khuyakuspalla.
WIS.5.23	Wayra oqharikuytawanqa, paykunata picharparenqa sinch'itapuni phukuspa. Sajra kayqa atiyniyojkunata tiyanasninkumanta pampaman urmachimonqa.
WIS.6.1	Uyariychej, reykuna, unanchaychejtaj. Yachakuychej, mundontimpi kamachejkuna.
WIS.6.2	Sumajta uyarikuychej, ashkha runaswan kasuchikojkuna.
WIS.6.3	Patapi kaj Señorqa atiyta kamachiytapis qosunkichej. Paypuni tapusonqachej ruwasqasniykichejmanta yuyakusqasniykichejmantapis.
WIS.6.4	Qankunaqa, Diospa reinompi yuyanaykichej karqa. Chaywampis, mana allintachu cheqanyacherqankichej. Diospa kamachisqasnintaqa manapuni junt'arqankichejchu. Manataj kausarqankichejchu Diospa munayninman jina.
WIS.6.5	Señorqa jamusonqachej ujllata, mayta phiñakuspa. Payqa ari, atiyniyojkunata sinch'ita cheqanyachin.
WIS.6.6	Payqa llamp'u sonqoyojkunata khuyakun, juchasninkutataj pampachan. Kallpayojkunamantarí cuentata mañanqa allintapuni tapuspa.
WIS.6.7	Diosqa tukuy runaspata Señormin. Payqa tukuyta uj munakuyllawan munakun. Payqa patapi sayarejkunamantaqa mana manchachikunchu. Payqa jatun runasta juch'uy runastapis ruwarqa. Payqa tukuy runastapuni qhawaykun.
WIS.6.8	Atiyniyojkunataqa astawan sinch'ita juchasninkumanta tapun.
WIS.6.9	Kayta qankunata niykichej, kamachejkuna, yachayniyoj kanaykichejpaj, amataj cheqan ñanmanta karunchakunaykichejpaj.
WIS.6.10	Ajllasqa aylluman yaykonqanku Diospa leyninta junt'ajkunaqa. Chay leywan yachachikojkunaqa sinch'ita sayayta atenqanku contrasninkoj ñaupaqenkupi.
WIS.6.11	Chayrayku, nisqasniyta uyarikuyta munapayaychej. Tukuy sonqo nisqasniyta mask'aychej, yachayniyojtaj kankichej.
WIS.6.12	Yachayqa mana wañoj k'anchaywan lliphipin. Yachayta munajkunaqa, payta usqhayllata tarinku. Yachayta mask'ajkunaqa paywan tinkukunku.
WIS.6.13	Paypuni munakusqasninwan tarichikun.
WIS.6.14	Sut'iyayta sayarejqa payta mask'aspa mana sayk'unchu. Kikin wasi punkumpi tiyarikushajta tarimpacha.
WIS.6.15	Paypi unanchakojqa may umayoj runamin. Tutantinta mask'ajqa, qhajpacha llakiyninta ayqechenqa.
WIS.6.16	Kikin yachaypis, kayman jaqayman rin, payta mask'ajkunawan tinkoj. Paykunata ñampi taripan munakuywan. Tukuy yuyasqankupitaj taripaj llojsin.
WIS.6.17	Runaqa, tukuy sonqo yachayta munashajtin, qallarishanña yachayniyoj kayta. Yachayta mask'aspaqa, rikuchishanña yachayta munakusqanta.
WIS.6.18	Yachayta munakojqa, Diospa kamachisqasninta junt'an. Diospa nisqasninta junt'aspaqa, wiñay kausayniyojpuni kanqa.
WIS.6.19	Wiñay kausaytaj runata Diosman qayllachin.
WIS.6.20	Chayraykoqa, yachayta munapayayqa reyta tukuchin cheqamanta reyman.
WIS.6.21	Llajtasta kamachejkuna, unayta kamachinaykichejpajqa yachayniyoj kayta mask'aychej. Chaywan yachakonqa cheqamanta reykuna kayta munasqaykichejta.
WIS.6.22	Kunan nisqaykichej imachus yachayqa. Nisqaykichejtaj maymantachus jamusqanta, mana ni imallatapis pakaspa, qallariyninmantapuni qallarispa. Sut'itataj yachachisqaykichej, cheqan kajta willaspa.
WIS.6.23	Ch'akirachej envidiawanqa mana atipachikusajchu. Envidiaqa mana kayta atinchu yachaywan khuska.
WIS.6.24	Kay mundoqa salvakonqa ashkha yachayniyojkuna kajtillan. Umachakoj reyqa ayllunta ñaupajman purichin.
WIS.6.25	Chayraykoqa, nisqasniywan yachachikuychej, allin kajtataj jap'inkichej.
WIS.7.1	Noqapis wañunay tiyan. Tukuy runas jina, noqapis jallp'amanta ruwasqa runamanta jamuni. Mamaypa wijsampi aychallikuni.
WIS.7.2	Chunka killa junt'ata mamaypa yawarnimpi runaman tukuni tataypa mujunnejta, mosqoy kusiyrayku.
WIS.7.3	Nacekuspaqa, noqapis tukuyninku jina samarqani. Tukuyninkuta jap'ikoj kay pachaman chayamorqani. Tukuyninku jinallataj, nacekuytawanqa waqaniraj.
WIS.7.4	Janantaswan mayt'uykuwarqanku, jatun munakuywantaj uywaykuwarqanku.
WIS.7.5	Tukuy reykunapis ajinallatataj kay mundoman chayamorqanku.
WIS.7.6	Tukuy runasqa uj jinallamantatajpuni kay mundoman jamunku, uj jinallamantataj kay mundomanta llojsenqanku.
WIS.7.7	Chayraykoqa, Diosmanta mañakorqani. Diostaj umayojta ruwawan. Majakorqani, yachaytaj jamuwarqa.
WIS.7.8	Noqapajqa, yachay aswan allin, reypa tojnunmanta nisqaqa, aswan allintaj reypa tiyananmanta nisqaqa. Yachayniyoj kaywanqa, ashkha qolqeyoj kayqa mana ninakunmanchu.
WIS.7.9	Ni mayqen lliphipej rumillapis yachaymantaqa aswan sumajchu ñawisniypaj. Mundontimpi kaj qorispis ñaupaqempeqa t'iyu qotulla. Qolqepis t'urullaqa.
WIS.7.10	Yachaytaqa noqa munakorqani mana onqosqa kaymanta astawan. Munakorqanitaj k'acha kaymanta astawan. K'anchaymantapis yachaytaqa astawan munakorqani. Yachaypa lliphipiynenqa manapuni wañunchu.
WIS.7.11	Yachaywan khuska tukuy ima sumaj jamuwarqa. Yachaynejta, qhapajmampis tukullarqani, mana yupayta atina sumaj imaswan.
WIS.7.12	Tukuy chay allinkunamantaqa junt'asqa kasqaymanta kusikorqani, chaykuna yachaymanta jamusqanrayku. Manataj yacharqanichu yachaypuni tukuy chaykunajpa mamanku kasqantaqa.
WIS.7.13	Imatachus llimphu sonqowan yachakorqani, makiy kicharisqa wajkunaman yachachini. Yachaypa qhapaj kaynintaqa mana noqallapajchu waqaychayman.
WIS.7.14	Yachayqa runaspaj mana tukukoj qhapajkunasniyojmin. Chaykunata jap'ikojkunaqa, Diosmanta allin qhawasqas kanku.
WIS.7.15	Diosninchej yanapawachun maychus kajta parlanaypaj. Yanapallawachuntaj qowasqasninman jina yuyanaypaj. Paypuni yachaytaqa qhatin. Paypuni yachayniyojkunata pusan.
WIS.7.16	Noqanchejqa makisnimpi kashanchej. Kikillantataj nisqanchejpis, yuyasqanchejpis, ruwasqanchejpis.
WIS.7.17	Paypuni tukuy ima kajta cheqanta yachachiwarqa. Paynejta yachani imaynamantachus kay pacha ruwasqa kashan, yachanitaj imapajchus tukuy imas.
WIS.7.18	Paypuni yachachiwan kay mundomanta: Pachaj qallariyninta, tukukuyninta, chaupi kajninta ima. Yachachiwarqataj intej puriyninmanta. Chantaqa, yachillawarqataj imaynatachus sapa wata chiriykamun, ruphaykamun, paraykamun, ch'akiykamun ima.
WIS.7.19	Kikillantataj, paynejta yachakuni wataj muyuykamuyninta, qoyllurkunajpa tiyakusqasninkutapis.
WIS.7.20	Chaymanta, yachakunitaj ima layamantachus tukuy kausajkuna kanku. Chantapis, imaynamantataj animalkuna kausakullanku. Yachallanitaj supaykunaj atiyninkumanta, runaspa yuyakusqasninkumantapis. Chantaqa, jallp'amanta p'utumoj tukuy ima laya plantasmanta yachallanitaj. Jinallataj, saphej kallpanmanta yacharqoni.
WIS.7.21	Pakasqa kajta sut'i kajtataj yacharqani. Tukuy imata ruwajqa yachachiwarqa. Chaymin yachay.
WIS.7.22	Paypi kashan rejsej santotaj espíritu, k'ata kaj, ashkha rikhuriyniyoj, mayllamampis yaykoj, kuyurikoj, sat'iykukoj, llimphu, sut'i, llamp'u, khuyakoj, t'ojsej,
WIS.7.23	mana jark'achikoj, yanapaj, runasta munakoj, mana sayk'oj, sinch'i, mana llakikoj, tukuy imata atej, tukuy imata qhawaj, tukuy espiritusman yaykoj: yuyayniyoj espiritusman, llimphu espiritusman, sut'i espiritusmampis.
WIS.7.24	Yachayqa, tukuy kuyukojkunamantaqa astawan kuyuykun. Llimphu kayninrayku, tukuy imaman sat'iykullan yaykullantaj.
WIS.7.25	Yachayqa, Diospa atiynimpa phukuynin. Tukuy Atiyniyoj Diospa glorianmanta llimphu p'utuynin. Yachaymanqa ni ima ch'ichi kaj yaykunmanchu.
WIS.7.26	Yachayqa, wiñay k'anchaypa lliphipiynin. Diospa ruwasqanmantataj mana ch'ichichasqa rikuchina. K'acha kayninmantaqa rikhurimuypis.
WIS.7.27	K'atalla kajtimpis, yachayqa tukuy imata ruwayta atin. Mana wajman tukuspalla, tukuy imata mosojyachin. Watamanta wata sumachaj sonqosman yaykorqollan, Diospa wawasninman tukuchinampaj, paypa sutimpi parlanankupajtaj.
WIS.7.28	Diosqa, yachaywan khuska kakojkunallata munakun.
WIS.7.29	Yachayqa intimanta aswan k'achapuni, tukuy qoyllurkunamantapis aswan jatunmin. K'anchaywan ninakuspaqa, yachayqa atipan.
WIS.7.30	K'anchaypa qhepampitaj tuta jamun. Yachaytarí sajraqa manapuni atipanmanchu.
WIS.8.1	Yachayqa kallpanta chayachin kay pachaj qallariyninmantapacha tukukuyninkama. Sumajtapunitaj tukuy imata kamachin.
WIS.8.2	Yachaytaqa noqa munakorqani, mask'arqanitaj wayna kasqaymantapacha. Munarqanitaj warmiyman tukunanta. K'acha kayninta munakojqa noqa kani.
WIS.8.3	Sut'ita rikhurin may sumaj paqarimuyniyoj kasqanta, imaraykuchus Dioswan khuskapuni kashan. Tukuy imaj Señornin payta munakorqa.
WIS.8.4	Yachayqa Diospa yachasqanta yachallantaj. Ajllantaj imatachus Diosqa ruwanan tiyan.
WIS.8.5	Sichus qhapaj kayqa munakunapaj kay kausaypi, imataj aswan qhapaj yachaymantaqa, pichus tukuy imata ruwan?
WIS.8.6	Sichus unanchakoyqa tukuy imata ruwan chayqa, wajchu tukuy imata ruwanman?
WIS.8.7	Sichus mayqenllapis cheqanyachiyta munan chayqa, k'acha kajqa ruwasqampa poqoyninmin. Yachayqa yachachin maychus kajta ruwayta. Yachachintaj unanchakuyta, cheqanyachiyta, kallpayoj kajtataj. Tukuy chaykunaqa, tukuy imamanta astawan runata yanapan.
WIS.8.8	Pillapis munajtin ashkhatapuni yachakuyta, payman qayllachun. Payqa yachan imatachus ñaupa wataspi pasarqa. Nillantaj imatachus jamunan tiyan. Mana sut'i nisqantapis ch'iparan payqa. Mana ch'uwa tapunastapis kutichikullan. T'ukuna imas manaraj jamushajtinku, yachanña jamunan kasqanta. Jamoj watasmantapis yachanña.
WIS.8.9	Chayrayku nerqani noqaj kausaqey kananta, yachaspa atisqanta noqawan khuska kayta kusiypi, yachaspataj sonqochaykuwayta atisqanta llakiypi, phutiypi ima.
WIS.8.10	Noqa nej kani: Paynejta rejsisqapuni kanqa sutiy runas ukhupi, nispa. Waynapis kajtiy, machu runasqa allinta qhawawanqanku, nej kani.
WIS.8.11	Nillarqanitaj: Cheqanyachejtiy, noqamanta nenqanku: Umayojqa, nispa. Atiyniyojkunaqa, rikuwaspa t'ukusqas qhepakonqanku.
WIS.8.12	Ch'inyajtiy, parlanayta suyanqanku. Parlajtiy, ningrisninkuta kicharenqanku. Anchatapuni parlashajtiy, makisninkuta simisninkuman churanqanku.
WIS.8.13	Yachaynejta wiñaypaj kausasaj. Qhepaypi jamojkunaqa noqamanta yuyarikullanqankupuni.
WIS.8.14	Llajtaspa kamachejnin kasaj. Ashkha laya runasta kamachisaj.
WIS.8.15	Runasta ñak'arichej kamachejkuna, sutillayta uyariytawanqa, manchachikonqanku. Aylluypaj k'acha sonqo kasaj. Maqanakupitaj wapu kasaj.
WIS.8.16	Wasiyman kutirispa, yachaypa ladompi samarikusaj. Yachayqa mayqempatapis ladompi kaspaqa, chay runata mana llakichinchu. Paywan kausaspaqa mana ni pi ñak'arinchu, manachayqa, kusirikumpacha.
WIS.8.17	Tukuy chayta umaypi muyurichishaspa, sonqoypitaj waqaychaspa, rikuni wiñay kausay jamusqanta paywan khuska kausasqanchejnejta.
WIS.8.18	Rikunitaj anchata kusikusqanchejta paypa kausaqesnin kajtinchej. Paypa nisqanta ruwaspataj, mana tukukuyniyoj imaswan qhapajchakunchej. Paywan khuskachakuspa, unanchakuyta yachanchej. Paywan tanta kasqanchejrayku, rejsisqasman tukunchej. Chayrayku, kayman jaqayman kachaykukoj kani, imaynatataj yachaytaqa pusakampuyman, nispa.
WIS.8.19	Wawallaraj kajtiy, llamp'u sonqoyoj kasqani. Sumaj sonqota qowasqanku.
WIS.8.20	Astawampis, sumaj kasqayrayku, llimphu ukhuman yaykusqani.
WIS.8.21	Ninitaj: Mana yachayniyoj kayta atiymanchu, mana Diospuni yachayta qowajtin. Umayojña yachajqa pichus chayta qon. Chaypachaqa, Diosman kutirispa, kay jinata mañakorqani:
WIS.9.1	Ñaupa tatasniypa Diosnin, khuyakoj Señor. Qanqa simi nisqaykiwan tukuy imata ruwarqanki.
WIS.9.2	Qanqa yachayniykiwan runata ruwarqanki ruwasqasniyki patapi sayarinampaj.
WIS.9.3	Qanqa runata ruwarqanki kay pachata kamachinampaj sumaj sonqowan cheqan sonqowantaj. Qan runata ruwarqanki, allinta runa masisninta cheqanyachinampaj.
WIS.9.4	Qoway ari yachayta, ladoykipi sayaj chayta. Amataj qharqowaychu wawasniyki chaupimanta.
WIS.9.5	Noqaqa kamachiyki kani, warmi kamachiykej wawan. Mana kallpayojchu kani. Pisi watasllata kausasaj. Noqallamantaqa manapuni yachaymanchu imachus cheqan kaj, nitaj kamachisqasniykitapis umaypi jap'iymanchu.
WIS.9.6	Mayqenllapis may sumajpuni kajtimpis runas ukhupi, sichus mana jap'ikunchu qanmanta jamoj yachayta, chay runataqa mana valechenqankuchu.
WIS.9.7	Qampuni ajllawarqanki aylluykita kamachinaypaj, cheqanyachinaypajtaj qhari wawasniykita, warmi wawasniykita ima.
WIS.9.8	Qan niwarqanki uj templota oqharinayta ajllasqa orqoyki patapi. Niwarqankitaj uj altarta ruwachinayta chay llajtapi maypichus tiyakunayki toldo kashan chaypi. Chay toldoqa yuyarichiwayku qallariymantapacha wakichikusqayki wasimanta.
WIS.9.9	Qanwan khuska kashan yachay. Payqa ruwasqasniykita yachan. Payqa kashallarqaña mundota ruwashajtiyki. Payqa yachan imachus walej ñawisniykej ñaupaqempi. Yachantaj imachus kamachisqaykiman jina ruwasqa kashan.
WIS.9.10	Llimphu janaj pachamanta payta kachampuway. Payta kachaykuy lliphipej tiyanaykimantapacha, yanapanawampaj, rikuchinawajpajtaj imachus sumaj ñaupaqeykipi.
WIS.9.11	Payqa tukuy imata yachan, rejsintaj. Payqa unanchakuywan yanapawanqa tukuy ruwasqasniypi. Glorianwantaj waqaychawanqa.
WIS.9.12	Chaypachaqa, ruwasqasniy gustasonqanku. Noqaqa aylluykita kamachisaj cheqan kaywan. Chantapis, tataypa tiyanampi tiyakunaypaj jina kasaj.
WIS.9.13	Mayqen runataj Diospa munayninta yachayta atinmanri? Pitaj yachanman imatachus Dios munasqanta?
WIS.9.14	Runaj yuyaynenqa pisilla. Umallikuspapis runas pantanku.
WIS.9.15	Wañupoj aychaqa espirituta llasayachin. T'urumanta ruwasqa kasqanrayku, aychaqa mana saqenchu espíritoj waranqa yuyakusqasnin phawananta.
WIS.9.16	Ñak'aymanta umaykupi jap'iyku tukuy kay pachapi kajta. Qayllaykupi kajtapis ancha trabajowan tariyku. Pitaj janaj pachapi kajtaqa rikunri?
WIS.9.17	Pitaj munayniykita yachanmanri? Manachu chay runalla pimanchus yachayta qorqanki, pimanchus janaj pachamanta santo espirituykita kachamunki?
WIS.9.18	Chay jinamanta, runasqa cheqan ñanta jap'iyta aterqanku. Chay jinamantataj, runasqa yacharqanku imatachus walej ñaupaqeykipi. Yachaynejta paykunaqa salvakorqanku.
WIS.10.1	Yachayqa qhawaykorqa chay ñaupajta ruwasqa kay pachaj tatanta, pay sapallan ruwasqa kashajtin. Yachaytaj paytaqa juchanmanta kacharicherqa.
WIS.10.2	Yachaytaj payman kallpata qorqa tukuy ima patapi sayanampaj.
WIS.10.3	Maypachachus uj juchasapaqa k'ajaj phiñaynimpi yachaymanta t'aqakorqa, chinkayman rerqa, wauqenta chejnikuspa wañuchisqanrayku.
WIS.10.4	Maypachachus payrayku yaku kay pachata chinkacherqa, yachaypuni kay pachata chinkaymanta ayqecherqa, cheqan sonqoyoj runata yakunta pusaspa chhalla k'ullullapi.
WIS.10.5	Maypachachus uj sonqolla khuskachakuspa tukuy laya runasqa, rumi sonqosninkurayku ch'eqerasqas karqanku, yachaypuni ajllakorqa cheqan sonqoyoj runata, payta waqaychaspa mana k'aminayojta Diospa ñaupaqempi. Kallpayojtataj sayacherqa anchata wawanta munakojtimpis.
WIS.10.6	Yachaypuni cheqan sonqoyoj runata kacharicherqa maypachachus Diosqa chinkacherqa phishqantin llajtata ninata parachimuspa.
WIS.10.7	Chay runaspa sajra sonqosninkumanta yuyarikunapaj, kunankama uj t'ajra pampapi q'osñimushanraj. Chaypi sach'asqa mana poqochikunkuchu. Chaypitaj, yuyarikunapaj uj mana creej runamanta, uj kachi lanti sayarishan.
WIS.10.8	Chay runasqa yachaymanta karunchakusqankurayku, manaña aterqankuchu sumaj kajta rejsiyta. Chantapis, qhepankupi yuyarikunasta saqerqanku, runas yachanankupajpuni paykuna wampu sonqos kasqankuta.
WIS.10.9	Yachayrí, payta qhatejkunata llakiymanta kacharicherqa.
WIS.10.10	Yachayqa sumaj ñanninta cheqan sonqoyojta pusarqa, wauqempa phiñakuyninmanta ayqeshajtin. Rikucherqataj Diospa reinonta. Chantapis, santo imasta yachacherqa. Ruwasqampirí, ñaupajman rinampaj yanaparqa. Llakiynintataj sumaj poqoyniyojman tukucherqa.
WIS.10.11	Chaymanta, payta jark'arqa rikhurimojtinku paypa kapuyninta munapayaj ñak'arichej runas. Chantaqa, payta qhapajyacherqa.
WIS.10.12	Contrasninkumanta jark'arqa, waqaycharqataj payta urmachiyta munajkunamanta. Sinch'i maqanakupipis atipaykucherqa, chay jinamanta yachanankupaj Diosta yupaychayqa aswan sumaj kasqanta tukuy imamanta astawan.
WIS.10.13	Yachayllataj karqa pichus mana saqerparerqachu qhatuchikoj cheqan sonqoyoj runata, mana chayrí juchallikuymanta karuncharqa.
WIS.10.14	Yachayqa paywan khuska kakorqa wisq'aykojtinku, manataj saqerparerqachu phujyu ukhupi, kamachikuy tojnuta payman qonankama. Chaymanta, payta sayaykucherqa ñak'arichejkunaj patampi. Payqa rikhurichin llakichejkunasnin llullakusqankuta, wiñay lliphipiyniyojtaj qhepakun.
WIS.10.15	Yachayqa kacharicherqa ajllasqa aylluta, mana k'aminachikoj runasta, llakichejkunaspa makisninkumanta.
WIS.10.16	Payqa, Señorta yupaychaj runaj sonqonman yaykorqa. Payllataj tukuy laya t'ukunasta ruwaspa, sayarqa manchachej reykunaspa ñaupaqempi.
WIS.10.17	Ajllasqa runasman ñak'arisqankumanta t'inkata jaywarqa. Sumaj ñanninta paykunata pusarqa. P'unchaypi paykunata llanthuykorqa, tutapitaj qoyllurkunaj k'anchaynin jina karqa paykunapajqa.
WIS.10.18	Yachayqa paykunata puka qochanta thaskicherqa, pusarqataj p'ultiykuchej yakunta.
WIS.10.19	Chaypachaqa, yakus p'ultiykucherqanku paykunaj contrasninkuta. Chantaqa, ukhumanta ajtuykorqa.
WIS.10.20	Jinamanta, cheqan sonqoyojkunaqa sajra runaspa imasninkuta jap'ikaporqanku. Paykuna, Señor, santo sutiykita yupaycharqanku. Tukuyninku ujllapi, atiyniykiwan yanapasqaykimanta yupaychasorqanku.
WIS.10.21	Yachayqa opaspa simisninkuta kicharerqa, wawaspa qallusnintataj phaskarqa.
WIS.11.1	Yachayqa israelitasta ñaupajman puricherqa santo profetanejta.
WIS.11.2	Paykunaqa ch'in pampanta purej kanku, jarakoj kankutaj mana chimpay atina cheqaspi.
WIS.11.3	Israelitasqa contrasninkoj ñaupaqempi sinch'ita sayarerqanku. Paykunawan tinkojkunata ayqecherqanku.
WIS.11.4	Ch'akichikushajtinku wajyasorqanku. Wayq'o qaqamanta, sinch'i rumimanta, yaku llojserqa ujyanankupaj.
WIS.11.5	Ajinamanta, imachus contrasninkupaj jasut'i karqa, paykunata phutiyninkupi sonqocharqa.
WIS.11.6	Contrasninkoqa mayupi mana tarerqankuchu mana tukukoj yakuta, manachayqa qonchu yakullata, yawarniyojta, t'uruyojta ima.
WIS.11.7	Chaywanqa castigasqas karqanku wawasta wañuchisqankurayku. Aylluykimanrí, mana suyajtinkupis, yakuta qorqanki may ashkhata.
WIS.11.8	Paykunaqa, ch'akichikuyninkunejta yacharqanku imaynatachus qanqa contrasninkuta castigasqanki.
WIS.11.9	Aylluyki ñak'arisqampi yacharqa ima llakiywanchus sajra runas ñak'arinku, qan phiñakuspa castigajtiyki. Chaytaqa ñak'arisqampi yacharqa, munakuywampis ñak'arichejtiyki.
WIS.11.10	Aylluykitaqa k'amerqanki, imaynachus wawasniyoj runa wawasninta k'amin, ajinata. Aylluykej contrasnintarí llakiykucherqanki, imaynachus phiña runa rey runasninta chinkayman qharqon, ajinata.
WIS.11.11	Karupichus qayllapichus, kikillantataj ñak'arerqanku.
WIS.11.12	Tukuy chaykunamanta yuyarikuspa iskay kutita llakikorqanku, iskay kutitataj waqarqanku.
WIS.11.13	Uyarispa imachus paykunata ñak'arichisqanta, chay kikimpuni wajkunata kusichisqanta, Señor kasqanta yacharqanku.
WIS.11.14	Pitachus ujpacha saqerparichisqanku, ujpachataj asirikuspa wijch'uykusqanku tukuy ima tukukuytawanqa, pay kikinta pataman oqharerqanku. Paykunaj ch'akichikuyninkoqa, mana cheqan sonqoyojkunaj ch'akichikuyninku jinachu karqa.
WIS.11.15	Paykunaqa sajra sonqoyoj karqanku, mana yuyayniyojtaj. Chay jawa pantarqanku k'umuykukuspa mana unanchaj qhatatakojkunaman, qhesachana uywasmampis. Chayrayku ari, qanqa, paykunata nanaykuchispa, pisi uma uywasta paykunaman kachaykorqanki.
WIS.11.16	Chayta ruwarqanki yachachinaykipaj runa castigachisqa kananta imawanchus juchallikun, chayllawantaj.
WIS.11.17	Tukuy atiyniyoj makiykiwan mana kajllamanta mundota ruwarqanki. Kikin makiykillawantaj atiwaj paykunaman kachaykuyta yupa jukumarista, mana manchachikoj pumastawan.
WIS.11.18	Mana chayrí, manaraj rejsisqa phiña animalkunata, chaypachallaraj ruwasqasta, qhanirpariyta munajkunata, senqankumanta larway ninata phukojkunata, asnaj wausita simisninkumanta llojsichispa, ñawisninkumantataj k'anchay wach'ista, kharkatitinapaj jina.
WIS.11.19	Chaykunaqa, atinkuman wañurachiyta jap'iykuytawankama. Mana chayllachu, manachayqa ujta rikhurimuspalla chinkayman aparparichinkuman karqa.
WIS.11.20	Chaykuna mana kanman chaypis, uj phukuyllawan urmankuman karqa, cheqanyachej simi nisqaykiwan qhatichikuspa, q'ala picharparisqas atiyniykiwan.
WIS.11.21	Qanrí, tukuy imata ruwarqanki allintapuni, maychus kajman jina.
WIS.11.22	Mayllapipis jayk'ajllapis qanqa atiyniykita orqhoyta atinki. Pitaj jark'akunman kallpayoj makiykimantari? Qanwan ninakuspaqa, mundo rijch'akun t'iyu rumisituman, aysanapi churasqaman. Rijch'akuntaj chhulla sut'uman, tutamanta pampaman t'akakojman.
WIS.11.23	Qanqa tukuykunamanta khuyakunki, tukuy imata atisqaykirayku. Qanqa ñawisniykita wisq'anki mana runaj juchanta rikunaykipaj, qanman kutirinankuta munaspa.
WIS.11.24	Arí, qanqa tukuy kajkunata munakunki, manataj sonqoykita nanachikunkichu ruwasqasniykimanta. Chejniwajchus imallatapis, chaytaqa mana ruwankimanchu karqa.
WIS.11.25	Imaynamantataj imallapis kakunman, qan mana munajtiykiri? Imaynamantataj imallapis kausanman, mana qampuni kausananta nejtiykiri?
WIS.11.26	Qanrí, tukuy imamanta khuyakunki, imaraykuchus tukuy ima qampatapuni, kausayniyojta munakoj Tata.
WIS.12.1	Mana wañupoj samayniyki tukuy imapi kashan.
WIS.12.2	Chayrayku, pisimanta pisilla urmajkunata castigaykunki. Qan ninkiraj: Pajtataj!, nispa. Rikuchinkiraj imapichus juchallikusqankuta, sajramanta ithirinankupaj, qampitaj creenankupaj, Tatáy.
WIS.12.3	Qan millachikorqanki rikuspa imaynatachus kausasqanku ajllasqa jallp'aykipi tiyakoj ñaupa runasqa.
WIS.12.4	Qan millachikorqanki imaraykuchus paykunaqa mana rikuy atina imasta ruwayta yachasqanku, layqa imasta, waj laya millay imastapis.
WIS.12.5	Mana khuyakuspalla, paykunaqa wawitasta wañurachej kanku. Mikhunasninkupitaj, runa ch'unchulastawan, aychatawan yawarnintinta mikhuykoj kanku. Paykunaqa, tantaykukoj kanku paykunapuralla, chaykunata ch'inmanta ruwaj.
WIS.12.6	Wawitasninkoqa mana qhaparikuyllatapis aterqankuchu. Chay tata mamasta, kikin wawitasninkuta wañuchejkunata, chinakachiyta munarqanki ñaupa tatasniykoj makisninkunejta.
WIS.12.7	Chay jinamanta, munarqanki Diospa wawasnin ripunankuta munakusqayki jallp'aman, tukuy jallp'asmanta astawan munakusqayki chayman.
WIS.12.8	Jinapis, runaspuni kasqankurayku, khuyakuywan qhawarqanki paykunata. Pisimanta pisi tukuchinaykipaj, maqanaku runasniykej ñaupaqenta, lachiwanasta kachaykorqanki.
WIS.12.9	Qanqa, atinkiman karqa chay mana rejsisojkunata cheqan sonqoyoj makisninkuman jaywayta, maqanakupi urmanankupaj. Manachayqa, atinkiman karqa ujllapi t'unarparichiyta phiña animalkunawan. Munaspaqa, atillawajtaj tukuchiyta uj simillawampis.
WIS.12.10	Mana chaytachu ruwarqanki. Qanman kutirinankuta suyarqanki, yachaspapis rumi sonqospuni kasqankuta, nacekusqankumantapacha may sajras, mana tijrachikuna yuyayniyoj.
WIS.12.11	Paykunaqa, qallariymantapacha qhesachana laya runas karqanku.
WIS.12.11	Mana ni pimanta manchachikusqaykiraykuchu, paykunaj juchasninkutaqa saqerqanki mana castigoyojta.
WIS.12.12	Pitaj nisunkimanri, imata ruwarqanki?, nispa. Pitaj ninman pantasqaykitari? Pitaj tumpasunkiman chinkachisqaykimanta qampuni ruwarqanki chaykunata? Pitaj ñaupaqeykipi sayanman chay sajra sonqoyojkunata yanapajri?
WIS.12.13	Chantapis, qan sapallayki kanki runasta qhawaj Diosqa. Mana waj kanchu tapusunampaj allintachus manachus cheqanyachisqaykita.
WIS.12.14	Ni mayqen reypis, ni mayqen kamachejpis atinmanchu oqharikuyta phiñakuspa runasninta llakichisqaykirayku.
WIS.12.15	Cheqan sonqoyojpuni kanki. Kamachisqaykipi, tukuy imatapuni maychus kajman jina cheqanyachinki. Maymanta qan niwajri mana juchayojta llakichinankutari?
WIS.12.16	Atiyniyoj kasqaykirayku tukuy imata cheqanyachinki. Tukuy runasqa qampata kanku. Chayrayku, paykunaj juchasninkutaqa pampachallanki.
WIS.12.17	Kallpaykita rikuchinki chay runaspa ñaupaqenkupi, pikunachus yuyanku mana atiyniyojchu kasqaykita. Kajtinkutaj pikunachus yachaspapis jatun atiyniyoj kasqaykita, ñaupaqeykipi oqharikunku, chaykunataqa muspharparichinki.
WIS.12.18	Jatun atiyniyoj kasqaykirayku, maychus kajllata cheqanyachinki, sumaj sonqoykiman jinataj kamachiwayku. Kallpaykitaqa jayk'ajllapis rikuchiyta atinki.
WIS.12.19	Chay jinamanta, aylluykiman yachacherqanki imaynatachus cheqan sonqoyoj runa purinan tiyan: Cheqan sonqoyojqa khuyakoj runapuni kanan tiyan. Wawasniykita sonqoyacherqanki, imaraykuchus suyallanki juchasninkumanta llakikunankuta.
WIS.12.20	Wawasniykita chejnikojkunata, wañuymanña thaskejkunata, qanqa allinllamanta, sonqo nanaywan castigarqanki, suyasparaj juchasninkuta saqenankuta.
WIS.12.21	Kikin wawasniykitataj, astawan munakuywan qayllarqanki juchasninkumanta tapoj. Yuyarikunki ari tatasninkuwan khuskachakusqaykimanta, sumaj kajta paykunaman qonaykimantataj.
WIS.12.22	Noqaykuta chejnikojkunataqa manchayta nanaykuchinki. Noqaykutarí k'amiykullawayku. Chayta ruwanki, noqayku cheqanyachinayku kajtin, k'acha sonqoykimanta yuyarikunaykupaj. Chantaqa, juchasniykumanta tapuchinayku kajtinri, chayta ruwawarqayku khuyakuyniykita suyanaykupaj.
WIS.12.23	Chay jawa, millayta kausakoj wampu runastaqa, kikin millay yupaychanasninkunejta llakicherqanki.
WIS.12.24	Paykunaqa, may karumampuni ririkaporqanku, pantasqa ñanta jap'ispa. Paykunaqa, k'umuykukoj kasqanku millachikuna animalkunaman, ayqerparikunapaj jina chaykunaman. Chay runasqa mayllamampis pusaykuchikusqanku, mana yuyayniyoj wawitaspis kankuman jina.
WIS.12.25	Chayraykullataj, qanqa, ñuñojsitusta jina asirichina jasut'iywan chupacherqanki.
WIS.12.26	Chay jina jasut'iywanqa mana wanajkunataj, chimpananku karqa Diospa qayllanman, paywampuni jasut'ichikoj.
WIS.12.27	Paykunaqa, rikuspa wajtachikusqankuta chay animalkunanejta, mayqenkunatachus dioskuna jinata yupaychaj kunku, ñawisninkuta khicharerqanku, rejsikaporqankutaj cheqa Dios jinata, pitachus ñaupajta mana munarqankuchu rejsikuyta. Ajinata, tukuy jasut'iykunamanta aswan jatun kajqa, patankuman uraykamorqa.
WIS.13.1	Ch'usaj umasniyojpuni karqanku Diosta mana rejsej runasqa. Mana aterqankuchu rikusqankunejta kausakojta rejsikapuyta. Manataj aterqankuchu ruwasqasnejta yachayta pichus tukuy imata ruwarqa.
WIS.13.2	Mana chayrí, dioskuna jinata yupaycharqanku ninata, wayrata, mana sayaj phukuyta, qoyllurkunata, phullchimoj yakuta, janaj pachapi kaj k'anchaykunatawan. Tukuy chaykunaqa paykunapaj dioskuna karqanku, mundontinta kamachejkuna.
WIS.13.3	Sichus chaykunaj k'acha kayninkuta rikuspa dioskunapunichá kaykuna, nispa nerqanku, yachachunku chaykunaj señorninku aswan k'acha kasqanta, imaraykuchus paypuni, k'acha kajta ruwajqa, kanankuta nerqa.
WIS.13.4	Chaymantataj, sichus t'ukorqanku rikuspa atiyniyoj kasqankuta, rikuspataj kayman jaqayman kuyurisqankuta, yuyachunku aswan atiyniyojpuni kasqanta chaykunata ruwarqa.
WIS.13.5	Mundontimpi rikuspa jatuchaj kajta, k'acha kajtataj, rejsiyta atinchej chaykunata ruwajta.
WIS.13.6	Chay jinamanta yuyaj runastaqa ama p'enqachinachu. Ichapis pantasqas kashanku, manaraj Diosta tariyta atispa, mask'ashajtinkupis.
WIS.13.7	Diospa ruwasqasnin ukhupi kausanku. Chaykunata rikuspataj, rejsikapuyta munanku. K'achitu kasqanraykutaj, jap'erqochikunku.
WIS.13.8	Jinapis, juchanku kakullampuni.
WIS.13.9	Imajtin ari, qayllaykuspaña tukuy imaman yuyayninkuwan, mana kunankama tarinkuchuri tukuy imaj Señornintaqa?
WIS.13.10	Khuyakunapajpuni kanku paykunaqa. Sonqosninkuta qopunku mana kuyurikuyta atejkunaman. Runaspa ruwasqasninkutaqa dioskunata sutichanku: Qorimantawan, qolqemantawan imasta, k'achituta ruwasqasta. Uywasman rijch'akojkunatapis, dioskunata ninku. Chantaqa, ñaupa runas k'achanchasqanku chay wijch'unallapajña rumispis, paykunapaj dioskunallataj karqanku.
WIS.13.11	Kunanqa yuyarikuna wakin llant'eros ruwasqankumanta. Llant'eroqa, juch'uy sach'ata urmachiytawan, qaranta qechukapun usqhayllata. Chay k'ullumantataj imallatapis ruwarqon wasimpi sirvinampaj.
WIS.13.12	Puchorqa chay k'aspistarí, llant'apaj jallch'an, mikhunanta wakichikunampaj.
WIS.13.13	Mana ni imapajña sirvej k'ullutarí, phujllakuspalla k'achanchaykun. Chay mosqosniyoj wist'u kurkutaqa, runa rijch'akojman tukurparichin.
WIS.13.14	Kutispi, makisninmantaqa llojsin qhesachana animalman rijch'akoj. Chantaqa, pukamanta llut'arqompacha, jusk'usmampis t'uruta ñit'ispa.
WIS.13.15	Chaymantataj, perqapi uj t'oqota ruwan. Chaypitaj k'ullutaqa fierrowan sayachin.
WIS.13.16	Chayta ruwan ama k'ullu urmanampaj. Yachan ari chay k'ulloqa sapallanmanta mana kuyuriyta atisqanta. Lantilla kasqanrayku, runapuni kayman jaqayman apanan tiyan.
WIS.13.17	Jina kajtimpis, chay k'ullumanta mañakun, imallamantapis pisichikushajtin. Casaranampajpis mañakullantaj. Wawasnimpajpis mañakullan, mana penqachikuspa mana kausakojman parlasqanmanta. Onqosqa kashajtintaj, mana kallpayojmanta mañakullan.
WIS.13.18	Kausanampajqa, mana kausayniyojmanta mañakun. Mana ni imata ruwayta atejwanqa yanapachikuyta munashan. Waj ladosman rinan kashajtin, mana chakisniyojmanta mañakun.
WIS.13.19	Qhatuman rinan kajtin, imallatapis ruwanan kajtimpis, mana makisnimpi kallpayojwan yanapachikuyta munashan.
WIS.14.1	Waj runañataj, munaspa jatun qochaman yaykuyta, uj k'ullumanta mañakun mana phiña yakuwan atipachikunampaj. Chay k'ullutaj barcomantaqa, imapichus runa rinan tiyan, aswan pisi sinch'i.
WIS.14.2	Qolqechakuyta munapayasqankurayku, runasqa barcosta ruwakorqanku. Sumajta unanchakuspa runasqa barcosta ruwarqanku.
WIS.14.3	Qhawakusqaykiwan, qampuni kanki barcota pusajqa, Tatáy. Qanqa, jatun qochanta ñanta ruwanki, yakusninta uj cheqanchanata.
WIS.14.4	Ajinamanta, rikuchinki ima sajramantapis runata jark'ayta atisqaykita. Pillapis, mana yakuman yachasqalla, kachaykukuyta atinampaj.
WIS.14.5	Qan mana munankichu qhasillata qhepakunanta qampa ruwasqasniyki. Chayrayku, runasqa kausayninkuta jaywallanku k'ullu barcoman, imawanchus yakusninta rinku, chayankutaj chimpaman, mana ni imanasqas.
WIS.14.6	Chay pachaj qallariynimpipis, maypachachus jatuchaj wampu runasqa wañorqanku, pikunachus qhepakorqanku chay runaslla, chhalla k'ulluman wicharerqanku. Ajinamanta, makiykiwan pusachikuspa, saqerqanku mosoj laya runamanta mujuta.
WIS.14.7	Bendicisqa kachun k'ullu maynejta cheqanyachiy chayamun.
WIS.14.8	K'ullurí imamantachus lanti ruwakun, maldicisqa kachun. Iskayninku maldicisqas kachunku: Lantipis, lantita ruwajpis. Lantita ruwajqa, chayta ruwasqanrayku. Lantirí, ismoj kaspa, dios sutichasqa kasqanrayku.
WIS.14.9	Diosqa ujllapi chejnikun sajrata ruwajta, sajra ruwasqatataj.
WIS.14.10	Ruwajpis, ruwasqa imapis jasut'isqas kanqanku.
WIS.14.11	Diosqa t'unarparichenqa mana paypi creejkunaj lantisninkutapis. Diosqa ruwajtimpis chay imastaqa, runasqa chaykunata millachikunapaj imasman tukucherqanku. Chay lantisqa runasta chinkachinku, mana umayojkunata misk'achinku.
WIS.14.12	Runasqa, lantista yupaychasqankuwan, qallarerqanku millaykunata ruwayta. Chaynejta, kausayta tukuykuchinku.
WIS.14.13	Chay ídolo lantisqa kay pachaj qallariynimpi mana karqankuchu, nitaj wiñaypaj kanqankuchu.
WIS.14.14	Lantis rikhurimunku ch'usaj umayoj runasnejta. Chayraykumá, Diosqa nin amaña kanankuta. Qhajpacha chinkananku tiyan.
WIS.14.15	Uj runa, paran paranta waqaspa, wawan waynallaraj kashajtin wañupusqanmanta, ruwachin chay wawampa lantinta, chay kikimpacha, wañupojman rijch'akojta. Pichus ñaqhallaraj wañusqa runa karqa, kunanqa dios jinata yupaychasqa kashan. Tatanqa nin tukuy ayllu chay ídolo lantiman k'umuykukunankuta, mañakuspataj, rikuchikusta jaywaspataj.
WIS.14.16	Chantaqa, chayllatapuni ruwaspa sapa kuti, wataswanqa tukuy runas kikillanta ruwankuña.
WIS.14.17	Ajinallatataj, kamachejkunapis ninku paykunaj lantisninkuta yupaychanankuta. Kamachejqa karupi tiyakusqanrayku, runasnin mana atinkuchu kikin payman k'umuykukuyta. Chayrayku, payman rijch'akoj lantita ruwakorqanku, chaypi kanman jina, lantillata yupaychanankupaj.
WIS.14.18	Lantista ruwajkunaqa, qolqerayku waj ladosmampis apanku chay ruwasqasninkuta, chay kamachejta mana rejsejkunapis yupaychanankupaj.
WIS.14.19	Chay lantista ruwajqa, sumaj ñawiwan qhawachikunampaj kamachejwan, lantita aswan k'achituta ruwarqa kikin kamachejmanta nisqaqa.
WIS.14.20	Masarí, chay jina k'achituta rikuspa lantitaqa, dios jinata qhawan, pitachus chaykama runa jinallata qhawarqa chayta.
WIS.14.21	Chayqa runasta pantaykuchin. Paykunaqa, sarusqas llakiykuchisqas kamachejninkoj atiyninkuwan, rumitapis, k'aspitapis suticharqanku chay sutiwan, mayqenwanchus Dios sapallan sutinchakunan karqa.
WIS.14.22	Mana chayllachu. Paykunaqa mana pantallankuchu Diosta mana rejsispa, manachayqa paykuna ukhu maqanakuspalla kausanku. Chay jina kausakusqankumantaj, kayqa allin kausay, nispa ninku.
WIS.14.23	Tantaykunasninkupi juch'uy wawasta wañurachej kanku. Ch'inllamantapis tukuy ima laya millaykunasta ruwallanku. Yuyayninkuta chinkachispataj, t'ukuna fiestasman qokunku.
WIS.14.24	Millayta kausakunku. Ni casamientollapis respetowan qhawankuchu. Imallamantapis uj runaqa runa masinta wañurachin. Chantaqa, waj runañataj runa masinta llakichin, warminta qhechukapuspa.
WIS.14.25	Tukuynejpi, chajru chajrullata rikunchej runas yawarta suruchisqankuta, wañuchinakusqankuta, suwakusqankuta, ch'aukiyanakusqankuta ima. Chantapis, lluk'iykuchikunku, llullakunkutaj. Chantapis, ch'ajwas tiyan. Chaymantataj, qhasi mana kajta parlanku.
WIS.14.26	Manaña yachankupischu imachus allin, imachus mana allin. Chantá, qonqapunkutaj imallatapis runa masisninku tukuy sonqo paykunata yanapasqankumanta. Millaykunasmampis qokunku. Qharisqa mana warmisllawanchu purinku, manachayqa, qhari masisninkuwan. Ajinallataj, warmispis warmi masisninkuta mask'anku. Casadosqa t'aqanakunku, wasanchanakunku ima. Tukuy chaykunapeqa millaytapunitaj kausanku.
WIS.14.27	Qhasi mana kaj lantista yupaychasqankumanta, tukuy ima laya sajra chayamun, p'utumuntaj. Kay pachataj tukuy mana allin kajwan junt'asqa kashan.
WIS.14.28	Lantista yupaychajkunaqa, chay jina fiestasninkupi yuyayninkuta chinkachinku. Llullakuspa nillankutaj Diospa sutimpi parlasqankuta. Runa masisninkuta saruspa kausakullanku. Chaymantataj, qhajpachallata falsota juramentanakunku.
WIS.14.29	Sonqosninkuta churasqankurayku mana kausakoj lantisman, yuyanku mana castigachikusqankuta falsota parlasqankumanta.
WIS.14.30	Jinapis, castigachikullanqankupuni iskay kutita. Ñaupajtaraj, mana allintachu Diosmanta yuyasqankumanta, lantisman qayllaspa. Chaymantataj, santo kajta qhesachaspa, falso juramentosta ruwasqankurayku, imachus cheqan kajta p'akispa.
WIS.14.31	Chay ídolo lantis, mayqenkunaj ñaupaqenkupi llullakunku, mana atiyniyojchu kanku paykunata castiganankupaj. Mana chayrí, chay cheqanyachej pichus juchasapasta castigan, chaypuni urman mana allin kajta ruwajkunaj patankuman.
WIS.15.1	Qan, Diosniyku, sumaj kanki. Qanqa nisqaykita junt'ankipuni. Qanqa pacienciakunki. Tukuy imata khuyakuyniykiwan kamachinki.
WIS.15.2	Noqaykoqa, juchallikuspapis, qampatapuni kayku. Atiyniykitaqa rejsikapuyku. Manaña juchallikusqaykuchu. Yachayku ari wawasniykita jina qhawawasqaykuta.
WIS.15.3	Runa, qanta rejsisuspa, allintapuni cheqanyachiyta atin. Yachaspataj atiyniyoj kasqaykita, wiñay kausaypa saphinta churan.
WIS.15.4	Noqaykoqa mana pantachikorqaykuchu chay runaspa ruwasqanku fiero imaswan. Nitaj qhasimanta llut'aykusqanku chay imasqa pantachiwarqaykuchu.
WIS.15.5	Mana yuyayniyoj runas chaykunata rikuspa, imasllamampis pusachikunku. Sonqosninkuta k'askanku mana kuyuriyta atej wañusqa lantiman.
WIS.15.6	Mana allin kajta munapayajkuna kanku lantista ruwajkuna, munakojkuna, yupaychajkuna ima. Chayraykoqa, mana allin kajlla kosapuni paykunapaj.
WIS.15.7	K'analleroqa, mayta unanchakuspa ruwarqon llamp'u llink'imanta, imatachus runas wasisninkupi necesitanku chaykunata. Kikin llink'illamanta ruwaykun mikhuna waqaychana wirkhista, wijch'unasta churanapaj wirkhistawan. Paypuni nin imapajchus chay wirkhisqa.
WIS.15.8	Chaymantataj, qhasi mana kajllata, kikin llink'imanta dios nisqata ruwallantaj. Chaytaqa ruwan pichus qanimpalla jallp'amanta nacerqa, pichus pisi watasllamantawan kutimponqa maymantachus orqhosqa karqa chayman, maypachachus kausayninta jaywanan tiyan.
WIS.15.9	Jina kajtimpis, manapuni dakunchu wañupunanmanta. Manapuni yuyantajchu kausaynenqa mana wiñaypajchu kasqanta. Qorimantawan qolqemantawan imasta ruwajpata yachapukunman tukun. Chay ruwasqanmantataj umanta oqharin.
WIS.15.10	Paypa sonqonqa ushpha jinalla. Suyakusqanqa, jallp'amanta aswan qhesachanapaj. Kausayninmantapis t'uroqa astawan valen.
WIS.15.11	Mana ari pay kikinta ruwaj Diosta rejsikaporqachu. Mana rejserqachu payman ruwaj almata qojta. Mana rejserqachu pitachus payman kausay samayta qorqa.
WIS.15.12	K'analleroqa yuyarqa kausay phujllakunallapaj kasqanta. Paypaj, kausay qhatulla karqa, maypichus runa qolqechakun. Payqa umampi nerqa: Tukuy ima sirviwachun qhapajman tukunaypaj, sajra kajpis, nispa.
WIS.15.13	Chay runaqa, pichus kikin t'urumanta ruwan p'akikuna k'anallasta lantistawan, yachan tukuykunamanta astawan, juchata tarisqanta.
WIS.15.14	Aylluykita chejnikojkuna sarojkunataj, manapuni yuyayniyojchu karqanku. Yuyakuypeqa, mana yuyayniyoj wawitaswampis atipachikorqanku.
WIS.15.15	Waj runaspa lantisninkutapis, tukuyninkuta, dioskuna jinata jap'ikaporqanku. Chay lantisqa ñawisniyoj kanku, manataj rikuyta atinkuchu. Senqayoj kanku, manataj samayta atinkuchu. Ningrisniyoj kanku, manataj uyariyta atinkuchu. Makisniyoj kanku, manataj llankhayta atinkuchu. Chakisniyojpis kanku, manataj puriyta atinkuchu.
WIS.15.16	Mañasqalla kausayniyoj runaqa chaykunata ruwarqa. Mana ni mayqen runallapis ruwayta atinmanchu uj diosta, pay kikinman ruwakojta.
WIS.15.17	Wañupunan kashajtin, juchallikoj makisninwanqa mana kausayniyojllata ruwayta atin. Yupaychaykunasmantaqa, paymin aswan valorniyojpuni. Payqa kausayniyoj ari. Chaykunataj, manapuni.
WIS.15.18	Paykunaqa may millachikunapaj jina animalkunatapis yupaychanku. Chay animalkunata yupaychanku, tukuy animalkunamanta astawan pisi umayojkunata.
WIS.15.19	Chay animalkunata rikuspaqa, mana rikunchejchu waj animalkunaj k'acha kayninkuta. Chay animalkunata Diosqa mana ñawiswanchu qhawan, manataj bendicionninta qonchu.
WIS.16.1	Chayrayku paykunaqa maychus kajta castigasqas karqanku chay kikin animalkunanejta. Juch'uy animalkunapis paykunata nanaykucherqanku.
WIS.16.2	Aylluykitarí qanqa mana castigarqankichu. Manachayqa, allin ñawiwan qhawaykorqanki. Aylluyki yarqhachikushajtintaj, manaraj rejsisqan mikhunata qorqanki, codornizkunata.
WIS.16.3	Chaykuna, yarqhachikushajtinkupis, manaña mikhuyta munarqankuchu, rikuspa chay animalkunata, qan paykunaman kachaykorqanki chaykunata. Kaykunarí, pisillata yarqhachikuspa, mosoj mikhunawan sajsasqas karqanku.
WIS.16.4	Aylluykita sarojkunaqa sinch'i yarqhaywan atipachikunankupuni karqa. Aylluykirí llamirinallan karqa contrasninkoj ñak'ariykunasninta.
WIS.16.5	Maypachachus wañuchina jampiyoj phiña animalkuna runasniykej patankuman uramarqanku, paykunawan phiñakusqaykeqa mana qhepakorqachu wiñaypaj. Jinallatataj, maypachachus qhatatakoj kataris qhaniyninkuwan runasniykita wañuracherqanku, wawasniykiwan phiñakusqaykeqa mana wiñaypajchu kakorqa.
WIS.16.6	Wananankupajlla tumpata mancharikorqanku. Chaypachaqa, salvakunankutapuni willaykorqanki, qampa kamachikusqaykimanta yuyarikunankupaj.
WIS.16.7	Pichus chay señalman kutirikorqa, salvasqa kanan karqa. Mana salvananqachu karqa chay rikusqan, manachayqa, qampuni, tukuykunata salvaj, paykunata salvanayki karqa.
WIS.16.8	Chay jinamanta, noqaykuta chejnejkunaman rikucherqanki qampuni ima laya nanaymanta runasta kacharichisqaykita.
WIS.16.9	Paykunata langostaspis ch'uspis wañuracherqa. Paykunataj manapuni aterqankupischu wañuymanta ayqeyta. Chay jina castigowan castigasqaspuni kananku karqa.
WIS.16.10	Wawasniykitarí ni katarispis wañuchina jampiyoj kirusninkuwan atipayta aterqankuchu. Qanqa ari, khuyakuyniykiwan qayllarqanki thañichinaykipaj.
WIS.16.11	Wach'iykuchikorqanku nisqasniykimanta yuyarikunankupaj. Chaywampis, qhajpachalla salvakorqanku, ama qanmanta qonqakunankupaj. Chaymantataj, ama sonqosninkuta rumiyachinankupajtaj, manaña qosqasniykita jap'ikuyta atispa.
WIS.16.12	Mana thañisqaschu karqanku mayqen qhorallanejtachus, mayqen jawiykunasnejtachus. Simi nisqayki thañicherqa, Señor, tukuy imata thañichin chaylla.
WIS.16.13	Qanqa atiyniyoj kanki kausay patapi wañuy patapipis. Qanqa wañuyman yaykuchiwayku. Qanllataj wañuymanta orqhoykuwayku.
WIS.16.14	Runaqa, sajra kaywan atipachikuspa, wañuchiyta atin. Manaña atinchu kausarichiyta. Manataj atinchu almata kutirichiyta wañupusqanmantaña.
WIS.16.15	Mana ni pi atinmanchu makiykimanta ayqekuyta.
WIS.16.16	Mana rejsisuyta munajkunata, qanqa sinch'i makiykiwan castigaykorqanki. Manaraj rikusqanku parapis, patankuman urmarqa. Jinallataj, chijchipis, qhon qhonkuna yakuspis. Chantaqa, ninawampis oqoykuchikorqanku.
WIS.16.17	Chaymantataj, t'ukunapaj chay ruwasqaykeqa, maypachachus tukuy imata tukuykuchej yakoqa, mana ninata thasnuyta aterqachu. Manachayqa, nina astawan jatunyarqa. Mundontimpi kajqa jark'an ari cheqan sonqoyoj runasta.
WIS.16.18	Kutispi larway pisiyarqa mana animalkunata tukuchinanrayku, mana creejkunaj contrampi kachamusqas chaykunata. Chaymin ruwakorqa mana creejkuna runas yachanankupaj Diospa cheqanchakuynin paykunata qhatisqanta.
WIS.16.19	Kutispitaj, yaku chaupipis chay larway mayqen ninamantapis aswan sinch'itapuni larwarimorqa, chay mana sonqoyoj runaspa tipiykunasninkuta chinkachinampaj.
WIS.16.20	Aylluykimanrí ángel mikhunata chayachimorqanki. Mana ni imata aylluykimanta kajkuna ruwananku kajtillan, paykunamantaqa janaj pachamantapacha kachamorqanki mikhunallapajña wakichisqa t'antata. Chay t'antaqa, runaj simimpiña kaspa, ima laya mikhunallamampis tukusqanta ninchejman. Sapa ujpaj misk'ipuni karqa.
WIS.16.21	Chay mikhunata qospataj rikucherqanki wawasniykita munakusqaykita. Sapa ujpa gustonman jina ima laya mikhunallamampis tukorqa, imaynamantachus sapa uj munarqa, ajinata.
WIS.16.22	Chaymantaqa, rit'i jina, qhasa jina kajtimpis, mana ni imata nakorqachu nina ukhupi. Chay jinamanta ari, wawasniyki yacharqankuña imaynatachus contrasninkoj tipiykunasninku tukukaporqanku, nina para urmamojtin chijchiwan khuska, lliphipejtintaj para chaupipi.
WIS.16.23	Chantaqa, cheqan sonqoyoj runas mikhunankupajri, chay kikin ninaqa mana kallpayojñachu rikhurerqa.
WIS.16.24	Qanqa ruwasqayki, qanta tukuy imata ruwajta sirvisuspa, sinch'itapuni oqharikun sajra runasta nanachiykunampaj. Thañikuntaj qayllajtin qampi suyajkunaman.
WIS.16.25	Ajina ari, chay kutipipis, ujta tijrakuspa, khuyakuyniykej kamachinman tukorqa. Chay khuyakuyniykeqa tukuyman mikhunata qon. Chay jinamanta, ninaqa pisichikojman yanaparqa munasqankuman jina.
WIS.16.26	Chayta ruwarqanki, Señor, munasqa wawasniyki yachanankupaj mana jallp'aj poqoynin runata kausachisqanta, manachayqa nisqayki kausachisqanta qampi suyakojkunata.
WIS.16.27	Imachus ninawanqa mana tukukorqachu, qhajpacha unuyarqa intej k'anchaynillanwan.
WIS.16.28	Chay jinamanta, aylluyki yacharqa runa chhapu chhapullataraj sayarinan kasqanta agradecesunampaj, yachanampajtaj qanmanta mañakunan kasqanta sut'iyaytapuni.
WIS.16.29	Mana agradecekoj runaj suyakuynenqa unuyampacha, imaynatachus chhullunka chiripi unuyan ajinata. Mana sirvej yaku jina ririkapun.
WIS.17.1	Qampa yuyakusqasniyki jatuchejpuni. Mana ni pi entiendenmanchu. Chayraykoqa, mana yachakuyta munaj runas pantanku.
WIS.17.2	Rumi sonqo runas yuyarqanku atillasqankuta qampa ajllakusqayki aylluykita sarurpariyta. Paykunataj laqhawan jap'ichikuspa, mana kuyuriyta atispataj unay ch'isipi, wisq'asqas wasisninkupi qhepakorqanku. Manataj qoyta yachasqanki chay k'anchaypis paykunaman chayamorqachu.
WIS.17.3	Yuyarqankutaj manapuniña yachakunanta pakayllapi juchallikusqankuta. Yuyarqanku juchasninkoqa qonqaypa llanthunwan qhatasqas qhepakunankuta. Ch'eqerachikorqankutaj kayman jaqayman maytapuni manchachikuspa. Rikusqankoqa paykunata mancharicherqa.
WIS.17.4	Ni wasisninkupi pakakuspapis chay manchakuymanta ayqeyta aterqankuchu. Tukuynejpi qhon qhonkunata uyarej kanku, uyarispataj manchachikoj kanku. Rikoj kanku mayta manchachej fiero imasta.
WIS.17.5	Ninapis mana kallpayojchu karqa k'anchanampaj. Nitaj ch'askaspa lliphipiyninkupis k'anchaykuyta atisqachu chay manchachikuna ch'isipi.
WIS.17.6	Paykunaqa rikoj kanku uj ninallata sapallanmanta larwajta tukuyta manchachispa. Chay rikusqankoqa ripuytawantaj, astawanñataj manchachikoj kanku.
WIS.17.7	Qhasillata layqachiyatapis munaj kanku. Yachakusqankupis p'enqayllapi rikhurin.
WIS.17.8	Pikunachus nisharqanku atisqankuta onqosqa sonqomanta ayqechiyta chay manchachikuyta, chay phutiytataj, paykunapis manchachikuywan onqorqanku, asirinapaj jina.
WIS.17.9	Mana ni ima manchachina kajtimpis kharkatitinankupajqa, manchachikoj kanku animalkunata puriyta uyarispa, kataristataj qhaparikuyta uyarispa. Manchachikuywan wañupoj kanku. Ni wayrallatapis rikuyta munaj kanku, mayqenmanta mana ni pi ayqenmanchu chayta.
WIS.17.10	Cheqamantaqa, sajra runas q'ewas kanku. Paykunalla tumpakunku. Paykunaj kikin sonqosninku contrankupi sayanku. Chayrayku, tukuy imamanta aswan mana allin kajta suyashanku.
WIS.17.11	Mana yuyayta munayqa, unanchaspa, chayqa manchachikuy.
WIS.17.12	Aswan pisi kallpayoj kajtin runaqa sonqompi, astawantaj nanachikun mana yachaspa maymantachus ñak'ariynin chayamusqanta.
WIS.17.13	Paykunaqa chay laqha chaupipi kasharqanku. Chay laqhaqa mana atiyniyojchu karqa. Jamorqa ukhumantapachapuni, maypichus wañoyqa kamachin mana atiyniyojlla. Paykunaqa puñukullasharqanku.
WIS.17.14	Jinapis, millay imaswan qhatichikoj kanku. Chantapis, mana kuyuriyta aterqankuchu, mana kallpayoj rikhurispa, ujllata manchachikuspa. Mana suyaspalla chay manchachikuywan jap'iykuchikorqanku.
WIS.17.15	Ajinamanta, tukuyninkupuni, mayllapipis kajtinku jap'iykuchikoj kanku, mana wisq'anayoj carcelman yaykuspa.
WIS.17.16	Llank'aj runas, michejkuna, karu chajraspi kajkunapis, tukuyninku ujllata nanaykuchikoj kanku mana ayqeyta atispa, laqhaqa tukuyninkutapuni jap'eqasqanrayku.
WIS.17.17	Uyarej kanku wayraj phukuyninta. Uyarillajtaj kanku p'isqosta takirikojta sach'as patapi. Chantaqa, yakutapis uyarej kanku sinch'ita thutumojta. Qaqastapis uyarillarqankutaj ch'allpajtinku.
WIS.17.18	Ningrisninkuman chayarqa animalkunaj sarusqanku. Jinallataj, monte animalpa qhaparikuynimpis. Chaymantataj, qaqaj simimpis uyarikullarqataj kutichikushajtin. Tukuy chay uyarikusqankoqa kikimpachapi paykunata sayaykurichej kharkatitiywan.
WIS.17.19	Waj runasrí, lliphipej k'anchaywan k'anchaykuchikuspa, kusisqalla ruwasqasninkuta ruwaj kanku.
WIS.17.20	Chay egipcio runasllapaj manchay llasa ch'isi uraykamorqa. Chay laqhaqa niyta munarqa chay waj laqha maymanchus yaykunanku karqa. Paykunapajqa, kikin paykuna aswan llakichejkuna karqanku laqhamantaqa.
WIS.18.1	Ajllakusqasniykipajrí chaypachaqa jatun k'anchaymin karqa. Egipciosqa, paykunata mana rikushajtinkupis, nisqankuta uyarej kanku. Uyarispataj, kusikuyniyojmin kasqankuta nej kanku, mana paykunapis ñak'arisqankumanta.
WIS.18.2	Agradecekorqankutaj mana chejnikuywan kutichikusqankumanta.
WIS.18.3	Qanqa, aylluykiman mana laqhata chayachimorqankichu, manachayqa, sayashaj ninata chayachimorqanki. Chay ninaqa, mana ruphaykuchej inti jina aylluykipaj karqa. Aylluyki mana yachashajtin maymanchus rishasqanta, chay ninaqa ñanta rikucherqa, pusaspa chay kusikunapaj jatun puriypi.
WIS.18.4	Mana allintachu kausakusqankurayku egipciosqa k'anchayta mana jap'ikuyta aterqankuchu. Laqha ukhupi watasqas jina qhepakorqanku, jap'iykusqankurayku wawasniykita, mayqenkunanejta kamachikusqasniykej mana tukukoj k'anchaynin tukuy kay pachaman chayamunan karqa.
WIS.18.5	Egipciosqa wañuchiyta munaj kanku tukuy wawasta, ajllasqa aylluykimanta kajkuna chaykunata. Wijch'usqa wawasmantaqa ujsitulla mana wañuchisqachu karqa. Qantaj, chay ruwasqankumanta castigarqanki ashkha wawasninkuta qhechuspa. Tukuyninkutataj ujllapi p'ultiykucherqanki k'ajaj phiña yakupi.
WIS.18.6	Ñaupa tatasniyku yacharqankuña imatachus chay ch'isipi kananta. Ajinamanta, sonqochasqas kasharqanku, rikuspa junt'akusqanta paykunaman nisqankuta.
WIS.18.7	Aylluykimanta kajkunaqa suyasharqanku cheqan sonqoyoj runas kacharichisqas kanankuta. Suyasharqankutaj paykunata chejnikojkuna chinkachisqas kanankuta.
WIS.18.8	Contrasniykuta castigachishajtiyki, kikimpacha noqaykuta k'anchaywan pilluchawarqayku, qanman qayllanaykuta nispa.
WIS.18.9	Chay jawa, cheqan sonqoyojkunaj wawasninku, pakayllamanta rikuchikusta jaywaj kanku. Paykunapurataj ninakorqanku Diospa kamachisqanta junt'anankuta. Uj tratota ruwaspa, nerqanku ujllachasqas kanankuta kusiypipis llakiypipis. Chantaqa, chay kikimpacha ñaupa tatasninkoj takiykunasninkuta takiyta qallarerqanku.
WIS.18.10	Paykuna sonqochakuspa takikushajtinku, contrasninku fierota qhaparikoj kanku, sonqo nanaytataj waqaj kanku wawasninku wañupusqankumanta.
WIS.18.11	Ujllapitaj ñak'arej kanku wiraqochispis wata runaspis. Kikillantataj ñak'arej kanku tukuy runaspis, kamachejkunapis.
WIS.18.12	Sapa ayllu ukhupi wañusqas karqanku mana yupayta atina. Tukuyninku kikillantataj tukuchisqas karqanku. Kausakojkunaqa pisilla karqanku ayasta p'ampanankupaj. Pachampi chinkachisqas kasqankoqa llajtankumanta aswan sumachaj kaj runas.
WIS.18.13	Ajinamanta, pikunachus layqasninkupi sonqonkuta churarqanku, mana creeyta munaspa paykunaman willasqa kasqanta, yacharqankuña, wawasninkuta wañusqasta rikuytawankama, ayllunchejpa runasnin Diospa wawasnin kasqankuta.
WIS.18.14	Chaupi tuta, tukuynejpi allin kaytaj, ch'in kaytaj karqa.
WIS.18.15	Chaypacha, tukuy atiyniyoj parlasqaykeqa uraykamorqa janaj pachamanta, maypichus qan kamachej jina sayarinki chaymanta. Imaynatachus kachaykukun mana atipachikoj maqanakoj runa, ajinallatataj nisqaykeqa kachaykukorqa chay jallp'a chaupipi, chinkayman wajyasqa chaypi. Chay nisqayki uraykamorqa khuchunawampis kanman jina, imatachus kananta rikuchispa.
WIS.18.16	Chaymantataj, tukuy imata wañuywan junt'aykucherqa. Nisqaykej umanqa janaj pachaman chayarqa, chakintaj pampapi karqa.
WIS.18.17	Chayllapi, chay runasqa mosqoyninkupi rikusqankuwan manchachikoj kanku. Qharkatitiyta qallarerqankutaj, imaynatachus ni jayk'ajpis yuyarqanku, ajinata.
WIS.18.18	Mayllapipis urmashajtinkutaj wañuywan atipachikuspa, sut'ita yachakorqa imajtinchus wañusqankoqa.
WIS.18.19	Mosqoyninkupi chaytaqa yachasqankuña, ama wañunankupaj mana yachaspalla imajtinchus wañusqankuta.
WIS.18.20	Cheqan sonqoyojkunapis wañorqanku. Paykunamantaqa ashkha runas ch'in pampapi wañorqankoqa. Chaywampis, phiñakuyniykeqa mana unaypajchu karqa.
WIS.18.21	Rikhurimorqa ari uj mana juchayoj runa, pichus sayarqa aylluykita jark'anampaj. Chaypajqa, sacerdote kasqanmanta yuyarikuspa, qanmanta mañakorqa, q'osñichipusorqataj. Ajinamanta, aylluykita perdonacherqa. Phiñakuyniykitataj thañicherqa. Chay jawa, llakiy tukorqa. Chayta ruwaspa rikucherqa kamachiyki kasqanta.
WIS.18.22	Payqa chay nanayta atiparqa mana kallpanwanchu nitaj maqanaswanchu. Parlakusqanwan castigachejpa phiñakuyninta thasnorqa, yuyarichispa ñaupa tatasman nisqa kasqanta, yuyarichispataj paykunawan ruwasqa tratomanta.
WIS.18.23	Ayasqa patampi patampi tauqasqa kasqankumantaña, pay sayarerqa. Phiñakuytaqa karuncharqa, jark'arqataj kausakojkunaman pusaj ñampi.
WIS.18.24	Qhoysu p'achampi mundontin churasqa karqa. Rumimanta ruwasqa tawa sinrupi qelqasqa karqa ñaupa tatasniykoj lliphipej sutisninku.
WIS.18.25	Chayta rikuspa, wañuchejqa manchachikuywan karunchakorqa. Phiñakuyniykita rikuspalla wanarqankuña.
WIS.19.1	Mana creejkunataqa jasut'iy sinch'itapuni wajtaykorqa. Qanqa yacharqankiña imatachus ruwanankuta.
WIS.19.2	Paykunaqa nillarqanku aylluyki ripunanta, usqhayta ripullachunkuña, nispa. Chantapis, yuyasqankuta tijraspa, aylluykita mask'aj llojserqanku.
WIS.19.3	Waqasharqankuraj wañusqasninkoj ñaupaqenkupi. Ujta unancharqanku aylluykej qhepampi riyta. Ripullachunku, niytawantaj, ayqejkunata jina taripaj rerqanku.
WIS.19.4	Jasut'ichikusqankurayku, chaykama chayarqanku, pasasqanmanta qonqapuspa. Chayraykumari, jasut'ichikusqankumanqa waj jasut'iykunata yapachikorqanku.
WIS.19.5	Ajinamanta, aylluyki sumajta purikushajtintaj paykunaqa wañorqanku llajtankumanta karunchasqas.
WIS.19.6	Ruwasqasniykipis, chaypacha, wawasniyki mana ni ima nachikunankupaj, waj jinaman tukorqa.
WIS.19.7	Uj phuyoqa llanthunwan jarakojkunata qhataykorqa. Maypichus ñaupajta yaku karqa, qhajpacha ch'aki jallp'alla rikhurimorqa. Puka qochaj chaupimpi, cheqanchana ñan rikhurimorqa, qhallallaj pampapis sinch'i yaku chaupipi.
WIS.19.8	Chaynejta tukuy runasniyki pasallarqanku, makiykiwan yanapachikuspa, chay t'ukunapaj imasta ñawisninkuwan rikuspa.
WIS.19.9	Imaynatachus caballosqa qhorasta mask'aj rinku, ajinallatataj paykunapis rillarqanku. Kusikuywan phinkiykachaj kanku, ovejas jina.
WIS.19.10	Paykunaqa yuyarikullasharqankuraj imachus kasqanmanta chay llajtapi maypichus kasharqanku llajtankumanta karunchasqas. Yuyarikorqanku imaynamantachus jallp'a junt'asqa karqa mana uywaswanchu, manachayqa ch'uspiswan. Yuyarikorqankutaj, mana challwaschu rikhurisqanmanta mayupi, manachayqa k'aylankulislla.
WIS.19.11	Chaymantataj rikoj kanku p'isqosta waj jinamanta rikhurimuyta, maypachachus yarqhaywan atipachikuspa sumaj mikhuyta mañakoj kanku.
WIS.19.12	Codornizkunaqa qochamanta llojsimorqanku sajsachinankupaj.
WIS.19.13	Castigo urmarqa chay juchasapa llajtayojkunaj patankuman. Ñaupajtaraj chayqa willasqaña karqa sinch'i qhon qhonkunanejta. Chay runasqa maychus kajllata jap'erqanku sajra sonqoyoj kasqankurayku. Paykunaqa karu llajtayoj runasta mana khuyakuspalla ñak'arichej kanku.
WIS.19.14	Sodoma llajtayojkunaqa mana wajyarqankuchu llajtankuman mana rejsisqa runasta. Egipciosrí, wata runasman tukucherqanku karu llajtayojkunata, pikunachus llank'aspa paykunata yanapaj kanku.
WIS.19.15	Sodoma llajtayojkunaqa jasut'isqas karqanku jawa runasta jap'isqankumanta contras jinata.
WIS.19.16	Egipciosqa, ñaupajta tukuy sonqo israelitasta reciberqanku. Chantaqa, israelitas kikin derechosniyojña kajtinku, llakicherqanku manchay sinch'ita llank'achispa.
WIS.19.17	Chayrayku ciegoyarqanku, imaynatachus Sodoma llajtayojkuna ciegosman tukorqanku kashajtinku cheqan sonqoyoj Lotpa wasi punkumpi, ajinata. Chaypachaqa, tukuy laqha laqhalla karqa. Runasqa tanteyaspalla wasi punkusninkuta mask'aj kanku.
WIS.19.18	Kay mundopi kajqa waj layaman tukorqa. Imaynatachus pillapis charangonta waqachin uj takiyllata waj layamanta, ajinata. Chayta ninchejman imachus pasasqanta rikuspalla:
WIS.19.19	Jallp'allapi kausakoj animalkunaqa yakunta purerqanku. Yakupi kausakoj animalkunapis jallp'aman llojsimorqanku.
WIS.19.20	Ninaqa yaku ukhupi astawan larwarimorqa. Yakutaj mana thasnuyta aterqañachu.
WIS.19.21	Ninaqa mana ruphaykucherqachu pisi kallpayoj animalkunata, nina chaupinta pasajkunata. Nitaj unuyacherqachu Maná nisqa mikhunata, janaj pachamanta uraykamoj chayta, unuyachinallapajña kajtimpis, anchata chhullunkaman rijch'akusqanrayku.
WIS.19.22	Tukuy imapipuni, Señor, aylluykita jatunyacherqanki atiytataj qorqanki. Ni mayllapipis ni jayk'ajllapis yanapaymantaqa q'ellikorqankichu.
SIR.1.1	Tukuy ima laya yachayqa Señormanta jamun, paywantaj qhepakapun wiñaypaj.
SIR.1.2	Pitaj yupayta atinman qocha cantopi t'iyuta, paraj sut'uyninta, wiñay kajtapis?
SIR.1.3	Pitaj chayayta atinman janaj pachaj aysakuyninman, kay pachaj tukukuyninman, kay pachaj ukhunmantaj? Chantaqa, yachaymampis?
SIR.1.4	Manaraj ni ima ruwasqa kashajtin, yachayqa ruwasqaña karqa ñaupamantapacha. Ajinallataj, unanchaypis, umachakuypis.
SIR.1.5	Pimantaj yachaypa saphin rejsichisqa karqari? Pitaj yachaypa sonqompi pakasqa kajman chayarqari?
SIR.1.6	Ujlla yachayniyojqa, manchachikunapaj jina. Pichus tiyanampi tiyasqa kashan, chaymin.
SIR.1.7	Paymin yachaytaqa ruwarqa. Payqa yachayta qhawarqa, tanteyarqataj imaynachus kasqanta.
SIR.1.8	Paymin yachayta t'akaykorqa tukuy ima ruwasqasninman. Munasqanman jina yachaymantaqa qorqa tukuy kausakojman. Payta munakojkunamantaj mana mich'akuspalla qorqa.
SIR.1.9	Señorta yupaychajqa kusikuyniyoj kanqa. Llakiyta mana rejsenqachu. Kusikuywantaj pilluchasqa kanqa.
SIR.1.10	Señorta yupaychaspa, runaqa sonqonta kusichin. Kusikuywan junt'a kaspataj, unayta kausakonqa.
SIR.1.11	Señorta yupaychajqa allillanta wañuyman chayanqa. Wañupojtintaj tukuy runas sumajta parlanqanku paymanta.
SIR.1.12	Runaqa yachayta jap'ikuyta qallarin Diosta may respetowan qhawaspa. Cheqan sonqoyoj runaqa yachayta jap'ikunña mamampa wijsanmantapacha.
SIR.1.13	Runas chaupipi pay tiyakorqa, wiñaymantpacha. Paykunawan kakullanqapunitaj mana sayk'uspalla.
SIR.1.14	Yachaywan junt'asqamin pichus Señorta respetowan qhawan. Yachayqa poqoyninwan runasta sajsachin.
SIR.1.15	Paykunaj wasisninkuta munasqankuwan junt'achenqa. Pirwasninkupis tipiywan junt'a kanqa.
SIR.1.16	Señorta respetakojqa yachaywan umanta pilluchakun. Yachayqa allin kayta, sano kaytataj t'ikarichin.
SIR.1.17	Yachayqa runa pataman parata jina chayachimun tukuy imata rejsinapaj atiyta, umayoj kajtataj. Yachayqa payman k'askakoj runataqa may pataman oqharin.
SIR.1.18	Yachaypa saphinmin Diosta respetay. Ramasnintaj unay kausay.
SIR.1.19	Juchayojpuni pichus qhasimanta phiñakun. Phiñakoyqa runata chinkayman urmachin.
SIR.1.20	Llamp'u sonqoyoj runaqa pacienciakullan unaytapis. Chantaqa kusikuy payman chayamun.
SIR.1.21	Payqa yachallan, mayk'ajchus parlanan tiyan. Chaykamataj ch'inlla kakun. Chaymanta ashkha runas tukuyman nenqanku umayoj kasqanta.
SIR.1.22	Yachaypa ukhunmanta, runa atinman orqhoyta unanchakuyta. Juchasapataj manapuni munanchu Diosta yupaychaytaqa.
SIR.1.23	Yachayniyoj kayta munanki chayqa, Diospa kamachisqasninta junt'ay. Señortaj yachayta ashkhata qollasonqa.
SIR.1.24	Señorta yupaychajqa, umayojtaj yachayniyojtaj. Señorqa munakun payman k'askakoj llamp'u sonqoyoj runata.
SIR.1.25	Ama q'ellikuychu Señorta yupaychakuymanta. Ama payman qayllaychu puraj uyawan.
SIR.1.26	Amataj puraj uya kaychu runaspa ñaupaqenkupi. Imallatapis ninaykipaj, ñaupajta umachakuyraj.
SIR.1.27	Ama qan kikiykita jatunyachikuychu. Urmawajtaj, p'enqaytataj umaykiman apachimuwaj.
SIR.1.28	Señorpis pakasqasniykita rikuchinman, tukuy rikushajtinkutaj pampaman wijch'usunkiman.
SIR.1.29	Mana qayllarqankichu ari payman, payta yupaychaj. Sonqoykitaj llullakuywan junt'a kasharqa.
SIR.2.1	Wawáy, Señorpa kamachin kayta munajtiyki, llakiypaj wakichikuy.
SIR.2.2	Sonqoykita cheqanyachiy, sinch'itataj sayay. Ajinamanta, llakiy chayamojtin, mana kuyurinkichu.
SIR.2.3	Señorman k'askay. Ama paymanta karunchakuychu. Ajinamanta, machuyajtiyki allin risonqa.
SIR.2.4	Imachus jamusonqa, chayta jap'ikullay. Llakiyniyoj kawaj chayqa, pacieniciakullay.
SIR.2.5	Ninanejta yachakun ima layachus qoreqa. Ajinallataj, hornopi jina, llakiynejta yachakun runaqa allinchus manachus.
SIR.2.6	Diosman kichariy sonqoykita. Paytaj yanapasonqa. Purinasniykita cheqanyachiy, suyallaytaj yanapasunanta.
SIR.2.7	Qankuna, Señorta yupaychajkuna, khuyakuyninta suyakuychej. Ama cheqan ñanmanta karunchakuychejchu. Pajtataj urmawajchej.
SIR.2.8	Qankuna, Señorta yupaychajkuna, paypi confianzaykichejta churaychej. Ajinamanta, allin kajtaqa jap'ikullankichej.
SIR.2.9	Qankuna, Señorta yupaychejkuna, allin kajtaqa munapayaychej. Munaychejtaj wiñay kusiyta khuyakuytataj.
SIR.2.10	Yuyarikuychej ñaupa runasmanta. Ch'aukiyachisqachu karqa pillapis, Señorman sonqonta churajqa? Pitaj, payta yupaychaytawantaj saqerparisqa karqari? Pitaj, Señorta qhaparikuytawantaj, mana uyarichikusqachuri?
SIR.2.11	Señorqa llamp'u sonqoyojtaj, khuyakojtaj. Payqa runaj juchasninta pampachan. Runaj llakiynintapis chinkachillantaj.
SIR.2.12	Q'ewa sonqo, qhella maki runaqa waqanqa. Iskay ñanniyoj runaqa waqanqa.
SIR.2.13	Waqallanqataj mana Diosman k'askaj llauch'i sonqo runa. Señorqa payta mana yanapanqachu.
SIR.2.14	Mana pacienciayojkuna, qankunapis waqankichej. Imatataj ruwankichejri Señor llakiyman churasojtiykichej?
SIR.2.15	Señorta yupaychajkunaqa, paypa nisqanta kasukullanku. Payta munakojkuna, paypa munasqanta ruwanku.
SIR.2.16	Señorta munakojkuna, imatachus allin ñawisnimpaj, chayta ruwanku. Payta munakojkunaqa, tukuy sonqo paypa kamachisqasninta junt'anku.
SIR.2.17	Señorta munakojkuna wakichisqa sonqoyoj kanku, Señormantaj k'umuykukunku.
SIR.2.18	Señorpa makisninman jaywaykukuna, ama runaspa makisninkumanqa. Diospa jatun kaynin jina, khuyakuynimpis.
SIR.3.1	Noqa tataykichejta uyariwaychej, wawasniy. Chayta ruwaspataj, wiñay kausayniyoj kankichej.
SIR.3.2	Señorqa munan runaqa tatanta respetananta, kasukunantataj mamanta.
SIR.3.3	Tatanta respetakojqa, perdonasqa kanqa juchasninmanta.
SIR.3.4	Mamanta respetakojqa qhapaj jina.
SIR.3.5	Tatanta respetajqa kusikuyniyoj kanqa, imaraykuchus kikin wawasninwan respetachikullanqataj. Diosmanta mañakusqanqa uyarisqa kanqa.
SIR.3.6	Tatanta respetajqa unayta kausanqa. Señorta kasukojqa sonqochan mamanta.
SIR.3.7	Señorta munakojqa tata mamanta respetakun, paykunatataj sirvin kikin Señorta jina.
SIR.3.8	Wawáy, kausayniykiwampis, simiykiwampis tataykita respetanayki tiyan. Chayta ruwaspa, paypa bendicionnin chayamusonqa.
SIR.3.9	Tataj bendicionnin familiapajqa sinch'i saphi jina. Mamaj maldicionnintaj chay saphitaqa sik'irparin.
SIR.3.10	Ama kusirikuychu tataykej p'enqayninmanta. P'enqaynenqa p'enqayniykillataj.
SIR.3.11	Tatanta respetasqata rikuspa, runaqa kusikun. Mamanta p'enqaypi urmasqata rikuspa, runaqa llakikun.
SIR.3.12	Wawáy, qhawaypuni tataykita machuyaynimpi. Amapuni kausaynimpi llakichiychu.
SIR.3.13	Yuyayninta chinkachishajtimpis, pacienciakullay. Ama qhesachaychu kallpayoj kasqaykirayku.
SIR.3.14	Tatanta khuyakoj runamantaqa, Dios yuyarikonqapuni. Chayqa juchasta pampachachin.
SIR.3.15	Llakiyniykipi Diosqa qanmanta yuyarikonqa. Imaynachus ruphay qhasata unuyachin, ajina Diosta juchasniykita pampachanqa.
SIR.3.16	Tatanta saqerparejqa Diosta phiñachin. Mamanta llakichejtaqa Dios maldicin.
SIR.3.17	Wawáy, tukuy imata llamp'u sonqowan ruway. Chayta ruwanki chayqa, Diosta munakojkuna munakullasonqankutaj.
SIR.3.18	Aswan patapi kashaspa, astawan pampaman k'umuykukunayki tiyan. Ajina, Diosqa munakuywan qhawasonqa.
SIR.3.19	Señorpa atiynin jatunmin. Llamp'u sonqoyojkuna Diosta yupaychanku.
SIR.3.20	Mana ruwayta atisqaykitaqa, ama ruwayta munaychu. Umaykiman mana yaykojtaqa, ama yachayta munaychu.
SIR.3.21	Imatachus Dios kamachisorqa chayta unanchay. Ama ni ima dakuychu pakasqa kajmantaqa.
SIR.3.22	Mana entiendeyta atisqaykitaqa ama yachayta munaychu. Imachus rikusqayki anchaña qampajqa.
SIR.3.23	Ashkha runasqa yuyasqankunejta pantarqanku. Mana cheqantachu yuyasqankurayku yuyayninkuta chinkacherqanku.
SIR.3.24	Pichus mana munanchu wajkunatapis uyariyta, chinkayman chayallanqa. Mana wañuyta manchachikojqa wañullanqa. Juchaspataj juchata patampi patampi yapan.
SIR.3.25	Wapu wapoqa llakiyninmanta mana llojsinmanñachu. Llakiynin ismusqa mujumanta llojsishan.
SIR.3.26	Yachayniyojqa entiendellan waj yachayniyojkunaj nisqasninkuta. Allinta uyarikojqa chay yachakusqanwan mayta kusikun.
SIR.3.27	Yakoqa larwaj ninata thasnun. Wajchasman qojqa juchasninmanta perdonachikun.
SIR.3.28	Runasqa yuyarikullanqanku sumaj kajta ruwajmanta. Llusk'ajtimpis yanaparillanqanku.
SIR.4.1	Wawáy, llakisqa runamantaqa ama asikuychu. Amataj qhesachaychu wajcha runataqa.
SIR.4.2	Ama qhawakullaychu pisichikojtaqa. Llakisqa runata rikuspataj, ama pakakuychu.
SIR.4.3	Ama ñak'arichiychu llakisqa sonqoyojta. Wajcha runatataj yanapallay.
SIR.4.4	Ama wakhiyaychu wajcha runata.
SIR.4.5	Chayta ruwawaj chayqa, pajtataj maldicisunman.
SIR.4.6	Llakiypi rikukuspa may phutisqa, Señorman qhaparikonqa. Señortaj qhaparikusqanta uyarenqa.
SIR.4.7	Runa masisniykiwan munachikuy. Kamachejkunatapis respetowan qhaway.
SIR.4.8	Allinta uyariy wajcha runata. Napaykusojtintaj, tukuy sonqo napaykullaytaj.
SIR.4.9	Sarusqa runata sarusqa kasqanmanta kacharichiy. Cheqanyachinayki kajtin, cheqanyachiy.
SIR.4.10	Wajcha wawaspata tatanku jina kay. Mamasninkutapis yanapallaytaj. Ajinamanta, Diospa wawan kanki. Pay munakusonqa, ima llakiymantapis jark'asonqa.
SIR.4.11	Yachayta mask'ajkunaqa yachayniyoj rikhurinku. Yachayqa chaykunata pusan wawasninta jina.
SIR.4.12	Yachayniyoj kayta munajkunaqa kausakuyta munallankutaj. Yachayta mask'ajkunaqa Dioswan munachikunku.
SIR.4.13	Yachayniyojkuna kusikuyniyoj kanqanku. Señorqa paykunata mayllapipis bendiciykonqa.
SIR.4.14	Yachayman k'umuykukojkuna Santo kajman k'umuykukunku. Señorqa munakun yachayta munakojkunata.
SIR.4.15	Yachayta uyarikojqa, cheqanta unanchan tiyakuntaj paywan khuska.
SIR.4.16	Yachayta uyarikojkuna yachayniyoj kanqanku. Wawasnimpis yachayniyoj kanqanku.
SIR.4.17	Ñaupajtaraj yachayqa chay runaj qhepampi purenqa karullamanta. Chantaqa pruebaman churanqa. Chay runaqa manchachikonqa. Pruebaman churasqa kanqa yachaywan k'amichikuspa. Yachayqa chayta ruwallanqapuni chay runaj sonqon yachaywan junt'asqa kanankama.
SIR.4.18	Yachayqa payman chimpaykonqa kusikuyta jaywanampaj, pakasqa kajtataj willaykunampaj.
SIR.4.19	Jina kajtimpis, sichus payqa yachaymanta karunchakunman chayqa, yachayqa payta saqellanqataj urmajta.
SIR.4.20	Mayllapipis jayk'ajllapis maychus kajta ruway. Karunchakuytaj sajra kajmanta. Ajinamanta, mana p'enqaypichu rikhurinki.
SIR.4.21	Tiyan uj laya p'enqay juchaman k'askasqa. Kallantaj waj laya p'enqay mayqenchus runata astawan respetachin.
SIR.4.22	Ama qan kikiykita dañota ruwakuychu. Pajtataj wajkunamanta manchachikuspa qan kikiykita dañota ruwakuwaj.
SIR.4.23	Nisqaykiwan runa masiykita yanapayta atiwaj chayqa, ama ch'in kakuychu. Amapuni pakaychu yachakusqaykita.
SIR.4.24	Yachayqa siminejta runaman chayan. Runaqa parlaspa runa masinta yachachin.
SIR.4.25	Ama cheqan kajpaj parlaychu. Yachanayki kajta mana yachanki chayqa, p'enqakuy.
SIR.4.26	Juchasniykita willakuymantaqa, ama p'enqakuychu. Ama wayt'aychu mayoj contranta.
SIR.4.27	Ama k'umuykukuychu mana umayojman. Atiyniyojkuna pantasqas kajtinku, ama ladonkupi churakuychu.
SIR.4.28	Cheqa kaj rejsisqa kanampaj, sayarillay wañupunaykikama. Chayta ruwanki chayqa, Señor Diosniyki yanapasonqa.
SIR.4.29	Parlaspa, ama imallatapis niychu mana unanchakuspalla. Imallatapis ruwanayki kajtin, ama q'ewakuychu nitaj qhellakuychu.
SIR.4.30	Ama león jina kaychu wasiykipi. Jinapis, ama atipachikuychu kamachisniykiwan.
SIR.4.31	Imallatapis qosojtinku, ama makisniykita pojtuychu. Qonayki kajtintaj, ama makisniykita mat'iychu.
SIR.5.1	Ama oqharikuychu qhapaj kasqaykirayku. Ama niychu: Atiyniyoj kani, nispa.
SIR.5.2	Kallpaykipi atienekuspa ama ruwaychu sonqoyki munasqanta.
SIR.5.3	Ama niychu: Pitaj noqamanta aswan atiyniyojmin?, nispa. Señorqa chay nisqaykimanta cuentata mañasonqa.
SIR.5.4	Amataj niychu: Juchallikusqaymanta mana ni ima pasawanchoqa, nispa. Señorqa mana chay kikimpachapichu castigaykun.
SIR.5.5	Ama yuyaychu juchasniyki pampachasqapuni kananta juchasta yapaspa.
SIR.5.6	Ama niychu: Diospa khuyakuynenqa may jatun, juchasniyta pampachapullawanqa, nispa. Payqa khuyakojmin. Jinapis, phiñakuyta yachallantaj, k'ajaj phiñakuynintaj juchasapaspa patanman uraykamun.
SIR.5.7	Diosman kunampacha kutirikullayña. Ama sapa día niychu: Q'ayallaraj, nispa. Diospa phiñakuynenqa ujta jamusunkiman. Chantaqa, jasut'inan kajtin, chinkachisqa kawaj.
SIR.5.8	Ch'aukiyaspa ganakusqanki chay qolqeykimanqa, ama sonqoykita k'askachiychu. Dios phiñakojtenqa mana ni imapaj sirvisonqachu.
SIR.5.9	Ama granota wayrachiychu ima wayrallawampis. Amataj jap'iychu mayqen ñanllatapis.
SIR.5.10	Ujllatapuni yuyay. Uj simillapuni kay.
SIR.5.11	Uyariytaqa uyarikullay. Parlanaykipajtaj pacienciakullayraj.
SIR.5.12	Atispa kutichikullay. Manachayqa, makiykita simiykiman churay.
SIR.5.13	Siminejta runa wicharintaj urmantaj. Siminejta runa chinkayman rinman.
SIR.5.14	Ama puraj uya nichikuychu. Ama runa masiykita qhasimanta tumpaychu. Suwapajqa p'enqay jamun. Llulla runapajtaj chejninakuy.
SIR.5.15	Amapuni juchata ruwaychu, ni jatuntapis ni juch'uytapis.
SIR.6.1	Runa misiykej amigon kaspa, ama enemigonman tukuychu. Chayta ruwanki chayqa, sutiyki chejnisqa kanqa. Ajina ari, puraj uyaqa chejnichikun.
SIR.6.2	Ama munapayasqaykiwan atipachikuychu. Atipachikunki chayqa, chay munapayasqayki uj phiña waka jina t'unarparichisonqa.
SIR.6.3	Uj sach'aj laqhesnin ismusqa, poqoynin t'akasqa, sach'ataj ch'aki k'ulluman tukusqa. Pajtataj kikillantaj qanwampis kanman.
SIR.6.4	Sinch'i munapayay runata chinkayman apan. Enemigosnintaj payta asipayanku.
SIR.6.5	K'acha sonqo parlaj runaqa ashkha amigosniyojmin. Allinta parlakojqa allinllatataj kutichikun.
SIR.6.6	Ashkha kachunku qanman qayllajkuna. Sonqoykita kicharinaykipajtaj, waranqa ukhupi ujsitullata ajllakuy.
SIR.6.7	Uj runa amigoykiman tukunampaj, ñaupajta yachallayraj imaynachus, amataj chaypachalla sonqoykita kichariychu.
SIR.6.8	Wakinku mana wiñay amigoschu kanku. Chaykunaqa llakiyniykipi mana qanwanchu kanqanku.
SIR.6.9	Wakinku, amigos kaspa enemigosniykiman tukunku, p'enqaypitaj rikhurichisonqanku, maqanakusqasniykichejta willaraspa.
SIR.6.10	Wakinkutaj amigosniyki kanku mikhunankurayku. Llakiyniykipitaj mana ladoykipichu sayanku.
SIR.6.11	Chaykunaqa allin risojtin qanwan khuska kanku. Mana allin risojtintaj, qanmanta karunchakunku.
SIR.6.12	Llakiyniykipi wasanchasonqanku. Paykunataqa mana rikunkiñachu.
SIR.6.13	Enemigosniykiwan amapuni kaychu. Amigosniykiwan kajtiyki, ñawisniykita kichariy.
SIR.6.14	Cheqamanta amigoyki yanapasonqapuni. Pichus tarin chay jina amigota, qorita tarin.
SIR.6.15	Cheqamanta kaj amigotaqa mana rantikuwajchu. Valesqanqa mana qolqewanchu yachakun.
SIR.6.16	Cheqamanta amigoqa amigonta tukuy mana allinmanta jark'an. Diosta munakojqa, chay jina amigota tarenqa.
SIR.6.17	Señorta munakojqa cheqamanta amigosniyoj. Imaynachus qan kanki, ajinallataj amigoykipis.
SIR.6.18	Wawáy, wawamantapacha yachayniyoj kayta munay. Machuyaspataj may umayoj kanki.
SIR.6.19	Imaynachus llank'aj runaqa tarpuntaj pallantaj sumaj cosechata suyaspa, ajinallataj qampis yachayman qayllay. Kunan pisillata jump'ispa, q'aya poqoyninmanta mikhunki.
SIR.6.20	Sonso runaqa yachaymanta millachikun. Mana umayoj runaqa yachayman ni chimpaytapis munanchu.
SIR.6.21	Chay runapajqa yachay uj llasa rumi jina. Chaypachalla kachaykun.
SIR.6.22	Yachayqa pisi runasllapaj.
SIR.6.23	Uyariway, wawáy, nisusqaytaqa ama qhesachaychu.
SIR.6.24	Yachaywan mat'iykuchikuy chakisniykitawan kunkaykitawan.
SIR.6.25	Yachayta q'epirikullay. Yachaywan phaskasqa kaspataj, ama phaskarakuychu.
SIR.6.26	Yachayman qayllay tukuy sonqo. Ñannintataj jap'iy tukuy kallpaykiwan.
SIR.6.27	Cheqampi purillay. Yachayta mask'anki chayqa, tarillanki. Tariytawantaj ama kachariyñachu.
SIR.6.28	Yachayqa samarichisonqa, kusikuyniykimantaj tukonqa.
SIR.6.29	Watusnin jark'asonqa, walqantaj k'achanchasonqa.
SIR.6.30	Yugon qori yugo jina kanqa qampaj. Watusnintaj tukuy watusmanta aswan sumaj.
SIR.6.31	Yachayqa fiesta p'achayki kanqa. Umaykipajtaj pilluyki kanqa.
SIR.6.32	Munaspaqa, wawáy, yachayniyojman tukunki. Sonqoykita churanki chayqa yachakuyman, tukuy imatapuni entiendenki.
SIR.6.33	Mana sayk'unkichu chayqa uyarikuspa, yachallanki. Ningrisniykita kicharinki chayqa, yachaysapa kanki.
SIR.6.34	Machu runas tantakojtinku, qampis qayllallay. Uj yachajta rikuspa, chimpaykamuy.
SIR.6.35	Tukuy nisqankuta uyarillay. Allin nisqata ama saqeychu ayqejta.
SIR.6.36	Uj yachayniyojta rikuytawanqa, chhaputa sayariy paywan tinkukoj. Chakisniyki yachachisqasña kachunku punkunwan.
SIR.6.37	Señorpa kamachisqampi yuyay. Paypa nisqanmanta tuta p'unchay unanchakuy. Paymin sonqoykita kallpachapusonqa. Ajinamanta, chay munasqayki yachayqa qanman jamusonqa.
SIR.7.1	Sajra kajtaqa ama ruwaychu. Ajinamanta, sajra kajqa mana atipasonqachu.
SIR.7.2	Karunchakuy sajra runamanta. Sajra runataj qanmanta karunchakonqa.
SIR.7.3	Wawáy, ama tarpuychu mana cheqan sinrupi, runata llakichin chaypi. Pajtataj sapa mujumanta qanchista pallawaj.
SIR.7.4	Ama Señormanta mañakuychu ñaupajpi churasunankuta. Amataj reymanta mañakuychu jatunchasunankuta.
SIR.7.5	Ama munaychu Señorta ch'aukiyayta. Amataj rikhuriychu yachayniyoj jina reypa ñaupaqempi.
SIR.7.6	Ama munaychu kamachejman tukuyta, mana atinki chayqa sajra kajta sik'iyta. Ichapis atiyniyojkunaman k'umuykukuwaj, cheqan kayniykitataj qolqerayku chinkachiwaj.
SIR.7.7	Runaspa ñaupaqempi ama juchayoj rikhuriychu. Ama pampaman k'umuykukuychu runaspa ñaupaqenkupi.
SIR.7.8	Ama juchaman urmaychu iskay kutita. Uj kutillawanqa jap'ichikunkiña.
SIR.7.9	Ama niychu: Diosqa yuyarikonqa ashkhata qosqaymanta. Jaywashajtiy rikuchikusniyta patapi kaj Diosman, payqa jap'ikonqa.
SIR.7.10	Diosmanta mañakojtiyki, pacienciakullay. Amapuni qonqaychu qolqeta qoyta wajchasman.
SIR.7.11	Amapuni asirikuychu llakisqa runamanta. Yuyarikuy Diosqa atisqanmanta sayarichiytataj k'umuykuchiytataj.
SIR.7.12	Amapuni runa masiykipaj llullakuychu. Amataj llullakuychu kausaqeykipaj.
SIR.7.13	Amapuni ni ima llullatapis parlaychu. Llullakuymantaqa tukuy ima llakiy chayamun.
SIR.7.14	Ama ch'ajwaychu machu runaspa ñaupaqenakupi, Diosmanta mañakuspataj ama thautiyakuychu.
SIR.7.15	Ama q'allikuychu sinch'ita llank'aymanta. Amataj qhellakuychu chajraspi llank'aymantaqa. Chay chajrastaqa, patapi kaj Diosninchej ruwarqa.
SIR.7.16	Ama pataman oqharikuychu. Yuyarikuy Diospa phiñakuynin jamunampuni kasqanta.
SIR.7.17	Tukuy sonqo pampaman k'umuykukuy. Rumi sonqoyoj runaqa ninawantaj khuruswantaj mikhuchikonqa.
SIR.7.18	Ama amigoykita kachariychu qolqerayku. Munakusqayki wauqeykita ama jaywaychu Ofir qorirayku.
SIR.7.19	Ama qhesachaychu umayoj warmita. Sonqonqa qorimanta aswan sumaj.
SIR.7.20	Ama jasut'iychu llank'aj kamachiykita, nitaj mana qhellakoj uywaqeykitapis.
SIR.7.21	Umayoj kamachiykita qan kikiykita jina munakuy. Saqellay libre runaman tukunanta.
SIR.7.22	Uywasniyojchu kanki? Chay uywasniykitaqa allinta qhaway. Sirvisunku chayqa, waqaychay paykunata.
SIR.7.23	Wawasniyojchu kanki? Educacionta qoy. Wawas kasqankumantapacha kasukuyta yachachunku.
SIR.7.24	Ususisniyki kanchu? Qhaway llimphu sonqoyoj purinankuta. K'amispataj rikuchiy imaynatachus kausananku tiyan.
SIR.7.25	Ususiykita casarachiy. Chayqa sumajmin. Qosampajqa yuyayniyoj runata ajllay.
SIR.7.26	Warmiyki sonqoykiman jina kajtenqa, payta munakuy. Mana payta munakunki chayqa, ama imallatapis willakuychu.
SIR.7.27	Tataykita respetay tukuy sonqo. Amapuni qonqaychu mamaykej nanayninta.
SIR.7.28	Yuyarikuy paykuna nacechikususqankuta. Imatataj paykunaman qowaj qanrayku ruwasqankumantari?
SIR.7.29	Tukuy sonqoykiwan Señorman k'askay. Paypa sacerdotesnintataj respetowan qhaway.
SIR.7.30	Tukuy kallpaykiwan munakuy qanta ruwaj Diosta, amataj saqerpariychu payta sirvejkunata.
SIR.7.31	Diosta yupaychay, sacerdotestataj respetay. Kamachisqa kasqanman jina, qollay imatachus paykunapaj kajta: t'antata, waka uñasta, rikuchikusta atisqaykiman jina, ñak'ana uywasta, santo jaywantapis.
SIR.7.32	Wajchamampis qollay. Ajinamanta, sumaj bendicisqa kanki.
SIR.7.33	K'acha sonqoyki kicharisqa kachun tukuy kausakojkunaman. Wañusqasmantapis yuyarikullay.
SIR.7.34	Ama karunchakuychu waqajkunamanta. Llakisqaswan khuska qampis llakikuy.
SIR.7.35	Onqosqastapis qhawakullay. Chayta ruwajtiyki, onqosqa runaqa munakusonqa.
SIR.7.36	Imallatapis ruwaspa, unanchay maymanchus chayanayki tiyan. Chayta ruwaspaqa, mana juchallikunkichu.
SIR.8.1	Ama pleiteakuychu atiyniyoj runawan, ama makisninman urmanaykipaj.
SIR.8.2	Amataj discutinakuychu qhapaj runawan. Ichapis qolqenwan atipasonqa. Qoreqa ashkha runasta chinkayman aparqa, rumiyacherqataj atiyniyojkunaj sonqosninkuta.
SIR.8.3	Ama rimanakuychu ch'ajwaj runawan. Ninata jina enqhaykunman.
SIR.8.4	Ama asirikuychu sonso runaswan. Ichapis paykunaqa ñaupa tatasniykipaj parlankuman.
SIR.8.5	Ama k'amiychu juchasninmanta llakikoj runataqa. Yuyarikuy tukuy runasqa juchayojpuni kasqanchejta.
SIR.8.6	Ama asirikuychu machu runamanta. Ichapis noqanchejpis machuyasunchej.
SIR.8.7	Ama kusikuychu pililapis wañupusqanmanta. Yuyarikuy tukuy noqanchej wañupunanchej kasqanta.
SIR.8.8	Ama asirikuychu yachayniyoj runas nisqankumanta. Nisqankuta sonqoykipi kutikipay. Paykuna allin kajkunata yachachisonqanku. Ajinamanta, atinki qayllayta patapi kaj runasman.
SIR.8.9	Ama qhesachaychu machu runas yachachisqankuta. Paykunapis chayta yachakorqanku ñaupa tatasninkumanta. Paykunaqa yachachisonqanku umachakuyta parlaytataj maychus kajta.
SIR.8.10	Ama enqhaychu sajra runaj ninanta. Ichapis ruphachikuwaj larwayninwan.
SIR.8.11	Phiña runawanqa ama phiñanakuychu. Nisqaykiwan urmachisunkiman.
SIR.8.12	Ama mañaychu qanmanta aswan atiyniyojman. Mañanki chayqa, chay mañasqaykitqa chinkachinkiña.
SIR.8.13	Ama garantiata qoychu kapususqanmanta astawan. Garantiata qonki chayqa, ch'inmanta pagallay.
SIR.8.14	Juezwanqa ama pleitoman yaykuychu. Atipachikuwajpuni.
SIR.8.15	Ama ñanta jap'iychu mana umayoj runawan khuska. Ichapis munayninman jina pusasunman. Payqa yuyasqanman jinalla tukuy imata ruwan. Qampis paywan khuska urmawaj.
SIR.8.16	Ama discutinakuychu phiñakoj runawan. Amataj paywan khuska riychu ch'in pampaman. Payqa wañuchiymanta mana dakunchu. Yanapasoj mana kajtinkama, payqa qanman wijch'uykukonqa.
SIR.8.17	Ama ni imallatapis willakuychu sonso runamanqa. Payqa mana ch'inllachu kanqa.
SIR.8.18	Waj llajtayoj runaj ñaupaqempi, ama ni imata ruwaychu mana yachakunanta. Qanqa mana yachankichu imatachus ninanta.
SIR.8.19	Sonqoykita ama kichariychu pillamampis. Ichapis manaña kusikuyniyojchu kawaj.
SIR.9.1	Munakusqayki warmiykimantaqa ama sajrata yuyaychu, ama mana allin kajta ruwachichikunaykipaj.
SIR.9.2	Ama saruchikuychu warmiwan. Ichapis munasqanman jina purichisunman.
SIR.9.3	Ama riychu mana allin puriyniyoj warmiwan. Urmachisunkiman.
SIR.9.4	Ama puriychu takej warmiwan. Ch'ipasninwan jap'ichikuwaj.
SIR.9.5	Ama qhawaychu sipasta. Ichapis paywan juchallikuspa paganayki kanqa.
SIR.9.6	Ama riychu juchasapa warmispaman. Ichapis kapuyniykita chinkachiwaj.
SIR.9.7	Llajtapi purispa ama warmista qhawapayaychu. Amataj ch'in k'uchusman riychu.
SIR.9.8	K'acha warmiwan tinkukojtiyki waj ladoman qhaway. Ama munapayaychu ajeno warmita. Ashkha qharis chinkayman chayarqanku k'acha warmisrayku. Munakoyqa nina jina ruphaykun.
SIR.9.9	Ama tiyakuychu casado warmej ladompi mikhoj. Ama chimpaychu paywan khuska ujyaj. Ichapis sonqoyki payta munakunman, chinkaymantaj chayawaj.
SIR.9.10	Ama saqerpariychu unay amigoykita. Kunallan chayamoj chay waj amigoqa, mana chay ñaupa amigoyki jinachu. Mosoj amigoqa mosoj vinoman rijch'akun. Mauk'ayachunraj. Chaypacha gustoykiman ujyallanki.
SIR.9.11	Ama envidiakuychu sajra runamanta. Mana yachankichu imachus pasananta.
SIR.9.12	Ama kusikuychu sajra runasman allinta risqanmanta. Yuyarikuy kay pachapeqa castigasqaspuni kanankuta.
SIR.9.13	Karunchakuy wañuchej sonqo runamanta. Ajinamanta, wañuymantaqa mana manchachikunkichu. Payman chimpanki chayqa, allinta qhawaykuy. Pajtataj wañuchisunkiman. Yachallay ñanniykipi misk'achinastaj ch'ipastaj kasqanta.
SIR.9.14	Runa masiykiwan sumajta kausay atisqaykiman jina. Yachayniyojkunawan puriy.
SIR.9.15	Parlarikuy umayoj runaswan. Paykuna ukhupi kausaqesniykita mask'ay.
SIR.9.16	Mikhunasniykiman wajyay cheqan sonqoyoj runasta. Diosta yupaychaspa kusikuyniykita tariy.
SIR.9.17	Runaj makinwan ruwasqataqa runasqa alabanku. Runasta kamachejqa allinta parlanan tiyan.
SIR.9.18	Llajtapi runasqa manchachikunku sumajta parlajmanta. Anchata parlajtaj chejnichikun.
SIR.10.1	Yachayniyoj kamachejqa sumajta purichin runasninta. Kamachisqantaj tukuy imapi allin.
SIR.10.2	Imaynachus kamachejqa, ajinallataj runasnimpis. Imaynachus llajtapi kamachejqa, ajinallataj llajtapi tiyakojkunapis.
SIR.10.3	Mana yachayniyoj reyqa chinkayman apan runasninta. Llajtaqa ñaupajman rin kamachejkunaj umasninkurayku.
SIR.10.4	Mundota kamacheyqa Señorpa makisnimpi kashan. Necesitakusqanman jina, pay rikhurichin kamachejta.
SIR.10.5	Señorpa yanapayninrayku runaqa ñaupajman rin. Paymin kamachejta yanapan ruwasqampi.
SIR.10.6	Amapuni phiñanakuychu runa masiykiwan, ima juchayojpis kajtin. Ama ni imata ruwaychu phiñakuywan atipachikuspa.
SIR.10.7	Diostaj runastaj chejninku wapuykachaj runata. Diostaj runastaj mana munankuchu runas sarusqas kanankuta.
SIR.10.8	Kunan uj nación atiyniyoj kashan. Q'aya wajñataj atiyniyoj kanqa chejninakuynejta qolqenejtataj.
SIR.10.9	Imajtin runaqa wapuyapun jallp'alla ushphalla kajtimpis? Kausakusajtinraj ukhun ismuyashanñaqa.
SIR.10.10	Jampejqa mana sinch'i onqoymantaqa asirikullan. Jinapis, kunan rey kajqa q'ayataj aya kanqa.
SIR.10.11	Wañusqa runataqa jap'ikapunku ch'uspis, atojkuna khurus ima.
SIR.10.12	Señormanta qonqapojqa wapuman tukun. Ajinamanta karunchakun payta ruwajninmanta.
SIR.10.13	Jucharayku runaqa wapuyakun. Juchallikojqa juchantaqa tukuynejpi t'aqan. Chayrayku, Diosqa juchasapata mayta castigaykun, nanaykuchintaj tukuchinankama.
SIR.10.14	Señorqa atiyniyojkunata tiyanasninkumanta urmaykucherqa, chaypitaj tiyaykucherqa llamp'u sonqoyojkunata.
SIR.10.15	Señorqa wapu wapusta saphinkumanta sik'iykorqa, chaypachallapitaj churaykorqa k'acha sonqoyojkunata.
SIR.10.16	Señorqa tukucherqa mana creej nacionesta. Payqa t'unarparicherqa mana ni uj runallatapis saqespa.
SIR.10.17	Payqa kay pachamanta picharqa tukuyninkuta pampachaspa. Sutinkutapis kay pachamanta chinkacherqa.
SIR.10.18	Wapu kayqa mana allinchu runapajqa. Oqharikuypis mana allinchu warmej wawampajqa.
SIR.10.19	Pikunata respetana? Runasta. Pikunata respetana? Señorta yupaychajkunata. Pikunata qhesachana? Runasta. Pikunata qhesachana? Diospa leyninta p'akejkunata.
SIR.10.20	Kurajqa respetasqa wauqesnin ukhupi. Señorqa rejsichin payta yupaychajkunata.
SIR.10.21	Ñaupajtaraj Señorta yupaychay. Chaymantaqa, allinta recibisonqanku. Rumi sonqotaj waputaj kanki chayqa, mana recibisonqankuchu.
SIR.10.22	Runaqa, qhapajchus, sumaj rejsisqachus, wajchachus, kusikuchun Señorta yupaychasqanmanta.
SIR.10.23	Manapuni allinchu qhesachayqa umayoj wajchata. Juchasapatarí mana respetowan qhawanachu.
SIR.10.24	Respetana kamachejta, juezta, atiyniyojtataj. Jinapis, paykunaqa mana aswan jatuchejchu kanku Diosta yupaychajmanta.
SIR.10.25	Umayoj kamacheqa sirvichikun mana kamachi runaswan. Yachayniyoj runaqa mana ni imamanta waqanchu.
SIR.10.26	Ruwanayki kajta ruwajtiyki, ama oqharikuychu. Llakiyniyoj kajtiyki ama pataman oqharikuychu.
SIR.10.27	Aswan sumajqa tukuy imayoj llank'aj runa, wapu runamanta mana mikhuytapis atejmanta.
SIR.10.28	Wawáy, pisillata jatunyakuy. Maychus kajllata qan kikiykita munakuy.
SIR.10.29	Pitaj mana juchayojta tarinman pay kikinta juchachakojtari? Pay kikinta mana respetakojta, pitaj respetanmanri?
SIR.10.30	Wajcha runaqa respetachikun yachayninmanta. Qhapajtaj qolqenmanta.
SIR.10.31	Wajcha respetachikun chayqa, qhapaj kaspaqa astawan respetachikonqa. Qhapaj chejnichikun chayqa, wajcha kaspaqa astawan chejnichikonqa.
SIR.11.1	Yachayniyoj runaqa, wajcha kaspapis, mana umanta k'umuykunchu. Tiyakullan payqa atiyniyoj runas chaupipi.
SIR.11.2	Ama ni pitapis alabaychu k'acha uyanrayku, Amataj ni pitapis qhesachaychu fiero uyanrayku.
SIR.11.3	Lachiwanaqa may juch'uysitu. Jinapis ruwasqanqa may misk'i.
SIR.11.4	Ama asikuychu thantalla p'achayojmanta. Amataj asirikuychu llakisqa runamanta. Señorpa ruwasqasnin t'ukunapajmin. Runaspajtaj, chayqa pakasqa kashan.
SIR.11.5	Ashkha kamachejkunaqa pampaman k'umuykuchisqas karqanku. Chantapis, uj mana rejsisqa runa reyman tukun.
SIR.11.6	Patapi sayajkunaqa urmanqanku. Atiyniyoj kaspapis, kamachisman tukunku.
SIR.11.7	Ama ni pipajpis parlaychu manaraj allinta tapuspa. Ñaupajtaraj unanchakuy, chaymantaraj tumpanki.
SIR.11.8	Kutichikunaykipajtaj, ñaupajtaraj uyariy. Waj runa parlashajtin, ama sat'ikuychu.
SIR.11.9	Mana qanwan discutinakojtinku, ama phiñakuychu. Juchasapaspa ch'ajwankumanqa ama yaykuychu.
SIR.11.10	Wawáy, imapajtaj tratanakuwaj? Anchatapuni metekunki chayqa, juchachasqa rikhurinki. Maymanchus chayayta munanki, thaskispapis mana chayankichu. Ayqespapis, jap'ichikullankipuni.
SIR.11.11+SIR.11.12	Wakin runasqa wajchas kanku, puriskiris, mana ni imayoj, may onqosqas. Señortaj paykunata qhawarin yanapantaj. Orqhontaj jallp'amanta, wajcha kaymantataj.
SIR.11.13	Señorqa paykunata oqharin patamantaj churaykun. Chayta rikuspa, ashkha runas t'ukunku.
SIR.11.14	Señormanta jamun allin kay sajra kaypis. Ajinallataj, kausaypis. Chantapis, wajcha kaypis qhapaj kaypis.
SIR.11.15	Señorqa runaman qon yachayniyoj kayta, umayoj kayta, maychus kajta yuyayta, munakuyta, allin puriytapis.
SIR.11.16	Sajra runaspajqa sonso kaytaj laqhayaytaj. Sajra runasqa, sajra kaywampuni purinku.
SIR.11.17	Señorqa yanapampuni paywan purejkunata. Señorqa k'acha sonqonwan pusanqapuni paykunata.
SIR.11.18	Empeñota churaspa ashkha runasqa qhapajyanku. Jinapis, mana ni imayoj rikhurinku.
SIR.11.19	Chay runasqa ninku: Kunanqa samarisajña. Kapusqanwan kusikuyta tarisaj, nispa. Manataj yachankuchu mayk'ajchus wañupunankuta, tukuy kapuyninkuta wajkunaman saqespa.
SIR.11.20	Wawáy, ruwanayki kajtaqa ruwallay. Ruwasqaykimanqa umaykita churay. Ruwaspallapuni machuyay.
SIR.11.21	Ama alabaychu sajra runaspa ruwasqasninkuta. Señorman oqhariy sonqoykita. Paypa k'anchayninta suyakullay. Payqa atillan ujllapi wajchata qhapajman tukuchiyta.
SIR.11.22	Diosninchej bendiciykonqa cheqan sonqoyojkunata. Suyakusqanku t'ikallanqa.
SIR.11.23	Ama niychu: Imatachus munarqani kapuwanña. Mana ni ima pisiwanchu, nispa.
SIR.11.24	Ama niychu: Necesitasqayqa kapullawan. Ni ima sajra kay jamuwanqachu, nispa.
SIR.11.25	Runaqa kusisqa kaspa, mana allin kajmanta mana yuyarikunñachu. Ajinallataj, runaqa llakisqa kaspa, kusikuyninmanta mana yuyarikuñachu.
SIR.11.26	Diosninchej runa wañupojtin, maychus kajta qollan kausakusqanman jina.
SIR.11.27	Llakiypeqa runa kusikuyninmanta qonqapumpacha. Qhepantaraj yachakonqa imaynachus sapa uj kasqan.
SIR.11.28	Ama ni pita niychu kusikuyniyoj kasqanta, manaraj wañupushajtin. Tukukuyninman chayajtin, yachakonqa imaynachus karqa.
SIR.11.29	Ama pillatapis wasiykiman wajyaychu. Ch'aukiyajqa yachampuni imaynatachus wajkunata urmachinanta.
SIR.11.30	Wapu runaj sonqonqa rijch'akun jap'ichikusqa p'isqoman. Wateqaj atoj jina payqa.
SIR.11.31	Tumpajqa allin kajta sajraman tukuchin. Imachus qampajqa may sumaj, paypaj millakunapaj.
SIR.11.32	Uj ninallamanta jatun larway rikhurimun. Juchasapaqa suyallashan mayk'ajchus atinman pillatapis wañuchiyta.
SIR.11.33	Sajra runamantaqa karunchakullay. Payqa sajra kajta ruwallanqa. Pajtataj wiñaypaj llakichisunkiman.
SIR.11.34	Mana rejsisqayki runaqa ch'ajwata apamunman wasiykiman. Wasiykipitaj chejninakus kanman.
SIR.12.1	Unanchakuyraj pipajchus allin kajta ruwanaykita. Ajinamanta, ruwasqaykeqa mana qhasichu kanqa.
SIR.12.2	Cheqan sonqoyojta yanapay. Paytaj kutichipusonqa. Mana chayrí, Diosninchej.
SIR.12.3	Sajrata purejman ama ruwaychu allin kajta. Payqa manapuni runa masinmanta khuyakunchoqa.
SIR.12.4	Cheqan sonqoyojta yanapay. Juchasapatarí ama yanapaychu.
SIR.12.5	Llamp'u sonqoyojta yanapay. Runa sonqoyojmanrí ama ni imata qoychu. Ama t'antata jaywaychu. Qonki chayqa, qanmanta aswan kallpayoj kanqa. Allin ruwasqasniykimanta payqa sajrata kutichipusonqa iskay kutita.
SIR.12.6	Patapi kajpis juchasapasmantaqa millachikun. Rumi sonqoyojkunata castigaykonqa.
SIR.12.7	K'acha runaman kollay. Juchasapamanrí, amapuni. Llakisqata sonqochay, wapu runamantaj ama ni imata qoychu.
SIR.12.8	Allin risojtin mana atiwajchu yachayta pichus cheqamanta amigoyki. Mana allin risojtintaj, enemigoyki rikhurenqapuni.
SIR.12.9	Runaqa kusisqa kajtin, enemigosnin llakikunku. Llakiywan kajtintaj, amigosnimpis paymanta karunchakunku.
SIR.12.10	Ama sonqoykita kichariychu enemigoykiman. Sajra kayqa bronce ismusqa jinamin.
SIR.12.11	Llamp'u runa jina jamusojtimpis, k'umuykukuspa, ñawisniykita kichariy. Ama sonqoykita payman kichariychu. Imaynatachus espejota khitunki, ajinallatataj paypa ch'ichi kayninta pichaykuy.
SIR.12.12	Ama paytaqa qanman k'askachiychu. Pajtataj urmachisunkiman tiyanaykipi tiyakunampaj. Mana chayta ruwanki chayqa, qhepantaraj yachanki nisqasniyta. Sonqoyki nananqa palabrasniymanta yuyarikuspa.
SIR.12.13	Mana ni pi khuyakunchu layqamanta katariwan khanichikojmanta. Ajinallataj mana ni pi khuyakunchu sajra animalman chimpajmanta.
SIR.12.14	Ajinallataj juchasapawan purejmantapis, juchasapawan khuska juchallikojmantapis.
SIR.12.15	Sayashajtiyki paypis ladoykipi kallanqa. Misk'anki chayqa, mana llullakonqañachu.
SIR.12.16	Qanta chejnikojqa misk'i similla rikhurenqa. Sonqompitaj yuyashan pujruman urmachisuyta. Qanta chejnikojqa waqaspa qayllaykusonqa. Atispataj, yawarniykimanta mana sajsakonqachu.
SIR.12.17	Llakiyniykipi rikhurimusonqa. Yanapasqayki, nispa, misk'achisonqa.
SIR.12.18	Asipayakuspa t'ajllakonqa. Thutuspataj waj jinaman tukonqa.
SIR.13.1	Alquitranta llankhajqa mach'achakun. Wapu wapuswan purejqa wapu wapullamantaj tukun.
SIR.13.2	Ama llasa q'epiwan puriychu. Amataj puriychu aswan atiyniyojwan aswan qhapajwantaj qanmanta. K'analla mankaqa mana kayta atinmanchu fierro mankawan khuska. Takanakuspa k'analla mankaqa p'akikun.
SIR.13.3	Qhapajqa mana cheqan kajta ruwaspa, uman oqharisqa purin. Wajchataj saruchikojtin waqaspa khuyakuyta mañakun.
SIR.13.4	Qhapajqa qanwan yanapachikun. Qantaj kamachinman tukunki. Manaña yanapayta atejtiykirí saqerparisonqa.
SIR.13.5	Imallapis tiyapusunki? Qhapajqa qanwan khuska tiyakonqa. Mana sonqonta nanachikuspalla kapuyniykita apakaponqa.
SIR.13.6	Payta yanapayta atisqaykita yuyaspa, k'acha sonqowan parlapayasunki, asirikuy simiwan. Qantaj sonqoykita kicharinki. Payqa misk'ita parlasonqa: Imatataj munanki?, nispa.
SIR.13.7	Mikhunasnimpi p'enqaypi rukhurichisonqa. Atejtintaj imallatapis qanmanta munanqa. Iskaytachus kinsatachus alabasonqa. Chaymantataj rikususpa phiñakonqa asipayasonqataj.
SIR.13.8	Pajtataj! Ama sonqoykita kicharillaychu. Ama opas jinachu kay.
SIR.13.9	Atiyniyoj runa wajyasojtin, ama qayllaychu. Chantaqa, pay ujtawan qhaparisonqa qayllanaykipaj.
SIR.13.10	Ama thaskiychu. Ichapis qhesachasunkiman. Amataj anchata karunchakuychu. Ichapis qonqapusunkiman.
SIR.13.11	Ama paywan parlaychu amigoykiwan jina. Amataj uyariychu tukuy nisqantaqa. Payqa anchata parlan pruebaman churasunampaj. Asirikoj jina pay rejsisuyta munashan.
SIR.13.12	Sichus mana sonqoyoj runa kamachejman tukun chayqa, mana ni pita khuyakonqachu, ashkha runastapis wañuchiyta munanqa.
SIR.13.13	Allinta kichariy ñawisniykita ningrisniykita ima. Ama puriychu phiña runaswan.
SIR.13.14	Kayta uyarinki chayqa mosqoyniykipi, rijch'arillay. Tukuy kausayniykipi Señorta munakuy, paymantataj mañakuy salvasunampaj.
SIR.13.15	Tukuy kausayniyojkuna masisninkuta munakunku. Ajinallataj, tukuy runaspis runa masisninkuta munakullankutaj.
SIR.13.16	Tukuy kausayniyojkuna masisninkuwan purinku. Ajinallataj, tukuy runaspis runa masisninkuwan purillankutaj.
SIR.13.17	Imaynamantataj atinkuman khuska puriyta lobowan corderowanri? Ajinallataj, mana purinkumanchu sajra runawan k'acha runawanqa.
SIR.13.18	Allintachu kausankuman atojwan alqowan? Allintachu kausankuman qhapajwan wajchawan?
SIR.13.19	Leonqa ch'in pampapi jap'iykun k'ita burrota. Ajinallataj, wajchasqa qhapajkunawan jap'ichikunku.
SIR.13.20	Wapu runaqa wajchata chejnikun. Qhapajtaj wajchata chejnikullantaj.
SIR.13.21	Qhapajchus misk'anman chayqa, amigosnin jap'inku. Wajchachus misk'anman chayqa, amigosnin wijch'uykunku.
SIR.13.22	Qhapaj misk'ajtenqa, amigosnin makisninkuwan jap'inku. Sonserasta parlajtintaj, sumajta nisqanta ninku. Wajcha pantajtin, tukuy payta rimanku. Allinta parlajtintaj mana ni pi uyarikunchu.
SIR.13.23	Qhapaj parlajtintaj, tukuy ch'in kakunku, patamantaj oqharinku nisqasninta. Wajcha parlajtinrí, pitaj chayri?, nispa ninku. Misk'ajtintaj tanqaykunkuraj.
SIR.13.24	Mana juchanejta qhapajchakuy, allinmin. Rumi sonqonejta wajchaman tukuy mana allinchu.
SIR.13.25	Runaj sonqompi allinchus manachus kasqan, uyampi rikukun.
SIR.13.26	Kusisqa uyaqa kusisqa sonqomanta jamun. Llakiy yuyayniyoj runaqa, k'ita uya.
SIR.14.1	Kusikuyniyoj chay runa pichus siminwan mana juchallikunchu. Paypa sonqonqa mana k'aminchu ruwasqanmantaqa.
SIR.14.2	Kusikuyniyoj chay runa pichus pay kikinta mana k'amikunchu, nitaj phutikunchu mana ni imata suyayta atisqanrayku.
SIR.14.3	Mich'akojqa mana qhapaj kanmanchu. Qoreqa mana sirvinchu qorita munapayajman.
SIR.14.4	Mich'aqa qolqeta tantaykun wajkunapaj. Kapuyninwanqa ajeno runas qhapajyanqanku.
SIR.14.5	Pay kikimpaj mich'akojqa, manachu wajkunawampis mich'allataj kanqa? Kapuynenqa paytaqa mana kusichinchu.
SIR.14.6	Mana aswan rumi sonqo kanchu pay kikimpaj mich'akojmanta. Chay mich'a kaynin castigonqa.
SIR.14.7	Allin kajtaqa mana yachaspalla ruwan. Jinapis, rikuchillanqa mich'a kasqanta.
SIR.14.8	Mich'a sonqoyojqa mana k'acha runachu. Payqa, mana yanapananrayku waj ladota qhawarin.
SIR.14.9	Qolqeta tantajmanqa imallapis pisiman rijch'akun. Wajkunamanta qhechojtin, paypa kapuynintawan chinkachin.
SIR.14.10	Munapayajqa, t'antata ñawin kicharisqa qhawan. Jinapis, wasimpi mana ni ima kanchu mikhunapaj.
SIR.14.11	Wawáy, imallapis tiyapusunki chayqa, usota ruway kusikuyniykipaj. Señormantaj jaywallay atisqaykiman jina.
SIR.14.12	Ama qonqaychu wañuy jamusunanta. Mana ni pi willasunkichu mayk'ajchus wañunaykita.
SIR.14.13	Manaraj wañupushajtiyki kausaqesniykita yanapay. Atisqaykiman jina paykunaman qollay.
SIR.14.14	Ama karunchakuychu kunan día kusikuymanta. Imachus allin qampaj, chayta jap'ikullay.
SIR.14.15	Manachu waj runaspa makisninman kapuyniyki renqa? Jump'ispa tantasqaykita waj runaspata kanqa.
SIR.14.16	Runa masisniykiman qollay. Qantaj allillanta kausay. Sepulturapeqa manaña kusikuyniyojchu kanki.
SIR.14.17	Tukuy kausayniyojkunaqa mauk'ayanku thanta p'acha jina. Wañunanchejqa wiñaymantapacha kamachisqa kashan.
SIR.14.18	Rakhu sach'aj laqhesnin jina kanchej. Ujkuna ch'akirashan, ujkunataj q'omeryarishan. Runaspis kikillantaj. Ujkuna wañupushanku, ujkunataj naceshanku.
SIR.14.19	Runaj ruwasqan tukukapullanqa. Paypa ruwasqanqa paywan khuskallataj chinkanqa.
SIR.14.20	Kusikuyniyojmin yachayniyoj umayojtaj kayta munajqa.
SIR.14.21	Kusikuyniyojmin sonqompi unanchakojqa yachaymanta, pakasqa kayninta yachayta munaspa.
SIR.14.22	Ajinamanta, atenqa llojsiyta yachayta mask'aj, maypichus kasqanta qhawaspa.
SIR.14.23	Payqa umanta yaykuchin yachaypa yaykunasninman. Punkumpi sayaspataj uyarikullan.
SIR.14.24	Payqa sayakun yachaypa punkunnejpi. Wasi toldontaqa yachaypa wasinman k'askaykuchin.
SIR.14.25	Payqa tiyakun yachaypa qallampi, kusikunampaj ladompi kasqanmanta.
SIR.14.26	Payqa thapachakun yachaypa makisnimpi. Laqhesnin ukhupitaj ch'isispi puñukun.
SIR.14.27	Payqa, ruphaymanta ayqespa yachayman rin llanthuchakoj. Kausakullantaj paywan qhawaynimpi.
SIR.15.1	Chayta ruwan Señorta yupaychajqa. Diospa leyninta junt'aspataj yachayniyojman tukun.
SIR.15.2	Yachaytaj payta taripamoj llojsin uj mama jina. Makisninta kichariykun imaynachus warmeqa qosanta recibiykun ajinata.
SIR.15.3	Yachayqa t'antata mikhuchin, ujyachintaj unanchakoj yakuta.
SIR.15.4	Runaqa paypi atiykukonqa ama urmanampaj. Paypi sonqonta churaspataj, mana p'enqaypi rikhurenqachu.
SIR.15.5	Yachaytaj payta oqharenqa uma masisnimpa patanman, runas ukhupi parlanampaj.
SIR.15.6	Ancha jatun kusiywan junt'aykuchenqa. Paypa sutintaj wiñaypaj rejsisqa kanqa.
SIR.15.7	Mana umayoj runasqa manapuni yachayman chayayta atenqankuchu. Wapu runastaj yachaytaqa ni rikuytapis atinkuchu.
SIR.15.8	Yachayqa jatunchakojkunamanta karunchakumpacha. Llullakojkunaqa ni yachankupischu yachay kasqanta.
SIR.15.9	Sajra runasqa mana yupaychanankupaj jinachu kanku. Diosqa paykunaman mana yachayta qorqachu.
SIR.15.10	Yachayniyojmin yachayta yupaychan. Yachayniyoj kajqa atinman yachayta yachachiyta.
SIR.15.11	Ama niychu: Diosqa juchallichiwan, nispa. Diosqa mana ruwanchu imatachus chejnikusqanta.
SIR.15.12	Amataj niychu: Diosqa urmachiwan, nispa. Payqa mana necesitanchu juchasapasta.
SIR.15.13	Chejninakunata Señor chejnikun. Señorta munakojkunapis chejninakunata chejnikullankutaj.
SIR.15.14	Maypachachus Diosqa qallariypi runata ruwarqa, atiyta qorqa payllamanta imallatapis ajllayta atinampaj.
SIR.15.15	Munanki chayqa, junt'allanki paypa kamachisqanta. Ruwallankitaj imachus allin paypa ñaupaqempi.
SIR.15.16	Ñaupaqeykipi kashan ninawan yakuwan. Imatachus munanki ajllakullay.
SIR.15.17	Sapa ujpa ñaupaqempi kashan kausaytaj wañuytaj. Sapa uj jap'ikonqa imatachus ajllakusqanta.
SIR.15.18	Señorpa yachaynin jatunmin. Payqa atiyniyojmin. Tukuy imatataj rikun.
SIR.15.19	Diosqa rikun tukuy ruwasqasninta. Yachallan payqa imatachus runas ruwanku.
SIR.15.20	Payqa mana ninchu ni pita juchallikunanta. Manataj ni pitapis kamachinchu llullakunanta.
SIR.16.1	Ama munaychu ashkha mana sirvej wawasniyoj kayta. Amataj kusikuychu wawasniyki sajra kajtinku.
SIR.16.2	Ashkhapis kajtinku, ama paykunamanta kusikuychu, sichus Señorta mana munakunkuchu chayqa.
SIR.16.3	Amataj yuyaychu unayta kausakunankuta. Amataj yuyaychu allinta kausanankuta wañunankukama. Waranqa wawasmantaqa aswan walej ujsitulla. Aswan walejtaj mana wawasniyoj wañupoyqa, rumi sonqo wawasniyoj kaymantaqa.
SIR.16.4	Uj umayoj runalla llajtata mirachin. Sajra ayllutaj llajtata raqayman tukuchin.
SIR.16.5	Chay jinata kikin ñawisniywan rikoj kani. Aswan millaytataj willawanku.
SIR.16.6	Juchasapas chaupipi nina larwamun. Diospa phiñakuynintaj ruphaykuchin payta qhesachajkunata.
SIR.16.7	Diosqa mana khuyakorqachu ñaupa tiempospi kamachejkunata. Paykunaqa, kallpayoj rikukuspa, oqharikorqanku.
SIR.16.8	Manataj khuyakorqachu Lotpa llajtampi tiyakojkunata. Diosqa paykunata, wapu kayninkumanta chejnikorqa.
SIR.16.9	Manataj khuyakorqachu Canaán ayllumanta. Chay maldicisqa runasta juchasninkurayku tukuy imata chinkacherqanku.
SIR.16.10	Ajinallataj, sojta pachaj waranqa israelitas rumi sonqonkurayku wañorqanku.
SIR.16.11	Ujllapis kachun rumi sonqoqa. Manapuni ayqenmanchu castigomanta. Diosqa khuyakuntaj phiñakuntaj. Payqa pacienciakullan, juchastataj pampachallan. Jinapis, sajra runasta castigaykun.
SIR.16.12	Phiñakuynenqa khuyakuynin jina jatun. Runasmantaqa cuentata mañan ruwasqankuman jina.
SIR.16.13	Diosa mana saqenchu runaqa suwakusqanwan ayqenanta. Chantapis, cheqan sonqoyoj runaman qollan, munasqanman jina.
SIR.16.14	Khuyakoyqa t'inkayoj rikhurenqa. Sapa ujtaj jap'ikonqa ruwasqanman jina.
SIR.16.15	Ama niychu: Diosmanta pakakullasaj. Janaj pachapi, pitaj noqamanta yuyarikonqari?, nispa. Amataj niychu: Chay chhika runas ukhupiri, pitaj rejsiwanqari? Imataj kani chay jatun pachapiri?, nispa.
SIR.16.16	Kayta yachay: Dios rikhurejtin, tukuy kharkatitinku, janaj pachapitaj, jatun qochapitaj, kay pachapitaj.
SIR.16.17	Orqospis pampaspis ukhunkumanta kharkatitinku Dios rikojtin.
SIR.16.18	Wakin runas ninku: Diosqa mana qhawawanchu. Pitaj rikunri ruwasqaytaqa?
SIR.16.19	Juchallikojtiy, mana ni pi rikuwanchu. Pakayllamanta llullakojtiypis, pitaj yachanqari?
SIR.16.20	Allin kajta ruwayman chayqa, pitaj Diosman willanqari? Allinta ruwasqaymanta, imata qowanqankuri?
SIR.16.21	Chaytaqa mana umayojkunalla ninku. Mana unanchakojkunaqa chayta yuyanku.
SIR.16.22	Uyariwaychej, yachaychejtaj imaynatachus yachayniyoj kankichej. Nisqasniyta sumajta uyariychej.
SIR.16.23	Maychus kajta nisqaykichej, imatachus yuyasqayta. Llamp'u sonqo yachachisaj noqa yachasqayta.
SIR.16.24	Maypachachus qallariypi Diosqa ruwasqasninta ruwarqa, kanankuta nispa, nerqa imapajchus ruwasqas kasqankuta.
SIR.16.25	Wiñaypajtaj nerqa imatachus ruwananku karqa, qallariymantapacha sapa kuti. Chay ruwasqasnenqa mana yarqhachikunkuchu.
SIR.16.26	Mana ujllapis wajwan takakunchu. Diospa nisqantaqa tukuy kasunkupuni.
SIR.16.27	Chaymantaqa Dios kay pachata qhawaykorqa, sumaj kayninwantaj junt'aykucherqa.
SIR.16.28	Kay pachaj patanmantaj imaymana laya kausakojkunata churaykorqa. Chaykunaqa watejmanta jallp'aman kutirinanku tiyan.
SIR.17.1	Señorqa runata ruwarqa jallp'amanta. Señorqa watejmanta runata jallp'aman kutichillarqataj.
SIR.17.2	Nerqataj pisillata kausananta kay pachapi. Nillarqataj watejmanta jallp'aman kutirinanta.
SIR.17.3	Señorqa runata kallpawan p'achallicherqa, pay kikinta jina. Atiytataj payman qorqa tukuy ima patapi kay pachapi.
SIR.17.4	Nerqataj tukuy kausajkuna runata manchachikunankuta. Nerqataj runa atipananta uywastapis p'isqostapis.
SIR.17.5	Señorqa ruwarqa runaj qallunta, ñawisninta, ningrisninta ima. Paymantaj qorqa unanchakoj sonqota.
SIR.17.6	Señorqa runata ruwarqa yachayniyojta umayojtataj. Atiytataj qorqa yachanampaj imachus allin, yachanampajtaj imachus sajra.
SIR.17.7	Señorpa ñawin k'anchaykun runaj sonqonta, rikunampaj Diospa jatuchaj ruwasqasninta.
SIR.17.8	Runaqa yupaychanqa Diospa santo sutinta, willanqataj jatuchaj ruwasqasninta.
SIR.17.9	Diosqa runaman yachayta qorqa. Chantapis, kausayta qollarqataj.
SIR.17.10	Diosqa runaswan ruwarqa uj mana tukukoj tratota. Paykunamantaj willanqa paypa kamachisqasninta.
SIR.17.11	Runaspa ñawisninku rikorqanku Diospa jatun kayninta. Runaspa ningrisninku uyarerqanku paypa yupaychana nisqasninta.
SIR.17.12	Señorqa paykunaman nerqa: Amapuni ruwaychejchu ni imallatapis mana allin kajta, nispa. Nerqataj imaynatachus sapa uj kausanan tiyan runa masinwan.
SIR.17.13	Diosqa rikumpuni runaj puriyninta. Runasqa manapuni ayqenkumanchu ñawisninmanta.
SIR.17.14	Diosqa churan kamachejta sapa nacionman. Señorpa kikin ayllun Israelmin.
SIR.17.15	Runaj ruwasqasnenqa Señorpa ñaupaqempi sut'ipuni inti jina. Señorpa ñawisnin rikun runaj purisqanta.
SIR.17.16	Runaj sajra ruwasqasnenqa mana paymanta pakakunkumanchu. Runaj juchasnin tukuyninku Diospa ñaupaqempi kashanku.
SIR.17.17	Yuyarikumpuni payqa runaj qosqanmanta wajchasman. Imaynachus runaqa ima onqoyllamantapis ñawinta jark'an, ajinata Diosqa munakun cheqan sonqoyoj runata.
SIR.17.18	Uj kuti Señorqa sayarispa, t'inkata qoponqa. Sapa ujmantaj qoponqa kausakusqanman jina.
SIR.17.19	Juchasninkumanta llakikojkunata saqellan payman kutirinankuta. Sonqochantaj mana ni imataña suyajkunata.
SIR.17.20	Señorman kutiriy juchasniykita saqespa. Paymanta mañakuy, amataj juchallikuyñachu.
SIR.17.21	Kutiriy patapi kajman. Sajrata ruwaymanta karunchakuy. Chejniytaj tukuy sonqoykiwan mana allin kajta.
SIR.17.22	Wañuypachapi mana ni pi alabayta atinñachu patapi kajta. Kausajkunalla agradecekuyta atinku.
SIR.17.23	Wañusqasta manaña atinkuchu Señorta alabayta, manapis kankumanchu jina.
SIR.17.24	Señorpa khuyakuynenqa may jatun. Payman kutirimojpa juchasninta pampachallan.
SIR.17.25	Runaqa mana atinmanchu tukuy imayoj kayta. Payqa mana wiñay kausayniyojchu.
SIR.17.26	Kanchu imallapis aswan atiyniyoj intimanta? Jinapis, k'anchaynin laqhayallan. Runaj yuyasqasnenqa laqhallaqa.
SIR.17.27	Diosqa qhawaykun janaj pachapi kajkunata. Runasqa jallp'allataj ushphallataj kanku.
SIR.18.1	Wiñay kausayniyoj kajqa tukuy imata ruwarqa. Pay sapallan cheqan sonqoyoj.
SIR.18.2	Pita kamacherqari ruwasqasninmanta parlanampaj? Pitaj jatuchaj ruwasqasninta tarenqari?
SIR.18.3	Pitaj ninman imaynachus atiynin? Pitaj ninman ima jatunchus munakuynin?
SIR.18.4	Mana ni imata qhechusunmanchu nitaj yapasunmanchu. Manapunitaj rejsisunmanchu tukuy t'ukuna ruwasqasninta.
SIR.18.5	Runaqa imallatapis tukushajtinña, qallarishanraj. Sayajtintaj, mushphan.
SIR.18.6	Imataj runari? Imapajtaj allin? Imata ruwayta atin, allintachus, mana allintachus?
SIR.18.7	Mashkha watasta kausayta atinman? Pisi runaslla chayanku pachaj watasmanqa.
SIR.18.8	Wiñay kausay ukhupi chay watasqa kanku uj yaku sut'u jinalla, uj t'iyu jinalla.
SIR.18.9	Chayraykoqa Señor pacienciakun runawan, rikuchintaj khuyakuyninta.
SIR.18.10	Diosqa yachan ima llakiywanchus runa chayan tukukuyninman. Chayrayku payqa perdonaspa mana sayk'ukunchu.
SIR.18.11	Runaqa runa masillanmanta khuyakun. Señortaj khuyakun tukuy kausakojkunamanta.
SIR.18.12	Payqa runata k'amin, yachachin, imaynachus michejqa ruwan ovejasninwan, ajinata.
SIR.18.13	Payqa khuyakuywan qhawan pikunatachus paywan pusachikuyta munanku chaykunata. Munakumpuni pikunatachus kamachisqasninta junt'ayta munanku chaykunata.
SIR.18.14	Wawáy, allin kajta ruwashajtiyki ama rimapayaychu. Imallatapis qojtiyki ama palabrasniykiwan llakichiychu.
SIR.18.15	Imaynachus chhullunkaqa ruphayta wañuchin, ajinallataj misk'i simi regalomantaqa aswan sumaj.
SIR.18.16	Misk'i simi aswan walej regalomantaqa. Iskaynin k'acha runamanta jamun.
SIR.18.17	Mana umayoj runaqa mana ni imata qoyta yachanchu. Manachayqa, llakichillan runa masinta. Ñak'aymanta qojqa runa masinta waqachin.
SIR.18.18	Parlanaykipajqa, ñaupajta tapukuy. Manaraj onqoshajtiyki doctorwan qhawachikuy.
SIR.18.19	Juicioman qayllanayki tiyan. Ñaupajtaraj kikin sonqoykita tapukuy. Señor cuentata mañakusojtintaj, perdonasta rikhurinki.
SIR.18.20	Manaraj onqoshajtiyki Diosman k'umuykuy. Juchata tarejtiykitaj, Diosman kutiriy.
SIR.18.21	Promesata ruwarqanki chayqa, junt'aypuni. Amataj suyaychu wañuy chayamunanta chay promesa ruwasqaykita junt'anaykipaj.
SIR.18.22	Promesata ruwayta munaspaqa, ñaupajta allinta wakichikuy. Ama Señorta pruebaman churaychu.
SIR.18.23	Unanchay imaynachus kanqa Diospa phiñakuynin qhepan kaj diapi. Chay kutipeqa Diosqa sapa ujman qollanqa kausakusqanman jina.
SIR.18.24	Tukuy imayoj kajtiyki yarqhakuymanta yuyarikuy. Qhapaj kajtiykitaj wajcha kaymanta yuyarikuy.
SIR.18.25	Ch'isaj qhepampi paqariy chayamun. Señor munajtintaj, ujllapi tukuy ima tukukapunman.
SIR.18.26	Umayoj runaqa wakichisqapuni kashan. Juchaman urmananta rikuspa, juchamanta karunchakumpacha.
SIR.18.27	Umayoj runaqa yachayniyojmin. Kusikuntaj yachayta tarejwan khuska.
SIR.18.28	Umayojkunaqa yachayniyoj kayta mask'allankupuni, simisninkumantataj t'ukuna palabras llojsimun.
SIR.18.29	Ama juchawan atipachikuychu. Amataj ruwaychu tukuy munapayasqaykita.
SIR.18.30	Tukuy munasqaykita ruwallanki chayqa, contrasniyki asipayasonqanku.
SIR.18.31	Ama mask'aychu kusikuyllapi kausayta. Amataj puriychu ajinata kausajkunawanqa.
SIR.18.32	Mañakusqayki qolqeta ama fiestaspi tukuchiychu, mana qolqeyoj kaspa.
SIR.19.1	Chayta ruwajqa mana ni jayk'aj qhapajman tukonqachu. Pisi kajta mana qhawajqa, wajchaman tukonqa.
SIR.19.2	Runasqa vinowantaj warmiswantaj chinkayman chayanku. Juchasapa warmiswan purejqa ni p'enqakuytapis atinñachu.
SIR.19.3	Chay runaqa khuruswan mikhuchikonqa. Diosmanta mana manchachikoj runaqa chinkachisqa kanqa.
SIR.19.4	Pichus pillawampis imallatapis parlan, mana umayojchu. Juchallikojqa pay kikinta dañota ruwakun.
SIR.19.5	Sajrata ruwasqanmanta kusikojqa castigasqapuni kanqa.
SIR.19.6	Ch'ajwamanta ayqejta mana juchawan atipachikonqachu.
SIR.19.7	Ama ni piman willaychu imatachus nisusqankuta. Ajinamanta, mana ni pi ni imata ruwasonqachu.
SIR.19.8	Ama ni imatapuni willaychu, ni amigoykimampis ni enemigoykimampis. Sichus mana willaspa juchallikuwaj chayqa, chaypachalla willakunki.
SIR.19.9	Uyarisojkuna qhawasunkuman. Chantapis, chejnikusunkuman.
SIR.19.10	Imallatapis uyarinkichu? Sepultura jina ch'in kakuy. Ch'in kasqaykimantaqa mana phatankichu.
SIR.19.11	Mana umayoj runaqa imallatapis uyariytawan, qhajpacha correshan. Imaynachus onqoj warmi munashanña nacechikuyta, ajina sonso runaqa munashanña yachasqanta willayta.
SIR.19.12	Imaynachus runaqa munashan wach'inata sik'ikuyta ukhunmanta, ajinataj sonsoqa munashan kachariyta payman willasqankuta pakayllamanta.
SIR.19.13	Imallatapis nisojtinku amigoykimanta, payta tapuy. Ichapis mana ruwarqachu chay willasusqankuta. Chayta ruwarqa chaypis, tapullayraj amaña ujtawan ruwanampaj.
SIR.19.14	Imallatapis nisojtinku runa masiykimanta, payta tapuy. Ichapis mana nerqachu chay willasusqankuta. Nerqa chaypis, chaytaqa manaña ujtawan nenqachu.
SIR.19.15	Amigoykita watukuy. Paypaj parlaspa llullakunkuchá. Ama creeychu tukuy nisusqankuta.
SIR.19.16	Mana munaspalla runaqa nisqanwan pantan. Pitaj siminwan mana juchallikorqachuri?
SIR.19.17	Amaraj phiñakuychu. Parlakullayraj runa masiykiwan. Ajinamantaqa, patapi kajpa kamachisqasninta junt'anki.
SIR.19.18	Yachayqa Señorta yupaychaymin. Yachaywan junt'asqa pichus Diospa kamachisqanta ruwan.
SIR.19.19	Sajra kajta rejseyqa manaraj yachaychu. Juchasapaspa ukhupeqa mana kanchu unanchakuy.
SIR.19.20	Wakin runas, umayoj kaspapis, nisqankupi pantanku. Mana umayojqa nitaj yuyayniyojchu.
SIR.19.21	Tiyan pisi umayojkuna pikunachus Diosta munakunku. Kallantaj umayojkuna pikunachus Diospa kamachisqasninta mana junt'ankuchu.
SIR.19.22	Wakinku yachasqankuwan runa masisninkuta llakichinku. Wakinkutaj, cheqan kajta mask'aspa paykunapaj llullakunku.
SIR.19.23	Tiyan pikunachus jawamanta k'umuykukusqas purinku, llakisqastaj. Ukhunkupitaj llullakuywan junt'a kanku.
SIR.19.24	Paykunaqa umankuta k'umuykuspa joq'araman tukunku. Jinapis, qanta sarusunku.
SIR.19.25	Kunanqa manachá atinrajchu mana allin kajta ruwasuyta. Atiytawanqa imallatapis ruwasonqapuni.
SIR.19.26	Runataqa rejsinchej uyanmanta. Runaqa yachayniyoj kasqanta rikuytawampacha yachallanchej.
SIR.19.27	Imaynachus uj runa kasqanta yachanchej p'achanmanta, asirikuyninmanta, puriyninmantataj.
SIR.20.1	Wakin runasqa mana yachankuchu mayk'ajchus k'amina. Wakin runastaj ch'inlla kakuspa allinta ruwanku.
SIR.20.2	K'aminayki kajtin, k'amillay, mana phiñakuspalla.
SIR.20.3	Juchanta willakojqa mana juchachasqachu kanqa.
SIR.20.4	Pichus kallpawan justiciata ruwayta munan, rijch'akun uj eunucoman pichus munanman sipaswan puñukuyta.
SIR.20.5	Mana parlakojmanta ninchej yachayniyoj kasqanta. Anchata parlajtarí chejninchej.
SIR.20.6	Wakin ch'inlla kanku mana ni imata niyta yachasqankurayku. Wakintaj ch'in kanku allinta yachaspa mayk'ajchus parlananku tiyan.
SIR.20.7	Yachayniyojqa yachan mayk'ajchus ch'in kanan tiyan, yachallantaj mayk'ajchus parlanan tiyan. Mana yachayniyojtaj jayk'ajllapis parlallan.
SIR.20.8	Anchata parlajqa mana munachikunchu. Runa masinta sarojqa chejnichikun.
SIR.20.9	Llakiypa qhepampi kusikuy jamullan. Kusikuypis llakiyman tukullantaj.
SIR.20.10	Qospapis mana ni imata jap'ikunkichu. Chantapis, waj kuti qonki, ujmantataj iskayta jap'ikunki.
SIR.20.11	Wakinku patamanta uraman uraykamunku. Wakinkutaj, urapi kaspa umankuta oqharinku.
SIR.20.12	Wakinku pisillata rantinapaj ashkha qolqeta qonku, qanchis kutita pagaspa valesqanmanta astawan.
SIR.20.13	Yachayniyoj runaqa pisillata parlaspa munachikun. Mana yachayniyojtaj, anchata parlasqanmanta mana munachikunchu.
SIR.20.14	Mana umayojpa qosusqanqa mana ni imapaj sirvinchu. Ñawisnimpajqa chay qosqan, kasqanmanta aswan jatun rijch'an.
SIR.20.15	Payqa pisillata qon. Chantapis anchatapuni runaspaj parlan. Payqa siminta jatunta kichan qhaparispa. Kunan qosunki, q'ayataj chay qosusqanta mañakapullasonqataj. Paymanta ayqenapaj jina chay runaqa.
SIR.20.16	Mana umayojqa nishan: Amigosniy mana kapuwanchu, nispa. Mana ni pi agradekceuwanchu, nillantaj.
SIR.20.17	T'antaymanta mikhojkunaqa sajra simis kanku, nispa nishan. Runastaj paymanta asirikunku.
SIR.20.18	Chakiwan misk'ayqa aswan walej misk'aymantaqa simiwan. Sajra runasqa ujllapi misk'anqanku.
SIR.20.19	Q'ayma aycha jina sonsoj parlaynin.
SIR.20.20	Allimpis kachun sonsoj nisqanqa, chay nisqanta runas mana uyarinkuchu. Mana ninan kajtillan chayta nerqa ari.
SIR.20.21	Wakinku ancha wajchas kasqankurayku mana juchallikunkuchu. Sonqonqa mana ni imamanta k'aminchu. Chayrayku paykunaqa allin kaypi samarikullan.
SIR.20.22	Kallantaj pikunachus pisi sonqo kasqankurayku chinkayman rinku. Sonsosta qhatisqankurayku paykunapis urmallankutaj.
SIR.20.23	Kallantaj pichus manchali kaspa, promesata ruwan amigonman. Mana junt'ayta atispataj, chay nisqanman uj enemigotaña tarikun.
SIR.20.24	Runaqa llullakuywan ch'ichichakun. Mana umayojkuna llullakushankupuni.
SIR.20.25	Suwaqa aswan walej llulla runamanta. Jinapis, iskayninku chinkayman rinku.
SIR.20.26	Llulla runa p'enqaypipuni rikhurin. Sutin ch'ichichasqapuni.
SIR.20.27	Yachayniyojtaj nisqanmanta munachikumpuni. Umayoj runaqa atiyniyojkunawan munachikumpuni.
SIR.20.28	Jallp'ata llank'ajqa qhapaj kanqa. Atiyniyojkunawan munachikojtaj, juchallikonqa chayqa, perdonachikullanqa.
SIR.20.29	Regalosqa yachayniyojkunaj ñawisninkuta ciegoyachin. Simisninkutataj qhataykun ama k'aminampaj.
SIR.20.30	Yachayqa, pakasqa kajtin, mana rikukoj qoripis, imapaj sirvinkuri?
SIR.20.31	Aswan walej uj runa locoyasqanta pakajqa, uj runamanta yachayninta pakajmantaqa.
SIR.21.1	Wawáy, juchallikorqankichu? Ama ujtawan juchallikuyñachu. Tukuy juchasniykimantataj perdonta mañakuy.
SIR.21.2	Juchamanta ayqey katarimanta jina. Qayllanki chayqa, qhanichikuwaj. Leonqa kirusninwan runasta wañuchin.
SIR.21.3	Juchaqa uj khuchuna jina, iskay ladomanta filochasqa. Runaqa chaywan khuchuchikunman chayqa, mana thañinmanñachu.
SIR.21.4	Qhapaj runaqa wajchaman tukun anchata oqharikuspa, wapuman tukuspataj. Wapu wapoj wasanqa t'unarparichisqa kanqa.
SIR.21.5	Diosqa wajchaj mañakuyninta uyarin, usqhayllatataj maychus kajta qopun.
SIR.21.6	Mana k'amichikuyta munajqa, juchasapaj qhepampi purishan.
SIR.21.7	Karumantapacha ch'ajwakuta rejsinchej. Umayojrí kikin juchasninmanta reparakun.
SIR.21.8	Pichus wasinta ruwan wajpa qolqenwan, rijch'akun pimanchus rumista astan kikin sepulturanman.
SIR.21.9	Sajra runasqa ch'aki llant'a jina kanku. Ruphaykonqanku.
SIR.21.10	Juchasapaj ñannin sumaj allinchasqa. Jinapis, wañuyman apan.
SIR.21.11	Señorpa kamachisqasninta junt'ajqa mana juchawan atipachikunchu. Señorta yupaychajqa yachayniyojman tukun.
SIR.21.12	Mana umayojqa mana yachakuyta atinchu. Wakin runas, umayojkunapis kajtinku, llakisqa sonqolla purinku.
SIR.21.13	Yachayniyojpa yachakusqanqa mayu jina. Nisqasnin mana tukukoj juturimanta jina p'utumunku.
SIR.21.14	Sonsoj umanqa lajra manka jina. Yachakusqanqa sut'urishan.
SIR.21.15	Umayoj runa uyariytawan k'acha palabrasta, umampi jap'ikun. Chaymanta, waj k'acha palabrastapis yapallantaj. Uj sonsorí, uyariytawantaj q'ellikumpacha, manataj uyarimpischu.
SIR.21.16	Sonsota uyarejqa rijch'akun llasa q'epiwan purej runaman. Umayojta uyarikojrí mayta kusikun.
SIR.21.17	Runasqa tantakuspa yachayniyojpa nisqanta uyarikunku. Uyarisqankuwantaj unanchanku.
SIR.21.18	Sonsoj yachakusqanqa raqayman rijch'akun. Nisqanqa manapuni entiendekunchu.
SIR.21.19	Rikuymá cadenasqa chakista, uj watasqa paña makitawan. Ajina, sonsopis yachayninwan.
SIR.21.20	Sonsoqa simin kicharisqa asikun. Umayojtaj asirillan.
SIR.21.21	Rikuymá imallatapis qorimanta ruwasqata. Rikuytaj uj paña makita qori warawasniyojta. Ajina yachayniyoj runaqa.
SIR.21.22	Sonsoqa wasisman yaykullan. Umayojrí wasi punkupi suyarikullanraj wasiyoj pasachinanta.
SIR.21.23	Sonsoqa, wasiman yaykuspa, tukuy imata rikushanña. Umayojri jawallapi sayan.
SIR.21.24	Umayojqa manapuni uyarinmanchu punkumanta wasi ukhupi nisqankuta. P'enqaymanta wañunman.
SIR.21.25	Ch'ajwilisqa tukuy uyarisqankuta parlallanku. Umayojkunarí, imallatapis ninankupaj unanchakunkuraj.
SIR.21.26	Sonsoqa imachus yuyasqanta nillan. Yachayniyojrí yuyashanraj imatachus ninanta.
SIR.21.27	Sonsoqa, millayta parlaspa enemigompaj, kikin paypa contrampi parlashan.
SIR.21.28	Qhasimanta parlajqa, pay kikinta dañota ruwakun. Vecinosninwantaj chejnichikun.
SIR.22.1	Qhella runaqa ch'ichi rumi jina. Payta rikojkuna millachikunku.
SIR.22.2	Runaqa wanuta jap'iytawanqa, makinta thalaykun. Ajinallataj qhellawampis.
SIR.22.3	Qhella qhari wawaqa tatampaj p'enqay. Qhella warmi wawataj tatanta wajchaman tukuchin.
SIR.22.4	Umayoj warmeqa qosampaj qori jina. Mana umayoj ususi tatanta llakichin.
SIR.22.5	Mana p'enqayoj warmeqa tatantataj qosantataj p'enqachin. Iskayninkutaj payta qhesachanqanku.
SIR.22.6	Mana tiempompi parlajqa rijch'akun entierropi kusiywan takejman. Jasut'eyqa runata unanchayman churan.
SIR.22.7	K'askachiymá p'akisqa k'anallasta. Rijch'arichiymá sinch'i puñuywan atipachikoj runata. Kikin kanman uj sonsota yachacheyqa.
SIR.22.8	Sonsowan parlaymá. Machasqa jina nisonqa: Imataj chayri?, nispa.
SIR.22.9	Wañusqamanta waqana, mana k'anchayniyoj kasqanrayku. Sonsomanta waqana, mana umayoj kasqanrayku.
SIR.22.10	Wañusqamanta mana anchatachu waqay. Samarikushanña. Sonsopajtaj kausaymantaqa aswan allin wañuy.
SIR.22.11	Wañusqamanta qanchis diallata waqanku. Sonsomantataj sajrasmantataj tukuy kausayninkupi waqanku.
SIR.22.12	Ama anchata parlaychu uj sonsowan. Amataj watukuychu mana umayojta.
SIR.22.13	Paymanta karunchakullay. Ajinamanta, mana llakiyniyojchu kanki. Paywan puriwaj chayqa, ch'ichichasunkiman.
SIR.22.14	Paymanta karunchakuspaqa, allillanta kausanki. Locoyaynintaj mana phiñachisonqachu.
SIR.22.15	Imataj titimanta aswan llasa? Uj sonso runa.
SIR.22.16	Sonsota astaymantaqa, aswan walej t'iyuta kachitapis, fierrotapis astayqa.
SIR.22.17	Sichus kurkus allinta churasqa kanku, pampa ikhakunman chaypis, waseqa mana kuyonqachu. Ajinallataj, sichus imallatapis yuyarqanki sumajta unanchakusparaj, llakiy chayamojtin, yuyasqayki sayallanqaraj.
SIR.22.18	Rikuymá uj llusk'a perqata sumaj llut'asqata. Ajina kanqa yuyasqayki sichus ñaupajta sumajta unanchakorqankiraj.
SIR.22.19	Wayraqa apakapullan perqa patapi churasqa rumista. Ajinallataj, pajtataj ninki chayqa uj pisi sonqoyojman, locoyaynimpi yuyasqanta mana ruwanqañachu.
SIR.22.20	Runaj ñawinta nanaykuchinki chayqa, waqachinki. Runaj sonqonta nanaykuchinki chayqa, llakichinki.
SIR.22.21	Choqaymá rumista p'isqosman. Phawachinki. Rimarpariymá amigoykita. Munanakusqaykichejta wañuchinki.
SIR.22.22	Sichus espadaykita jap'ispa amigoykej contranman oqharikorqanki chayqa, ama llakikuychu. Allinyakullankichej. Sichus amigoykita rimarillarqanki, ama llakikuychu. Allinyakullankichej.
SIR.22.23	Sichus amigoykiman sajra sutista churarqanki. Chantapis, sichus qhesacharqanki, sichus paymanta yachasqaykita willarqanki chayqa, sichus wasanmanta paypaj parlarqanki chayqa, amigoyki qanmanta karunchakonqa.
SIR.22.24	Runa masiykita qhawaykuy wajcha kaynimpi. Paytaj, qhapaj kajtin yanapasonqa. Llakisqa kajtin, payta watukuy. Paytaj chayaqeta qosonqa.
SIR.22.25	Wausitaraj q'osñitaraj rikunki. Chaymantaraj ninata. Ajinallataj, runasqa ñaupajtaraj rimankunku. Qhepantaraj wañuchinakunku.
SIR.22.26	Noqaqa amigoyta yanapallasajpuni. Chaymanta mana p'enqakusajchu. Noqaqa manapuni paymanta pakakusajchu.
SIR.22.27	Sichus ima sajratapis pay ruwawanman chayqa, chayta yachajkuna paymanta karunchakuchunku.
SIR.22.28	Pitaj churapuwanman uj jark'ajta simiyman? Pitaj qowanman uj unanchakuy llaveta simiypaj, ama uramanaypaj, ama qalluy chinkachinawampaj?
SIR.23.1	Señorniy, tatáy. Kausayniy makisniykipi kashan. Simiy ama atipawachunchu. Yanapaway, mana simiy urmachinawampaj.
SIR.23.2	Pitaj yuyasqasniyta jasut'iykunman? Pitaj sonqoyman yachayta yaykuchinman? Pitaj jasut'iwanman, mana ch'inlla qhawaspa juchasniyta?
SIR.23.3	Ajinamanta, manaña wist'uta purisajchu, nitaj juchasniy miranqachu. Manataj urmasajchu chejniwajkunaj makisninkuman. Manañataj chaykuna asipayawanqankuchu.
SIR.23.4	Señorníy, tatáy. Kausayniy makisniykipi kashan. Yanapaway ama ñawisniy patamanta qhawanampaj runa masisniyta.
SIR.23.5	Karunchay sonqoymanta sajra munapayayta.
SIR.23.6	Ama sonqoy ch'ichikakuchun millaykunata ruwaspa. Jap'iway ama p'enqaykunata yuyanaypaj.
SIR.23.7	Wawasníy, noqaj yachachisqayta uyariychej, Uyariwankichej chayqa, mana juchawan ch'ipachikunkichejchu.
SIR.23.8	Juchasapaqa siminnejta jap'ichikun. Wapu wapu oqharikusqa runaqa kikin nisqampi misk'an.
SIR.23.9	Ama simiyki yachasqachu kachun juramentosman. Amataj qhasillamanta oqhariychu Diospa sutintaqa.
SIR.23.10	Sichus mayllapipis jayk'ajllapis kamachita rikullashankupuni, chay kamacheqa jasut'iymanta mana ayqenqachu. Ajinallataj, pichus sapa kuti Diospa sutinta oqharishampuni, juchachasqa kanqa.
SIR.23.11	Anchata jurajqa, anchatataj juchallikun. Chayrayku jasut'iy mana karunchakonqachu wasinmanta. Pantajtin juchallikun. Mana yachashajtimpis imatachus ruwasqanta, iskayta juchallikun. Qhasimanta juranman chayqa, juchachasqapuni kanqa. Imaymana llakiytaj ayllunman chayamonqa.
SIR.23.12	Khuchi simej nisqan wañuyman apan. Jacobpa ayllun ukhupi ama chaykunataqa nichunkuchu. Diosta munakojkunaqa mana jucha chaupipi lat'aykachankuchu.
SIR.23.13	Simiyki mana yachasqachu kachun khuchi palabrasman. Yachasqa kanman chayqa, juchaman urmawaj.
SIR.23.14	Qhapajkunawan tiyashajtiyki, tata mamaykimanta yuyarikuy. Pajtataj imallatapis niwaj, mana umayojta jina qhawachikuspa. Maldicinkitaj nacekusqayki diata.
SIR.23.15	Sajra sutista churayta yachajqa, chayllatapuni ruwanqa tukuy kausaynimpi.
SIR.23.16	Iskay laya runas juchasninkuta mirachinku. Kallantaj kinsa kaj laya. Chay runasqa Diosta phiñachinku.
SIR.23.17	Imaynachus ninaqa larwarishampuni llant'a tukuchisqa kanankama, ajinallataj runaj millay munapayaynin larwarishampuni, munasqan ruwasqa kanankama. Warmita munapayajqa larwarishampuni, larwaynin wañusqa kanankama. Warmista qhatiykachajqa rijch'akun ima t'antallatapis mikhojman. Mana sajsakonqachu larwaynin tukuchinankama.
SIR.23.18	Warminta wasanchaspa qhenchachakoj qhareqa sonqompi nishan: Pitaj rikuwashanri?, nispa. Laqhapi kashani. Perqaslla muyuyniypi. Ni pi rikuwashanchu. Imamanta manchachikusajri? Patapi kaj Diosqa juchasniymanta mana yuyarikonqachu, nispa nishan.
SIR.23.19	Payqa runaspa ñawisninkullamanta manchachikushan. Mana yachanchu Señorpa ñawin intimanta nisqaqa aswan k'anchayniyoj kasqanta waranqa kutita. Mana yachanchu Señorpa ñawin rikusqanta runaj tukuy purikusqasninta, chayasqantataj aswan pakasqa k'uchusmampis.
SIR.23.20	Manaraj tukuy imata ruwashaspa, Señorqa chaykunata rejserqaña. Tukuytawantaj, rejsillashampuni.
SIR.23.21	Qhenchachakoj runaqa, mana cuentata qokuspalla jap'ichikonqa. Tukuy runas rikushajtinkutaj castigachikonqa.
SIR.23.22	Kikillantaj kanqa warmiwan pichus qhenchachakun qosanta wasanchaspa, nacechikuntaj uj wawata waj qharipaj.
SIR.23.23	Ñaupajtaraj chay warmeqa patapi kaj Diospa kamachisqanta mana junt'arqachu. Chaymantataj, qosampa contranta juchallikorqa. Chantaqa, qhenchachakuspa ch'ichichakorqa, wawatataj nacechikorqa waj qharipaj.
SIR.23.24	Chay warmeqa pusasqa kanqa runaspa ñaupaqenkuman. Juchantaj wawasnimpa patankumampis urmanqa.
SIR.23.25	Wawasnin mana saphiyoj sach'a jina kanqanku. Manataj poqoyniyojchu.
SIR.23.26	Sutin maldicisqa qhepakonqa. P'enqaynintaj mana pichasqachu kanqa.
SIR.23.27	Ajinamanta, tukuy runas yachanqanku Señorqa respetanata tukuy imamanta astawan. Yachallanqankutaj kamachisqasninta junt'ayqa aswan misk'i kasqanta tukuy imamanta nisqaqa.
SIR.24.1	Yachayqa pay kikinta alabakun. Runa chaupipi k'anchayninta rikuchin,
SIR.24.2	Yachayqa siminta kicharin Diospa ñaupaqempi. Angelkunaj ñaupaqenkupitaj nin kay jinata:
SIR.24.3	Patapi kaj Diospa siminmanta llojserqani noqaqa. Wausi jinataj kay pachata qhatarqani.
SIR.24.4	Janaj pachapi tiyakoj kani. Tiyanayqa uj rakhu aysasqa phuyu.
SIR.24.5	Noqa sapallay janaj pachata muyuykoj kani. Chayarqanitaj kay pachaj ukhunman.
SIR.24.6	Jatun qocha yakus patapi kamachej kani. Jinallataj tukuy jallp'aspi. Tukuy aylluspata, tukuy llajtaspatawan kamachejninku karqani.
SIR.24.7	Tukuynejpi mask'arqani uj cheqata samarikunaypaj, uj wasita tiyakunaypaj.
SIR.24.8	Chantaqa, tukuy imata ruwajqa, uj ordenta qomuwarqa. Pichus noqaqa ruwawarqa, ajllapuwarqa uj cheqata, chaypi wasi toldoyta sayarichinaypaj. Pay niwarqa: Jacob ayllu ukhupi tiyakunki. Israel aylloqa chayaqeyki kanqa, nispa.
SIR.24.9	Wiñaymantapacha, qallariypipuni pay ruwawarqa. Wiñaytataj kausakusajpuni.
SIR.24.10	Santo wasipi paypa kamachin karqani. Sión orqopitaj tiyakoj kani.
SIR.24.11	Ajina, pay samarichiwarqa ajllakusqan llajtapi. Jerusalempi atiyniyoj karqani.
SIR.24.12	Kay lliphipiyniyoj ayllupi saphinchakorqani, Señorpa kikin ajllakusqan ayllumpi.
SIR.24.13	Líbano cedro sach'a jina wiñarqani, Hebrón orqo pino jina.
SIR.24.14	Chantapis, Engadi palma sach'a jina, Jericó rosas jina. Chantapis, pampapi olivo sach'a jina. Mayus cantopi sayashaj castaño sach'a jinapis.
SIR.24.15	Q'apayniytaj canelaj q'apaynin jina karqa. Sumaj t'ikaj q'apaynin jina. Sumaj ajllasqa mirra jina q'apaj kani. Imaynachus incienso q'osñishan santo wasipi, ajinallataj noqapis q'apaj kani.
SIR.24.16	Terebinto sach'a jina makisniyta kicharej kani. Laqhesniytaj t'ikasniytaj ashkha, may k'achitu qhawanapaj.
SIR.24.17	Uva sach'a jina mirarqani. Poqoyniytaj ashkha, may k'acha.
SIR.24.18	Noqata munakuwajkuna, jamuwaychej. Poqoyniywan sajsakuychej.
SIR.24.19	Sutiy aswan misk'i abeja misk'imanta nisqaqa. Pichus jap'iwajqa, aswan qhapaj kanqa abeja panalniyojmanta.
SIR.24.20	Mikhuwajqa yarqhachikullanqaraj. Ujyawajqa ch'akichikullanqaraj.
SIR.24.21	Uyariwajqa mana p'enqaypichu rikhurenqa. Kasuwajqa mana juchaman urmanqachu.
SIR.24.22	Tukuy kay nisqayqa tratomanta libropi tarikun, Dios israelitaswan ruwarqa chay tratomanta yachachej libropi. Chay Diospa leyninta Moisés israelitasman yachacherqa. Chaymin Jacob aylloj chayaqen.
SIR.24.23	Diospa leynin yachaywan junt'a, Pisón mayu jina. Imaynachus Tigris mayunejpi, sach'as sumajta poqonku, poqochiy killas chayamojtin, ajinallataj Diospa leynimpis.
SIR.24.24	Diospa leynin yachayniyoj Eufrates mayu jina. Imaynachus Jordán mayunejpi tipiy killaspi trigo ashkhayan, ajinallataj Diospa leynimpis.
SIR.24.25	Nilo mayu jina, runasta yachachin. Imaynachus Guijón mayunejpi, uvasta pallay killaspi ashkhata pallanku, ajinallataj Diospa leynimpis.
SIR.24.26	Mana ni pi allintapuni rejserqachu yachaytaqa. Ñaupajta payman chayajqa, mana entienderqarajchu as allinta. Ajinallataj, qhepapiña chayajpis nitaj payta entiendeyta qallarerqarajchu.
SIR.24.27	Yachaj yuyaynenqa, jatun qochaj aswan junt'a. Munaynintaj ukhu pachamantaqa aswan jatun.
SIR.24.28	Noqarí juch'uy mayu jina kani, jatun mayumanta llojsishan ajina. Imaynachus larq'a yakoqa chajrasta qarpamun, ajinallataj noqapis.
SIR.24.29	Noqa kikiyta nikorqani: Chajrayta qarpamusaj, jallp'asniyta ch'aranchachisaj, nispa. Ujta, larq'ay mayuman tukorqa, mayuytaj qochaman.
SIR.24.30	Yachakusqay k'ancharenqa tutamantapacha. Yachaypa k'anchaynin karuman chayanqa.
SIR.24.31	Imaynachus profetas ruwarqanku, ajinallataj noqapis yachasqayta yachachimusaj qhepaypi jamoj runasta.
SIR.24.32	Tukuy kaytaqa mana noqallapajchu ruwarqani, manachayqa tukuy yachayniyoj kayta munajkunapajpis.
SIR.25.1	Kinsawan kusikuni noqaqa. Kinsantin kusirichin Diostawan runastawan. Chay kinsaqa kaymin: Hermanospura munanakuy. Amigospura munanakuy. Qhari warmipura munanakuy.
SIR.25.2	Kinsa laya runasta sonqoy anchatapuni chejnikun. Chaykunamanta mayta millachikuni. Chay kinsa laya runasqa kaymin: Wapu wapu wajchu runa. Mich'a qhapaj runa. Warmista qhatiykachaj mana umayoj machu runataj.
SIR.25.3	Manachus wayna kayniykipi yachayta tantarqanki chayqa, imaynataj machu kayniykipi yachayniyoj kawajri?
SIR.25.4	Sonqoy kusirikun rikuspa yuraj chujchayoj abuelota, yachayniyojta. Mayta kusirikun rikuspa kurajkunata unanchakojta.
SIR.25.5	Kusikunchej yachayniyoj machu runata rikuspa. Kusikullanchejtaj rikuspa unanchakoj kurajkunata.
SIR.25.6	Machu runaqa yachakusqanwan umanta pilluchakun. Pataman oqharisqa kanqa Diosta munakusqanrayku.
SIR.25.7	Isq'on laya runa sonqoyta kusirichin. Uj laya runataj simiypi kashan. Chaykunaqa kaymin: Chay runa pichus wawasnin ukhupi kusikuyninta tarin. Chay runa pichus kacharichikun chejnikojpa makisninmanta.
SIR.25.8	Sonqoyta kusirichin chay runa pichus umayoj warmiwan casarakun. Chay runa pichus mana llank'anchu wakawan, burrowan, watasqa yuntawantaj. Chay runa pichus mana ni jayk'aj siminwan juchallikorqachu.
SIR.25.9	Sonqoyta kusirichin chay runa pichus uj amigota tarikun, pichus mana joq'ara ningrimanchu parlan.
SIR.25.10	Yachayta tarikojqa may jatun. Jinapis, Diosta munakojqa aswan jatunmin.
SIR.25.11	Señorta munakoyqa tukuy ima patapi kashan. Señorta munakojqa ni piwan kikinchakunchu.
SIR.25.12	Sonqo nanay tukuy nanachikuymanta aswan sinch'i. Warmej chejnikuynin tukuy chejnikuymanta aswan sinch'i.
SIR.25.13	Chejnikuymanta llakiy tukuy llakiykunamanta aswan sinch'i. Tukuy maqanakuykunamantaqa, chejninakojkunaj maqanakuynin aswan sinch'i.
SIR.25.14	Katarej qhanikuynin tukuy qhanikuykunamanta aswan sinch'i. Warmej phiñakuynin tukuy phiñakuykunamanta aswan sinch'i.
SIR.25.15	Leonwampis sierpewampis kausakullayman noqaqa. phiña warmiwan kausakuymantaqa.
SIR.25.16	Phiña warmej uyanqa waj jinaman tukun. Jukumarichá ninchejman.
SIR.25.17	Chay warmej qosanqa masisninwan khuska kashajtin, munaspapis mana munaspapis, phutiyninta rikuchishan.
SIR.25.18	Warmej sajra kaynin tukuy sajra kaymanta aswan sinch'i. Juchasapa chay jina warmiwan kausachun.
SIR.25.19	Rikuymá uj machu runata t'iyu lomanta purejta. Kikillantajqa ch'ajwaj warmi, sonqo tiyasqa qharipaj.
SIR.25.20	Ama jap'ichikuychu warmej k'acha kayninwan. Amataj kapuyninta munapayaychu.
SIR.25.21	P'enqay qharipaj warminwan mantienechikuspa kausananqa.
SIR.25.22	Sonqon phirisqa, uyan llakisqa, mana animoyoj ima purishan sajra warmej qosanqa. Makisnin mana kallpayojchu. Chakisnintaj llauch'illa. Ajina purishan qhareqa pitachus warmin llakichin.
SIR.25.23	Uj warminejta jucha rikhurimorqa. Paynejta tukuyninchej wañunanchej tiyan.
SIR.25.24	Ama larq'ata kichariychu. Yaku kachaykukunman. Ama sajra warmej siminta kichariychu. Parlanman.
SIR.25.25	Warmiyki mana munanman chayqa makiykiman pusachikuyta, t'aqakapuy.
SIR.26.1	K'acha sonqo warmiwan casarakojqa kusikuyniyojmin. Watasnin iskay kuti kanqa.
SIR.26.2	K'uchi warmi qosanta qhapajyachin. Qosanqa sonqo tiyasqa kausakullanqa.
SIR.26.3	Ima sumaj k'acha sonqoyoj warmeqa. Señorta munakojqa chay warmita tarenqa.
SIR.26.4	Qhapajpis wajchapis, chay qhareqa kusisqa uyallapuni.
SIR.26.5	Kinsamanta sonqoy manchachikun. Ujtaj kharkatitichiwan. Chayqa kaymin: Cuento q'epis. Runa oqharikuy. Llulla simis. Wañoyqa aswan walej chaykunamanta nisqaqa.
SIR.26.6	Celosa warmeqa manchayta sonqoyta nanachiwan. Simenqa chicote jina tukuyta jasut'iykun.
SIR.26.7	Mana allin watasqa yugo jina sajra warmeqa. Payman qayllayqa sajra khuruta jap'iriy jina.
SIR.26.8	Machasqa warmeqa mayta llakichin. P'enqaynin mana pakasqachu.
SIR.26.9	Mana allinta purej warmeqa kayman jaqayman qhawaykachallan. Ñawisnimpi yachakun imachus pay.
SIR.26.10	Sipasqa k'anchillataj qhalinchataj kanan chayqa, allinta qhawaykuy. Ichapis llamp'u sonqota rikususpa, imallatapis ruwanman.
SIR.26.11	Asirikoj ñawisninta rikuy. Sonqoykita nanachisonqa chayqa, ama t'ukuychu.
SIR.26.12	Ch'akichikoj purej runa jina, payqa siminta kicharishan. Ima pujyumantapis yakuta ujyallan. Mayqenllawampis tiyarillan. Mayqenllawampis pusachikullan.
SIR.26.13	K'acha sonqo warmeqa qosanta kusichin. Umayojtaj kanman chayqa, qhapajyachin.
SIR.26.14	Mana ch'ajwaj warmeqa Diosmanta jamun. Sumaj uywasqa warmeqa mana rantikunchu.
SIR.26.15	Respetachikoj warmeqa aswan k'acha. Llimphu sonqoyoj warmeqa, k'achamantaqa aswan sumaj.
SIR.26.16	Señorpa cielompi inti k'anchaykun. Llimphuchasqa wasimpi k'acha warmi k'anchaykun.
SIR.26.17	K'anchay jina k'anchanampi, ajina k'acha warmej uyampis.
SIR.26.18	Qolqe sayanapi qori pilar. Ajinallataj k'acha warmej chakisnin.
SIR.26.19	Iskay llakichiwan. Ujtaj phiñachiwan. Chayqa kaymin: Wajchaman tukoj qhapaj runa. Umayoj runas qhesachasqas. Cheqan sonqoyoj runa juchasapaman tukoj. Kaytaqa Señor espadawan wañuchichenqa.
SIR.26.20	Mana juchayoj qhatukojkunaqa pisilla kanku. Ñak'aymanta tarinchej mana juchayoj comerciantesta.
SIR.27.1	Qolqerayku ashkha runas juchallikunku. Qhapajchakuyta munajqa sonqonta rumiyachin.
SIR.27.2	Qaqa t'oqopi k'aspi sat'iykukun. Qhatupi jucha sat'iykukun.
SIR.27.3	Runachus mana Señorman k'askanman chayqa, wasin t'unarparichisqa kanqa.
SIR.27.4	Cedazota thalaspa q'opalla qhepakapun. Jinallataj, runa parlajtin, juchan rikhurin.
SIR.27.5	K'analleroqa ninanejta yachan imaynachus llink'i. Ajinallataj, imaynachus runapis yachakun parlakusqampi.
SIR.27.6	Sach'aj layanqa yachakun poqoyninnejta. Ajinallataj, runaj layan yachakun siminnejta.
SIR.27.7	Mana runa parlashajtinraj, ama niychu imaynachus pay. Parlayninnejta ari runaqa rejsichikun.
SIR.27.8	Cheqan kajta mask'ashanki chayqa, jap'inkipuni. K'acha p'achachus kanman jina, chaywan p'achallikunki.
SIR.27.9	P'isqosqa masisninkuwan khuska kausanku. Cheqan kajtaj cheqan sonqoyojkunawan kausan.
SIR.27.10	Wateqaj león jina, juchaqa sajra runata awaytashan.
SIR.27.11	Diosman k'askasqa runaqa yachay palabrasllata parlan. Diosmanta karunchakojtaj, killa jina, mana kikimpichu sayan.
SIR.27.12	Ama unaytachu kakuy mana umayojkunawan. Umayojkunawantaj, unayta kakullay.
SIR.27.13	Sonso runaspa parlayninku phiñachiwanchej. Juchawan t'uruchakuspa asirikushanku paykunaqa.
SIR.27.14	Millayta parlasqankuta uyarispa, kharkatitinchej. Ch'ajwajtinkutaj, mana uyariyta munanki chayqa, makisniykita churanayki tiyan ningrisniykiman.
SIR.27.15	Wapu wapus maqanakojtinkoqa, yawar rikhurimun. Ninakusqankoqa manapuni uyarinapajchu.
SIR.27.16	Pakasqa kajta willakojmanqa, runasqa ni imata willankuñachu. Payqa mana tarenqañachu uj qaylla amigota.
SIR.27.17	Amigoykita munakuy, amataj wasanchaychu. Sichus wajkunamampis willarqanki chayqa, imatachus qan sapallaykiman nisorqa chayta, amaña payman riychu.
SIR.27.18	Uj runa wañuchi jina, qanqa chay qankuna ukhu munanakusqaykichejta wañucherqanki.
SIR.27.19	Imaynachus p'isqota jap'iytawantaj, makiykita kicharinki, p'isqotaj phawakapun, ajinallataj amigoykipis phawakaporqaña. Manaña ujtawan rikunkiñachu.
SIR.27.20	Ama qhatiyñachu. Karupiña. Imaynachus taruka ayqepun ch'ipamanta, ajinallataj paypis.
SIR.27.21	Nanachikususqankuta jampichikullanki. Nisusqankumanta qonqapullanki. Pakasqa kajta willajta mana perdonachikunmanchu.
SIR.27.22	Chay runaqa ñawinta ch'irmispa imatachá mana allin kajta ruwayta munashan. Mana ni pi jark'anqañachu.
SIR.27.23	Ñaupaqeykipi payqa misk'i simi. Imallatapis nejtiyki, t'ajllan. Wasaykimantataj uj jinaman tukun. Kikin nisqaykiwantaj urmachisuyta munashan.
SIR.27.24	Chay runata tukuy imamanta astawan chejnikuni noqaqa. Señorpis payta chejnikullantaj.
SIR.27.25	Chhoqaymá pataman uj rumita. Umaykiman urmasonqa. Ajinallataj, wasamanta maqajqa, maqachikullanqataj.
SIR.27.26	Jusk'uta ruwajqa chay jusk'uman urmanqa. Ch'ipata ruwajqa, paypis ch'ipaykuchikonqa.
SIR.27.27	Sajrata ruwajqa, sajra kajwan jap'iykuchikonqa, manataj yachanqachu maymantachus chayamusqanta.
SIR.27.28	Wapu wapoqa rimarintaj asipayantaj. Chayrayku, jasut'iy, león jina payta wateqashan.
SIR.27.29	Pikunachus asirikunku cheqan sonqoyoj runa urmasqanmanta, ch'ipawan ch'ipaykuchikonqanku. Manaraj wañushaspa, nanaywan junt'asqas kanqanku.
SIR.27.30	Chejninakuytaj phiñanakuytaj, millay. Juchasapaqa chaykunawan pejtusqa kashan.
SIR.28.1	Sajra kajmanta kutichikojqa, Dioswan kutichikullanqataj. Diosqa allintampuni yuyarikun paypa juchasninmanta.
SIR.28.2	Runa masiykej juchasninta perdonapullay. Ajinamanta, Diosmanta mañakojtiyki, juchasniyki pampachasqa kanqa.
SIR.28.3	Runaqa, chejnikushajtinraj runa masinta, atinmanchu Diosmanta mañakuyta thañichinanta?
SIR.28.4	Chay runaqa runa masinmanta mana khuyakunchu. Imajtin mañakushanri paymanta khuyakunankuta?
SIR.28.5	Runalla kaspa, chejnikushanraj. Pitaj paypa juchasninta perdonanqari?
SIR.28.6	Yuyarikuy wañupunayki kasqanta. Ama chejnikuyñachu. Wañupunki. Ukhuyki jallp'aman tukonqa. Chayrayku, Diospa kamachisqanta junt'allayña.
SIR.28.7	Yuyarikuy Diospa kamachisqasninmanta. Ama runa masiykita chejnikuyñachu. Yuyarikuy Dioswan ruwasqa chay tratomanta. Chay juchallikusqankumantataj qonqapullayña.
SIR.28.8	Runas maqanakushajtinku, ithiriy. Chayta ruwaspaqa, mana qampis juchallikunkichu. Phiña runaqa maqanakusta enqhaykun.
SIR.28.9	Amigos kajkuna, juchasaparayku, paykunapura maqanakunku. Juchaspa tumpasqanmanta, allinta kausajkunapis phiñanakunku.
SIR.28.10	Llant'ata yapajtinku, nina astawan larwarimun. Astawan ch'ajwajtinkutaj, astawan maqanakonqanku. Astawan maqanakojtinkutaj, astawan phiñanakonqanku. Aswan qhapaj kajtinrí, astawan phiñakonqa.
SIR.28.11	Uj ichhullawan nina qallarin. Sinch'ichu maqanaku? Yawar rikhurimonqa.
SIR.28.12	Phukuymá ninaman. Jatunyachinki. Thoqaymá. Wañuykuchinki. Iskaynintaj simiykimanta llojsin.
SIR.28.13	Tumpajtaj puraj uyataj maldicisqas kachunku. Chaykunaqa allillanta kausajkunata chinkayman pusarqanku.
SIR.28.14	Jaya simeqa ashkha runasta llakichin. Ayqespa, llajtamanta llajta rinku. Sinch'i perqachasqa llajtapis raqayman tukuy. Qhapaj wasispis t'unarparichisqas kanku.
SIR.28.15	Sajra simirayku, k'acha warmis qosasninkuwan wijch'uchikunku. Llank'asqankutaj wayra apakapun.
SIR.28.16	Sajra simita uyarejqa, manaña sonqo tiyasqa kausanqachu. Allin kausaynin tukukapun.
SIR.28.17	Chicoteqa q'oyuyachin. Simitaj tulluta p'akin.
SIR.28.18	Espadanejta ashkha runas wañorqanku. Siminejtataj aswan ashkha.
SIR.28.19	Runaj siminmanta jark'akojqa kusikuyniyojmin. Phiñakuyninwan mana jap'ichikonqachu. Yugonwampis mana mat'ichikonqachu. Nitaj cadenasninwan watachikonqachu.
SIR.28.20	Yugonqa fierro yugo. Cadenasnintaj bronce cadenas.
SIR.28.21	Nanaykuchisqan manchachikunapaj jina. Aswan walejtaj wañuy.
SIR.28.22	Jinapis, mana atipanqachu cheqan sonqoyojkunata. Paykunata ninaman mana yaykonqankuchu.
SIR.28.23	Señormanta karunchakojkunataj ninanman yaykullanqanku. Chay ninawan jap'ichikonqanku, manataj thasnonqachu. Larwaynin qhepankupi renqa león jina. Puma jinataj oqoykonqa.
SIR.28.24	Jallp'aykita khishkaswan muyuykuchiy. Qoriykitawan qolqeykitawan sumajta jallch'ay.
SIR.28.25	Jinallataj, simiykita allinta wisq'ay. Punkuta churaspa, llaveykuy. Parlanayki kajtin, unanchakuyraj.
SIR.28.26	Ama simiykiwan llusk'aychu. Chejnisojkuna jap'isunkuman.
SIR.29.1	Khuyakoj runaqa, runa masinman mañallan. Pichus runa masinta yanapan, Diospa kamachisqanta junt'ashan.
SIR.29.2	Runa masiykita mañay pisichikushajtin. Qanrí, manukusqaykita runa masiykiman kutichipuy.
SIR.29.3	Imatachus ruwanaykita nerqanki, ruwaypuni. Ajina, imachus munanki ruwakullanqa.
SIR.29.4	Wakinku manukusqankuta jap'ikapullanku. Yanapajtataj llakiynimpi saqellanku.
SIR.29.5	Qochikunankupaj qolqeyojpa makinta much'aykunku. K'umuykukunkutaj qhapajpa ñaupaqenman. Paganankupajtaj mana tarichikunkuchu. Tarichikojtinkutaj, mayta llakikuspa pacienciakunanta ninku.
SIR.29.6	Phiñakuspapis, chay mañajqa khuskallanta pagachikonqa. Chaytaj suerten kanqa. Manachayqa, qolqen chinkanqaña, qhasimanta enemigoyojtaj rikhurenqa. Chay runaqa paganqa maldicioneswantaj millay palabraswantaj, mana respetaspalla.
SIR.29.7	K'acha sonqoyojkunapis mana mañayta munankuchu. Mana sajraschu kanku. Jinapis, mana munankuchoqa mana ni imayoj rikhuriyta.
SIR.29.8	Wajchasmanta khuyakuypuni. Ama mich'akuychu.
SIR.29.9	Diosqa nisunki yanapanaykita wajchasta. Pisichikojtinku, ama wasiykimanta llojsichunkuchu ch'usaj makiyoj.
SIR.29.10	Qolqeykimanta qollay hermanoykimantaj amigoykimantaj. Ama qolqeykitaqa waqaychaychu rumi urapi.
SIR.29.11	Kapususqanmanta usota ruway Diospa kamachisqanman jina. Chaytaj qampajqa aswan walej qorimantaqa.
SIR.29.12	Kachumpuni qolqeyki limosnapaj. Chayqa llakiymanta llojsichisonqa.
SIR.29.13	Limosna qosqayki yanapasonqa, chejnisojkuna jamojtinku, jark'anamanta astawan, t'ojsinamanta astawampis.
SIR.29.14	Cheqan sonqoyoj runaqa llojsillan runa masinta yanapaj. Mana p'enqakojtaj saqerparillan runa masintaqa.
SIR.29.15	Ama qonqapuychu qolqenwan yanapasojmanta. Payqa qanrayku kausayninta churarqa.
SIR.29.16	Juchasapaqa manukusqan qolqeta chinkachillan. Mana yuyarikunñachu payta yanapajmanta.
SIR.29.17	Ashkha runasqa wajchasman tukunku yanapasqankurayku. Mayuwan apachikusqas jinalla kashanku.
SIR.29.18	Ashkha runasqa mana wasiyoj rikhurinku, ripunkutaj karu llajtasman.
SIR.29.19	Juchasapaqa ganakunanrayku, mana qolqeyoj kajtimpis, mañallan. Chaywanqa pleitosman yaykun.
SIR.29.20	Runa masiykita yanapallay atisqaykiman jina. Chaywampis, qhawallay. Pajtataj qampis urmawaj.
SIR.29.21	Runaqa kausakunampajqa kanan tiyan yaku, t'anta, p'acha ima. Chantataj, wasimpis kanan tiyan.
SIR.29.22	Aswan walej runapaj kikin wasimpi tiyakuy mana mikhunayoj, ajeno wasipi ashkha mikhunayoj tiyakuymantaqa.
SIR.29.23	Qhapajpis wajchapis kaspa, kusisqalla kausaykuy, amataj qhasi oqo nichikuychu.
SIR.29.24	Wasimanta wasiman rinayki kajtin, chayqa llakiy. Simiykita ni kichariytapis atinkichu.
SIR.29.25	Ajeno wasipi mikhusqaykimanta nichikunki.
SIR.29.26	Chantapis, nisonqanku: Mesata churay. Mikhunata jaywaway, nispa.
SIR.29.27	Chantapis, nillasonqankutaj: Ripullayña. Hermanoy chayamun. Cuartoykita necesitani, nispa.
SIR.29.28	Cheqan sonqoyoj runaqa llakikun: Mana wasiykichu. Maytaj qolqeyki?, nejtinku.
SIR.30.1	Wawanta munakojqa chicoteta mana kacharinchu. Machu kaynimpitaj, chay wawanqa payta kusichenqa.
SIR.30.2	Wawanta allinta yachachejqa, kusikuyniyojmin kanqa. Rejsisqasnin ukhupitaj uman oqharisqalla kanqa.
SIR.30.3	Sumaj uywasqa wawaqa envidiachin enemigosta. Amigostataj kusichin.
SIR.30.4	Tatan wañojtenqa, mana wañunchu ninchejman. Wawanqa pay kikin ari.
SIR.30.5	Kausakushajtin tatanqa, rikuspa kusikun. Wañupojtintaj, mana llakikunchu.
SIR.30.6	Wañupuytawanqa, wawanñataj sayarenqa enemigospa contranta. Amigostataj agradecekonqa.
SIR.30.7	Pichus wawantaqa mana allintachu uywarqa, wawampa heridasninta jampinan tiyan. Sonqonta nanachikuspa chayta ruwanqa.
SIR.30.8	Mana allin yachachisqa caballoqa chucaroman tukun. Mana allin uywasqa wawataj salvajeman tukun.
SIR.30.9	Wawaykita mana k'aminkichu chayqa, llakichisonqa. Phujllachillanki chayqa, waqachisonqa.
SIR.30.10	Paywan asirikunki chayqa, waqanki, rabiawantaj kharkatitinki.
SIR.30.11	Joven kaynimpi ama ruwachunchu munaynillantaqa. Mana allin ruwasqasninmanqa, ama ñawisniykita wisq'aychu.
SIR.30.12	Joven kajtin, wasanta k'umuykuchiy. Wawallaraj kajtin, wasanta nanaykuchiy. Pajtataj oqharikunman mana kasukuyta munaspa, sonqoykita nanachisuspa.
SIR.30.13	Wawaykita k'umuykuchiy, ama contraykita oqharikunampaj.
SIR.30.14	Aswan walej sanotaj kallpayojtaj wajcha runa, onqosqa qhapaj runamantaqa.
SIR.30.15	Sanotaj kallpayojtaj kayqa, aswan sumaj tukuy qorimanta. Qolqeyojmantaqa aswan sumaj kallpayojmin.
SIR.30.16	Qolqeyoj runamanta aswan qhapaj sano runaqa. Kusikuyniyoj kaymantaqa, mana ni ima aswan sumaj kanchu.
SIR.30.17	Aswan walej kanman wañupuy, mana kusisqalla kausaymantaqa. Mana sanoyayta atiyman chayqa, wiñaypaj samarikullaymanña.
SIR.30.18	Sichus mikhunata uj wisq'asqa simiman chayachiwaj, rijch'akuwaj lantisman rikuchikusta apaj runaman.
SIR.30.19	Lanteqa manataj rikunchu, manataj muskhirinchu. Imapajtaj rikuchikusta jaywankuri?
SIR.30.20	Eunuco qhareqa sipasta abrazaykushan waqaspa. Ajinallataj chay lanteqa.
SIR.30.21	Ama llakiywan atipachikuychu. Yuyasqaykiwan ama kikiykita llakichikuychu.
SIR.30.22	Kusisqa sonqoqa runata kausachin. Kusisqa kasqanrayku astawan kausanqa.
SIR.30.23	Ama munaychu wañupuyta. Sonqoykita thañiy. Llakiyta sonqoykimanta karunchay. Llakiyrayku ashkha runasqa chinkayman chayarqanku. Phiñakuynejta mana ni ima sumaj jamunchu.
SIR.30.24	Envidiakojtaj maqanakojtaj aswan usqhayta wañupun. Anchata llakikojqa aswan usqhayta machuyan.
SIR.30.25	Kusisqa kashanki chayqa, mikhullay.
SIR.31.1	Qhapajqa, anchatapuni llakikusqanrayku, usqhayta wañupun. Pichus llakikushan imatachá mikhusaj, nispa, mana puñuytapis atinchu.
SIR.31.2	Sinch'i onqosqa jina, manapuni puñuyta atishanchu.
SIR.31.3	Qhapajqa astawan qhapajchakuyta munashan. Mana ni imata ruwanan kajtin, kusirikullashan.
SIR.31.4	Wajchaqa llakikun, mana mikhunampaj kasqanrayku. Mana llank'ayta atispaqa, mana ni imata mikhunchu.
SIR.31.5	Qorita muskhejqa juchayojpuni. Qolqeta munakojqa chaynejta chinkayman chayanqa.
SIR.31.6	Ashkha runasqa qoriwan watachikorqanku. Chay runasqa sonqonkuta chayman churanku.
SIR.31.7	Uj kurkupi jina chaypi misk'anku qolqeman k'umuykukojkuna. Mana umayojkunaqa chaynejta urmanku.
SIR.31.8	Kusikuyniyojmin qhapaj runa pichus mana sonqonta ch'ichichanchu qorej qhepampi thaskispa.
SIR.31.9	Pitaj chayri? Abrazaykusun, imaraykuchus payqa sumaj kajta ruwarqa runa masisnin chaupipi.
SIR.31.10	Payqa, qhapaj kajtimpis, mana juchachakorqachu. Chayrayku sutenqa pataman churasqa kanqa. Pantayta aterqa, manataj pantarqachu. Mana allin kajta ruwayta aterqa, manataj ruwarqachu.
SIR.31.11	Chayrayku kusisqapuni kanqa. Runa masisnintaj sutinta pataman oqharenqanku.
SIR.31.12	Wawáy, mikhunaman wajyasojtinku, ama yarqhayniykiwan atipachikuychu. Ama niychu: Tukuy ima kasqaqa, nispa.
SIR.31.13	Ama ñawiykita anchatapuni kichariychu. Chayqa mana allinchu. Ñaweqa imallatapis qhawayta munashan. Chantaqa, imallamantapis waqallashan.
SIR.31.14	Ama makiykita chayachiychu maymanchus runa masiyki qhawashan, chayman. Kikin chuwallapi makisniykichej tinkukunkumanchá.
SIR.31.15	Runa masiykita munakuy qan kikiykita jina. Imatachus mana munankichu qampaj, ama wajpaj ruwapuychu.
SIR.31.16	Wajpa wasimpi allinta kakuy. Ama mayllamampis makiykita sat'iychu. Qhawachikuwajtaj.
SIR.31.17	Wajkuna tukojtinkuña, ama qhepakuychu mikhuspallapuneqa. Amataj oqoychu. Qhawachikuwaj.
SIR.31.18	Ashkhapis kajtinku qanwan khuska, ama ñaupajta qallariychu.
SIR.31.19	Sumaj uywasqa runa pisillata mikhun. Puñunampi mana aysaqeyashanchu.
SIR.31.20	Anchata mikhojqa wijsanta q'ewichikun. Mana puñuytapis atinchu. Manataj samayta atishanchu. Uyampis q'elluyan. Pisillata mikhojqa sumajta puñukun. Sayarispa, umanqa mana llasachu.
SIR.31.21	Anchatapuni mikhorqanki chayqa, sayariy. Chantaqa, ajtuy. Chayqa kosa.
SIR.31.22	Uyariway, wawáy. Kasullaway. Chaymanta entiendellanki imatachus nisusqayta. Tukuy imapi maychus kajta ruway. Tukuy imapitaj allin risonqa.
SIR.31.23	Pitachus runasta wajyarillan, tukuy alabanku. Paymanta unayta yuyarikonqanku.
SIR.31.24	Mich'amantaqa unayta millayta parlanku. Paymantapis yuyarikonqanku.
SIR.31.25	Vinota ujyachaspaqa ama wapuyaychu. Ashkha runas vinonejta urmarqanku.
SIR.31.26	Hornopi yachakun ima layamantachus fierro. Vinopi yachakun ima layamantachus wapu runaj sonqon.
SIR.31.27	Vinoqa runaj kausaynin, pisillata ujyan chayqa. Kausay imataj kanmanri, mana vino kajtenqa? Vinoqa ruwasqa karqa runata kusichinampaj.
SIR.31.28	Vinoqa sonqota mayta kusirichin. Chaymin vinoqa sichus runas maychus kajllata pisillatataj ujyanku chayqa.
SIR.31.29	Runasqa anchatapuni vinota ujyajtinkutaj, umasninkuta nanachikunku. Chantaqa, llakiyniyoj p'enqayniyojtaj rikhurinku.
SIR.31.30	Mana umayojqa machaykun urmanankama. Runaqa mana kallpayoj rikhurin. Chaymantataj, vinonejta runas maqanakunku.
SIR.31.31	Ama rimaychu vinota ujyashajtaqa. Kusisqa kashajtin, amaraj k'amiychu. Ama millay palabrasta niychu, amataj trataychu runaspa ñaupaqenkupi.
SIR.32.1	Ñaupajman churasorqankuchu? Ama oqharikuychu. Runa masisniykiwanqa paykuna jinalla kay. Recibillay paykunata. Chaymantaraj tiyakullanki.
SIR.32.2	Manaraj tiyakushajtiyki, qhawallayraj imatachus necesitanku chayta. Sumajta paykunata atiendesqaykirayku t'inkata qosonqanku.
SIR.32.3	Qanqa tukuykunamanta aswan watayoj kanki chayqa, qampuni ñaupajta parlanayki tiyan. Jinapis, maychus kajta parlay, amataj takejkunata ch'inyachiychu.
SIR.32.4	Maypichus vinota ujyanku, ama anchata parlaychu. Ama yachaysapa jina rikhuriychu, mana tiempopeqa.
SIR.32.5	Imaynachus k'acha rumi astawan k'achanchan qorita, ajinallataj takiypis astawan kusichin fiestata.
SIR.32.6	Imaynachus esmeralda rumi qorita k'achanchan, ajinallataj takiypis vinota ujyashajtinku.
SIR.32.7	Waynallaraj kanki chayqa, atikojtillan parlay, iskaytachus kinsatachus nisojtinkuraj.
SIR.32.8	Unanchakuyraj imatachus niyta munanki. Chaytataj pisi palabrasllawan niy. Runas yuyachunku yachasqaykita. Jinapis, ch'in kayta munasqaykita yuyallachunku.
SIR.32.9	Ama wapu kaychu machu runas ukhupi. Kurajkuna ukhupeqa ama jatunyaychu.
SIR.32.10	Imaynachus lliuj lliuj ñaupakun qhon qhonta, ajinallataj, k'acha sonqoqa llamp'u kaynimpi rejsichikun.
SIR.32.11	Horaña kajtin, ama qhepakuyrajchu. Mana kakuspa wasiykiman ripullayña.
SIR.32.12	Chaypiña kaspa, imatachus munanki ruwallay. Diosta respetakuy, amataj ima sajratapis ruwaychu.
SIR.32.13	Tukuy imamantataj ruwasoj Diosta yupaychay. Payqa tukuy ima allin kajta qosorqa.
SIR.32.14	Diosta mask'ajqa yachayniyoj rikhurenqa. Paqarimpi sayaspa, Diospa nisqanta uyarenqa.
SIR.32.15	Diospa leyninta mask'ajqa, tarenqa. Diospa leyninmanta qonqapojqa misk'anqa.
SIR.32.16	Diosta respetakojqa cheqanta purin. Wajkunatapis yachayninwan k'anchaykonqa.
SIR.32.17	Sajra sonqoyojqa, payta k'amejtinku mana uyarikunchu. Diospa leynintataj kasukun munasqanman jinalla.
SIR.32.18	Yachayniyojqa yachayninta mana pakanchu. Wapu runataj siminwan atipachikun.
SIR.32.19	Imallatapis ruwanaykipajqa, ñaupajtaraj allinta unanchakuy. Ajinamanta, ruwaytawanqa, sonqoyki mana nanasonqachu.
SIR.32.20	Misk'ana kashan chaynejpi, ama puriychu. Ama iskay kutita kikin rumillapi misk'aychu.
SIR.32.21	Purishajtiyki, ama niychu: Mana suwawanqankuchu, nispa.
SIR.32.22	Yuyaytaj imachus jamusunanmanta.
SIR.32.23	Imallatapis ruwashajtiyki, qan kikiykita qhawakuy. Chayta ruwaspaqa, Diospa kamachisqasninta junt'anki.
SIR.32.24	Diospa kamachisqasninta junt'ajqa, pay kikinta qhawakun. Diosman sonqonta jaywajqa mana urmanqachu.
SIR.33.1	Señorta munakojqa mana sajra kajwan atipachikonqachu. Diosqa, pruebaman churajtimpis, llakiymanta kacharichenqa.
SIR.33.2	Diospa leyninta chejnikojqa mana yachayniyojchu kanqa. Imaynachus barco sinch'ita paramojtin p'ultiyta munashanña, ajinallataj paypis.
SIR.33.3	Yachayniyojqa Diospa nisqanta entiendellan. Paypajqa Diospuni leynejta yachachishan.
SIR.33.4	Parlanaykipajqa, ñaupajtaraj unanchakuy. Chayta ruwanki chayqa, uyarichikullanki.
SIR.33.5	Sonsoj umanqa carreta ruedaman rijch'akun. Yuyaynin muyurishan.
SIR.33.6	Pillapis lloq'ajtin, q'oñisqa caballoqa qhaparin. Ajinallataj, asipayaj amigopis.
SIR.33.7	Imajtin uj p'unchay waj p'unchaykunaman mana rijch'akunchuri, kikin inti k'anchashajtimpis?
SIR.33.8	Diospuni yachaynimpi munarqa mana kikinchu kananta sapa p'unchay. Paymin churarqa watasta killastapis.
SIR.33.9	Payqa wakin p'unchaykunata ajllakorqa santoyachispa, waj p'unchaykunatataj mana.
SIR.33.10	Tukuy runasqa t'urumantamin. Adanqa llink'imanta ruwasqa karqa.
SIR.33.11	Diosqa yachaynimpi munarqa mana kikinchu kananta sapa runaj ñannin.
SIR.33.12	Wakin runasta bendicispa pataman churaykorqa. Wakintataj ajllakorqa payman qayllanankupaj. Wakinta maldicerqa, pampaman k'umuykuchispataj tiyanasninkumanta urmaykucherqa.
SIR.33.13	K'anallasta ruwajta imallatapis ruwan llink'iwan munasqanman jina. Ajinallataj runapis Diospa makisnimpi. Sapa ujta sayachin maypichus munashan chaypi.
SIR.33.14	Kaypi kashan imachus mana allin. Chaypitaj imachus allin. Kaypi kashan kausay. Chaypitaj wañuy. Kaypi cheqan sonqoyoj runa. Chaypitaj sajra sonqoyoj. Kaypi k'anchay. Chaypitaj laqha.
SIR.33.15	Qhaway allinta imatachus Diosninchej ruwarqa. Iskay iskaylla kashan. Ujtaj kaypi. Ujtaj jaqaypi.
SIR.33.16	Noqaqa, tukuykunaj qhepankupi kay yachakuyman qokuni, imaynachus palliri chajmakuspa tipejkunaj qhepankupi puririn, ajinata.
SIR.33.17	Diospa yanapayninwan purerqani. Ajinamanta, noqapis pallakorqani.
SIR.33.18	Mana noqallapajchu chayta ruwarqani, manachayqa, yanapayta munaspa yachayniyoj kayta munajkunata.
SIR.33.19	Chayrayku, kamachejkuna, uyariwaychej. Kurajkuna, ningrisniykichejta kichariychej.
SIR.33.20	Kausayniykipi, ama kamachikuychu nitaj wawaykiwan, nitaj warmiykiwan, nitaj amigoykiwan.
SIR.33.21	Kausashajtiykiraj, ama ni pillawampis saruchikuychu. Kapuyniykitaqa ama ni piman qoychu. Qonki chayqa, llakikuwajtaj. Ichapis wajkunamanta manukunayki kanqa.
SIR.33.22	Wawasniykeqa qanmanta mañakuchunku. Ama qanqa paykunamanta mañakuychu.
SIR.33.23	Imallatapis ruwajtiyki, qampuni kamachiy. Sutiykitaj ama ch'ichichasqachu kachun.
SIR.33.24	Pisi watasniyki tukukapushajtinña, wañupunayki hora chayajtintaj, tukuy kapuyniykita wajkunaman saqey.
SIR.33.25	Burroykipaj wakichinayki tiyan qhoratawan, k'aspitawan, q'epitawan. Kamachiykipajrí, t'antatawan, jasut'itawan, llank'anatawan.
SIR.33.26	Kamachiykita llank'achiy ama samarinampaj. Pajtataj umanta oqhariytawan, contraykipi sayarinman.
SIR.33.27	Yugowan riendawan ima k'umuykuchinchej animalta. Qhella kamachitarí, jasut'ispa.
SIR.33.28	Kamachiyki llank'achumpuni, ama qhella kanampaj. Qhellakuymantaqa tukuy ima sajra kay jamun.
SIR.33.29	Kamachiykita llank'achiy maychus kajta. Mana kasukuyta munajtintaj chakisninta cadenaswan wataykuy.
SIR.33.30	Jinapis, ama anchatapuni jasut'iychu. Amataj ruwaychu mana cheqan kajtaqa.
SIR.33.31	Ujllachus kamachiyki, chay kamachiykitaqa qan kikiykita jina munakuy. Jump'iyniykiwan payta rantikorqankeqa.
SIR.33.32	Ujllachus kamachiyki, kikin wauqeykita jina munakuy. Payta necesitanki ari qan kikiykita jina.
SIR.33.33	Nanaykuchinki chayqa, ayqekaponqa. Qanrí, maymantaj rinki payta mask'aj?
SIR.34.1	Mana umayojkunaqa qhasillata suyanku. Sonsosqa mosqospalla mayllamampis rinku.
SIR.34.2	Mosqoypi creejqa llanthullata jap'iyta munashan, wayratapis qhatishan.
SIR.34.3	Mosqoypi rikusqanchejqa uj rijch'aylla. Imaynachus uyanchejta espejopi rikunchej, ajinalla.
SIR.34.4	Ch'ichimantaqa mana ni ima llimphu kaj jamunmanchu. Ajinallataj, llullakuymanta mana ni ima cheqan kaj jamunmanchu.
SIR.34.5	Layqaspi creeyqa, mosqoypi creeytaj qhasilla. Chayta creejqa rijch'akun wachakoj warmiman, pichus llakiynimpi imallatapis yuyashan.
SIR.34.6	Mana patapi kaj Diosmanta jamojtenqa, amapuni chaykunata creeychu.
SIR.34.7	Ashkha runasqa mosqoykunawan pantachikorqanku. Chayta creesqankurayku, wajchasman tukorqanku.
SIR.34.8	Diospa leyninta junt'ana, mana ch'aukiyaspalla. Cheqan sonqoyoj runaqa, cheqan yachayta yachachin.
SIR.34.9	Anchata puriykachajqa anchallatataj yachan. Ashkhata yachajqa sumajta yuyan.
SIR.34.10	Mana llakiyta rejsejqa pisillata yachan. Phutiyta yachajqa umayojman tukun.
SIR.34.11	Puriykachakusqasniypi ashkhata rikorqani. Willakusqaymantaqa astawan yachani.
SIR.34.12	Ashkha kutis wañuy patapi rikukorqani. Yachayniyrayku kausashaniraj.
SIR.34.13	Señorta respetakojkuna kausanqanku. Paykunata salvayta atejpi suyakunku.
SIR.34.14	Señorta respetakojqa mana ni imamanta manchachikunchu. Mana q'ewakunchu Señorpi suyakusqanrayku.
SIR.34.15	Kusikuyniyojmin Señorta respetakojqa. Yachan payqa pimanchus sonqonta jaywan. Yachallantaj pichus payta yanapaykun.
SIR.34.16	Señorqa qhawaykun payta munakojkunata. Paymin paykunataqa sinch'i kallpanwan sajra kajmanta jark'an, yanapantaj. Payqa q'osñi wayramanta jark'an. Ruphamojtintaj chaupi p'unchaypi llanthuta qon. Runata yanapan ama misk'anampaj. Urmajtintaj yanapaykun.
SIR.34.17	Payqa runata sonqoyachin. Ñawisnimpajtaj k'anchayta qon. Payqa runata sanoyachin, kausachin, bendicintaj.
SIR.34.18	Runasqa Diosman jaywanku chayqa suwakapusqankumanta, chay jaywasqankoqa mana llimphuchu. Payqa mana jap'ikunchu sajra runaj jaywasqanta.
SIR.34.19	Patapi kaj Diosqa mana jap'ikunchu mana creejkunaj rikuchikusninkuta. Ashkha rikuchikusta jaywajtinkupis, payqa juchasninkuta mana pampachanchu.
SIR.34.20	Uj runa wañuchishan uj wawata tatampa ñaupaqempi. Ajinallataj, pichus wajchaspa kapuyninkuta Diosman jaywan chayqa.
SIR.34.21	Wajchaqa pisi t'antanwan kausan. Chay t'antanta qechojqa runa wañuchi.
SIR.34.22	Runa masinmanta mikhunanta qechojqa, runa wañuchi jina. Llank'ajman mana pagonta qojpis, runa wañuchi jinallataj.
SIR.34.23	Uj runaqa wasita ruwan. Ujtaj t'unarparichin. Chaywanqa, llakiylla paykunawan qhepakapun.
SIR.34.24	Uj runaqa bendiciykun. Ujtaj maldiciykun. Mayqenta Señor uyarenqari?
SIR.34.25	Ayata llankhajqa, llankhaytawanqa makisninta mayllakun. Ujtawan llankhanman chayqa, imapajtaj mayllakorqari?
SIR.34.26	Jinallataj pichus juchasninrayku pisillata mikhun. Chantaqa, ujtawan juchallikullantaj. Pitaj mañakusqanta uyarenqari? Imapajtaj k'umuykukorqari?
SIR.35.1	Diosman ashkha rikuchikusta jaywanki. Kikillantaj kanman sichus Diospa kamachisqasninta junt'awaj. Diosman rikuchikusta jaywanki perdonachikunaykipaj. Kikillantaj kanman sichus nisusqanta ruwawaj.
SIR.35.2	Diosman ñut'u jak'uta jaywashanki. Kikillantaj kanman, sichus yanapasojta yanapawaj.
SIR.35.3	Diosqa munan sajra kajmanta karunchakunaykita. Cheqan kajllata ruwanki chayqa, Diosqa juchasniykita pampachapusonqa.
SIR.35.4	Ama Señorman qayllaychu ch'usaj makiyoj. Tukuy chaytaqa ruwanaykipuni tiyan Diosninchej kamachisqanrayku.
SIR.35.5	Cheqan sonqoyoj runajpata jaywasqanwan, altarqa santoyachisqa qhepakapun. Q'apaynintaj patapi kaj Diosman chayan.
SIR.35.6	Señorqa jap'ikun cheqan sonqoyojpa jaywasqanta, manataj chaymanta qonqaponqañachu.
SIR.35.7	Tukuy sonqoykiwan Señorta munakuy. Mishkha poqoyniykita jaywanayki kajtin, ama mich'akuychu.
SIR.35.8	Imallatapis qonayki kajtin, kusisqa uya qayllay. Kapususqanmanta sapa chunkamanta ujta qonayki kajtin, kusikuywan qollay.
SIR.35.9	Patapi kaj Diosman qoy, imaynatachus pay qosorqa, ajinata. Tukuy sonqo qollay, atisqaykiman jina.
SIR.35.10	Diosqa mana mich'akunchu. Sapa ujmantataj qanchista qopusonqa.
SIR.35.11	Ama niychu: Regalosta qosaj munasqayman jina ruwanampaj, nispa. Payqa chayta manapuni jap'ikunchu. Suwakapusqaykimanta qorqanki chayqa, chay qosqayki qhasilla.
SIR.35.12	Diosqa cheqampuni. Tukuy runastaqa uj ñawillawan qhawan.
SIR.35.13	Payqa mana ni pita yanapanchu wajcha runasta llakichispa. Payqa llakisqa runaj qhaparikusqanta uyarin.
SIR.35.14	Payqa wajcha wawaj waqarikusqanta uyarin. Uyarintaj warmi sapaj waqayninta.
SIR.35.15	Warmi sapa waqashan. Waqaynin uyanta joq'ochashan. Qhaparikushantaj waqachisqankumanta yuyarikuspa.
SIR.35.16	Diospa kamachenqa uyarichikonqapuni. Qhaparikusqan cielokama chayan.
SIR.35.17	Wajcha runaj qhapariynin phuyustapis wasarin cielokama. Mana sayk'unchu Diosman chayanankama.
SIR.35.18	Mana sayk'unchu Dioswan uyarichikunankama. Paytaj, allinta cheqanyachej kasqanrayku, maychus kajta qopun.
SIR.35.19	Diostaj mana suyachikunchu. Sumaj maqanakoj jina, mana qhepakunchu.
SIR.35.20	Payqa t'unarparichenqa rumi sonqoyoj runata. Payqa, paymanta karunchakojkunata llakichenqa.
SIR.35.21	Payqa, wapu waputa mana kallpayojman tukuchenqa. Sajra runatapis mana atiyniyojman tukuchenqa.
SIR.35.22	Sapa ujmantaj qonqa kausakusqanman jina. Sapa runa qochikonqa yuyasqanman jina.
SIR.35.23	Diosqa ayllunta allinta cheqanyachenqa. Khuyakuyninwantaj kusirichenqa.
SIR.35.24	Imaynachus ch'aki tiempopi paraqa ujta rikhurimullan, ajinallataj llakiypi Diospa khuyakuynin rikhurimullantaj.
SIR.36.1	Tukuy mundoj Diosnin, khuyakuwayku. Tukuy runas qanmanta manchachikuchunku.
SIR.36.2	Makiykita oqhariy karu runaspa patankuman, yachanankupaj qanqa kallpayoj kasqaykita.
SIR.36.3	Qan llakichiwarqayku, paykuna yachanankupaj santo kasqaykita. Paykunatapis llakichiy. Ajinamanta, ñaupaqeykupi rikuchinki jatun kayniykita.
SIR.36.4	Ajinamanta, paykunaqa yachanqanku qan sapallayki Dios kasqaykita, imaynachus noqayku yachayku, ajinata.
SIR.36.5	Watejmanta ruwapuwayku milagrosta, t'ukuna imastapis. Rikuchiy jatun kayniykita atiyniykitawan.
SIR.36.6	Phiñakuyniyki rikhurimuchun. Contrasniykupaj phiñakuy. Paykunata k'umuykuchiy, ch'eqerachiytaj.
SIR.36.7	Imatachus ruwanayki tiyan, ruwallayña. Ni pi cuentata mañasonqachu ruwasqaykimanta.
SIR.36.8	Chay runaspa kamachejnin nishan: Mana ni pi noqa jinachu, nispa. Payta t'unarparichiy.
SIR.36.9	Tukuy Jacob ayllusta tantaykuy, llajtankupi tiyakunankupaj ñaupa tiempospi jina.
SIR.36.10	Khuyakuy ari sutiykita apaj ayllumanta, Israelmanta, pitachus ajllakorqanki kuraj aylluykipaj.
SIR.36.11	Khuyakuy ajllasqa llajtaykimanta, Jerusalenmanta, maypichus tiyakunki chaymanta.
SIR.36.12	Jatun kayniykiwan junt'aykuy Sionta. Kusikuyniykiwantaj junt'aykuy temploykita.
SIR.36.13	Junt'ay imatachus ruwanaykita nerqanki ñaupa wawasniykiman. Junt'aytaj imatachus profetas sutiykipi willarqanku chayta.
SIR.36.14	T'inkata qoy qampi suyajkunaman. Rikuchiy profetas cheqan kajta parlasqankuta.
SIR.36.15	Kamachisniyki mañakusqankuta uyariy, aylluykita munakusqaykiman jina.
SIR.36.16	Mayllapipis yachakuchun qan Señor kasqaykita, wiñay Dios.
SIR.36.17	Ima mikhunallapis tonqorinejta yaykullan. Jinapis, wakin mikhunaqa wajkunamanta aswan sumaj.
SIR.36.18	Simi yachallan ima layachus mikhuna. Ajinamanta, sonqoqa yachallan imachus llulla.
SIR.36.19	Sajra sonqoqa runasta llakichin. Runa, kallpayoj kajtenqa, sinch'ita sayallan.
SIR.36.20	Mayqen qharillawampis warmi casarakunman. Qharipajqa, wakin warmis aswan sumachej kanku wakinkunamanta.
SIR.36.21	K'acha warmita rikojqa anchata kusikun. Mana ni ima kanchu aswan sumaj.
SIR.36.22	Sichus warmeqa k'acha sonqoyoj misk'i simiyojtaj kanman chayqa, qosanqa tukuy qharismanta aswan kusikuyniyoj.
SIR.36.23	Warmiyoj runaqa qallarishanña qhapaj kayta. Warmenqa yanapanqataj sayarichenqataj.
SIR.36.24	Mana perqachasqa chajramanqa pillapis yaykun suwakoj. Mana warmiyoj runaqa puriykachallan kayman jaqayman, mana yachaspa maymanchus rishasqanta.
SIR.36.25	Pitaj confianzanta churanman saltea runaman, llajtamanta llajta purejman?
SIR.36.26	Jinallataj, mana thapayoj runa, pichus tutayajtin mayllapipis puñukullan.
SIR.37.1	Tukuy amigosqa nej kanku: Amigoyki kani, nispa. Jinapis, wakinkunaqa amigos kanku simillawan.
SIR.37.2	Sinch'i llakiy runapajqa maypachachus kausaqen chejnikojman tukuy.
SIR.37.3	Sajra yuyay, imapajtaj kankiri? Kay pachata llullakusqasniykiwan junt'achinaykipajchu?
SIR.37.4	Simillamanta amigoqa mikhunaykita qhawan. Llakiyniyoj kajtiykitaj karullapi sayan.
SIR.37.5	Cheqamanta amigoqa chejnikusojwan maqanakun. Pillapis jamusunkiman nanaykuchej, payqa jark'aykun.
SIR.37.6	Qhapaj kajtiyki, ama qonqapuychu amigoykimanta. Ama saqerpayaychu.
SIR.37.7	Consejota qojkunaqa ñanta rikuchinku. Jinapis, paykunallapi piensanku.
SIR.37.8	Sonqoykita karunchay consejota qojmanta. Ñaupajtaraj yachaykuy imatachus mask'asqanta. Ichapis payllapi piensashan, munashantaj qolqechakuyta.
SIR.37.9	Chaypacha nisunku: Allinta purishanki, nispa. Chantaqa, ririkapun qhawaj imaynamantachus chinkayman purishanki.
SIR.37.10	Chejnikusojkunamanta ama consejota mañakuychu. Amataj pakasqa yuyayniykita envidiakojkunaman willakuychu.
SIR.37.11	Iskay warmis uj qharillata munakushajtinku, ama uj warmita tapuychu chay waj warmimanta. Q'ewakoj qharimanta ama consejota mañakuychu maqanakuymanta. Amataj qhaterosmanta consejota mañakuychu vendenamantachus rantinamantachus. Envidiakojkunataqa ama tapuychu imachus agradecekuy. Sajra runataqa ama tapuychu imachus k'acha sonqo kay. Qhellamantaqa ama consejota mañakuychu llank'anamanta. Jark'asirita ama tapuychu tipiymanta.
SIR.37.12	Diosta respetakojmanta consejota mañakuy. Yachallayraj sichus Diospa kamachisqasninta junt'anchus manachus. Tapukuyraj sonqon sonqoyki jinachu manachu. Sonqon sonqoyki jina kajtenqa llakipayaysisonqa.
SIR.37.13	Uyariytaj imatachus kikin sonqoyki nisunki chayta. Confiakunaykipajqa mana ni pi kanchu aswan sumaj sonqoykimanta nisqaqa.
SIR.37.14	Runaj sonqonqa runata willakun qanchis jark'asirismanta aswan sumajta.
SIR.37.15	Chantaqa, Diosmanta mañakuy cheqan ñanninta pusasunantapuni.
SIR.37.16	Imallatapis ruwanayki kajtin, ñaupajta unanchakullayraj.
SIR.37.17	Runaj ruwananqa munayninmanta jamun. Runaj munayninmantataj, kaykuna llojsimunku tawa maki jina:
SIR.37.18	Sumajwan sajrawan. Kausaywan wañuywan. Tawantinkutaj simipi kashan.
SIR.37.19	Wakinkuna wajkunallapaj yachayniyoj kanku. Kikin paykunapajtaj mana umayojchu kanku.
SIR.37.20	Tiyan yachayniyojkuna pikunachus chejnichikunku nisqasninkurayku. Chaykunataqa mana ni pi wajyanchu mikhunasman.
SIR.37.21	Tiyan pikunachus kikin paykunapaj yachayniyoj kanku. Yachakusqankoqa paykunallapaj.
SIR.37.22	Tiyan pikunachus kikin paykunapaj yachayniyoj kanku. Yachakusqankoqa wajkunallapajtaj.
SIR.37.23	Pichus pay kikimpaj yachayniyoj, kusisqa kausakonqa. Tukuy payta rikojkunaqa kusirikunku.
SIR.37.24	Pichus runaspaj yachayniyoj, may respetasqa kanqa. Sutin wiñaypaj rejsisqa kanqa. Runaqa pisillata kausan. Israeltaj wiñaypaj kausan.
SIR.37.25	Wawáy, unanchakuy imachus allin qampaj. Mana allin kajmantaqa karunchakuy.
SIR.37.26	Imallapis mana allinchu tukuy runaspaj. Ima mikhunallapis mana allinchu tukuypaj.
SIR.37.27	Ama phawaychu oqoj. Amataj anchatapuni mikhuychu.
SIR.37.28	Wakinkuna onqonku anchata mikhusqankumanta.
SIR.37.29	Wakinkunataj wañunkupis. Pichus maychus kajta mikhun unayta kausan.
SIR.38.1	Medicota respetowan qhaway. Paywan jampichikunayki tiyan. Chantaqa, paypis Diosmanta jamun.
SIR.38.2	Medicoqa Diosmanta jap'ikun yachakusqanta. Kamachejmantataj pagonta jap'ikun.
SIR.38.3	Yachakusqanrayku medicoqa respetachikun. Chayrayku, uman oqharisqa rikhurimun kurajkunaj ñaupaqenkupi.
SIR.38.4	Diosqa p'utuchimun jallp'amanta jampina qhorasta. Umayoj runaqa chaykunata mana q'opa jinallatachu qhawan.
SIR.38.5	Diosqa uj k'ulluwan misk'iyacherqa yakuta, k'ulloj atiyninta rikuchinanrayku.
SIR.38.6	Diosqa runasta umayojta ruwarqa, payta yupaychanankupaj jatuchaj ruwasqasninmanta.
SIR.38.7	Chaykunawan medicoqa nanayta thañichin, boticariotaj jampista wakichin.
SIR.38.8	Ajinamanta, Diospa ruwasqasnin mana chinkanchu. Runastaj sanos kayta atinku.
SIR.38.9	Wawáy, onqosqa kajtiyki pacienciakullay. Diosmanta mañakuy, paytaj sanoyachisonqa.
SIR.38.10	Sajra kaymanta ayqey. Jinallataj, mana cheqan kajmantapis. Chantaqa, sonqoykipi tukuy juchasta chinkachiy.
SIR.38.11	Diosman jayway sumachej rikuchikusta. Tukuy sonqo qollay atisqaykiman jina.
SIR.38.12	Jinapis, medicotapis wajyallay. Ama qhesachaychu. Paytapis necesitallanki ari.
SIR.38.13	Ashkha kutis paylla sanoyachisonqa.
SIR.38.14	Paypis Diosmanta mañakun niyta atinampaj imamantachus runa onqosqa kashan, atinampajtaj allinta jampiyta.
SIR.38.15	Chayrayku runaqa Diospa contrampi juchallikun mana munajtin doctorwan rikuchikuyta.
SIR.38.16	Wawáy, pipis wañojtin, paypaj Diosmanta mañakuy. Llakisqa kasqaykita rikuchiy. Ruwaytaj imachus p'ampakupi ruwakun chayta. P'ampaykuytaj costumbreman jina. Chantaqa, runas tantakojtinku waqay, ama ripuychu.
SIR.38.17	Wawáy, waqaspa lutokuspataj p'ampaykuy maychus kajman jina. Uj diata iskay diatachus waqallay. Chaymantataj sonqochakuy.
SIR.38.18	Llakeyqa wañuyman apan. Phuteyqa runata llauch'iyachin.
SIR.38.19	Ama wañojpi piensayñachu. Jamoj p'unchaykunapi yuyay.
SIR.38.20	Ama wañojpi piensayñachu. Payqa mana ni imata suyananchu tiyan. Yuyakusqayki payta mana yanapanchu, qantataj dañosunki.
SIR.38.21	Qampis pay jina wañunki. Qayna pay wañorqa, q'ayaqa qanñataj.
SIR.38.22	Wañusqa samarishanña. Ajinallataj, paymanta yuyakusqanchej samarillachuntaj. Qantaj sonqochakuy. Payqa wañusqaña.
SIR.38.23	Letrasniyojpa yachaynin ashkhayan maypachachus tiempoyoj. Pichus pisi llank'ayniyoj, yachayniyojman tukonqa.
SIR.38.24	Pichus llank'allashampuni mana yachayniyoj kanmanchu. Payqa wakata thaskichin. Uywasllawan kashan. Chayllawan pay kusikun.
SIR.38.25	Payqa usqhayta rijch'arin corralta pichananrayku. Payqa tarpuyllata yuyashan.
SIR.38.26	Ajinallataj, ima laya llank'ajkunapis artesanojpis. Chaykuna tuta p'unchay llank'ashallankupuni. Sellosta ruwashaspa mosoj dibujosta mask'ashankupuni. Rikusqantaqa sumajtapuni ruwayta munashan. Trabajontaqa usqhayta tukuyta munashan.
SIR.38.27	Ajinallataj herreropis pichus diantinta tiyashan yunque ladopi. Umanqa fierrollapi churasqa kashan. Q'aran ch'akisqaña q'osñirayku ninaraykutaj. Ruphaytaj jump'ichishan. Ningrisnin uyarishampuni martillo takasqanta. Ñawisnin qhawashan imatachus ruwanan tiyan. Paypis tukuyta munashampuni. Afanwan ruwashan tukunanrayku.
SIR.38.28	Ajinallataj pichus llink'imanta k'anallasta ruwan. Payqa chakisninwan tornota muyurichishan. Umanqa chayllapi churasqa kashan. Chay diallataj tukuyta munashan yurusta.
SIR.38.29	Payqa llamp'uchan t'uruta makisninwan, saruntaj chakisninwan. Payqa barnizaykun k'anallasta. Tukuytawantaj hornota pichaykun.
SIR.38.30	Tukuy chaykunaqa makisninkuwan trabajanku. Sapa ujtaj sumajta oficionta yachan.
SIR.38.31	Artesanos mana kajtenqa, runasqa mana atinkumanchu kausayta. Nitaj ni pipis waj lugarman kachaykukuyta atinmanchu.
SIR.38.32	Jina kajtimpis, mana wajyasqaschu kanqanku kamachejkuna kanankupaj. Nitaj ni imata niyta atenqankuchu runa tantakuypi. Nitaj jueces jina sayanqankuchu, mana cheqanyachiyta yachasqankurayku.
SIR.38.33	Paykunaqa mana yachayniyojchu kanku. Manapuni cheqanyachiyta atinkumanchu. Nitaj yachay palabrasta parlankuchu. Chaykuna runa masisninkuta yanapanku makisninkuwan trabajaspa.
SIR.39.1	Mana jinachu pichus tukuy sonqo yachakun Diospa leyninta. Payqa yachan imatachus ñaupa runas yacharqanku chayta. Profetaspa nisqasninkutapis yachallan.
SIR.39.2	Payqa estudian imatachus nerqanku ñaupa yachayniyoj runas. Yachaytataj munan aswan difícil yuyaykunatapis.
SIR.39.3	Payqa yachayta munan tukuy palabraspa ukhunta. Aswan difícil tapukunasmampis kutichikuyta munan.
SIR.39.4	Jatuchaj runasta yanapan payqa. Purikuntaj kurajkunawan khuska. Payqa karu llajtasman kachaykukun. Yachantaj imachus allintapis mana allintapis.
SIR.39.5	Tutamantapacha mask'an patapi kaj Señorta, payta ruwarqa chayta. Diosman qayllaspa perdonta mañakun juchasninmanta.
SIR.39.6	Tukuy Atiyniyoj Señor munajtin, yachayniyoj rikhurenqa. Yachayniyoj palabrasqa para jina siminmanta urmamonqa. Mañakusqampitaj Señorqa yupaychanqa.
SIR.39.7	Sumaj yuyayniyoj consejosta qonqa. Yachaytataj munanqa Diospa nisqasninta.
SIR.39.8	Wajkunata k'anchaykonqa yachakusqanwan. Sonqon junt'asqa kanqa Diospa leyninwan, Señorwan trato ruwasqanwan.
SIR.39.9	Ashkha runas yachasqanta yuyarikonqankupuni. Sutin wiñaypaj rejsisqa kanqa.
SIR.39.10	Runasqa paypa yachayninmanta parlanqanku. Ayllumpi payta alabaspa takenqanku.
SIR.39.11	Kausaynimpi waranqa runamantaqa aswan rejsisqa kanqa. Wañupuytawanqa, sutenqa rejsisqallapuni kanqa.
SIR.39.12	Astawanraj tiyan umaypi ninaypaj. Chaywanqa, purapi killa jina junt'asqa kashani.
SIR.39.13	Uyariwaychej, Diosman k'umuykoj wawasniy. Imaynachus rosa t'ikarin larq'a cantopi, ajinallataj qankunapis.
SIR.39.14	Incienso jina q'apankichej. Lirio jinataj t'ikarinkichej. Qhapariychej ujllapi takinaykichejpaj. Señorta yupaychaychej tukuy ruwasqanmanta.
SIR.39.15	Sutinta jatunman churaychej. Graciasta qoychej alabayachejtaj, takispa, arpasta waqachispa. Niychejtaj kay jinata:
SIR.39.16	Diospa ruwasqan sumajpuni. Payqa tiempompi runaman qon imatachus necesitasqanta.
SIR.39.17	Siminta kicharejtin yakusqa tantakamorqa. Parlajtintaj, qocha kicharikun.
SIR.39.18	Munasqanqa chaypacha ruwakun. Runata salvayta munajtenqa, salvayta atillan.
SIR.39.19	Payqa rikullan runas ruwasqankuta. Ñawisnimpaj mana ni ima pakasqachu.
SIR.39.20	Wiñaymantapacha payqa tukuy imata qhawashampuni. Atiynenqa, runata salvanampaj mana tukukunchu. Paypajqa mana ni ima juch'uychu, nitaj ancha jatunchu, nitaj mana atikojqa.
SIR.39.21	Ama tapuychu: Imapajtaj kay? Imapajtaj jaqay?, nispa. Tukuy ima imallapajpis sirvin.
SIR.39.22	Diospa khuyakuynin Nilo mayu jina wasaykamun, jallp'atataj qarpan Eufrates mayu jina.
SIR.39.23	Jinallataj, phiñakojtin, runasta jallp'asninkumanta qharqon. Chantapis, milluyachintaj sumaj qarpasqa jallp'ata.
SIR.39.24	Sumaj sonqoyoj runasman allin ñanta rikuchin. Sajra runasmantaj misk'ana ñanta rikuchin.
SIR.39.25	Qallariymantapacha k'acha runaspaj sumaj kajta wakichiporqa. Sajra runasmantaj sumaj kajta mana allin sumaj kajtataj qorqa, chajrusqata.
SIR.39.26	Runa kausanampaj kaykuna kanampuni tiyan: Yaku, nina, fierro, kachi, jak'u, leche, lachiwana misk'i, vino, aceite, p'achataj.
SIR.39.27	Tukuy chaykunaqa sumajmin k'acha sonqoyojkunapaj. Chaykunataj sajra sonqoyojkunapajqa mana allinman tukun.
SIR.39.28	Wakin wayrasta Diosqa ruwarqa runasta llakichinampaj. Chay wayrasqa phiñakuyninkupi orqosta sikinkumanta sik'imunku. Llakichiy tiempo chayamojtin, jatun phiñakuywan urmaykamunku.
SIR.39.29	Nina, chijchi, yarqhay, onqoy ima, ruwasqas karqanku runasta llakichinankupaj.
SIR.39.30	Phiña animalkuna, alacranes, kataris, sinch'i maqanakus ima, sajra runasta tukuchinku. Chaykunaqa ruwasqa karqa runa llakichisqa kanampaj. Chaytaqa Dios waqaychashan llakichiy tiempopaj.
SIR.39.31	Dios chaykunata wajyajtin, kusisqas uyarikunku. Ch'inmantataj ruwallanku imatachus ruwananku tiyan chayta.
SIR.39.32	Kaytaqa noqa yachakorqani allinta qallariymantapacha. Umaypi jap'ispataj escribini.
SIR.39.33	Diospa ruwasqan sumajpuni. Payqa, tiempo kajtin runaman qollan imatachus pisichikusqanta.
SIR.39.34	Amapuni niychejchu: Kayqa jaqaymanta aswan sumaj, nispa. Tukuy imaqa tiempompi sumaj kanqa.
SIR.39.35	Chayrayku, takiychej ari tukuy sonqo, yupaychaychejtaj santo Diospa sutinta.
SIR.40.1	Diosqa wakicherqa sinch'i llakiyta runaspaj. Runaqa llakiyniyoj mamampa wijsanmanta llojsisqanmantapacha, tukuy runaspa mamankoj sonqonman kutirimunankukama.
SIR.40.2	Llakiywan unanchakun runaqa. Sonqon manchachikuywan junt'a kashan. Phutikuspataj wañupunanta suyan.
SIR.40.3	Jatun tiyanapi tiyakojqa llakikun. Jallp'a chaupipi, ushpha chaupipi tiyakojpis llakikullantaj.
SIR.40.4	Sumaj p'achallisqa pilluyoj runapis llakikullan. Jinallataj, qara p'achayoj kajpis. Tukuyninku llakikunku, envidianakunku, phutisqas purinku wañuymanta manchachikuspa. Phiñanakunkutaj maqanakunkutaj.
SIR.40.5	Runaqa puñukunampaj sirikuspapis, llakisqallapuni.
SIR.40.6	Tumpata samariyta munashan. Jinapis, mosqoynimpi ansaqeyashan. Puñusqamanta manchachikushan. Manchachikuspataj ayqeshan.
SIR.40.7	Salvakushajtinña payta qhatejmanta, rijch'arimpacha. Chantaqa, sonqon samarin rikuspa mosqoylla kasqanta.
SIR.40.8	Ajina kanku tukuypuni, runastaj uywastaj. Astawanraj, qanchis kutikama juchasapasqa.
SIR.40.9	Juchasapaj patanman chayman onqoy. Runas wañuchinakunku, phiñanakunku, maqanakunku ima. Runasman chayamuntaj llakiy, yarqhay, wañuy ima.
SIR.40.10	Chaynejta sajra runas chinkayman chayanku.
SIR.40.11	Imachus jallp'amanta jamun, jallp'aman kutipullantaj. Cielomantaj kutipun imachus cielomanta jamojpis.
SIR.40.12	Runasqa mana lluk'enqankuñachu nitaj mana cheqan kajta ruwanqankuñachu. Cheqan kajta ruwayqa mana tukukonqachu.
SIR.40.13	Wist'u sonqoyojpa imasnin wayq'o jina ririkaponqa. Imaynachus qhon qhon t'ojyan, ajina t'ojyanqa qhapaj runaj kapuynin.
SIR.40.14	Runaqa jap'ikusqanwan kusikun. Jinapis, juchasapaqa chinkaymampuni chayanqa.
SIR.40.15	Mana creejkunaj wawasnin rijch'akunku pisi ramasniyoj sach'aman. Mana allin sapheqa qaqas ukhullapi wiñan. Ajinallataj mana creej runapis.
SIR.40.16	Runasqa ñaupajtaraj soqososta sik'inku, mayu cantopi kashanku chaykunata. Qhepantaraj qhorasta sik'imunku.
SIR.40.17	K'acha sonqoyoj runaqa sinch'ita sayanqa. Cheqan sonqoyoj runa mana kuyurenqachu.
SIR.40.18	Mana qhellakoj llank'aj runa sumajta kausan. Jinapis, aswan kusisqa kanqa sichus qoritachus qolqetachus tarikunman chayqa.
SIR.40.19	Wawasniyoj runaj sutenqa mana chinkanchu. Chantapis, llajtata sayarichej runaj sutimpis, mana chinkallantajchu. Jinapis, aswan sumaj kanman runapaj yachayniyoj kay.
SIR.40.20	Vinotaj takiytaj runaj sonqonta kusichin. Astawanraj kusikun yachayniyoj kayta munaj runa.
SIR.40.21	Qenataj guitarrataj sumajta yanapanku takejman. Jinapis, aswan sumaj cheqanta parlaj simeqa.
SIR.40.22	Runaj ñawenqa k'acha kajta rikuyta munan. Jinapis, aswan k'acha q'omer pampa.
SIR.40.23	Runaqa, imallatapis ruwanan kajtin, amigonwan yanapachikun. Jinapis, paypajqa, warmimpuni aswan walej.
SIR.40.24	Runaqa, pisichikojtin, wauqenmanchus uj yanapajninmanchus k'askakun. Jinapis, paypajqa aswan walej kanman qolqeta qonankuta.
SIR.40.25	Qoripis qolqepis sinch'ita sayachinku runata. Jinapis, aswan sinch'itaraj sayachin amigompa allin parlaykusqan.
SIR.40.26	Runaqa atiyniyojtaj qhapajtaj kaspa, may kusisqa sonqoyojmin. Jinapis, aswan kusisqa kanman sichus Diosta respetakunman chayqa. Diosta respetakojqa mana ni imamanta pisichikunchu. Mana ni piwan yanapachikunmanñachu.
SIR.40.27	Diosta respetakojqa t'ikayoj chajraman rijch'akun. Mana ni pi aswan kusisqachu paymantaqa.
SIR.40.28	Wawáy, ama mañarikuychu qolqeta kausanaykipaj. Ajina kausaymantaqa, aswan walej kanman wañupuy.
SIR.40.29	Runa masinta mikhunanta qhawaj runa, imapaj kausashanri? Wajpa mikhunanmanta mikhojqa p'enqayniyoj rikhurin. Chayta ruwanan kajtin, umayoj runa sonqonta nanachikun.
SIR.40.30	Mana umayoj runaqa pillamantapis mañarikun. Jinapis, wijsampi nina jina k'ajarishan.
SIR.41.1	Wañuy, qanmanta yuyarikuspaqa, runa pichus walejllata kausakun wasimpi, sonqonta nanachikun. Payqa mana llakiyniyoj kasharqa. Tukuy ima allinta rej payman. Kallpampis kallanraj kusikunampaj kausaynimpi.
SIR.41.2	Wañuy, runapaj pichus ñak'arishan mana kallpayoj, may munasqa kanki. Chay runaqa sapa kuti misk'ashanña urmaykushantaj. Llakiyniyojmin kashan, mana ni imataña suyaspa.
SIR.41.3	Ama llakikuychu wañuy watukushanmanta. Ajinapuni karqa qanmanta ñaupajta. Ajinallataj kanqa qhepaykipipis.
SIR.41.4	Diosninchej nerqa tukuy runas wañupunankuta. Imapajtaj oqharikunkiri patapi kaj Diospa contrampi? Wañusqas ukhupi mana tapunakunkuchu mayk'ajtachus sapa uj kausakorqa, chunka watatachus, pachaj watatachus, chayri waranqa watatachus.
SIR.41.5	Qhesachakunapaj jina kanku juchasapaspa wawasninku. Sajra runaj ayllunmanta kajkuna mana umayojchu kanku.
SIR.41.6	Juchasapaspa wawasninkoqa mana ni imata saqenqankuchu. Chayaqenku chinkaponqapacha. Qhepankupi jamojkunapis p'enqayniyojllataj qhepakonqanku.
SIR.41.7	Sajra runataqa wawasninkupis maldicinku. Paypa juchanrayku p'enqaypi kashanku.
SIR.41.8	Waqankichej, Diosmanta karunchasqas kajkuna, Diospa kamachisqasninta saqerparisqaykichejrayku.
SIR.41.9	Wawasniyoj kankichej chayqa, chay wawasniykichejqa llakichisonqachej. Qankuna urmajtiykichej, tukuy runas kusikonqanku. Wañupojtiykichejtaj, tukuy maldicisonqanku.
SIR.41.10	Mana ni imamanta jamojqa, mana ni imaman kutipullanqataj. Ajinallataj, Diosmanta karunchakojqa, ch'usajmanta llojsispa ch'usajman ripun.
SIR.41.11	Runasqa llakikunku sapa yuyajtinku wañupunanku kasqanta. Sutisninkupis chinkasqa kanqa, sajras kasqankurayku.
SIR.41.12	Sutiykitaqa llimphuta waqaychay. Sutiyki aswan sumaj waranqa qorimanta nisqaqa.
SIR.41.13	Kuseyqa mana unaytachu. Sumaj sutitaj wiñaypaj kakullan.
SIR.41.14	Pakasqa yachaytaj, pakasqa qolqetaj, imapaj walej?
SIR.41.15	Mana ni imata yachasqaykimanta ch'in kakullay. Amataj pakaychu yachayniyoj kasqaykita.
SIR.41.16	Uyariwaychej, wawasníy, imatachus nisqaykichej p'enqakuymanta. Yachachisqaykichej imachus runataqa p'enqaypi rikhurichin. Ama p'enqakuychejchu imallamantapis. Runasqa mana ujllatachu yuyanku p'enqaymanta, imachus kasqanmanta.
SIR.41.17	Tata mamaykej ñaupaqempi p'enqakuy millayta kausakusqaykimanta. Kamachejpa ñaupaqempitaj p'enqakuy llullakusqaykimanta.
SIR.41.18	Juezpa ñaupaqempi p'enqakuy mana allin kajta ruwasqaykimanta. Tukuy runaspa ñaupaqempitaj p'enqakuy sajra ruwasqasniykimanta.
SIR.41.19	Amigoykej ñaupaqempi p'enqakuy wasanchasqaykimanta. Vecinoykej ñaupaqempi p'enqakuy rimasqaykimanta.
SIR.41.20	P'enqakuy trato ruwasqaykita p'akisqaykimanta. P'enqakuytaj khuchi jina mikhusqaykimanta.
SIR.41.21	P'enqakuy mana ni imata qosqaykimanta mañakusojtinku. P'enqakuy ch'in kakusqaykimanta parlapayasojtinku.
SIR.41.22	P'enqakuy juchallikoj warmita munapayasqaykimanta. P'enqakuy amigoykita qhesachasqaykimanta.
SIR.41.23	P'enqakuy wajpa kapuyninta qechusqaykimanta. P'enqakuy casarasqa warmita qhawasqaykimanta.
SIR.41.24	P'enqakuy warmi kamachiykiwan juchallikusqaykimanta. Ama puñunanman qayllaychu.
SIR.41.25	P'enqakuy amigoykita rimasqaykimanta. Imallatapis qoytawantaj, ama k'amiychu.
SIR.41.26	P'enqakuy imatachus uyarisqaykita willasqaykimanta. P'enqakuy pakasqa kajta sut'inchasqaykimanta.
SIR.41.27	Tukuy chayta ruwaymanta p'enqakunaykipuni. Chayta ruwanki chayqa, tukuy munakusonqanku.
SIR.42.1	Kaymantarí ama p'enqakuychu. Kaykunataqa ruwallay, ama runasmanta manchachikuspalla.
SIR.42.2	Patapi kaj Diospa kamachikusqasninta junt'ay. Runa juchallikojtenqa, ama niychu mana juchayoj kasqanta.
SIR.42.3	Qanwan khuska rejwan ñampi yanapanakuychej. Chayaqeyki mana qanllapajchu kajtin, maychus kajman yanapanakuychej.
SIR.42.4	Qhatupi romana willasqanman jinapuni vendenki. Pesaspa, amapuni ch'aukiyankichu.
SIR.42.5	Tukuy imamantapuni, juch'uymantataj jatunmantataj gastasqaykita papelpi churallanki. Ama qolqemanta discutinakuychu qhaterawan. Wawasniykita k'aminkipuni. Qhella kamachitapis k'amillankitaj.
SIR.42.6	Sajra sonqoyoj warmimanta imasniykita karullapi waqaychay. Ashkha runas kajtin wasiykipi, tukuy imata llaveykuy.
SIR.42.7	Qolqeta saqesojtinku waqaychanaykipaj, sumajta yupay. Qosqaykitawan jap'isqaykitawan anotasqata jallch'anki.
SIR.42.8	Mana umayojkunata k'aminki. Juchallikoj warmiswan purej machu runatapis k'aminki. Ajinamanta, may respetasqa kanki. Tukuytaj nenqanku sumaj sonqoyoj kasqaykita.
SIR.42.9	Runaqa yuyampuni ususimpi imachus kananmanta. Paypi piensaspa ni puñukuytapis atinchu. Sipasllaraj kajtenqa, manchachikun mana casarakunanmanta. Casadaña kajtintaj, manchachikun qosan saqerparinanmanta.
SIR.42.10	Manaraj casarasqa kajtenqa, tatampa wasimpi kashajtinraj, tatanqa manchachikun faltanankumanta, wijsallisqaña rikhurinanmanta. Casadaña kajtintaj, qosampa wasimpiña kajtin, tatanqa manchachikun wajwan tantakunanmanta. Manchachikuntaj mana wawasniyoj kananmanta.
SIR.42.11	Wawáy, allinta qhaway sipas ususiykita. Pajtataj sutiykita ch'ichichanman. Ichapis paypaj runas parlankuman. Ichapis p'enqachisunkiman, runas chaupipi. Cuartonqa mana ventanayoj kachun. Punkonqa mana kicharisqachu kachun calleman.
SIR.42.12	K'acha kayninta ama rikuchichunchu ima qharisllamampis. Amataj diantinta kachunchu waj warmiswan.
SIR.42.13	Thutaqa p'achamanta llojsimun. Ajinallataj warmipis uj warmita urmaykuchin.
SIR.42.14	Warmipaj aswan walej kanman uj qhari k'aminanta, waj warmi misk'ita payman parlananmanta. Aswan walejtaj runapaj warmi wawan payta kasukunanta, p'enqaypi rikhurichinanmanta.
SIR.42.15	Kunanqa, yuyarikusaj Diosninchejpa ruwasqasninmanta. Willasqaykichejtaj imatachus noqapuni rikorqani chayta. Diosqa siminta kichariytawanqa, tukuy ima ruwasqa karqa. Tukuyninkutaj junt'anku paypa kamachisqanta.
SIR.42.16	Inteqa, llojsimuspa, tukuynejpi lliphipin. Ajinata, Diospa k'anchaynin tukuy imapi rikukun.
SIR.42.17	Nitaj angelespis willayta atinkumanchu Diospa t'ukuna ruwasqasninta, imatachus pay ruwarqa sayarinankupajpuni ñaupaqempi, payman gloriata qospa.
SIR.42.18	Diosqa qochaj ukhunta rikun. Rikullantaj imatachus pakasqa kashan runaj sonqompi. Ñawisnimpajqa mana ni ima pakasqachu. Patapi kaj Diosqa tukuy imatapuni yachan. Wiñaymantapacha yachallampuni imachus jamunan tiyan chayta.
SIR.42.19	Payqa willan imachus pasarqaña chayta. Willantaj imatachus pasanan tiyan. Ajinallataj, rikhurichin aswan pakasqa kajtapis.
SIR.42.20	Tukuy imatapuni pay yachan. Mana ni ima pakakunmanchu paymanta.
SIR.42.21	Yachasqanmanqa manaña ni imata yapayta atikunchu. Diosqa ajnallapuni wiñaymantapacha. Mana ni ima puchunchu nitaj pisiyanchu. Mana ni pi ninmanchu imatachus ruwananta.
SIR.42.22	Tukuy ima ruwasqanqa may k'acha. Imallapis, may juch'uysitu kajtimpis, k'achitupuni.
SIR.42.23	Tukuy ima kausayniyoj, kakuntaj wiñaypaj. Waqaychasqallataj imallapajpis.
SIR.42.24	Ruwasqanqa tukuy ima layamanta. Mana ni imata ruwarqachu mana sirvejqa.
SIR.42.25	Sapa uj k'achitu kayninta rikuchin. Mana sayk'ukunchejmanchu chay k'achitu kajta rikuymantaqa.
SIR.43.1	May k'acha llimphutaj janaj pachaqa! Ch'askasta rikuspaqa t'ukunchej.
SIR.43.2	Inti lliphipin, ruphasqantaj tukuyman chayan. Señorpa ruwasqanqa sumajpuni.
SIR.43.3	Chaupi p'unchayta inteqa kay pachata ruphan. Pitaj chay ruphaymanta ayqenmanri?
SIR.43.4	Imaynachus ninaqa titita unuyachin, ajinallataj inteqa orqosta ruphachin. K'ajaj wausita rikhurichimun inteqa. K'anchaynintaj ñawista wisq'achin.
SIR.43.5	May jatunmin intita ruwaj Señormin. Señor nisqanrayku inteqa puririn.
SIR.43.6	Señorqa llojsichimullantaj killata, kamachisqanman jina. Killaqa tiemposta señalampuni.
SIR.43.7	Paynejta yachanchej mayk'ajchus fiestas jamunku. Purikunan kasqanta tukuytawanqa, pisilla k'anchaynin.
SIR.43.8	Sapa kinsa chunka p'unchaytaj, killaqa watejmanta rikhurimun. Chayrayku, kinsa chunka p'unchayqa, killallataj sutinchakun. Chay wañusqantaj, chay paqarimusqantaj t'ukunapajmin. Muyuynimpi runas jina sayanku ch'askasqa.
SIR.43.9	Ch'askasqa k'achitullataj. Ch'askasniyoj cieloqa runaj sonqonta kusirichin. K'anchayninku patapi lliphipin.
SIR.43.10	Diosninchej nisqanrayku chay patapi sayasqankupuni. Chaypipuni kashanku, mana sayk'uspalla.
SIR.43.11	K'uwichitapis rikuspa. chay k'uwichita ruwajta yupaychay. K'acha kaynenqa t'ukunapajmin.
SIR.43.12	Uj puntamantapacha uj puntakama chayan k'uwicheqa lliphirispa. Diosqa chay jinata makinwan mast'aykun.
SIR.43.13	Diosqa atiyninwan lliuj lliujwampis rikurichin ñanta. Kachaykuntaj phukuyninwan qhon qhonta.
SIR.43.14	Phiñasqa kaspa kicharimullantaj janaj pacha qochasta. Ajinallataj phuyusta phawachin suwintusta jina.
SIR.43.15	Diosqa atiyninwan phuyusta rikhurichimun, urmaykuchintaj chijchista rumista jina.
SIR.43.16	Diosqa orqosta kuyurichin, ikhaykuchintaj jallp'ata.
SIR.43.17	Munayninta kasuspa, ura wayra phukuykun. Ajinallataj, sinch'i pata wayrapis.
SIR.43.18	Rit'itapis urmaykuchillantaj, phawaj p'isqosta jina. Rit'itaj chayamun langosta jina. Rit'ej lliphipiynin ñawita ciegoyachin. Rikuspa rit'ita urmashajta, runaj sonqon wawayarin.
SIR.43.19	Chhullunkataqa t'akaykun kachita jina, t'ikarichintaj lliphipej rumita jina.
SIR.43.20	Diosqa phukuykuchin patamanta jamoj chiri wayrata. Qhasamantaj tukuchintaj juturi yakuta. Tukuy qochas patapi qhasaqa rikhurimun, yakuta qhataspa.
SIR.43.21	Chay qhasaqa nina jina ruphaykuchin ch'akichintaj orqo qhorastataj, pampa ch'ikistataj.
SIR.43.22	Phuyusmanta jamoj chhullataj tukuy imata sumajyachin, joq'ochantaj ch'akisqa jallp'ata.
SIR.43.23	Diosqa yachayninwan thasnuchin jatun qochaj phiñakuyninta, churantaj jallp'asta qochas chaupiman.
SIR.43.24	Yakupi rejkuna willanku maymanchus jatun qocha chayasqanta. Nisqankuta uyarispataj t'ukunchej.
SIR.43.25	Chaypimá t'ukuna ruwasqasnin. Chaypi tukuy ima laya kausayniyojkuna.
SIR.43.26	Diosnejta tukuy ima allinman tukun. Paypa nisqasninrayku tukuy ima pachampi kakushan.
SIR.43.27	Mana astawan nisajñachu. Paymin aswan jatun tukuy imamanta nisqaqa.
SIR.43.28	Yupaychanapuni Diospa jatun kayninta. Paypa ruwasqasninmantaqa, paymin aswan sumaj.
SIR.43.29	Diosmanta manchachikuna. Atiynenqa may jatun.
SIR.43.30	Payta yupaychaychej qhaparispa. Sinch'ita qhaparejtiykichejpis, astawampuni yupaychana paytaqa. Watejmanta kallpachakuspa yupaychaychej payta. Ama sayk'uychejchu. Paytaqa yupaychanapuni.
SIR.43.31	Pitaj payta rikunri willanampaj imaynachus pay kasqanta? Pitaj atinman paypa jatun kayninta yupaychayta maychus kajman jina?
SIR.43.32	Pakasqa kajtaj aswan jatumpuni. Ruwasqasninmantaqa pisillata rikuni noqaqa.
SIR.43.33	Señorqa tukuy imata ruwarqa. Payta qhatikojkunaman yachayta qon.
SIR.44.1	Kunanqa allinta parlasqaykichej ñaupa tatasninchejmanta, chay k'acha runasmanta, pikunachus unayña kausarqanku, chaykunamanta.
SIR.44.2	Paykunataqa patapi kaj Dios jatunyacherqa, sutisninkuta rejsichispa unaymantapacha.
SIR.44.3	Paykunamantaqa wakinkuna reyes karqanku, kay pachapitaj kamacherqanku. Wakinkunataj allin rejsisqas karqanku allin ruwasqasninkumanta. Wakinkunataj kurajkunamanqa yachayniyoj cheqan ñanta rikuchej kanku. Wakinkunataj, tukuy imata yachaspaña, Diospa sutimpi runasman parlaj kanku.
SIR.44.4	Wakinkunataj, yachayniyoj kaspa, kamachej kanku. Paykunaqa allinta unanchakuspa kamacherqanku. Wakinkunataj yachasqankumanta librosta escriberqanku. Wakinkunataj yarawista escribej kanku.
SIR.44.5	Wakinkunataj takiykunasta ruwaj kanku, maychus kajman jina. Umallikojkunapis unanchakusqankuta escribillarqankutaj.
SIR.44.6	Kallarqataj qhapajkuna, may kallpayoj runas, pikunachus sonqo tiyasqa kakoj kanku wasisninkupi.
SIR.44.7	Tukuy paykunataqa mitasninku allin ñawiyoj qhawaj kanku. Kausashajtinku runas ukhupi lliphipej kanku.
SIR.44.8	Wakinkoj sutisninkumanta runas yuyarikullankutaj. Wawasninkupis chay sutisninkuta waqaychashankuraj.
SIR.44.9	Kallantaj pikunamantachus mana ni pipis yuyarikunñachu. Wañupusqankumantapacha, paykunamanta qonqapunkuña. Noqanchejpajqa mana kausakoj jina kanku. Kikillantaj wawasninkupis.
SIR.44.10	Chay rejsisqa runasqa allinta kausakorqanku. Suyakusqanku mana qhasichu karqa.
SIR.44.11	Kapuyninkoqa wawasninkuman chayarqa, allchhisninkutaj jap'inkorqanku.
SIR.44.12	Dioswan trato ruwasqankuta junt'asqankurayku, kanraj kunankama paymanta jamojkuna. Paykunapis tratota junt'allankutaj.
SIR.44.13	Runasqa paykunamanta yuyarikonqankupuni. Mana qonqaponqankuchu allin kajta ruwasqankumanta.
SIR.44.14	Ayasninkuta sonqo tiyasqa kaywan p'ampaykorqanku. Sutisninkutaj wiñaypaj rejsisqa kanqa.
SIR.44.15	Runasqa tantakuspa yachayniyoj kasqankumanta yuyarikonqanku. Tukuynejpi runas paykunamanta parlanqanku.
SIR.44.16	Enocqa kausakorqa Diospa munayninman jina. Qhepampi jamojkunaman cheqan ñanta rikucherqa.
SIR.44.17	Noetaj cheqan sonqoyoj runa karqa, mana juchayoj. Kay pacha t'unasqa kajtin, Noenejta runasqa watejmanta rikhurimunku. Payrayku kanraj runasqa, Diosninchej paywan uj tratota ruwarqa. Chayrayku, sinch'i para thañerqa.
SIR.44.18	Diosqa, wiñay señalta churaspa nerqa amaña ujtawan kausakojkunata chinkachinanta.
SIR.44.19	Abrahammanta ashkha ayllus jamunku. Abrahamqa paypa kikin sutinta mana ch'ichicharqachu.
SIR.44.20	Abrahamqa Diospa kamachisqasninta junt'arqa, paywantaj uj tratota ruwarqa. Kikin ukhumpi chay tratomanta señalta churarqa. Dios pruebaman payta churajtintaj, payqa mana urmarqachu.
SIR.44.21	Chayrayku, Diosqa juraspa prometerqa wawasninnejta bendicinanta tukuy runasta. Nerqataj paymanta jamojkuna runas ashkhayanankuta t'iyu jina, qoyllurkuna jinallataj. Nerqataj chayaqenku chayananta jatun qochaj cantonmantapacha ujnin cantonkama, Eufrates mayumantapacha kay pachaj tukukuyninkama.
SIR.44.22	Jinallataj, Isaacmampis kikin promesasta prometeykorqa, Abraham tatanmanta yuyarikuspa.
SIR.44.23	Ñaupajta trato ruwasqanta watejmanta valecherqa. Ajinamanta, Diospa bendicionnin Israelpaj karqa. Señorqa qopullarqa Israelman jap'ikunan kananta kuraj wawa jina. Nerqataj imachus chayaqen. Paypa wawasnin chunka iskayniyoj ayllusman tukorqanku. Karqataj jallp'a sapa ayllupaj.
SIR.45.1	Israel ayllu ukhupi karqa uj runa Moisés sutiyoj. Paytaqa tukuy runas munakoj kanku. Paymin Diosmantapis runasmantapis munakusqa karqa. Paymin Moisés, pimantachus tukuy runas munakuywan yuyarikunku.
SIR.45.2	Señorqa payta pataman churarqa, imaynatachus santoswan ruwan, ajinata. Señorqa runas ukhupipis payta aswan atiyniyojta rikhuricherqa.
SIR.45.3	Moisés mañakushajtin, Señorqa t'ukunasta ruwarqa reykunaj ñaupaqenkupi. Diosninchej payta ajllakorqa paypa ayllunta kamachinampaj. Diosninchej paymanqa lliphipej atiyninta rikucherqa.
SIR.45.4	Moisesqa Diosman k'askasqapuni karqa, llamp'u sonqoyojtaj karqa. Chayrayku, Diosninchej tukuy runasmantaqa paytapuni ajllakorqa.
SIR.45.5	Diosninchej uyarichikorqa Moiseswan. Diosninchej Moisesta yaykucherqa phatu phuyu ukhuman. Paymantaj willaykorqa runasman kamachikusqasninta, kausayniyoj kanapaj leyta, yachayniyoj kanapaj leytapis. Chaytaqa Moisesman willarqa, israelitasman yachachinampaj, Jacobpa ayllunman. Israelitasman Moisés yachacherqa Diospa kamachisqasninta, yachachisqasninta, munayninta ima.
SIR.45.6	Diosqa ajllakullarqataj Moisespa wauqen Aaronta, Leví ayllumanta kajta.
SIR.45.7	Diosqa Aaronwan ruwarqa uj mana tukukoj tratota. Diosqa Aaronta ajllakorqa sacerdote kanampaj, ajinamanta israelitasta yanapanampaj. Diosqa Aarompa umanman churarqa waka wajrasta yachakunampaj atiyniyoj kasqanta, kusicherqataj k'acha p'achaswan p'achallichispa.
SIR.45.8	K'acha p'achaswan payta p'achallicherqa: Ukhu p'achawan, jawa p'achawan, efod nisqa p'achawantaj.
SIR.45.9	P'achallicherqataj uj campanillasniyoj chumpita. Aarón purikusajtin, chay campanillasqa sonaj kanku. Chaytaj, templopi uyarikorqa. Ajinamanta, runasqa yachaj kanku chaypi Aarón purikusqanta.
SIR.45.10	Sacerdotej p'achasnin qori warawasniyoj karqa, kulli colorniyoj, puka colorniyojtaj, k'achata ruwasqas. Chantaqa, cheqanyachinampaj unkun, efod nisqa p'achapis, chumpimpis puka q'aytuwan awasqa karqa.
SIR.45.11	Walqanqa k'acha rumisniyoj karqa. Sapa rumipi qelqasqa karqa chunka iskayniyoj ayllusmanta sutis, sapa rumipi uj suti, sacerdote yuyarikunampaj Israel ayllusmanta.
SIR.45.12	Ch'ulun patapi uj k'acha rumi kallarqataj. Chaypitaj qelqasqa karqa kay jina; Diospa ajllasqan. Chayqa rikhurichin sacerdoteqa may patapi churasqa kasqanta. Chay rumeqa may k'acha, qhawanapaj jinapuni.
SIR.45.13	Ñaupajtaqa mana ni ima karqachu jina k'achitu. Ni mayqen runallapis chay jinata p'achallikorqachoqa! Aarompa wawasnillan ajinata p'achallikuyta atinku, paykunamanta jamojkuna runaspis.
SIR.45.14	Mikhuna jaywasqankuta tukuyta ruphaykuchinku, iskay kutita sapa día. Chaytaj ruwakunan tiyan wiñayta.
SIR.45.15	Moisesqa Aaronta bendiciykorqa payta jawispa santo aceitewan. Chay kutimantapacha ajllasqas kanku, paypis wawasnimpis wiñaypaj. Paykunaqa Señorman k'umuykukunanku tiyan sacerdotes kaspa, bendicinankutaj tiyan runasta Diospa sutimpi.
SIR.45.16	Paytaqa Dios ajllakorqa tukuy runasmanta ñaupajta, Diosman jaywanampaj rikuchikustawan wiratawan, inciensota q'osñichinampaj, q'apaykuchinampajtaj. Ajinamanta, Diosmanta mañakunampaj perdonta Israel ayllupaj.
SIR.45.17	Diosqa Aaronman willaykorqa kamachikusqasninta, paytataj churarqa leykunata ruwanampaj, cheqanyachinampajtaj. Chantaqa, nerqa runasman Diospa leyninta yachachinanta tukuy Diospa nisqasnintawan.
SIR.45.18	Waj ayllusmanta kajkunaqa Aarompaj phiñakorqanku. Paywan churanakorqanku envidiakuspa ch'in pampapi. Datanwantaj, Abirawantaj, Corewantaj purejkunaqa anchata phiñakorqanku.
SIR.45.19	Chayta rikuspaqa, Señor mayta phiñakorqa. Phiñakuspataj, paykunata chinkacherqa. Milagrota ruwaspa wañucherqa ninawan ruphaykuchispa.
SIR.45.20	Chaymantataj, Aarompa sutin aswan pataman churasqa karqa. Diosqa payman uj chayaqeta qorqa. Chayaqenqa kay jina karqa: Aaronqa aterqa jap'ikapuyta mikhunasta Diosman jaywasqa kajman chaykunamanta.
SIR.45.21	Chantaqa, Diosqa nerqa jap'ikunanta rikuchikusmanta, Diosman qonku ruphachisqa kananta chaykunamanta. Paypaj, wawasnimpajpis qollasqataj karqa, Señorman qonku chay t'antastapis.
SIR.45.22	Diosqa mana qorqachu payman uj jallp'ata, imaynatachus wajkunaman qorqa ajinata. Chayaqenku, israelitas ukhupi, imachus Diosman jaywasqa kashan chaylla.
SIR.45.23	Chaykunaj qhepankupi, kinsa kajqa chayamun Finees, Eleazarpa wawan. Payqa tukuy sonqo munarqa Señor munakusqa kananta. Payqa Diosmanta tukuy sonqo mañakorqa israelita runaspaj. Ajinamanta, payrayku Diosqa israelitasta perdonarqa.
SIR.45.24	Chayrayku Diosqa paywampis ruwallarqataj uj munanakuy tratota. Chayraykullataj Diosqa nerqa templopi Diosta sirvinanta. Ajinamanta, paypis, wawasnimpis kuraj sacerdotes kanku wiñaypaj.
SIR.45.25	Diosqa ruwallarqataj uj tratota Isaéj wawan Davidwan, pichus Judá ayllumanta karqa. Reymanqa tukunan tiyan kikin reypa wawampuni. Aarompa chayaqentaj tukuy paymanta jamojkunaman chayamun.
SIR.45.26	Diospa sutinta yupaychaychej, sumaj kasqanrayku. Payqa pataman churasorqachej, yachaytataj qosorqachej, Diospa ayllunta sumajta cheqanyachiyta atinaykichejpaj. Ajinamanta, kusisqapuni kausasqaykichejtaj mana tukukonqachu ni jayk'aj.
SIR.46.1	Numpa wawan Josué may wapu runa karqa. Payqa yanaparqa Moisesta Diospa sutimpi ruwasqasnimpi. Kikin sutimpuni willashan pay churasqa kasqanta Diospa ajllasqasninta salvachinampaj. Churasqallataj karqa Diosta chejnikojkunata castiganampaj. Chantaqa, israelitasman qopunampaj chayaqenkuta.
SIR.46.2	Runasqa t'ukoj kanku payta espadayojta rikuspa, rikuspataj makin oqharisqa kachaykukojta llajtasman.
SIR.46.3	Señorpa sutimpi rishajtin maqanakoj, mana ni pi aterqachu paypa ñaupaqempi sayariyta.
SIR.46.4	Paynejta intipis sayarqa. Chantapis, uj kuti, uj p'unchayqa iskayman tukorqa.
SIR.46.5	Josueqa, contrasnin tukuynejmanta payman jamushajtinku, Diosmanta mañakojpuni. Diostaj uyarikoj kachamuspa contrasman chijchita, rumita jina.
SIR.46.6	Bet-horón lomaspi chijcheqa uraykamorqa contraspa patankuman. Chaypachallapitaj t'unarasqas karqanku. Ajinamanta, chay runasqa, yacharqankuña Señorqa ayllunta yanapasqanta maqanakuspi.
SIR.46.7	Josueqa tukuy sonqo Señorpa qhepampi purejpuni. Moisés kausakushajtin, cheqan ñanmanta mana karunchakorqachu. Josuewan, Jefnej wawan Calebwan sinch'ita sayarqanku runas Diospa contrampi oqharikushajtinku. Iskayninku runasta karuncharqanku Diospa phiñakuyninmanta. Ch'inyacherqankutaj Diospaj rimajkunata.
SIR.46.8	Chayrayku, paykunalla sojta pachaj waranqa israelitas ukhupi kausallarqanku yaykuyta atinankupaj chay jallp'aman, maypichus lechetaj misk'itaj yaku jina p'utumushan chayman.
SIR.46.9	Señorqa Calebman kallpata qorqa machuña kanankama. Ajinamanta, jap'ikapuyta aterqa pata cheqasta. Wawasnimpis chay chayaqeta jap'ikapullarqanku.
SIR.46.10	Ajinamanta, tukuy israelitas yacharqanku sumajpuni kasqanta Diospa qhepampi puriy.
SIR.46.11	Juecesmantapis yuyarikullasajtaj. Paykunaqa tukuy sonqo munakullarqankupuni Diosninchejta. Mana paymanta karunchakorqankuchu. Chay runasmantaqa yuyarikunapuni.
SIR.46.12	Tullusnin sepulturasninkumanta llojsimuchunku kausarimuspa. Sutisninkutaj munakuywan apasqapuni kachunku wawasninku ukhupi.
SIR.46.13	Samuelqa jueztaj sacerdotetaj karqa. Paytaqa runas munakoj kanku. Diospis payta munakullarqataj. Samueltaqa Dios ajllakorqa mana nacekushajtinraj. Diosmanta ajllasqa karqa Diospa sutimpi runasman parlanampaj. Dios payman parlasqanrayku uj reyta qorqa Israel aylluman. Paypuni jawej israelitasta kamachejkunata.
SIR.46.14	Dios nisqanrayku, paypis runasta kamacherqa. Jacobpa jarakusqasnintapis Diospa sutimpi qhawarqa.
SIR.46.15	Diospa sutimpi cheqan kajta parlasqanrayku, runasqa payta tapukoj kanku. Simenqa cheqan kajllata parlaj.
SIR.46.16	Samuelqa Diosmanta mañakullajpuni, paypa contrasnin tukuynejmanta contrampi kachaykukushajtinku. Samuelqa Diosman jaywarqa uj cordero uñata.
SIR.46.17	Señortaj janaj pachamanta uj qhon qhonta uyaricherqa. Sonasqanta may sinch'i karqa.
SIR.46.18	Samuelqa atiparqa contrampi sayarej kamachejkunata. Filisteo kamachejkunatapis chinkacherqa.
SIR.46.19	Samuelqa, wañuy patapiña kashajtin, kayta nerqa Diospa ñaupaqempi. Diospa ajllakusqan reypa ñaupaqempipis: Noqaqa mana ni piwan lluk'ichikojchu kani. Ni juk'utasllatapis qochikojchu kani. Tukuy runastaj ajnatapuni kasqanta nerqanku. Umayoj runapuni karqa wañupunankama, Señorpa ñaupaqempi runaspa ñaupaqenkupipis.
SIR.46.20	Wañusqaña kashajtimpis, payta tapukorqanku. Reyman willakusqaqa imatachus payman pasananta. Sepulturamantapacha Diospa sutimpi parlarqa.
SIR.47.1	Samuelpa qhepampi jamorqa Natán, pichus Davidpa wasinman yaykorqa, payta sirvej.
SIR.47.2	Israel ukhupi mana ni pi karqachu David jina sumaj. Imaynatachus wiraqa aswan sumaj Diosman jaywasqankumanta, ajinallataj Davidpis.
SIR.47.3	Davidqa leoneswan phujllakoj cabraspis kankuman jina. Phullakojllataj jukumariswan corderospis kankuman jina.
SIR.47.4	Lloqallaraj kashaspa, uj may jatun runata wañucherqa. Ajinamanta, ayllumpa p'enqayninta chinkacherqa. Payqa warak'anta muyuykuchispa makinwan ujta pampaman k'umuykucherqa chay jatun runaj wapu kayninta.
SIR.47.5	Davidqa Diosmanta mañakusqa tukuy sonqo. Chayrayku Diosqa, makinta kallpachaykusqa wañuchinampaj chay runata, maqanakupaj allin wakichikusqata. Ajinamantaqa, Israel aylluta atipacherqa.
SIR.47.6	Chayraykullataj, sipaskuna paypaj takiriporqanku kusikuspa chunka waranqa runasta wañuchisqanmanta.
SIR.47.7	Davidqa atiparqa muyuynimpi kaj enemigosninta. Perqachasqa jark'anasta oqharicherqa filisteos ama yaykunankupaj. Paykunaj atiyninkutataj kunankama t'unarparicherqa.
SIR.47.8	Imallatapis ruwashajtin Davidqa Diosman graciasta qoj. Davidqa tukuy sonqo payta ruwaj Diosta munakorqa. Paypaj sapa día takirikoj.
SIR.47.9	Davidqa Diospa altarpa ñaupaqempi takirikoj guitarraswan. Davidqa nerqa runas takinankuta arpasta waqachispa.
SIR.47.10	Nillarqataj fiestasqa aswan k'achitus kananta. Nillarqataj imaynatachus fiestas kanan tiyan sapa wata. Chay fiestaspi runasqa Diospa santo sutinta yupaychaj kanku paqarinmantapacha templopi takispa.
SIR.47.11	Chantaqa, Señorqa Davidpa juchanta pampacharqa, wiñay atiytataj qorqa. Wajyarqataj rey kanampaj, Jerusalén llajtapitaj tiyakunampaj.
SIR.47.12	David sumaj runa kasqanrayku, paypa wawan Salomón, yachaysapa runa, sonqo tiyasqa kausakorqa.
SIR.47.13	Salomón kamachikushajtin maqanakus mana karqachu. Diostaj payta yanaparqa mana maqanakunampaj vecinosninwan. Salomonqa sayaricherqa uj templota Diospaj. Paypis ruwachillarqataj uj santuariota wiñaypaj sayashajta.
SIR.47.14	Salomón! May yachayniyoj karqankeqa wayna kayniykipi. Yachayniyoj nisqasniyki jich'akamoj Nilo mayu jina.
SIR.47.15	Qanqa, kay pachata junt'aykucherqanki yachayniykiwan. Janaj pachamampis chayamoj yupaychana takisniyki.
SIR.47.16	Sutiyki karu llajtasmampuni chayarqa. Llamp'u sonqoyoj kasqaykirayku runasqa qanta munakusoj kanku.
SIR.47.17	Tukuy ladomanta runasqa t'ukoj kanku mayta uyarispa takikusqaykita, willakusqasniykita, watuchikusqasniykita, yachachisqasniykita ima.
SIR.47.18	Runasqa nisorqanku: Señorpa munakusqan, nispa. Chay suteqa ñaupaj Israel ayllumampuni qosqa karqa. Qoritaqa fierrota jina qotorqanki, qolqetarí titita jina.
SIR.47.19	Jinapis, warmiswan purej kanki. Ukhuykitataj atipaykuchinki paykunawan.
SIR.47.20	Sutiykitaqa ch'ichicharqanki, manataj warmiykita respetarqankichu. Diospa phiñakuyninta wawasniyki pataman apachimorqanki. Ayllusniykitataj p'enqaypi rikhuricherqanki.
SIR.47.21	Chayrayku, Diospa ayllun iskayman t'aqakorqa. Chayraykullataj, Efraín ayllu Diospa contrampi oqharikorqa.
SIR.47.22	Jina kajtimpis, Diosqa mana karunchachinchu qanmanta munakuyninta. Manataj qonqapunchu nisqanta junt'ayta. Chayrayku, Diosqa mana tukucherqachu ajllasqasnimpa wawasninkuta. Nitaj chinkacherqachu pikunatachus jamunku munakusqasninmanta. Manachayqa, munarqa Jacob ayllumanta kanankutapuni runas. Munarqataj Davidpa poqoynin kanantapuni.
SIR.47.23	Salomonqa wañorqa ashkha watasniyoj kaspa. Paypa qhepampi jamorqa wawan Roboam. Chay Roboamqa may wampu karqa, pisi umayoj. Roboamqa, pisi yuyayniyoj kaspa, runasta chinkayman aparqa.
SIR.47.24	Chaymanta jamorqa Nabatpa wawan Jeroboam. Paymantaqa ama ni pipis yuyarikuchunchu. Chay Jeroboamqa juchallikorqa. Israelitastapis juchallicherqataj. Payqa Efraín runasta urmaykucherqa. Paykunataj llajtankumanta qharqosqas karqanku.
SIR.47.25	Chay runaspa juchankoqa may jatun karqa. Paykunaqa tukuy ima laya juchawan juchachakorqanku.
SIR.48.1	Chaymantataj jamun uj profeta nina jina. Paypa nisqanqa rupha horno jina karqa.
SIR.48.2	Payqa israelitasmanta qechukaporqa t'antasninkuta. Phiñakuyninwanqa pisi runasman tukucherqa.
SIR.48.3	Diospa munayninrayku nerqa ama paramunanta. Kinsa kutitataj ninata parachimorqa.
SIR.48.4	Manchachejpuni karqanki, Elías! Mana ni pi aswan jatunchu karqa qan jinaqa.
SIR.48.5	Qanqa uj wañusqa runata kausarichimorqanki. Diospa munayninrayku qan chay runataqa wañuy makimanta kacharichimorqanki.
SIR.48.6	Qanqa sepulturaman pusarqanki may atiyniyoj kamachejkunata puñunankumantapacha, maypichus onqosqas kasharqanku chaymanta.
SIR.48.7	Qanqa Sinaípi, Horeb orqopi, uyarerqanki Diosta qhaparejta, runasta wañuchinanta, nispa.
SIR.48.8	Jawiykorqanki reykunata cheqanyachinankupaj. Jawerqankitaj uj profetata, qampa qhepaykipi Diospa sutimpi parlanampaj.
SIR.48.9	Wayrawan apachikorqanki janaj pachaman. Wicharerqanki uj carropi, nina caballosniyojpi.
SIR.48.10	Librospi escribisqa kashan qan chayamunayki kasqanta ujpacha, Diospa phiñakuyninta thasnuchinaykipaj, manaraj Señorpa dían chayamushajtin allinyachinampaj tata mamasta wawasninkuwan, watejmantataj sayarichinampaj Israel ayllusta.
SIR.48.11	Kusisqamin kanqa pichus rikusonqa kausashajtinraj. Qantaj aswan kusisqamin kanki kausayniyojpuni kasqaykirayku.
SIR.48.12	Elías ripusqanmantaña, wayrawan pusachikuspa, Eliaspa espiritonqa Eliseoman yaykorqa. Eliseoqa aswan milagrosta ruwarqa Eliasmantaqa. Paypa nisqanqa t'ukunapajpuni karqa. Kausakushajtin mana kharkatiterqachu ni pejpa ñaupaqempi. Mana ni pi paypa patampi sayarerqachu.
SIR.48.13	Payqa tukuy imatapuni ruwallarqa, mana manchachikuspalla. Uj kuti, uj wañusqa pataman winkukuspa, kausarichimorqa.
SIR.48.14	Kausashajtin Eliseoqa milagrosta ruwarqa. Wañupuspapis milagrosta ruwallarqataj.
SIR.48.15	Jinapis, runasqa mana Diosman kutirerqankuchu. Manachayqa, juchallikojpuni kanku. Chaymanta, chay runasqa kikin llajtankumanta qharqosqas karqanku. Tukuynejpitaj ch'eqerasqas karqanku.
SIR.48.16	Wakintaj qhepakullarqanku Judá llajtapi. Reyesninkutaj Davidpa ayllunmanta karqanku. Paykunamantaqa wakinkuna cheqanta kausarqanku. Wakinkunataj anchatapuni juchallikorqanku.
SIR.48.17	Rey Ezequiasqa llajtanta perqaswan muyuykucherqa. Kikin llajtamantaj yakuta chayachimorqa. Chaypajqa, qaqasta jusk'uracherqa fierro barretaswan. Chantaqa, lomaspi uj qochata ruwacherqa.
SIR.48.18	Ezequías kamachikushajtin, rey Senaquerib soldadosninwan kachaykukorqa Ezequiaspa llajtanman. Ñaupajta kacharqa uj generalninta mayqenchus ashkha soldadoswan Sión llajtaman yaykumorqa. Chaypitaj, sonqon oqharisqa Diospa contrampi parlarqa.
SIR.48.19	Runasqa waqaj kanku manchachikuywan nanaywantaj, imaynachus onqoj warmi waqan, ajinata.
SIR.48.20	Runasqa chaypacha qhaparikoj kanku Diosmanta makisnin oqharisqas. Diostaj mañarikusqankuta uyarerqa. Paykunataqa salvarqa Isaiasnejta.
SIR.48.21	Isaiasqa uj peste onqoyta apachimorqa asirio jaraman. Chaypitaj runasqa anchata manchachikorqanku.
SIR.48.22	Ezequiasqa sumaj kajta ruwarqa rey Davidta qhatispa, yuyarispataj imatachus payman nej jatun profeta Isaías. Isaiaspa rikusqanqa creenapajpuni karqa.
SIR.48.23	Isaías kausakushajtin inteqa ithirerqa. Ajinamanta reyqa astawanraj kausarqa.
SIR.48.24	Isaiasqa yacharqa imachus pasananta. Payqa sonqocharqa Siompi llakisqa kasharqanku chaykunata.
SIR.48.25	Nillarqataj imachus pasananta wiñaypaj. Pakasqa kajtapis yachallarqa, mana kashajtinraj.
SIR.49.1	Josiaspa sutenqa q'apaj incienso jina. Sichus uj runa ruwanman uj sumaj perfumeta, tukuy perfumesmanta aswan sumaj kajta, chay perfumeman rijch'akun Josiasqa. Paymanta yuyarikusqanchejqa misk'i jina. Yuyarikusqanchejqa uj fiestapi banda jina.
SIR.49.2	Josiasqa llakikorqa Diosmanta karunchakusqanchejmanta. Pay t'unacherqa millay lantistaqa.
SIR.49.3	Josiasqa tukuy sonqo Diosta munakorqa. Maypachachus runasqa chejninakojpuni kanku, payqa tukuy runasta munakoj.
SIR.49.4	Tukuy reykunamantaqa, Davidwan, Ezequiaswan, Josiaswantaj sumajta kausakoj kanku. Wajkunarí mana allintachu kausakoj kanku, Diospa leyninmantataj karunchakorqanku.
SIR.49.5	Chayrayku, Diosqa atiyninkuta wajkunaman qoporqa. Paykunaj atiyninkuta waj nacionman pasacherqa, karumanta jamoj mana yuyayniyoj nacionman.
SIR.49.6	Chay nacionmanta runasqa Diospa ajllakusqan llajtata larwaricherqanku, tukuynejmantaj llakiyta aparqanku.
SIR.49.7	Chaytaqa Jeremías ñaupajta willasqaña. Jeremiasqa profetaña karqa manaraj nacekushajtin. Paymin churasqa karqa sik'imunampaj, urmachinampaj, t'unaranampaj, chinkachinampaj ima. Chantaqa, wasichinampaj, mujuta tarpunampaj, mosojyachinampajtaj. Jinapis, runasqa payta llakicherqanku.
SIR.49.8	Ezequielqa uj rikuyta rikorqa mosqoypi jina. Willakorqataj imaynachus kasqankuta chay kausajkuna pikunachus Diospa carronta purichinku chaykuna.
SIR.49.9	Payqa Jobmantapis parlarqa, pichus sinch'itapuni sayarqa cheqan sonqoyoj kaynimpi.
SIR.49.10	Kallantaj chay chunka iskayniyoj profetas. Tullusninku llojsimuchunku sepulturasninkumanta, imaynachus t'ikas p'utumunku ajina. Paykunaqa sonqocharqanku Jacobpa ayllunta. Salvarqankutaj runasta sumaj kajta suyachispa.
SIR.49.11	Imaynatataj atisunman Zorobabelta alabaytari? Imaynachus aroqa runaj makimpi lliphipin, ajinallataj paypis.
SIR.49.12	Alabanallataj Josadacpa wawan Josuetapis. Tukuy paykunaqa watejmanta altarta sayaricherqanku. Oqharerqankutaj santo templota, wiñaypaj k'anchayniyoj kanan karqa chayta.
SIR.49.13	Nehemiasmantapis yuyarikunallataj. Payqa llajtanchejta watejmanta sayaricherqa. Llajtanchejqa raqayman tukusqaña karqa. Paytaj watejmanta perqasta llajtaj muyuynimpi sayaricherqa. Punkustataj churarqa wisq'anasnintinta.
SIR.49.14	Enoc jina pisi runas karqanku. Paypis kay pachamanta pataman pusachikorqa.
SIR.49.15	José jina mana ni uj runallapis karqachoqa. Payqa wauqesnimpa kamachejnin karqa. Payqa tukuy ayllunta pataman pusarqa. Ayantaqa sumajta p'ampaykorqanku.
SIR.49.16	Chantaqa, Semwan, Setwan, Enoswan ima yupaychasqas karqanku. Jinapis, Adanqa aswan gloriayojpuni karqa tukuy kausakojkunamanta nisqaqa.
SIR.50.1	Yuyarikunallataj kuraj sacerdotemanta, Johanampa wawan Simeonmanta. Pay kausakushajtin, temploqa watejmanta sayarichisqa karqa. Santuariopis sumajyachisqa karqa.
SIR.50.2	Ajinallataj, perqastapis mosojyacherqanku chaypacha. Churarqankutaj reypa wasimpi jark'ana torresta.
SIR.50.3	Chaypacha uj jatun qochatapis ruwallarqankutaj. Chay qochaqa may jatun karqa, mar jina.
SIR.50.4	Simeonqa Diospa ayllunta jark'arqa suwasmanta. Sinch'iyacherqataj llajtata ama enemigos yaykunankupaj.
SIR.50.5	Santuario punkupi rikhurimuspa, cortina wasamanta llojsimuytawanqa, may jatun karqa Simeonqa, respetanapuni.
SIR.50.6	Imaynachus ch'aska lliphipin phuyus ukhupi, ajinallataj paypis. Imaynachus killa k'anchamun fiestaspi, ajinallataj paypis.
SIR.50.7	Imaynachus inteqa k'anchaykun reypa wasinta, ajinallataj paypis. Imaynachus k'uwichi rikhurimun phuyus ukhupi, ajinallataj paypis.
SIR.50.8	Rijch'akullantaj t'ikasman q'omer tiempopi rikhurimojkunaman. Rijch'akullantaj azucena t'ikaman, larq'a cantopi sayajman. Chantapis, rijch'akullantaj cedro sach'aman, ruphay tiempopi q'omeryashajman.
SIR.50.9	Inciensomampis rijch'akullantaj, q'osñirishan altar patapi chayman. Rijch'akullantaj allin ruwasqa qori copamampis, k'acha rumisniyoj k'achanchasqa chayman.
SIR.50.10	Simeonqa olivo sach'a jinallataj, ashkha aceitunayoj jina. Rijch'akullantaj ashkha ramasniyoj sach'aman.
SIR.50.11	Ajina karqa Simeonqa, k'acha p'achayoj p'achallisqa kashajtin. Ajina karqa altarman wicharishajtin. Templo punku jatun kayninwan junt'asqa karqa.
SIR.50.12	Ajina karqa Simeonqa llant'a ladopi sayashajtin jap'ikunampaj imatachus waj sacerdotes aparqanku chayta. Chaypacha, waynasqa muyuynimpi sayarej kanku, imaynachus laqhes rikhurimunku Líbano cedro sach'amanta, ajina.
SIR.50.13	Paypa ladompi sayarej kanku, imaynachus sauce sach'as sayanku larq'a cantopi, ajina, tukuy Aarón ayllumanta kajkuna, sumaj p'achallisqas. Paykunaqa makisninkupi apasharqanku rikuchikusta Señorpaj tukuy runaspa ñaupaqempi.
SIR.50.14	Simeonqa rikuchikusta Señorman jaywaytawankamaqa, wakichej ñak'asqa animalkunata Señorman jaywanampaj.
SIR.50.15	Chaymantataj, vinota jich'ayoj altar chakiman. Chayqa sumaj q'apayniyoj karqa Señorpaj, patapi kaj mundontimpi kamachejpaj.
SIR.50.16	Chantaqa, Aarón ayllumanta kaj sacerdotespaj cornetasta waqerichej kanku. Sonachisqankutaj sinch'i karqa. Chaywanqa willaj kanku Señorqa chaypi kasqanta.
SIR.50.17	Chantaqa, tukuy chaypi kajkuna qonqorikoj kanku pampakama k'umuykukuspa, yupaychaspataj Israelpa Señor Diosninta.
SIR.50.18	Chantaqa, takisqankutaj uyarikorqa. Chaytaqa tukuy runas chaypi kashajkuna takisharqanku.
SIR.50.19	Tukuy runaspuni takirikoj kanku, khuyakoj Señormanta mañakuspa. Kuraj sacerdote tukuytawanqa imatachus ruwanan karqa altarpi, uraykamoj.
SIR.50.20	Payqa uraykamoj makisnin oqharisqa israelitaspa patankuman, tukuy paykunata Señorpa sutimpi bendiciykuspa, kusikuspa Señorpa sutinta oqharisqanmanta.
SIR.50.21	Runasqa qonqorikoj kanku paypa makisninmanta bendicionta jap'ikunankupaj.
SIR.50.22	Kunanqa, qankunapis Israelpa Señor Diosninta yupaychaychej. Paymin t'ukunasta ruwan kay pachapi. Payqa runata wiñachin manaraj nacekusqanmantapacha. Paytataj ruwan munayninman jina.
SIR.50.23	Paypuni yachayta qosuchun, qankuna ukhupitaj sonqo tiyasqa kay kachampuni.
SIR.50.24	Señorqa yanapachumpuni Simeonta. Junt'achuntaj promesa ruwasqanta Fineesman. Fineesman, wawasninmampis chayta qochumpuni wiñaypaj.
SIR.50.25	Iskay laya nacionesta noqaqa chejnikuni. Chejnikullanitaj waj runastapis, pikunachus mana nación sutiyojchu kananku tiyan.
SIR.50.26	Chaykunaqa kanku Seir llajtapi tiyakojkuna. Chantaqa, filisteospis. Chaymantataj, chay mana yuyayniyoj runas, Siquempi tiyakojkuna.
SIR.50.27	Tukuy kaytaqa yachayniyoj nej Siraj allchhin, Eleazarpa wawan Jesús. Kay jinatapuni umanmanta llojsimoj.
SIR.50.28	Chayta unanchajqa kusikuyniyoj kanqa. Chayta yachajqa yachayniyojllataj kanqa.
SIR.50.29	Señorta yupaychajqa kausayniyoj kanqa.
SIR.51.1	Noqaqa qanta yupaychayki, Señor, salvadorníy. Agradecekuyki, Diosníy, tatáy. Noqaqa sutiykita qhaparisaj.
SIR.51.2	Noqaqa, llakisqa kashajtiy, qanman qayllani. Qanqa wañuymanta kacharichiwarqanki. Qanqa jark'awanki sepulturaman chayanaymanta. Qanqa mana munarqankichu wañuyman jap'ichikunayta. Qanqa mana saqerqankichu sajra simi noqamanta parlananta. Llulla runa tumpajmanta karunchawarqanki.
SIR.51.3	Jatun munakuyniykiwan yanapawarqanki. Noqaj ladoypi sayarerqanki chejniwajkuna jamushawajtinku. Chaykunaqa wañuchiwayta munasharqanku. Sinch'i llakiymanta qan librawarqanki.
SIR.51.4	Llakiytaj phutiytaj muyuyniypi kasharqa nina jina. Chay ninataqa mana thasnuyta atisharqanichu.
SIR.51.5	Qanqa may ukhumanta llojsichiwarqanki. Jark'awarqankitaj llulla simismanta.
SIR.51.6	Chejniwajkuna runasqa simisninkuwan t'ojsiwaj kanku wasaymanta. Noqaqa wañuy patapiña kasharqani. May ukhupiña kasharqani noqaqa.
SIR.51.7	Muyuyniyman rikorqani. Manataj ni pi karqachu yanapawaj. Mask'arqanitaj maymantachus jap'ikunayta, manataj karqachu.
SIR.51.8	Chaypacha, yuyarikorqani Señor khuyakoj kasqanmanta. Yuyarikorqanitaj paypa munakuynin mana tukukoj kasqanta. Señorqa salvan pikunatachus payman qayllanku chaykunata, tukuy mana allin kajmantataj jark'an.
SIR.51.9	Noqaqa kay pachamanta qhaparerqani. Sepultura punkumantapacha sinch'ita qhaparerqani.
SIR.51.10	Kay jinatataj Diosmanta mañarikorqani: Señorníy, qan tatay kanki. Qanqa atiyniyoj kanki salvanawaykipaj. Ama saqerpariwaychu llakiy horapi. Ama saqerpariwaychu manchachikuywan junt'asqa kashajtiy, sapallay kasqayta yachaspa. Noqaqa tuta p'unchay yupaychasqayki, qanmantataj mañarikullasaj sapa kuti.
SIR.51.11	Chaypachataj Señorqa qhaparikusqayta uyarerqa. Mañakusqayta uyarispa tukuy ima mana allin kajmanta librawarqa. Wañuy patapiña kashajtiy salvawarqa.
SIR.51.12	Chayrayku, payman graciasta qoni. Señorpa sutintaj yupaychani, bendicinitaj.
SIR.51.12	 Señorman graciasta qoychej sumaj sonqoyoj kasqanrayku, imaraykuchus paypa munakuynenqa mana tukukunchu.
SIR.51.12	 Agradecekuychej Israel aylluta yanapajta, imaraykuchus paypa munakuynenqa mana tukukunchu.
SIR.51.12	 Agradecekuychej kay pachata ruwajta, imaraykuchus paypa munakuynenqa mana tukukunchu.
SIR.51.12	 Agradecekuychej Israel aylluta salvajta, imaraykuchus paypa munakuynenqa mana tukukunchu.
SIR.51.12	 Agradecekuychej ch'eqerasqa israelitasta tantaykamojta, imaraykuchus paypa munakuynenqa mana tukukunchu.
SIR.51.12	 Agradecekuychej watejmanta sayarichejta llajtatawan templotawan, imaraykuchus paypa munakuynenqa mana tukukunchu.
SIR.51.12	 Agradecekuychej mosojyachejta David aylloj atiyninta, imaraykuchus paypa munakuynenqa mana tukukunchu.
SIR.51.12	 Agradecekuychej Sadoc ayllumanta runasta sacerdotesnimpaj ajllakusqanta, imaraykuchus paypa munakuynenqa mana tukukunchu.
SIR.51.12	 Agradekakuychej Abrahamta yanapajta, imaraykuchus paypa munakuynenqa mana tukukunchu.
SIR.51.12	 Agradecekuychej Isaacta waqaychajta, imaraykuchus paypa munakuynenqa mana tukukunchu.
SIR.51.12	 Agradacekuychej Jacobpa atiyniyoj Diosninta, imaraykuchus paypa munakuynenqa mana tukukunchu.
SIR.51.12	 Agradecekuychej Sionta ajllakojta, imaraykuchus paypa munakuynenqa mana tukukunchu.
SIR.51.12	 Agradecekuychej reykunaj reyninta, imaraykuchus paypa munakuynenqa mana tukukunchu.
SIR.51.12	Payqa ayllunman atiyta qorqa. Tukuy wawasnin payta yupaychachunku. Señorqa yupaychasqa kachun.
SIR.51.13	Waynallaraj kashajtiy, manaraj mundota rejsej kachaykukojtiy, yachayniyoj kaytaqa anchatapuni munarqani.
SIR.51.14	Yachaytaj jamuwarqa k'acha kaynimpi. Paytaqa mask'aj kani taripanaykama.
SIR.51.15	Yachayta uva jina poqorqaña. Yachaywanqa sonqoy kusikorqa. Noqaqa cheqan sonqoyoj ñanninta jap'ej kani. Noqaqa wawa kasqaymantapacha payman k'askakoj kani.
SIR.51.16	Pisi tiempollanta niwasqanta uyarej kani. Jinapis, anchata yachaj kani.
SIR.51.17	Tukuy sonqo payman k'umuykukoj kani. Chayrayku, graciasta qoni yachayta yachachiwajta.
SIR.51.18	Munarqanipuni yachayniyoj kayta. Nerqanitaj chayta tinkuytawankamataj, ni imawan cambianayta.
SIR.51.19	Yachayta munakoj kani. Yachayllatataj qhawaj kani. Paypa wasinta kicharerqani, ojllanaypaj, qhawanaypajtaj.
SIR.51.20	Payta munakorqani tukuy sonqo. K'acha kaynimpitaj yachayta tarerqani. Rikuytawantaj, payta munakorqani. Chayrayku, mana payta saqesajchu.
SIR.51.21	Sonqoy rupha karqa horno jina payta rikuspa. Chayrayku, payta jap'ikaporqani. Yachayqa noqapaj aswan sumaj qorimanta nisqaqa.
SIR.51.22	Señorqa qowarqa imatachus mañakorqani chayta. Chayrayku, payta agradecekusaj qhaparispa:
SIR.51.23	Mana yachayniyoj runas, noqata watukuwaychej, wasiypitaj tiyakuychej.
SIR.51.24	Jayk'ajkama mana yachayniyojchu kankichejri? Jayk'ajkamataj ch'akichikuspa kankichejri?
SIR.51.25	Kayta niykichej yachaymanta: Yachayta jap'iychej qhasillamanta.
SIR.51.26	Payta kasuychej. Ruwanaykichejta nisqantapis ruwallaychej. Payqa payta mask'ajkunaj qayllampipuni kashan. Payta munakojqa payta tarillanqapuni.
SIR.51.27	Kikin ñawisniykichejwan rikuychej pisita ruwasqayta. Rikuychejtaj samarikusqayta.
SIR.51.28	Tukuyniykichej uyariychej imatachus yachakorqani waynallaraj kashajtiy. Ajinamantaqa, qoriyojtaj qolqeyojtaj kankichej.
SIR.51.29	Yachay wasiypi kusirikuychej. Yachachisusqaykichejmanta ama p'enqakuychejchu.
SIR.51.30	Cheqanta kausaychej. Diostaj allin kajta qosonqachej. Señorqa bendicisqa kachun wiñaypaj. Sutenqa yupaychasqapuni kachun.
BAR.1.1	Kay librota qelqarqa Neriaspa wawan Baruc. Neriasqa Maasiaspa wawan karqa. Maasiastaj Sedequiaspa wawan. Sedequiastaj Hasadiaspa wawan. Hasadiasrí Hilciaspa wawan. 
BAR.1.2	Barucqa kay librota qelqarqa Babiloniapi phishqa kaj watapi, phishqa kaj killapitaj, qanchis kaj diapi, caldeos jap'ikapusqankumanta Jerusalén llajtata larwachispa.
BAR.1.3	Baruc kay librota leerqa Joacimpa wawan Jeconiaspa ñaupaqempi. Joacenqa chaypacha Judamanta rey karqa. Reywan khuska ashkha runaspis tantakusqanku uyarej. 
BAR.1.4	Kurajkunapis uyarisqanku. Chantaqa, reypa ayllusnin, machu runas, tukuy laya runaspis. Tukuypuni uyarisqanku, tukuy Babiloniapi tiyakojkuna Sud mayoj chimpampi. 
BAR.1.5	Uyarispataj, runas waqarqanku. Mana ni imata mikhuspataj, Diosmanta mañukusharqanku. 
BAR.1.6	Chaymanta, qolqeta tantamorqanku, sapa uj qoyta atisqanman jina. 
BAR.1.7	Chay qolqetaqa Jerusalenman apachimorqanku, kuraj sacerdote Joacinman. Chay sacerdoteqa Hilciaspa wawan karqa. Jatun tatantaj Salom karqa. Ajinallataj, apachimorqa waj sacerdotesmampis, Jerusalempi qhepakojkunamampis. 
BAR.1.8	Chay qolqeta kachamorqanku Siván killapi, chunka kaj diapi, maypachachus Barucman qosqanku temploj imasninta, Judá jallp'aman kutiripunankupaj. Judamanta rey, Josiaspa wawan Sedequías chay imasta ruwachisqa qolqemanta. 
BAR.1.9	Chay reyqa chayta ruwachisqa maypachachus Nabucodonosor, Babiloniamanta rey, qharqosqa rey Jeconiasta Jerusalenmanta, pusachisqataj Babiloniaman, kamachejkunasnintinta, kurajkunasnintinta, ashkha runasnintinta ima.
BAR.1.10	Chay qolqeta apacherqanku kayta nichimuspa: Kay qolqeta apachimuyku, chaywan rikuchikusta jaywanaykichejpaj, ajinallataj ñak'anaykichejpaj juchasrayku, inciensota q'osñichinaykichejpajtaj. Rikuchikusta wakichiychej Señor Diosninchejpa altarnin patapi. 
BAR.1.11	Babiloniamanta rey Nabucodonosorpaj Diosmanta mañakuychej, ajinallataj wawan Baltasarpajpis, kay pachapi kausanankupaj wiñayta. 
BAR.1.12	Señorninchej kallpachawasqayku k'anchaynintataj qowasqayku, rey Nabucodonosor, Baltasar wawampis qhawanawaykupaj. Chantapis, atinaykupaj paykunata sirviyta unayta, ajinamanta allinta qhawanawaykupaj. 
BAR.1.13	Mañapuwaykutaj Señor Diosninchejmanta noqaykupaj, paypaj contrampi juchallikusqaykurayku. Chayraykumá, kunankama Señorqa mana karuncharqachu noqaykumanta k'ajaj phiñakuyninta.
BAR.1.14	Templopi tantakushajtiykichej Ramadas nisqa fiestapajqa, waj diaspis, kay kachamusqayku librota leeychejpuni. Chantaqa, juchasniykichejta willakuychej. 
BAR.1.15	Willakuspataj niychej kay jinata: Señor Diosninchej cheqanyachin, noqanchejtaj p'enqayniyoj uyasninchejta k'umuykuchinanchej tiyan, imaynachus rikushanchej kunan diapis ajinata ruwasqankuta Judamanta runas, Jerusalempi tiyakojkunapis. 
BAR.1.16	Ajinallataj, reyesninchejpis, sacerdotesninchejpis, profetasninchejpis, tatasninchej ima. 
BAR.1.17	Noqanchejqa Diospa ñaupaqempi juchallikorqanchej. 
BAR.1.18	Noqanchejqa payta mana kasukorqanchejchu. Mana junt'arqanchejchu imatachus ruwananchejta nerqa chaykunata. 
BAR.1.19	Chay kutimantapacha, maypachachus Señorqa orqhorqa ñaupa tatasninchejta Egiptomanta kunankama, mana kasukorqanchejchu Señor Diosninchejta. Manapuni munarqanchejchu paypa nisqanta uyarikuyta. 
BAR.1.20	Chayrayku, chay jina chhika llakiykuna jamuwarqanchej. Chayraykullataj kashanchej chay maldición urapi mayqentachus Diosninchej nerqa Moisesta ninanta llojsichishajtin Egiptomanta ñaupa tatasninchejta, qonawanchejpaj chay jallp'ata, lechetawan misk'itawan p'utuchimoj chayta. 
BAR.1.21	Nitaj uyarikorqanchejchu imatachus Diosninchej willachimuwarqanchej profetasnejta. 
BAR.1.22	Sapa uj ruwallarqa imatachus sonqon nisharqa chayta, sajra kajta. K'umuykukorqanchej ajeno dioskunaman. Ruwarqanchejtaj imachus mana allin Diospa ñaupaqempi chayta.
BAR.2.1	Ajinamanta, Señorqa junt'arqa imatachus nerqa noqanchejwan ruwananta chayta. Junt'arqa imatachus ruwanan karqa Israelta kamachejkunawan, reyesninchejwan, Israelpitaj Judapitaj tiyakojkunawan ima. 
BAR.2.2	Mayllapipis mana ni jayk'aj pasarqachu ni imapis rijch'akojqa chay ruwasqanman Jerusalenwan, Moisespa leynimpi qelqasqanman jina. 
BAR.2.3	Mikhorqanchej qhari wawasninchejpa warmi wawasninchejpatawan aychankuta. 
BAR.2.4	Señorqa nerqa israelitas urmanankuta muyuyninkupi kaj nacionespa makisninkuman. Nerqataj qhesachasqas kanankuta. Nillarqataj Israel jallp'a ch'in pampaman tukunanta tukuy naciones ukhupi maypichus Israel aylluta ch'eqerarqa. 
BAR.2.5	Señor Diosninchejpa contrampi juchallikusqanchejrayku, mana payta kasuspa, waj nacionespa urampi kakushanchej, mana patapichu.
BAR.2.6	Señor Diosninchejqa cheqanyachin. Noqanchejrí, pampaman k'umuykukunanchej tiyan, imaynachus ñaupa tatasninchej ruwarqanku, ajinata. 
BAR.2.7	Tukuy laya llakiy, Señorpa nisqanman jina, patanchejman urmaykuwanchej. 
BAR.2.8	Mana mañarikorqanchejchu Diosmanta mañakuspa yanaparinawanchejta payman kutirinanchejpaj saqespa imachus mana allin sonqonchejpi chayta. 
BAR.2.9	Chayrayku Señorqa tukuy chay llakiykunata chayachimuwarqanchej, imaraykuchus payqa cheqantapuni niwarqanchej imatachus ruwananchejta. 
BAR.2.10	Noqanchejrí mana kasukorqanchejchu kamachiwasqanchejta nitaj junt'arqanchejchu imatachus ruwananchejta.
BAR.2.11	Kunanqa, Señor, Israelpa Diosnin, qanqa llojsicherqanki aylluykita Egiptomanta jatun atiyniykita rikuchispa, t'ukuna milagrosta ruwaspa, rejsichispataj sutiykita kunankama. 
BAR.2.12	Señor Diosniyku, juchallikuyku, mana cheqanchu kayku, nitaj justiciata ruwaykuchu, tukuy kamachikunasniykita mana casuykuchu. 
BAR.2.13	Phiñakuyniykita karunchay noqaykumanta. Pisilla kayku nacionespi maypichus qan noqaykuta ch'eqerachiwarqayku chaypi. 
BAR.2.14	Uyariy, Señor, mañakusqaykuta. Sutiykirayku, llakiyniykumanta kacharichiwayku. Pikunachus kayman pusamuwarqayku, k'acha sonqowan qhawawachuyku. 
BAR.2.15	Ajinamanta, tukuy runas yachanqanku qanqa Señor Diosniyku kasqaykita. Yachanqankutaj Israel ayllu wawasnimpis sutiykiwan sutichasqas kasqankuta. 
BAR.2.16	Qhawawayku, Señor, santo cheqamantapacha, maypichus tiyakunki chaymanta. Yuyarikuy noqaykumanta. Ningriykita qayllachimuy, uyariwaykutaj. 
BAR.2.17	Kichariy ñawisniykita, rikuwaykutaj. Señor, wañusqasqa, pejkunajpata ayasninku p'ampasqasña kashanku, mana yupaychasunkuñachu nitaj kusirikunkuñachu cheqanyachej kasqaykimanta. 
BAR.2.18	Señor, yupaychasonqa llakisqa sonqoyoj runa, pichus k'umpusqataj mana kallpayojtaj purin, pichus yarqhaywan mana rikuytapis atinchu.
BAR.2.19	Señor Diosniyku, mana profetaspa ruwasqasninkuraykuchu nitaj reyespa ruwasqasninkuraykuchu kay mañakusqaykuta qanman chayachishayku. 
BAR.2.20+BAR.2.21	Qanqa llakichiwarqayku jatun phiñakuyniykiwan, imaynatachus willacherqankiña santo profetasniykinejta, nispa: Kayta nichimun Señorqa: Ama ni imata nispa Babiloniamanta reyta sirviychej. Ajinata ruwaspa, kakullankichej chay jallp'api ñaupa tatasniykichejman qorqani chaypi. 
BAR.2.22	Ichapis mana munankichejchu kasuyta kay kamachisqayta, Babiloniamanta reyta sirvinaykichejta. 
BAR.2.23	Chayta ruwankichej chayqa, nitaj Jerusalén llajtapi, nitaj waj Judá llajtaspipis runasqa atenqankuchu kusikuywan takirikuyta. Ni casamientospipis atenqankuchu takirikuyta. Chaypacha, llajtaykichej ch'in pampaman tukonqa, mana runasniyoj jallp'aman.
BAR.2.24	Noqaykurí mana kasukorqaykuchu chay kamachiwasqaykuta: Babiloniamanta reyta sirviychej, nispa. Qanrí junt'arqanki imatachus kamachis niyki profetasnejta willarqankiña chayta. Qan nerqankeqa reyesniykoj tullusninku, ñaupa tatasniykoj tullusninkutaj sepulturasmanta orqosqas kanankuta. 
BAR.2.25	Chayrayku, kunanqa q'ala wijch'urasqas kashanku pampapi, p'unchaypeqa ruphaypi, tutapitaj chiripi. Paykunaqa may sinch'i llakiywan wañorqanku, yarqhayrayku, maqanakusrayku, onqoyrayku ima. 
BAR.2.26	Kay wasipis, sutiykiwan sutichasqa chay, kay jina raqayman tukuchinki Israelpa sajra kayninrayku, Judáj sajra kayninraykutaj.
BAR.2.27	Jina kajtimpis, Señor Diosniyku, qan qhawawarqayku k'acha sonqowan khuyakuywantaj. 
BAR.2.28	Chayta willarqankiña kamachiyki Moisesnejta, maypachachus nerqanki qampa leyniykita qelqananta israelitaspa ñaupaqenkupi, kay jinata nispa: 
BAR.2.29	Mana kasuwankichej chayqa, kay jina runasniyoj aylluykichej, pisi runasniyoj aylluman tukonqa, chay naciones ukhupi, maypichus noqa ch'eqerachisqaykichej chaypi. 
BAR.2.30	Yachani ari mana kasunawaykichejta, rumi sonqo kasqaykichejrayku. Qharqosqas kajtiykichejrí, chaypachaña unanchankichej. 
BAR.2.31	Chaypacha, yachankichej noqa Señor Diosniykichej kasqayta. Noqaqa yuyayniyoj runasman tukuchisqaykichej, ningritataj qosqaykichej uyarinaykichejpaj. 
BAR.2.32	Maypichus tiyakunkichej, yupaychawankichej, yuyarikunkichejtaj noqamanta. 
BAR.2.33	Qankunaqa, rumi sonqo kayniykichejta saqerparinkichej, noqaman kutirinkichejtaj wist'u puriyniykichejmanta, yuyarikuspa imachus pasasqanmanta ñaupa tatasniykichejman, pikunachus contraypi juchallikorqanku. 
BAR.2.34	Chantaqa, llajtaykichejman kutirinaykichejta nisaj. Chay jallp'ataqa juramentowan nerqani qonayta Abrahamman, Isaacman, Jacobmampis, ñaupa tatasniykichejman. Ajina, watejmanta chay jallp'aqa qankunajta kanqa. Paykunawan ruwasaj mana tukukoj tratota. Noqaqa paykunaj Diosnin kasaj, paykunataj noqaj aylluy kanqanku. Manaña wijch'usajchu Israel aylluyta paykunaman qorqani chay jallp'amanta.
BAR.3.1	Tukuy Atiyniyoj Señor, Israelpa Diosnin, qhapariyki llakisqa sonqoywan, pampaman k'umuykusqa. 
BAR.3.2	Uyariwayku, Señor, khuyakuwaykutaj. Noqaykoqa ñaupaqeykipi juchallikorqayku. 
BAR.3.3	Qanqa wiñaypaj tiyanaykipi tiyakunki. Noqaykurí wañuy patapipuni kashayku. 
BAR.3.4	Tukuy Atiyniyoj Señor, Israelpa Diosnin, uyariy mañakususqankuta israelitas, wañuy patapiña kajkuna. Noqayku chay israelitaspa wawasninku kayku. Paykunaqa contraykipi juchallikorqanku, mana kasususpa, qanta Señor Diosninkuta. Chayrayku, kay llakiy k'askaykuwayku. 
BAR.3.5	Ama yuyarikuychu ñaupa tatasniykoj juchasninkumanta. Kunanqa yuyarikuy atiyniykimanta sutiykimantataj. 
BAR.3.6	Arí, qan kanki Señor Diosniyku. Noqaykoqa qanta yupaychayta munayku, Señor. 
BAR.3.7	Munayniykirayku sonqosniyku qanman k'askasqaspuni kashanku, Señor, qanman qhaparikunaykupaj. Kunan, karu llajtapi kashaspa, qanta yupaychayku. Sonqosniykupi mana kanñachu ñaupa tatasniykoj juchanku, contraykipi juchallikorqanku chaykunajta. 
BAR.3.8	Kashaykuraj kay karu llajtapi, maypichus qan ch'eqerachiwarqayku chaypi. Qhesachasqas kayku. Maldicisqas kayku. Ñaupa tatasniykoj juchasninkumanta castigasqas kayku. Paykunaqa qanmanta karunchakorqanku. Señor Diosniyku.
BAR.3.9	Uyariy, Israel, imatachus nisqayki kausanaykipaj. Sonqoykiwan uyariy, yachayniyoj kayman chayanaykipaj.
BAR.3.10	Israel, imaraykutaj enemigo naciompi kashankiri? Imaraykutaj ajeno llajtapi machuyashankiri?
BAR.3.11	Imarayku ch'ichichakushanki ayas qayllapi, wañuyman rejkunawan khuska?
BAR.3.12	Noqa nisqayki: Chayta ruwarqanki yachay juturimanta karunchakusqaykirayku.
BAR.3.13	Jap'iwajchus ñanta, Señor rikuchisorqa chayta, wiñaypaj sonqo tiyasqa kausakuwaj.
BAR.3.14	Kunan, yachay ari maypichus yachay, maypichus kallpa. Yachallaytaj maypichus kashan unanchakuy. Chayta yachaspa yachanki maypichus mana tukukoj kausay, yachallankitaj maypichus kashan ñawispaj k'anchay, sonqo tiyasqa kaytaj.
BAR.3.15	Maypitaj chay yachayta tariwajri? Imaynamantataj waqaychananman yaykuwajri?
BAR.3.16	Maypitaj kashanku nacionesta kamachejkuna? Maypitaj kashanku fiero animalkunata atipajkunari?
BAR.3.17	Maypi kashanku cielo p'isqoswan phujllajkunari? Chantaqa, maypitaj kashanku qolqetawan qoritawan tantakamojkuna, runas munakunku chaykunata? Maypitaj kashankuri chay runas pikunachus manapuni sayk'ojchu kanku qolqetawan qoritawan tantasqankumanta?
BAR.3.18	Maypitaj kashankuri qolqe imasta ruwajkuna, mana kashankuña chaykunamanta?
BAR.3.19	Chinkankupacha. Wañuy ukhuman yaykorqanku. Cuentankumanta waj runas rikhurimunku.
BAR.3.20	Paykunamanta aswan waynas jamunku kausankutaj kay pachapi. Chaykunapis mana rejsinkuchu yachayman pusaj ñanta.
BAR.3.21	Paykuna mana yacharqankuchu mayninta chayayta yachaymanqa. Wawasninkupis yachaymantaqa mana dakorqankuchu. Chayrayku, yachayman pusaj ñanmanta karupi qhepakorqanku.
BAR.3.22	Canaampi yachaymanta mana parlayta uyarerqankuchu. Temampipis yachayta mana rikorqankuchu.
BAR.3.23	Yachayman pusaj ñanta, chantapis chay ñanman pusaj cheqanchanasta, mana rikorqankuchu Agarpa wawasnin, kay pachapi unanchakuyta mask'ajkuna. Ajinallataj, nitaj rikorqankupischu Madián llajtayoj qhatukojkuna. Temá llajtayoj qhatukojkuna ima. Chaymantataj, mana rejserqankuchu willanasta ruwajkunapis, unanchakojkunapis.
BAR.3.24	Israel, may jatunmin Diospa wasin, maypichus tiyakun chay cheqapis.
BAR.3.25	Diospa wasenqa jatun, mana lindesniyojchu. Manataj yachakunchu maypichus tukukun.
BAR.3.26	Chaymanta kanku chay jatuchaj ñaupa runas, maqanakupi wapu wapus.
BAR.3.27	Mana chaykunatachus Dios ajllakorqa yachayman pusaj ñanta rikuchinampaj.
BAR.3.28	Paykunaqa wañunku mana umayoj kasqankurayku. T'ojpikusqankurayku wañunku.
BAR.3.29	Pitaj janaj pachaman wicharerqari yachayta jap'ej? Pitaj yachaytaqa phuyusmanta uraykuchimorqari?
BAR.3.30	Pitaj jatun qochanta rerqari taripaj? Pitaj atinman yachayta apamuyta qoriwan cambiaspa?
BAR.3.31	Mana ni pi rikunchu yachayman pusaj ñantaqa. Mana ni pi yuyanchu mayninta ripun yachayman.
BAR.3.32	Tukuy imata yachajqa yachayta rejsin. Payqa unanchakuyninwan jap'iykorqa. Payqa ari kay pachata wakicherqa wiñaypaj, chayman animalkunata churaspa.
BAR.3.33	Sichus pay ninman: K'anchay kachun, nispa, k'anchayqa rikhurimun. Sichus pay, k'anchaytaqa: Jamuy, nispa ninman, k'anchayqa kasukunman.
BAR.3.34	Qoyllurkuna lliphipinku jark'anasninkupi kusikuywan.
BAR.3.35	Pay, jamuychej, niytawanqa, paykuna: Kaypi kashayku, nispa ninku. Ajina, kusikuywan lliphipinku ruwaj Diospaj.
BAR.3.36	Chaymin Diosninchej. Mana waj dioskuna paywan ninakunkumanchu.
BAR.3.37	Payqa tarerqa tukuy yachayman pusaj ñankunata. Payqa yachayta qorqa kamachin Jacobman, munakusqan Israel ayllumampis. 
BAR.3.38	Chaymantataj, yachay rikhurimorqa kay pachapi, kausarqataj runas ukhupi.
BAR.4.1	Kikin yachayqa waqaychan imatachus Dios runasman kamacherqa ruwanankupaj, chay Diospa leyninta, wiñaypaj sayashan chayta. Yachayta waqaychajkuna kausayman chayanqanku. Qhesachajkunarí, wañonqanku.
BAR.4.2	Kutiriy, Jacob, yachaytaqa jap'iy makisniyki kicharisqa. K'anchayman puriy paypa p'unchaynimpi.
BAR.4.3	Ama wajman qoychu k'anchayniykitaqa, ama wajman qoychu, nitaj truecaychu.
BAR.4.4	Israel, may kusikuyniyoj kanchej, imaraykuchus yachanchej imachus allin Diospa ñaupaqempi, chayta.
BAR.4.5	Kallpachakuy, ayllúy. Qanqa waqaychanki Israelpa sutinta.
BAR.4.6	Qanqa nacionesman vendesqa karqanki. Jinapis, mana chinkachisqachu kanki. Enemigosniykej makisninman entregasqa karqanki, Diosta phiñachisqaykirayku.
BAR.4.7	Qanqa runasta ruwaj Diosta phiñacherqanki rikuchikusta jaywaspa mana Diosmanchu, manachayqa supaykunaman.
BAR.4.8	Qonqaporqanki wiñay kausayniyoj Diosmanta, qanta ruwasorqa chaymanta. Chayta ruwaspa, llakicherqankitaj Jerusalén llajtata, ñuñuchisorqa chay mamaykita.
BAR.4.9	Ajllasqa llajta rikorqa imaynatchus phiñakuy pataykichejman urmarqa. Nerqataj kay jinata: Uyariychej, Jerusalén qayllapi kaj llajtas. Diosqa jatun nanayta apachimuwan.
BAR.4.10	Rikuni imaynamantataj wiñay Diosqa pusacherqa presochasqasta qhari wawasniyta, warmi wawasniyta ima.
BAR.4.11	Noqaqa mikhuchej kani jatun kusikuywan. Chantaqa, llakikuspataj, waqaspataj ripusqankuta rikuni.
BAR.4.12	Ama ni pipis kusikuchunchu warmi sapata rikuwaspa, yachaspataj wawasniyta qhechuwasqankuta. Ch'impacha kani wawasniypa juchasninkurayku, Diospa leyninmanta karunchakusqankurayku.
BAR.4.13	Paykunaqa mana kasorqankuchu Diospa kamachisqanta. Paykunaqa mana kausarqankuchu Diospa kamachisqanman jina, manataj paywan pusachikorqankuchu cheqan ñanninta.
BAR.4.14	Jamuychej qayllapi kaj llajtas. Qhawaychej imaynatachus wiñay Diosqa presochasqasta apacherqa qhari wawasniyta warmi wawasniytataj.
BAR.4.15	Payqa karumantapacha apachimorqa contrankupi mana sonqoyoj runasta, waj parlayniyoj runasta, machu runasta mana respetajkunata, wawasta mana ima khuyakojkunata.
BAR.4.16	Noqa qonqasqa warmi sapamanta, qhechuwarqa munasqa qhari wawasniyta, warmi wawasniytapis.
BAR.4.17	Noqarí, imaynamantataj yanapaykichejman, wawasníy?
BAR.4.18	Diospuni, chay llakiykunata apachimusorqachej chaymin, enemigosniykichejmanta kacharichisonqachej.
BAR.4.19	Siguiychej, wawasníy, jap'illaychej chay ñanniykichejta. Noqaqa qhesachasqa qhepakusaj.
BAR.4.20	Noqaqa kusikuy p'achasniyta lluch'ukorqani. Qhashqa p'achata churakorqani Diosmanta mañakunaypaj. Wiñay Diosman qhaparisaj kausashajtiyraj.
BAR.4.21	Kallpachakuychej, wawasníy, Diosmantataj mañakuychej yanapasunaykichejta. Paymin sarusqa kasqaykichejmanta kacharichisonqachej, contrasniykichejpa makisninkumantapis.
BAR.4.22	Noqaqa suyashani wiñay Dios salvasunaykichejta. Santo Señor, wiñay Dios kusichiwarqa niwaspa khuyakunanta qankunamanta.
BAR.4.23	Noqaqa, llakikuspa waqaspataj paykunata rikuni ripushajtinku. Jinapis, Diosqa paykunataqa kutichipuwanqa mana tukukoj kusikuywan.
BAR.4.24	Kunanqa, qayllanchejpi kay llajtasmanta runas presochasqasta rikushanku llojsejta. Pisi tiempomantawan rikonqanku imaynatachus wiñay Dios paykunata kacharichenqa k'anchayninwan lliphipiyninwan ima.
BAR.4.25	Wawasníy, pacienciawan jap'ikuychej Diosninchejmanta jamoj chay nanayta. Contrasniykichej qhepaykichejpi purerqanku. Usqhayllata rikunkichej imaynatachus paykunaqa chinkachisqas kanqanku. Qankunaqa chakisniykichejta kunkanku pataman churankichej.
BAR.4.26	Munakusqa wawasneyqa fiero ñanta jap'erqanku. Enemigosninku pusakaporqanku imaynatachus phiña animales ovejasta apakapunku ajinata.
BAR.4.27	Sonqochakuychej, wawasníy, Diospa yanapayninta mañakuychej. Paymin kayta kachamusojqa, yuyarikusunkichej.
BAR.4.28	Qankunaqa munarqankichejpuni Diosmanta karunchakuyta. Kunanqa, payman kutiriychej. Tukuy sonqowampuni payta mask'aychej.
BAR.4.29	Paymin, kay llakiyta kachamusojqa mana tukukuy kusiyta qopullasonqachejtaj salvacionta qosuspa.
BAR.4.30	Sonqochakuy, Jerusalén, Diosqa sutinta qosojqa, sonqochasonqa.
BAR.4.31	Llakichisojkuna waqanqanku. Urmachisqa kasqaykimanta kusikojkunaqa waqanqanku.
BAR.4.32	Wawasniykita presochajkuna llajtasqa waqallanqankutaj. Chay llajtapis, maymanchus wawasniyki pusasqas karqanku, waqallanqataj.
BAR.4.33	Chay llajtaqa urmasqaykimanta kusikorqa. T'unarparichisqa kasqaykimanta asirikorqa. Jamoj diaspi phutikonqa mana runasniyojña qhepakusqanmanta.
BAR.4.34	Diosqa qhechuponqa chay chhika runasta, chay llajta kusirichejkuna chaykunata. Wapu kaynintaj nanayman tukonqa.
BAR.4.35	Wiñay Dios ashkha diasta chay llajtataqa ruphaykuchenqa. Unayta supaykunalla chay llajtapis tiyakonqanku.
BAR.4.36	Jerusalén llajta, inti llojsimuy ladota qhaway. Rikunkitaj Dios kachamusunki chay kusikuyta.
BAR.4.37	Qhaway. Jamushankuña chay wawasniyki, ripojta rikorqanki chaykuna. Inti llojsimuy ladomantawan, inti yaykuy ladomantawan jamushanku.
BAR.5.1	Jerusalén, lluch'ukullayña llakikuy p'achaykita. Fiesta p'achata churakuy. Churakuytaj Dios qosunki chay k'anchayta.
BAR.5.2	Diospa atipayninwan qhatakuy. Umaykiman churakuy wiñay kausajpa kusikuy pillunta.
BAR.5.3	Diosqa tukuynejpi rikuchenqa lliphipiyniykita.
BAR.5.4	Diosqa uj wiñay sutita qosonqa. Chay suteqa kaymin: Cheqan kajta ruwajman allin kay kachun. Diosta sirvejpaj kusikuy kanqa.
BAR.5.5	Jatariy, Jerusalén. Pataman wichariy. Inti llojsimuy ladomantawan, inti yaykuy ladomantawan wawasniyki jamonqanku. Inti llojsimuy ladota rikuspa, rikunki paykuna jamushajta. Paykunataqa Dios tantaykamorqa. Kusisqas kanku yachasqankurayku Diosninchej paykunamanta yuyarikusqanta.
BAR.5.6	Qanmanta karunchakushajtinku, chakillapi risharqanku, enemigosninkuwan pusachikuspa. Diosqa kutirichipusonqa k'anchayniykita, imaynatachus reyes tiyanasninkupi kashanku, ajinata.
BAR.5.7	Diosqa nerqa pampachasqas kanankuta pata orqos, mana tukukoj lomaspis. Nillarqataj wayq'os junt'achisqas kanankuta. Chantapis, nillarqataj kay pachaqa pampaman tukunanta, Israel runas allinllamanta pasanankupaj, Diospa atiyninwan pusachikuspa.
BAR.5.8	Chantapis, Diosqa nillarqataj tukuy q'apayniyoj sach'as israelitasta llanthumunankuta.
BAR.5.9	Payqa Israel runasta kusikuywan pusanqa, k'anchayninwan k'anchachispa. Chaymantataj, Israel aylluman rikuchenqa munakuyninta cheqan kaynintataj.
BAR.5.9	Jeremiasqa kay cartata apachimorqa israelitasman, pikunachus Babilonia rey apakapunan karqa presochasqasta llajtanman, chaykunaman. Chay cartampi Jeremiasqa willasqa imatachus Dios payman nerqa chayta.
BAR.6.1	Qankunaqa Diospa contranta juchallikorqankichej. Chayrayku Babilonia rey Nabucodonosorqa qankunata presochasqasta llajtanman apasonqachej. 
BAR.6.2	Qankuna Babilonia llajtapi unayta kausanaykichej tiyan. Qanchis runa mitas chaypi kausankichej. Chaymantataj noqaqa allin kaypi orqhosqaykichej. 
BAR.6.3	Babiloniapi rikunkichej qolqe dioskunata, qori dioskunata, k'ullu dioskunatawan. Chaykunataqa runas lijrasninkupi apaykachanku. Chay dioskunaqa Diospi mana creejkunata mancharichinku. 
BAR.6.4	Pajtataj! Ama chay runas jinachu kaychej. Ama manchachikuychejchu chay dioskunamantaqa. 
BAR.6.5	Chay dioskunata rikojtiykichej adorajkunaj runas ukhupi, sonqoykichejpi ninkichej: Qanllata, Diosniyku, yupaychanayku tiyan! 
BAR.6.6	Angelniy qankunawan khuska kanqa. Paymin qhawasonqachej.
BAR.6.7	Chay lantisqa qoriwantaj qolqewantaj qhatasqas kashanku. Runalla ruwarqa lantej qallunta. Simimpis qhasillamanta. Mana parlarikuyta atinchu. 
BAR.6.8	Runasqa qorimanta ruwanku pillusta chay lantispa umasninkuman churanankupaj, sipaskunapis kankuman jina, pikunachus k'achanchakuyta munajpuni kanku. 
BAR.6.9	Sacerdotesqa suwakoj kanku chay qorita chay qolqeta ima, qhapajchakunankupaj. Qollajtaj kanku khuskanta juchachakoj warmisman, templospi tiyakunku chaykunaman. 
BAR.6.10	Runasqa p'achasta churaykunku chay qori dioskunaman, qolqe dioskunaman, k'ullu dioskunaman, runaspis kankuman jina. Jinapis, chay dioskunaqa ismullanku, thutawan mikhuchikuspa. 
BAR.6.11	Puka p'achaswan p'achallichisqas kajtinkupis, jallp'aqa patankupi sayallan. Uyasninkuta llimphuyachinapuni. 
BAR.6.12	Ujnin tojnuyoj kashan, llajtapi kamachej jina. Pillapis phiñachejtintaj, payqa chay runataqa mana wañuchiyta atinchu. 
BAR.6.13	Ujnintaj jap'ishan espadatawan hachatawan. Jinapis, maqanakupi mana sayanmanchu, nitaj suwa runas jamojtinkupis. 
BAR.6.14	Chaypi yachakun manapuni dioskunachu kasqankuta. Chayrayku, amapuni manchachikuychejchu chaykunamanta.
BAR.6.15	Chay dioskunaqa, templospi sayashajkuna, p'akisqa k'analla jina kanku, mana ni imapaj sirvejkuna. 
BAR.6.16	Runasqa templosman yaykuspa jallp'ata oqharinku. Chay jallp'aqa dioskunaj ñawisninkuman k'askakun. 
BAR.6.17	Pillapis reypa contranta juchallikojtin, chay runataqa allinta wisq'anku wañuchisqa kanankama. Kikillantataj sacerdotesqa sumajta wisq'anku templo punkusta aldabaswan trancaswan ima, ama suwas yaykunankupaj dioskunata apakapoj.
BAR.6.18	Sacerdotesqa dioskunaman lamparasta k'anchachinku, paykuna necesitasqankumanta astawanraj. Dioskunarí chay lamparastaqa mana rikuytapis atinkuchu. 
BAR.6.19	Chay dioskunaqa rijch'akunku templo k'ullusman. Chay k'ullusqa ukhumpi ismusqas kashanku. Pampamanta llojsinku khurusqa mikhurankutaj lantista p'achasninkutawan. Chay dioskunarí mana cuentata qokunkupischu. 
BAR.6.20	Chay dioskunaj uyasninkoqa yana yanaslla kashanku q'osñirayku. 
BAR.6.21	Ch'iñispis patankupi sayarinku. Jinallataj, tukuy laya p'isqos, misispis. 
BAR.6.22	Chaynejta rikuyta atinkichej qankunaqa, chaykuna cheqamanta mana dioskunachu kasqankuta. Chayrayku ari, ama chaykunamanta manchachikuychejchu.
BAR.6.23	Qoriwan k'achanchasqas kashanku aswan k'achitus kanankupaj. Chaywampis, sichus runasqa mana khitunkumanchu chay qoritaqa, chay dioskunaqa manapuni atinkumanchu lliphirichiyta. Chay dioskunaqa mana ni imata sienterqankuchu runaswan ruwachikushajtinku. 
BAR.6.24	Runasqa anchata pagarqanku chay dioskunamanta. Jina kajtimpis, chay lantisqa mana kausayniyojchu kanku. 
BAR.6.25	Cheqamanta mana chakisniyojchu kanku. Chayrayku runasqa wantupi apananku tiyan chay lantistaqa. Ajinata, rikuchinku mana kallpayoj kasqankuta. Chay dioskunata yupaychajkunapis p'enqakuchunku. 
BAR.6.26	Chaymantataj pampaman urmajtinkoqa, manapuni atinkuchu paykunallamanta sayarikuyta. Chantapis, sichus pillapis sayarichinman, maymanta puriyta atinkumanri! Chantaqa, jaywanasta chakisninkuman churanku wañusqasman jina. 
BAR.6.27+BAR.6.28	Chay rikuchikustaqa mikhunku onqoy warmis killayoj warmispis. Tukuy kaynejta yachankichejña manapuni dioskunachu kasqankuta. Chayraykoqa, amapuni manchachikuychejchu.
BAR.6.29	Chantaqa, imaraykutaj dioskuna kasqankuta ninkichejri? Warmisqa jaywanasta apanku chay qori dioskunaman, qolqe dioskunaman, k'ullu dioskunaman ima. 
BAR.6.30	Sacrdotespis tiyarikushanku chay dioskunaj templosninkupi. Chay sacerdotesqa rikhurinku llik'isqa p'achasniyoj, ruthusqas, mana sunkhayoj, q'ala umas. 
BAR.6.31	Chaymantataj, chay sacerdotesqa qhaparinku dioskunaj ñaupaqenkupi, imaynatachus runas qhaparinku pillapis wañupojtin ajinata. 
BAR.6.32	Sacerdotesqa lluch'unku lantispa p'achasninkuta. Chay p'achaswantaj p'achallichinku warmisninkuta wawasninkutataj. Chantaqa, ima sumaj kajtapis ruwajtiykichej lantismanqa, lantisqa manapuni atinkuchu t'inkata qoyta. Manataj atinkupischu pillatapis jasut'iyta. 
BAR.6.33	Manataj atinkuchu mayqen runatapis reyman tukuchiyta. Nitaj mayqen reytapis tiyananmanta urmachiyta atillankutajchu. Manapuni atinkumanchu qhapajyachiyta. Ni phisullatapis qonkumanchu. 
BAR.6.34	Sichus uj runa promesata ruwanman, mana junt'ajtin, ni phiñakunkupischu. 
BAR.6.35	Manataj atinkuchu runata kacharichiyta wañuymanta. Nitaj atinkumanchu mana kallpayojta jark'ayta atiyniyojpa makisninmanta. 
BAR.6.36	Mana kutichinkuchu ñawita mana rikojman. Manataj llojsichinkuchu ni pitapis wajcha kaymanta. 
BAR.6.37	Mana khuyakuyta atinkumanchu warmi sapamanta. Manataj yanapankumanchu wajcha wawasta. 
BAR.6.38	Chay dioskunaqa, k'ullumanta, rumimanta, qorimanta, qolqemanta ruwasqas, orqo rumisman rijch'akunku. Chaykunata sirvejkuna p'enqaypi rikhurinku. 
BAR.6.39	Imaynatataj ari pillapis ninman dioskuna kasqankutari?
BAR.6.40	Kikin caldeospis chay dioskunamanta asirikunku maypachachus rikuspa uj opata pusanku Belpaman parlarichinampaj. Atinchu uyarikuyta chay lanti? 
BAR.6.41	Chay runasqa manapuni umayojchu kanku. Mana unanchakuyta yachankuchu. Unanchakuspaqa saqerparinkuman karqa chay lantisninkuta. 
BAR.6.42	Warmisqa watuta watakunku wijsasninkuman. Tiyakunkutaj callespi afrechota q'osñichej, inciensopis kanman jina. 
BAR.6.43	Sichus chay warmismanta ujnin ripun uj qhariwan, warmi masinta trataykun mana paypis qhariwan ripusqanmanta, watunta mana t'ipichikusqanmantataj. 
BAR.6.44	Tukuy ima ruwasqanku chay lantispaj ch'aukiyaylla. Imaynamantataj ari pillapis yuyanman ninmantaj dioskuna kasqankuta?
BAR.6.45	Chay lantistaqa runaslla ruwarqanku k'ullumantachus qolqemantachus. Imaynamantachus runa ruwayta munarqa, ajina llojsin makisninmanta. 
BAR.6.46	Chay lantista ruwajkuna runasqa mana unaytachu kausanku. Imaynamantataj dioskuna kankuman chay runaspa ruwasqasninkuri? 
BAR.6.47	Chay runasqa wawasninkuman saqenku chay llullakuyta, chay p'enqayta. 
BAR.6.48	Maypachachus ima ch'ajwachus ima llakiychus jamun, chay sacerdotesqa mask'ashankuña riyta lantisninkuwan khuska pakakoj. 
BAR.6.49	Imaraykutaj mana atinkuchu piensayta mana dioskunachu kasqankuta chay mana librakuyta atejkuna ch'ajwasmanta, chay mana jark'akuyta atejkuna llakiykunamanta? 
BAR.6.50	Tukuy ayllus, tukuy reyespis uj kuti yachanqanku chay dioskunaqa qhasi dioskunalla kasqankuta, k'ullulla, qorilla, qolqella. Chaykunataqa runaslla ruwarqanku makisninkuwan. Manapuni Dios jina atiyniyojchu kanku. 
BAR.6.51	Kunanqa, imaynamantataj yachakunman mana dioskunachu chaykuna, manachayqa runaj ruwasqasnillan? Imaynamantataj yachakunman mana ni imata Dios jina ruwayta yachasqankuta?
BAR.6.52	Chay dioskunaqa manapuni churayta atinkumanchu uj reyta mayllapipis. Manataj runaspaj parachinkumanchu. 
BAR.6.53	Manapuni atinkumanchu phiñanakuspi cheqanyachiyta. Nitaj jark'ankumanchu mana juchayojta wapu runaj makinmanta. Chaykunaqa mana ni imata ruwayta yachankupunichu. Rijch'akunku wayrapi phawaj p'isqosman. 
BAR.6.54	Ruphakunman chayqa uj templo maypichus kashanku chay k'ullu lantis, qoriwan k'achanchasqas, sacerdotesqa qhajpacha ayqenku salvakoj. Chay dioskunarí, k'ulluslla kasqankurayku mana kuyurinkuchu, larwankutaj. 
BAR.6.55	Chay lantisqa mana jark'akunkumanchu mayqen reymantapis, mayqen enemigosmantapis. 
BAR.6.56	Jina kajtenqa, imaynamantataj runas yuyankuri dioskuna kasqankuta.
BAR.6.57	Chay k'ullu dioskuna, qoriwantaj qolqewantaj k'achanchasqas nitaj atinkumanchu ayqeyta suwasmanta. Suwasqa temploman yaykunku, qhechunkutaj lantismanta qorita, qolqeta, p'achasta ima, ripullankutaj. Chay dioskunarí kakullanku mana ni imata ruwayta atispa. 
BAR.6.58	Chayrayku, aswan sumaj chay dioskunamanta uj kallpayoj rey. Chantapis, aswan sumajtaj kanku chay k'anallaspis wasispi kashanku chaykuna. Dueñoqa chaykunawanqa imallatapis munasqanta ruwallan. Aswan sumajtaj ima punkullapis, imaraykuchus chay punkoqa jark'an ukhupi kajta. Jinallataj aswan sumajpuni uj madera pilar, wasi chaupipi sayashaj, chay qhasi dioskunamanta nisqaqa. 
BAR.6.59	Intipis killapis, qoyllurkunapis lliphipinku. Chaykunaqa runasta yanapanku, Diosta kasukuspa. 
BAR.6.60	Chantapis, lliuj lliuj rikhurimojtin, rikukullan. Chantapis, wayra tukuynejpi phukullampuni. 
BAR.6.61	Phuyuspis, Dios nejtin tukuy ladoman kachaykukunankuta, kasukunku. Chantaqa, ninapis Dios nejtin ruphaykuchinanta orqosta sach'astapis, chayta ruwallan. 
BAR.6.62	Kay dioskunarí manapuni rijch'akunkumanchu chay nisqanchejman, nitaj k'acha kaypi nitaj atiypi. 
BAR.6.63	Chayrayku manapuni yuyanachu nitaj ninachu dioskuna kasqankuta. Manapuni atiyniyojchu kanku, manataj cheqanyachiyta atinkuchu, manataj ni ima sumaj kajta ruwankumanchu runaspaj. 
BAR.6.64	Yachaspaña mana dioskunachu kasqankuta, ama chaykunamanta manchachikunkichejchu.
BAR.6.65	Chay dioskunaqa mana atinkuchu nitaj maldiciyta nitaj bendiciyta reykunata. 
BAR.6.66	Nitaj runasman rikuchinkumanchu t'ukunasta cielopi. Mana lliphipinkuchu inti jina, nitaj k'anchankuchu killa jina. 
BAR.6.67	Uywaspis astawan valenku chay dioskunamantaqa. Uywasqa atinku ayqeyta pakakuytapis. Munasqankuta ruwallanku sapitanku. 
BAR.6.68	Chay lantisqa manapuni dioskunachu. Ama ari manchachikuychejchu.
BAR.6.69	Imaynatachus p'isqo manchachi mana allintachu qhawan poqoykunata, ajinallatataj mana ni imapaj sirvinkuchu chay dioskuna, k'ullumanta, qorimanta, qolqemanta ruwasqas. 
BAR.6.70	Rijch'akunku khishkasman, maypichus p'isqos sayanku, chaykunaman. Rijch'akullankutaj laqhapi churasqa ayaman. 
BAR.6.71	Chantapis, yachallankichejtaj mana dioskunachu kasqankuta rikuspa imaynatachus patankupi llik'iranku k'acha p'achasninku. Kikin chay lantispis ismullankutaj. Tukuynejpi runas chay lantismanta asirikonqanku. 
BAR.6.72	Cheqan sonqoyoj runaqa, mana lantista yupaychajqa mana ni jayk'aj asipayachikonqachu.
