MAT.1.1	Jiñʌch juñ ba' ts'ijbubil i c'aba' tac i ñojte'el Jesucristo loq'uem bʌ ti' p'olbal David yic'ot ti' p'olbal Abraham.
MAT.1.2	I yalobil Abraham jiñʌch Isaac. I yalobil Isaac jiñʌch Jacob. I yalobilob Jacob jiñobʌch Judá yic'ot i yerañob. 
MAT.1.3	I yalobilob Judá yic'ot Tamar i yijñam Judá, jiñobʌch Fares yic'ot Zara. I yalobil Fares jiñʌch Esrom. I yalobil Esrom jiñʌch Aram. 
MAT.1.4	I yalobil Aram jiñʌch Aminadab. I yalobil Aminadab jiñʌch Naasón. I yalobil Naasón jiñʌch Salmón. 
MAT.1.5	I yalobil Salmón yic'ot Rahab,
MAT.1.6	I yalobil Isaí jiñʌch rey David.
MAT.1.6	Salomón jiñʌch i yalobil rey David yic'ot i yijñam Urías.
MAT.1.7	I yalobil Salomón jiñʌch Roboam. I yalobil Roboam jiñʌch Abías. I yalobil Abías jiñʌch Asa. 
MAT.1.8	I yalobil Asa jiñʌch Josafat. I yalobil Josafat jiñʌch Joram. I yalobil Joram jiñʌch Uzías. 
MAT.1.9	I yalobil Uzías jiñʌch Jotam. I yalobil Jotam jiñʌch Acaz. I yalobil Acaz jiñʌch Ezequías. 
MAT.1.10	I yalobil Ezequías jiñʌch Manasés. I yalobil Manasés jiñʌch Amón. I yalobil Amón jiñʌch Josías. 
MAT.1.11	I yalobil Josías jiñʌch Jeconías
MAT.1.12	Che' bʌ pʌybilobix majlel ti Babilonia, tsi' yila pañimil i yalobil Jeconías, jiñʌch Salatiel. I yalobil Salatiel jiñʌch Zorobabel.
MAT.1.13	I yalobil Zorobabel jiñʌch Abiud. I yalobil Abiud jiñʌch Eliaquim. I yalobil Eliaquim jiñʌch Azor. 
MAT.1.14	I yalobil Azor jiñʌch Sadoc. I yalobil Sadoc jiñʌch Aquim. I yalobil Aquim jiñʌch Eliud. 
MAT.1.15	I yalobil Eliud jiñʌch Eleazar. I yalobil Eleazar jiñʌch Matán. I yalobil Matán jiñʌch Jacob. 
MAT.1.16	I yalobil Jacob jiñʌch José i ñoxi'al María, tsa' bʌ i yʌc'ʌ ti pañimil Jesús, i c'aba' Cristo.
MAT.1.17	Che' jiñi, ti pejtelel i ñojte'elob Jesucristo c'ʌlʌl ti' yorajlel Abraham c'ʌlʌl ti David añ chʌnlujunlajm (14) i ñojte'el. C'ʌlʌl ti' yorajlel David c'ʌlʌl che' bʌ tsa' pʌjyiyob majlel ti Babilonia añ chʌnlujunlajm i ñojte'el. C'ʌlʌl che' bʌ tsa' pʌjyiyob majlel ti Babilonia c'ʌlʌl ti' yorajlel Cristo añ chʌnlujunlajm i ñojte'el.
MAT.1.18	Jesucristo tsi' yila pañimil che' bajche' iliyi: José c'ajtibilix i cha'añ María, i ña' Jesús. Che' maxto añic tsi' pi'leyob i bʌ, cʌntʌbil i cha'añ alʌl cha'añ Ch'ujul bʌ Espíritu. 
MAT.1.19	Toj i pusic'al José, i ñoxi'al María. Mach yomic
MAT.1.20	Che' bʌ woli' ña'tan ti' pusic'al, awilan, tsa' tsictiyi i yÁngel lac Yum ti' ñajal. Jiñi ángel tsi' yʌlʌ: “José i yalobilet bʌ David, mach a bʌc'ñan a pʌy María cha'añ a wijñam, come jiñʌch jiñi Ch'ujul bʌ Espíritu tsa' bʌ i yʌq'ue i yalobil María mu' bʌ i caj ti tsictiyel. 
MAT.1.21	Mi caj i yʌc' ti pañimil alʌ ch'itoñ. Yom ma' wotsʌben i c'aba' Jesús,
MAT.1.22	Pejtelel iliyi che'ʌch tsa' ujti cha'añ mi' ts'ʌctiyel i t'añ lac Yum tsa' bʌ i yʌlʌ ti' yej x'alt'añ:
MAT.1.23	“Juntiquil tsiji' bʌ xch'oc
MAT.1.23	mi caj i cʌntan alʌl,
MAT.1.23	mi caj i yʌc' ti pañimil ch'itoñ bʌ i yalobil.
MAT.1.23	Mi caj i yotsʌbentel i c'aba'
MAT.1.23	Emanuel.”
MAT.1.23	(Añ isujmlel Emanuel ti lac t'añ: “Jiñʌch Dios la quic'ot”).
MAT.1.24	Che' bʌ tsa' ch'ojyi ti wʌyel, José tsi' mele che' bajche' tsi' su'be ti mandar i yÁngel lac Yum. Tsi' pʌyʌ i yijñam, 
MAT.1.25	pero ma'añic tsi' pi'le jinto tsi' yila pañimil ñaxan bʌ ch'itoñ bʌ yalobil. Tsi' yotsʌbe i c'aba' Jesús.
MAT.1.25	Jiñʌch lac jol, joñonla i bʌc'talonla
MAT.1.25	Col 1.18
MAT.1.25	Tʌñʌme'
MAT.1.25	Jn 1.29-36; Ap 5.6
MAT.1.25	I p'olbal x'ixic
MAT.1.25	Gn 3.15
MAT.1.25	Lac ñoxi'al
MAT.1.25	Jn 3.29
MAT.1.25	Jiñi mu' bʌ i yʌq'ueñonla Espíritu
MAT.1.25	Jn 1.33
MAT.1.25	Jiñi mu' bʌ i su'b i bʌ ti Dios
MAT.1.25	Jn 8.18
MAT.1.25	Jiñi tal to bʌ
MAT.1.25	Mateo 11.3
MAT.1.25	Emanuel (Dios la quic'ot)
MAT.1.25	Mateo 1.23
MAT.1.25	Yajcʌbil bʌ ti Dios
MAT.1.25	Lc 9.35; Heb 1.9
MAT.1.25	Ñoj ec' ti' tojlel Jacob
MAT.1.25	Nm 24.17
MAT.1.25	Yumʌl ti Israel
MAT.1.25	Miqueas 5.2
MAT.1.25	I Yalobil
MAT.1.25	Mateo 2.15
MAT.1.25	I Yalobil David
MAT.1.25	Mateo 9.27
MAT.1.25	I Yalobil Dios
MAT.1.25	Lc 1.35
MAT.1.25	I Yalobil jiñi c'ax ñuc bʌ Dios
MAT.1.25	Lc 1.32
MAT.1.25	I Yalobil jiñi uts'at bʌ Dios
MAT.1.25	Mc 14.61
MAT.1.25	I yalobil wiñic
MAT.1.25	Mt 24.27
MAT.1.25	I Yalobil lac Tat
MAT.1.25	2 Jn 3
MAT.1.25	I yejtal Dios
MAT.1.25	Col 1.15
MAT.1.25	Ch'ujul bʌ yumʌl
MAT.1.25	Dn 9.25
MAT.1.25	Xcoltaya
MAT.1.25	Is 59.20; Rm 11.26,27
MAT.1.25	Xcʌntesa yic'ot i Yalobil Dios
MAT.1.25	Jn 1.49
MAT.1.25	Jiñi yajcʌbil bʌ
MAT.1.25	Mt 22.41-46; Lc 2.26; Jn 1.41; 4.25; 7.25-27; Jn 9.22
MAT.1.25	Jiñi yajcʌbil bʌ i Yalobil jiñi cuxul bʌ Dios
MAT.1.25	Mt 16.16
MAT.1.25	Jiñi T'añ
MAT.1.25	Jn 1.1
MAT.1.25	Xcʌnta Tʌñʌme'
MAT.1.25	Mt 26.31; Jn 10.1,2
MAT.1.25	Ñʌch'tʌlel
MAT.1.25	Is 9.6; Ef 2.14
MAT.1.25	I Ñuclel Dios
MAT.1.25	Col 2.9
MAT.1.25	Ñaxan bʌ i wut
MAT.1.25	1 Cor 15.20
MAT.1.25	Ñaxan bʌ alʌl
MAT.1.25	Col 1.15; Heb 1.6
MAT.1.25	X'alt'añ
MAT.1.25	Dt 18.18; Jn 1.21; Hch 7.37
MAT.1.25	Rey ti Jerusalén
MAT.1.25	Zac 9.9; Mt 21.5; 25.34
MAT.1.25	Xajlel
MAT.1.25	1 Cor 10.4
MAT.1.25	Ch'ujul bʌ
MAT.1.25	Lucas 1.35
MAT.1.25	Ch'ujul bʌ ti Dios
MAT.1.25	Jn 6.69
MAT.1.25	Mucul bʌ isujmlel yic'ot i pijtaya wiñicob x'ixicob
MAT.1.25	Col 1.27
MAT.1.25	I yejtal bʌ
MAT.1.25	Lucas 2.34
MAT.1.25	Yumʌl
MAT.1.25	Lc 1.43; Col 3.24
MAT.1.25	X'e'tel
MAT.1.25	Is 42; 49; 50.4-11; 52.13—53.12
MAT.1.25	Ñuc bʌ motomaj
MAT.1.25	Heb 6.20; 9.11
MAT.1.25	Xuc'ul bʌ yic'ot isujm bʌ su'boñel
MAT.1.25	Ap 1.5; 19.11
MAT.1.25	Cuxtʌlel
MAT.1.25	Col 3.3,4
MAT.2.1	Che' bʌ tsi' yila pañimil Jesús ya' ti Belén
MAT.2.2	tsi' yʌlʌyob:
MAT.2.2	—¿Baqui añ i yum judíojob tsa' bʌ i yila pañimil? Come tsa' q'uele lojon i yec'
MAT.2.3	Che' bʌ tsi' yu'bi jiñi t'añ jiñi yumʌl Herodes, tsi' mele i pusic'al yic'ot pejtelel wiñicob x'ixicob año' bʌ ti Jerusalén. 
MAT.2.4	Jiñi cha'añ tsi' tempa pejtelel ñuc bʌ motomajob yic'ot xts'ijbayajob, tsi' c'ajtibeyob baqui mi caj i yilan pañimil jiñi Cristo. 
MAT.2.5	Tsi' jac'beyob:
MAT.2.5	—Ya' ti Belén ti Judea, come che'ʌch ts'ijbubil i cha'añ x'alt'añ:
MAT.2.6	“Ixcu jatetla añet bʌ la ti Belén ya' ti' lumal Judá,
MAT.2.6	mach ba ch'och'oqueticla ti' tojlel i yumob Judá.
MAT.2.6	Come ti la' tojlel mi caj i loq'uel juntiquil yumʌl
MAT.2.6	mu' bʌ caj i cʌntan
MAT.2.7	Che' jiñi Herodes tsi' mucu pʌyʌ tilel jiñi wiñicob año' bʌ ca'bʌl i ña'tʌbal. Tsi' c'ajtibeyob baqui ora tsa' tsictiyi jiñi ec'. 
MAT.2.8	Tsi' chocoyob majlel ti Belén, tsi' su'beyob:
MAT.2.8	—Cucula, wersa sajcanla jiñi alʌl, che' mi la' taj, yom mi la' cha' tilel la' su'beñon cha'añ mic majlel c ch'ujutesan ja'el.
MAT.2.9	Che' bʌ tsa' ujti i yu'bibeñob i t'añ jiñi yumʌl tsa' majliyob. Awilan, jiñi ec' tsa' bʌ i q'ueleyob ti' pasibal q'uiñ tsa' cha' caji ti xʌmbal majlel ti' tojel i wutob. Tsi' cʌyʌ i xʌmbal jiñi ec' ya' ti' chañelal ba'añ jiñi alʌl. 
MAT.2.10	Che' bʌ tsi' q'ueleyob jiñi ec', wen tijicñayob jax i pusic'al tsi' yu'biyob. 
MAT.2.11	Che' bʌ tsa' ochiyob ti otot, tsi' q'ueleyob jiñi alʌl yic'ot María i ña'. Tsi' ñocchocoyob i bʌ cha'añ mi' ch'ujutesañob, che' jiñi tsi' jamʌyob caxajte', tsi' yʌq'ueyob i majtañ: oro, yic'ot xojocña bʌ pom, yic'ot mirra.
MAT.2.12	Su'bebilobix jiñi wiñicob ti' ñajal cha'añ ma'añic mi' chʌn ñumelob ba'añ Herodes, tsa' sujtiyob majlel ti' lumal ti yam bʌ bij.
MAT.2.13	Che' sujtemobix jiñi wiñicob, awilan, tsa' tsictiyi i yÁngel lac Yum ti' ñajal José. Jiñi ángel tsi' yʌlʌ: Ch'ojyen. Pʌyʌ majlel jiñi alʌl yic'ot i ña'. Puts'en ti Egipto, cʌlejen ya'i jinto mic su'beñet, come Herodes mi caj i sʌclan jiñi alʌl cha'añ mi' tsʌnsan.
MAT.2.14	Tsa' ch'ojyi José. Tsi' pʌyʌ majlel alʌl yic'ot i ña' ti ac'ʌlel. Tsa' majli ti Egipto. 
MAT.2.15	Ya'i tsa' cʌle jinto tsa' chʌmi Herodes. Che'ʌch tsa' ujti cha'añ mi' ts'ʌctiyel i t'añ lac Yum tsa' bʌ i yʌlʌ ti' yej x'alt'añ: “Tsa' c pʌyʌ loq'uel calobil ti Egipto.”
MAT.2.16	Tsa' caji ti ca'bʌl mich'ajel Herodes che' bʌ tsi' ña'ta tsa' lotinti cha'añ jiñi wiñicob año' bʌ ca'bʌl i ña'tʌbal. Tsi' yʌc'ʌ mandar cha'añ mi' tsʌnsʌntelob pejtelel alʌ ch'itoñob maxto bʌ ts'ʌcʌlic cha'p'ejl i ja'bilel ya' bʌ añob ti Belén yic'ot ti' joytʌlel. Yujilix jiñi rey Herodes jayp'ejlix i ja'bilel jiñi alʌl, come tsi' su'beyob jiñi wiñicob año' bʌ ca'bʌl i ña'tʌbal. 
MAT.2.17	Che' jiñi tsa' ts'ʌctiyi i t'añ jiñi x'alt'añ Jeremías tsa' bʌ i yʌlʌ:
MAT.2.18	“Tsa' u'binti c'am bʌ t'añ ya' ti Ramá,
MAT.2.18	ca'bʌl uq'uel yic'ot we'ecña bʌ uq'uel.
MAT.2.18	Raquel woli' chʌn uc'tan i yalobilob.
MAT.2.18	Ma'añic tsi' jac'ʌ i ñʌch'chocontel i pusic'al
MAT.2.18	come tsa' jiliyob i yalobil.”
MAT.2.19	Che' bʌ tsa' chʌmi Herodes, awilan ya' ti Egipto tsa' tsictiyi i yÁngel lac Yum ti' ñajal José. 
MAT.2.20	Tsi' yʌlʌ: Ch'ojyen. Pʌyʌ majlel jiñi alʌl yic'ot i ña'. Cucu ti' lumal Israel come chʌmeñobix jiñi yomo' bʌ i tsʌnsañob jiñi alʌl.
MAT.2.21	Jiñi cha'añ tsa' ch'ojyi. Tsi' pʌyʌ majlel alʌl yic'ot i ña'. Tsa' c'otiyob ti' lumal Israel. 
MAT.2.22	José tsi' bʌc'ña majlel ya' ti Judea, come tsi' yu'bi woli ti yumʌntel Arquelao
MAT.2.23	Tsa' c'oti ti chumtʌl ti jump'ejl tejclum i c'aba' Nazaret
MAT.3.1	Ti jim bʌ q'uiñ tsa' tili Juan tsa' bʌ i yʌc'ʌ ch'ʌmja'. Woli' ti subt'añ ti jochol bʌ lum ya' ti Judea, 
MAT.3.2	tsi' yʌlʌ: Cʌyʌx la' mul come lʌc'ʌlix i yumʌntel jiñi am bʌ ti panchan,
MAT.3.3	come jiñʌch jiñi Juan tsa' bʌ taja ti t'añ jiñi x'alt'añ Isaías che' bʌ tsi' yʌlʌ:
MAT.3.3	“C'am bʌ i t'añ juntiquil wiñic ti jochol bʌ lum:
MAT.3.3	Chajpanla i bijlel lac Yum.
MAT.3.3	Toj-esanla majlel jiñi mucu bij i cha'añ.”
MAT.3.4	Juan lʌpʌl i cha'añ i bujc melbil bʌ ti' tsutsel camello.
MAT.3.5	Tsa' tiliyob ba'añ Juan jiñi ch'oyolo' bʌ ti Jerusalén yic'ot ti pejtelel i lumal Judea yic'ot ti' joytʌlel Jordán ja'. 
MAT.3.6	Juan tsi' yʌq'ueyob ch'ʌmja'
MAT.3.7	Che' bʌ tsi' q'uele woli' tilelob ca'bʌl fariseojob
MAT.3.8	Melela toj bʌ la' melbal mi woli la' cʌy la' mul. 
MAT.3.9	Mach mi la' wʌl ti la' pusic'al: “C tat lojon jiñʌch Abraham”, come mic su'beñetla, Dios mi mejlel i pʌntesan jiñi xajlel tac ti' yalobilob Abraham. 
MAT.3.10	Wʌle ac'bil jacha ti' ye'bal te'.
MAT.3.11	Joñon mi cʌq'ueñetla ch'ʌmja' cha'añ mi la' cʌy la' mul. Pero tal to tic pat jiñi ñumen p'ʌtʌl bʌ. Joñon mach ñucoñic cha'añ mic ch'ʌmben majlel i warach.
MAT.3.12	Añ i wejlʌjib ti' c'ʌb cha'añ mi' wen sʌc-esan i yajñib trigo. Mi caj i lot trigo ti' yotlel. Mi caj i pulben i sujl ti c'ajc mach bʌ yujilic yajpel.
MAT.3.13	Tsa' loq'ui tilel Jesús ti Galilea. Tsa' c'oti ti Jordán ja' cha'añ mi' ch'ʌmja' ti' c'ʌb Juan. 
MAT.3.14	Juan tsi' ñopo i tic', tsi' yʌlʌ:
MAT.3.14	—Jatet yom ma' wʌq'ueñon ch'ʌmja'. ¿Mu' ba a tilel a ch'ʌmja' tic tojlel?
MAT.3.15	Jesús tsi' su'be Juan:
MAT.3.15	—La' aq'uenticon ch'ʌmja' wʌle. Come che'ʌch yom mi lac mel cha'añ mi lac ts'ʌctesan pejtelel chuqui toj.
MAT.3.15	Juan tsi' jac'ʌ i yʌq'ueñ ch'ʌmja' che' bajche' tsi' c'ajti. 
MAT.3.16	Che' bʌ tsa'ix i ch'ʌmʌ ja' Jesús tsa' loq'ui ti ja'. Ti jim bʌ ora, tsa' jajmi panchan. Tsi' q'uele i yEspíritu Dios woli' ju'bel tilel che' bajche' x'ujcuts,
MAT.3.17	Awilan, tsa' loq'ui tilel t'añ ti panchan, tsi' yʌlʌ: “Jiñʌch Calobil mu' bʌ j c'uxbin,
MAT.4.1	Jiñi Espíritu tsi' pʌyʌ majlel Jesús ti' jochol bʌ lum cha'añ mi' yilʌbentel i pusic'al ti xi'ba. 
MAT.4.2	Cha'c'al q'uiñ yic'ot cha'c'al ac'ʌlel ma'añic chuqui tsi' c'uxu; tsa'ix caji i yu'bin wi'ñal.
MAT.4.3	Tsa' tili jiñi xpʌy mulil ya' ba'añ Jesús. Tsi' su'be:
MAT.4.3	—Mi i Yalobilet Dios,
MAT.4.4	Jesús tsi' su'be:
MAT.4.4	—Ts'ijbubil: “Mach cuxulobic wiñicob x'ixicob cha'añ jach waj pero ti jujump'ejl t'añ mu' bʌ i loq'uel ti' yej Dios.”
MAT.4.5	Jiñi xi'ba tsa' caji i pʌy majlel Jesús ti ch'ujul bʌ tejclum, ya'i tsi' pʌyʌ letsel ti' pam i jol jiñi Templo, 
MAT.4.6	tsi' su'be:
MAT.4.6	—Mi i Yalobilet Dios, choco ju'bel a bʌ ilayi come ts'ijbubil: “Mi caj i su'beñob i yÁngel cha'añ mi' cʌntañet. Mi caj i chuquetob ti' c'ʌb, cha'añ ma'añic ma' jats' a woc ti xajlel.”
MAT.4.7	Jesús tsi' yʌlʌ:
MAT.4.7	—Ts'ijbubil ja'el: “Mach yomic ma' wilʌben i pusic'al a Yum Dios.”
MAT.4.8	Ti wi'il jiñi xi'ba tsi' pʌyʌ majlel ti wen chañ bʌ wits. Tsi' laj pʌsbe pejtelel i yumʌntel tac jiñi yumʌlob ti pañimil yic'ot i ñuclel, 
MAT.4.9	tsi' su'be:
MAT.4.9	—Muq'uic a ñocchocon a bʌ a ch'ujutesañon, mi caj cʌq'ueñet ti pejtelel iliyi.
MAT.4.10	Jesús tsi' su'be:
MAT.4.10	—Cucux, Satanás,
MAT.4.11	Jiñi xi'ba tsi' cʌyʌ Jesús, che' jiñi, tsa' tili ángelob cha'añ mi coltañob Jesús.
MAT.4.12	Che' bʌ tsi' yu'bi Jesús ya'añ Juan ti cárcel,
MAT.4.13	Che' bʌ tsa' loq'ui ti Nazaret tsa' majli ti chumtʌl ti Capernaúm
MAT.4.14	Cha'añ mi' ts'ʌctiyel jiñi t'añ tsa' bʌ i yʌlʌ jiñi x'alt'añ Isaías:
MAT.4.15	“Jiñi wiñicob x'ixicob año' bʌ ti Zabulón, yic'ot ti Neftalí,
MAT.4.15	yic'ot ya' ti ti' colem mar, yic'ot ya' ti junwejl Jordán ja',
MAT.4.15	yic'ot ti Galilea i lumal gentilob,
MAT.4.16	jiñi wiñicob x'ixicob año' bʌ ti ic'ch'ipan bʌ pañimil
MAT.4.16	tsi' q'ueleyob colem bʌ i sʌclel pañimil.
MAT.4.16	Tsa' caji ti tilel i sʌclel
MAT.4.16	ba'añ jiñi año' bʌ ti ac'ʌlel woli bʌ i chʌmelob.”
MAT.4.17	Ti jim bʌ ora tsa' caji ti subt'añ Jesús. Tsi' yʌlʌ: Cʌyʌx la' mul come lʌc'ʌlix i yumʌntel jiñi am bʌ ti panchan.
MAT.4.18	Che' woli ti xʌmbal ti ti' mar i c'aba' Galilea, Jesús tsi' q'uele cha'tiquil wiñicob, Simón am bʌ i cha'chajplel i c'aba' Pedro, yic'ot i yijts'in Simón i c'aba' Andrés. Woli' chocob ochel i chimo' chʌy ya' ti mar, come xchuc chʌyob. 
MAT.4.19	Tsi' su'beyob:
MAT.4.19	—La' la tsajcañon, wʌle mi caj la' wochel ti x'e'tel, cha'añ mi la' sʌclan wiñicob x'ixicob mu' bʌ i tsajcañon.
MAT.4.20	Ti' ora jach tsi' cʌyʌyob i chimo' chʌy. Tsi' tsajcayob majlel Jesús. 
MAT.4.21	Che' bʌ woli to i ts'ita' xʌn majlel Jesús, tsi' q'uele yam bʌ cha'tiquilob, Jacobo yic'ot i yijts'in i c'aba' Juan, ya'añob ti barco yic'ot i tat i c'aba' Zebedeo. Woli' ts'isob i chimo' chʌy. Jesús tsi' pʌyʌyob. 
MAT.4.22	Ti ora jach tsi' cʌyʌyob i tat yic'ot i barco. Tsi' tsajcayob majlel.
MAT.4.23	Jesús tsa' ñumi majlel ti pejtelel Galilea, tsi' cha'le cʌntesa ti' sinagoga tac judíojob. Tsi' su'bu jiñi wen t'añ cha'añ i yumʌntel Dios. Tsi' lajmesa pejtelel c'am-ʌjel tac yic'ot pejtelel i wocol wiñicob x'ixicob. 
MAT.4.24	Ti pejtelel Siria tsa' caji i yu'biñob ñuc tac bʌ i melbal Jesús. Tsi' pʌyʌyob tilel pejtelel xc'am-ʌjelob yic'ot woli bʌ i melob i pusic'al cha'añ i c'am-ʌjelob ti' chajp ti' chajp yic'ot jiñi año' bʌ i xi'bʌjlel yic'ot año' bʌ i cha'añ juquin chʌmel, yic'ot jiñi mach bʌ añobic i c'ʌjñibal i yoc i c'ʌb. Tsi' laj c'oq'uesayob. 
MAT.4.25	Tsi' tsajcayob majlel Jesús ca'bʌl wiñicob x'ixicob ch'oyolo' bʌ ti Galilea, ti Decápolis,
MAT.4.25	I cʌntesa Jesús ti wits
MAT.4.25	Mt 5.1—7.29
MAT.4.25	I cʌntesʌntel jiñi xcʌnt'añob
MAT.4.25	Mt 10.1—11.1
MAT.4.25	I cʌntesa ti lajiya tac
MAT.4.25	Mt 13.1-52; Mc 4.1-24
MAT.4.25	I cuxtʌlel jiñi wiñicob x'ixicob
MAT.4.25	Mt 18.1-35
MAT.4.25	Cha'añ fariseojob yic'ot xcʌntesa mandarob
MAT.4.25	Mt 23.1-39
MAT.4.25	Cha'añ jiñi cojix bʌ q'uiñ tac
MAT.4.25	Mt 24.1-25,46
MAT.4.25	I subt'añ Jesús ya' ti bujtʌl
MAT.4.25	Lc 6.17-49
MAT.4.25	I cʌntesa Jesús ti' chajp ti' chajp
MAT.4.25	Lc 15.1—17.10; 17.20—18.14
MAT.4.25	Jiñi isujm bʌ waj cha'añ laj cuxtʌlel
MAT.4.25	Jn 6.25-59
MAT.4.25	Jiñi cuxul bʌ ja'
MAT.4.25	Jn 7.14-52
MAT.4.25	Tsa' majli Jesús ti q'uiñijel lejchempat
MAT.4.25	Jn 8.12-52
MAT.4.25	Jiñi wen bʌ xcʌnta tʌñʌme'
MAT.4.25	Jn 10.1-18
MAT.4.25	Jiñi cojix bʌ Santa Cena
MAT.4.25	Jn 13.12-20,31-35; 14.1—16.33
MAT.5.1	Che' bʌ tsi' q'uele Jesús tempʌbil bajc'ʌl wiñicob x'ixicob, tsa' letsi majlel ti bujtʌl, tsa' buchle. Che' buchulix Jesús, tsa' tiliyob xcʌnt'añob i cha'añ ba'añ. 
MAT.5.2	Tsa' caji ti t'añ, tsa' caji i cʌntesañob, tsi' su'beyob:
MAT.5.3	Tijicñayob jiñi mu' bʌ i ña'tañob ma'añic i bajñel wenlel i pusic'al
MAT.5.3	come i cha'añob i yumʌntel jiñi am bʌ ti panchan.
MAT.5.4	Tijicñayob jiñi woliyo' bʌ ti uq'uel,
MAT.5.4	come muq'uix i ñuq'uesʌbentelob i pusic'al.
MAT.5.5	Tijicñayob jiñi utso' bʌ i pusic'al,
MAT.5.5	come mi caj i yʌq'ueñtelob pañimil.
MAT.5.6	Tijicñayob jiñi año' bʌ i wi'ñal yic'ot i tiquinti' cha'añ chuqui toj,
MAT.5.6	come mi caj i bujt'esʌntelob i pusic'al.
MAT.5.7	Tijicñayob jiñi mu' bʌ i cha'leñob p'untaya,
MAT.5.7	come mi caj i p'untʌntelob.
MAT.5.8	Tijicñayob jiñi sʌco' bʌ i pusic'al,
MAT.5.8	come mi caj i q'uelob Dios.
MAT.5.9	Tijicñayob jiñi mu' bʌ i ñʌch'chocoñob xleto,
MAT.5.9	come mi caj i sujbelob ti' yalobil Dios.
MAT.5.10	Tijicñayob jiñi mu' bʌ i tic'lʌntelob cha'añ chuqui toj,
MAT.5.10	come i cha'añob i yumʌntel jiñi am bʌ ti panchan.
MAT.5.11	Tijicñayetla che' mi' p'ajetla wiñicob che' mi' tic'lañetla
MAT.5.11	yic'ot che' mi' pʌq'uetla ti jujunchajp jontolil cha'añ tsa' la' ñopoyon.
MAT.5.12	U'binla i tijicñʌyel la' pusic'al, come ñuc la' chobejtʌbal ti panchan, come che' ja'el tsi' tic'layob x'alt'añob wajali.
MAT.5.13	Jatetla i yʌts'miletla pañimil. Mi tsa' jili i tsajel ats'am, ¿bajche' mi caj i cha' tsaj-esʌntel? Ma'añix i c'ʌjñibal, mi lac choc ba' mi' t'uchtañob majlel wiñicob.
MAT.5.14	Jatetla i sʌcleletla pañimil.
MAT.5.15	Che' mi lac tsuc' candil ma'añic mi lac ñup' ti chiquib, mi lac joc'chocon ti' joc'lib cha'añ mi' pʌsbeñob i sʌclel pejtelel año' bʌ ti' mal otot. 
MAT.5.16	Che' yom mi la' pʌsbeñob wiñicob x'ixicob la' sʌclel yic'ot wen bʌ la' we'tel, che' mi' q'uelob mi caj i tsictesañob i ñuclel la' Tat am bʌ ti panchan.
MAT.5.17	Mach mi la' wʌl ti la' pusic'al tsa' tiliyon cha'añ mic jisan ts'ijbubil bʌ mandar yic'ot i t'añ x'alt'añob. Ma'añic tsa' tiliyon cha'añ mic jisan. Tsa' tiliyon cha'añ mic ts'ʌctesan isujmlel, 
MAT.5.18	come isujm mic su'beñetla, mach mejlic ti yajpel loq'uel mi jump'ejlic letra mi jump'ejlic punto ti jiñi mandar c'ʌlʌl ti' jilibal pañimil yic'ot panchan, jinto mi' laj ts'ʌctiyel
MAT.5.19	Jiñi cha'añ mi añ majch mi' ñusan jump'ejl ch'och'oc bʌ mandar, mi tsi' cʌntesa wiñicob cha'añ mi' ñusañob ja'el, mi caj i q'uejlel ti c'ax ch'och'oc ti' yumʌntel panchan. Pero jiñi mu' bʌ i jac' jiñi mandar, mu' bʌ i cʌntesañob cha'añ mi' jac'ob, mi caj i q'uejlel ti ñuc ti' yumʌntel panchan.
MAT.5.20	Come mic su'beñetla, mi mach ñumen tojic la' pusic'al che' bajche' jiñi xts'ijbayajob yic'ot fariseojob, ma'añic mi caj la' wochel ti' yumʌntel panchan.
MAT.5.21	Tsa'ix la' wu'bi jiñi tsa' bʌ su'bentiyob wiñicob ti wajali. Tsa' su'bentiyob: “Mach mi la' cha'len tsʌnsa.
MAT.5.22	Pero joñon mic su'beñetla, majqui jach mi' mich'len i yermañu mi taj i mul ti' wut jiñi año' bʌ i ye'tel. Majqui jach mi p'aj i yermañu, mi' taj i mul ti' wut jiñi año' bʌ i ye'tel. Majqui jach mi' su'ben i yermañu sojquem i jol,
MAT.5.23	Jiñi cha'añ mi woli a wʌq'uen i majtañ Dios ti' yajñib, mi tsa' c'ajtiyi a cha'añ chuqui tsa' mele ti' contra a wermañu, 
MAT.5.24	cʌyʌ i majtañ Dios ti' t'ejl i yajñib. Cucu, ñaxan mele a bʌ a wic'ot a wermañu. Ti wi'il la' aq'uen i majtañ Dios ti' yajñib. 
MAT.5.25	Yom ma' bʌc' pejcan ti uts'at jiñi woli bʌ i contrajiñet che' wola' majlel ba'añ melobʌjʌl ame cajic i yʌq'uet ti' c'ʌb xmel mulil. Jiñi xmel mulil mi caj i yʌq'uet ti' c'ʌb xcʌnta cárcel, cha'añ mi yotsañet ti cárcel. 
MAT.5.26	Isujm mic su'beñet ma'añic mi caj a loq'uel ya'i jinto ma' toj. Ma'añic mi caj a cʌybentel mi jump'ejlic centavo.
MAT.5.27	Tsa'ix la' wu'bi tsa' bʌ ajli: “Mach a cha'len ts'i'lel.”
MAT.5.28	Pero joñon mic su'beñetla, majqui jach mi' q'uel x'ixic ti' colosojlel i pusic'al tsa'ix i cha'le ts'i'lel ti' pusic'al yic'ot.
MAT.5.29	Mi woli' yʌsañet ti mulil jiñi a wut am bʌ ti a ñoj, loc'san, choco. Uts'at mi tsa' sajti jump'ejl a wut. Mach uts'atic mi tsa' chojquiyet ochel ti tojmulil che' ts'ʌcʌl a bʌc'tal. 
MAT.5.30	Mi woli' yʌsañet ti mulil a c'ʌb am bʌ ti a ñoj, tsepe loq'uel, choco. Uts'at mi tsa' sajti junts'ijt a c'ʌb. Mach uts'atic mi tsa' chojquiyet ochel ti tojmulil che' ts'ʌcʌl a bʌc'tal.
MAT.5.31	Tsa' ajli ja'el: “Che' añ majqui yom i cʌy i yijñam, la' i yʌq'ueñ i juñilel
MAT.5.32	Pero joñon mic su'beñetla majqui jach mi' to'ol cʌy i yijñam che' ma'añic tsi' cha'le ts'i'lel yic'ot yam bʌ wiñic, woli' bajñel ac' i yijñam ti ts'i'lel, che' ja'el, majqui jach mi' pʌy cʌybil bʌ x'ixic cha'añ i yijñam woli' cha'len ts'i'lel
MAT.5.33	Tsa'ix la' wu'bi chuqui tsa' su'benti wiñicob x'ixicob ti wajali: “Mach a lon tajben i c'aba'
MAT.5.34	Pero joñon mic su'beñetla mach yomic ma' lon wa'chocon a t'añ,
MAT.5.35	mach a lon taj ti t'añ Pañimil come jiñʌch i yajñib i yoc Dios, mi i c'aba'ic Jerusalén come i tejclumʌch jiñi ñuc bʌ Rey, 
MAT.5.36	che' ja'el mach ma' lon taj ti t'añ a jol cha'añ ma' wa'chocon a t'añ, come mach mejlic ma' sʌc-esan ma' wiq'uesan mi junt'ujmic i tsutsel a jol. 
MAT.5.37	Che' ma' cha'len t'añ, mi isujmʌch, “isujm cu”, che'et. Che' mach isujmic, “mach isujmic”, che'et. Mi tsa' wʌlʌ yam bʌ t'añ cha'añ ma' wa'chocon a t'añ, ch'oyolʌch ti xi'ba.
MAT.5.38	Tsa'ix la' wu'bi tsa' bʌ ajli: “Wutʌl i q'uexol wutʌl, i bʌquel ejʌl i q'uexol i bʌquel ejʌl.”
MAT.5.39	Pero joñon mic su'beñetla: Mach mi la' q'uextan jontolil. Che' añ majqui mi' jats'et ti ñoj bʌ a choj pʌsben yam bʌ a choj. 
MAT.5.40	Che' añ majqui mi' pʌyet majlel ba'añ am bʌ i ye'tel cha'añ mi' chilbeñet a bujc, aq'uen a tsuts bujc ja'el. 
MAT.5.41	Mi añ majqui mi' wersa pʌyet majlel ti cuchijel jump'ejl kilómetro, cucu a wic'ot cha'p'ejl kilómetro. 
MAT.5.42	Mi añ chuqui ma' c'ajtibentel, aq'uen; che' añ chuqui ma' c'ajtibentel ti majan, mach ma' to'ol ac' ti sujtel.
MAT.5.43	Tsa'ix la' wu'bi tsa' bʌ ajli: “C'uxbin a pi'ʌlob,
MAT.5.44	Pero joñon mic su'beñetla: C'uxbin la' contrajob. [Aq'uenla i yutslel la' t'añ jiñi mu' bʌ i p'ajetla, melbenla chuqui uts'at jiñi mu' bʌ i ts'a'leñetla.]
MAT.5.45	Che' jiñi mi' tsictiyel i yalobiletla la' Tat am bʌ ti panchan, mu' bʌ i yʌc' ti pasel q'uiñ ti' tojlel jiñi jontolo' bʌ i melbal yic'ot weño' bʌ i melbal. Che' ja'el woli' chʌn chocbeñob tilel ja'al jiñi tojo' bʌ i pusic'al yic'ot jontolo' bʌ. 
MAT.5.46	Come mi jiñi jach mi la' c'uxbin jiñi c'ux bʌ mi' yu'biñetla, ¿chuqui la' chobejtʌbal mi la' taj che' jiñi? ¿Mach ba che'ic mi' melob xch'ʌm tojoñelob
MAT.5.47	Mi jiñi jach mi la' wʌq'uen cortesía la' wermañujob, ¿chuqui yam bʌ tsijib woli la' mel? ¿Mach ba che'ic mi' melob gentilob ja'el? 
MAT.5.48	Jiñi cha'añ yom ts'ʌcʌl i yutslel la' pusic'al che' bajche' ts'ʌcʌl
MAT.5.48	Dios mi' ñusʌben i mul wiñicob x'ixicob
MAT.5.48	Ex 34.7,9; Lv 24.15; Sal 32.1; 51.2; Is 1.18; Mt 6.12. Mc 1.4; Lc 1.77; Hch 2.38; 13.38,39.
MAT.5.48	I tojol jiñi mulil
MAT.5.48	Lv 16. Heb 9.3,4; 6.7,12; 13.10-12.
MAT.5.48	Jesús mi' ñusan mulil
MAT.5.48	Mt 9.1-8; Lc 7.36-50.
MAT.5.48	Tsa' chʌmi Jesús cha'añ i ñusʌntel lac mul
MAT.5.48	Mt 26.28; Ef 1.7; Heb 10.12-18.
MAT.5.48	Oración yic'ot i ñusʌntel mulil
MAT.5.48	Stg 5.15,16; 1 Jn 5.16.
MAT.5.48	Mulil mach bʌ añix i ñusʌntel
MAT.5.48	Mc 3.29,30.
MAT.5.48	Jesús tsi' cʌntesa xcʌnt'añob cha'añ i ñusʌntel mulil
MAT.5.48	Jn 20.21-23.
MAT.6.1	Chʌcʌ q'uele la' bʌ cha'añ mi la' mel chuqui toj, pero mach cojic jach ti' wut la' pi'ʌlob cha'añ mi' q'ueletla, come che' jiñi ma'añic mi' yʌq'ueñetla la' chobejtʌbal la' Tat am bʌ ti panchan. 
MAT.6.2	Che' mi la' wʌq'uen la' chu'bʌañ p'ump'uño' bʌ, mach mi la' wʌc' ti wustʌl majlel trompeta ti' tojel la' wut che' bajche' mi' melob ti sinagoga tac yic'ot ti calle tac jiñi mu' bʌ i poj pʌsob i bʌ ti uts'at cha'añ mi' q'uejlelob ti ñuc ti' wut wiñicob x'ixicob. Isujm mic su'beñetla añobix i chobejtʌbal. 
MAT.6.3	Che' ma' wʌq'uen a chu'bʌañ p'ump'uño' bʌ, mach ma' wʌc' ti q'uejlel jiñi woli bʌ a wʌc'. 
MAT.6.4	Ti mucul yom ma' wʌc' a chu'bʌañ. Jiñi a Tat woli bʌ i q'uel pejtelel mucul tac bʌ mi caj i yʌq'ueñet a chobejtʌbal [ti jamʌl.]
MAT.6.5	Che' ma' cha'len oración, mach a cha'len che' bajche' jiñi cha'chajp jax bʌ i pusic'al mu' bʌ i mulan i cha'leñob oración che' wa'alob ti sinagoga tac yic'ot ti' xujc calle cha'añ mi' q'uejlelob. Isujm mic su'beñetla tsa'ix i tajayob i chobejtʌbal. 
MAT.6.6	Pero jatet, che' ma' cha'len oración, ochen ti' mal a wotot, mʌcʌ i ti' a wotot, pejcan a Tat am bʌ ti mucul. Jiñi a Tat woli bʌ i q'uel pejtelel mucul tac bʌ mi caj i yʌq'ueñet a chobejtʌbal [ti jamʌl.]
MAT.6.7	Che' mi la' cha'len oración, mach mi la' chʌn taj lajal bʌ t'añ cha'añ ma' tam-esan a woración che' bajche' mi' cha'leñob gentilob. Mi' lon ña'tañob mi' yu'bintel i yoración cha'añ ca'bʌl i t'añ. 
MAT.6.8	Mach mi la' cha'len lajal bajche' jiñi gentilob, come yujil la' Tat chuqui añ to yom la' cha'añ che' maxto añic tsa' la' c'ajtibe. 
MAT.6.9	Cha'lenla oración che' bajche' iliyi:
MAT.6.9	C Tat lojon añet bʌ ti panchan,
MAT.6.9	la' ch'ujutesʌntic a c'aba'.
MAT.6.10	La' tilic a yumʌntel.
MAT.6.10	La' mejlic chuqui a wom ti pañimil che' bajche' ti panchan.
MAT.6.11	Aq'ueñon lojon c waj cha'añ ili q'uiñ.
MAT.6.12	Ñusʌbeñon lojon c mul
MAT.6.12	che' bajche' mic ñusʌbeñob i mul c pi'ʌlob lojon.
MAT.6.13	Mach ma' wʌc'on lojon ba' mic pʌjyel lojon ti mulil.
MAT.6.13	Cʌntañon lojon ame yajlicon lojon ti jontolil.
MAT.6.13	[Come a cha'añʌch a yumʌntel
MAT.6.13	yic'ot a p'ʌtʌlel yic'ot a ñuclel, ti pejtelel ora. Amén.]
MAT.6.14	Come mi woli la' ñusʌben i mul la' pi'ʌlob, la' Tat ti panchan mi' ñusʌbeñetla la' mul. 
MAT.6.15	Pero mi ma'añic mi la' ñusʌbeñob i mul la' pi'ʌlob, ma'añic mi' ñusʌbeñetla la' mul la' Tat ja'el.
MAT.6.16	Che' ja'el che' woliyetla ti ch'ajb,
MAT.6.17	Pero jatet, che' woliyet ti ch'ajb boño a jol yic'ot wajyun a wut. 
MAT.6.18	Che' jiñi ma'añic mi' tsictiyel ti' wut wiñicob x'ixicob mi woliyet ti ch'ajb. Pero mi' tsictiyel ti' wut a Tat am bʌ ti mucul. Jiñi a Tat, mu' bʌ i q'uel pejtelel mucul tac bʌ, mi caj i yʌq'ueñet a chobejtʌbal [ti jamʌl.]
MAT.6.19	Mach mi la' tempan la' chu'bʌañ ti pañimil ba' mi' jisan i chʌñil, ba' mi' cajel ti ta',
MAT.6.20	tempan la' chu'bʌañ ti panchan ba' ma'añic mi' yochel i chʌñil, ba' ma'añic mi' cajel ti ta', ba' ma'añic mi' yochelob xujch' i xujch'iñob loq'uel. 
MAT.6.21	Baqui jach tempʌbil la' chu'bʌañ, ya' mi la' teñe ac' la' pusic'al.
MAT.6.22	Jiñi lac wut i c'ʌc'alʌch lac bʌc'tal.
MAT.6.23	Mi jontol la' wut, añet jach la ti ac'ʌlel yilal. Mi i'ic' jax mi la' q'uel i sʌclel pañimil, añetla ti ic'yoch'an bʌ pañimil.
MAT.6.24	Ma'añic juntiquil x'e'tel mu' bʌ i yuman cha'tiquil yumʌl, come mi' ts'a'len juntiquil, mi' c'uxbin yam bʌ. Mi' q'uel ti ñuc juntiquil, mi' q'uel ti lolom jiñi yam bʌ. Mach mejlic la' yuman Dios che' woli la' yuman chu'bʌañʌl.
MAT.6.25	Jiñi cha'añ mic su'beñetla mach mi la' mel la' pusic'al cha'añ la' cuxtʌlel wʌ' ti pañimil, mi cha'añ chuqui mi la' c'ux, mi cha'añ chuqui mi la' jap, mi cha'añ chuqui mi la' xoj cha'añ la' bʌc'tal. ¿Mach ba ñumeñic i c'ʌjñibal la' cuxtʌlel bajche' i bʌl la' ñʌc'? ¿Mach ba ñumeñic i c'ʌjñibal la' bʌc'tal bajche' la' pislel? 
MAT.6.26	Q'uelela jiñi te'lemut, ma'añic mi' cha'len pac' mi c'ajbal, ma'añic mi' tempan i buc'bal ti' yotlel. La' Tat am bʌ ti panchan mi' yʌq'ueñ i buc'bal te'lemut. ¿Mach ba ñumeñic la' c'ʌjñibal bajche' te'lemut? 
MAT.6.27	¿Majqui mi' mejlel ti colel junxujc'ubʌyel cha'añ ti ca'bʌl mel pusic'al? 
MAT.6.28	¿Chucoch mi la' mel la' pusic'al cha'añ la' pislel? Ña'tanla bajche' mi' colel jiñi sʌsʌc bʌ i ñich pimel am bʌ ti jamil, ma'añic mi' cha'len e'tel mi jalbal. 
MAT.6.29	Pero mic su'beñetla, mach wen i t'ojolic i pislel Salomón ti pejtelel i ñuclel bajche' jiñi sʌsʌc bʌ i ñich pimel. 
MAT.6.30	Dios mi' mel i t'ojol jax bʌ pimel, jiñi poj cuxul bʌ wʌle mu' bʌ i chojquel ti c'ajc ti yijc'ʌlal, ¿mach ba muq'uic i yʌq'ueñetla ja'el chuqui mi la' xoj jatetla mach bʌ añic mi la' ñop ti pejtelel la' pusic'al? 
MAT.6.31	Jiñi cha'añ mach mi la' mel la' pusic'al. Mach mi la' wʌl: ¿Chuqui mi caj laj c'ux? ¿Chuqui mi caj lac jap? ¿Chuqui mi caj lac xoj? 
MAT.6.32	Come ti' pejtelel iliyi jiñʌch mu' bʌ i sʌclan gentilob; pero jiñi la' Tat am bʌ ti panchan laj yujilix pejtelel chuqui tac añ to yom la' cha'añ. 
MAT.6.33	Ñaxan sajcanla i yumʌntel Dios yic'ot i tojel. Che' jiñi ti wi'il mi caj la' wʌq'uentel pejtelel chuqui tac añ to yom la' cha'añ.
MAT.6.34	Mach mi la' mel la' pusic'al cha'añ jiñi mu' bʌ caj i yujtel ijc'ʌl, come ijc'ʌl añʌch i bajñel wocol mu' bʌ i ch'ʌm tilel. Jasʌlʌch jiñi wocol mu' bʌ i ñumel ti jujump'ejl q'uiñ.
MAT.7.1	Mach mi la' wʌlben i mul la' pi'ʌlob, cha'añ ma'añic mi yʌlob la' mul ja'el, 
MAT.7.2	come che' mi la' wʌlben i mul la' pi'ʌlob, mi caj i yʌlob la' mul ja'el. Che' bajche' mi la' p'isben wiñicob, che'ʌch mi caj la' p'isbentel ja'el. 
MAT.7.3	¿Chucoch ma' q'uel sajl te' am bʌ ti' wut a wermañu, che' ma'añic ma' q'uel cucujl am bʌ ti a wut? 
MAT.7.4	¿Bajche' mi mejlel a su'ben a wermañu: “La' c loc'san jiñi sajl te' am bʌ ti a wut”, che' añ cucujl ti a wut ja'el? 
MAT.7.5	Cha'chajp jax bʌ a pusic'al, ñaxan loc'san jiñi cucujl am bʌ ti a wut, ti wi'il mi mejlel a wen q'uel cha'añ ma' loc'san jiñi sajl te' am bʌ ti' wut a wermañu.
MAT.7.6	Mach mi la' wʌq'uen ts'i' chuqui tac ch'ujul, mach mi la' wejtuben chitam
MAT.7.7	C'ajtinla, mi caj la' wʌq'uentel. Sajcanla, mi caj la' taj. Pejcanla, mi caj la' jambentel. 
MAT.7.8	Come majqui jach mi' c'ajtin mi caj i yʌq'ueñtel; jiñi mu' bʌ i sajcan mi' taj; jiñi mu' bʌ i pejcan mi caj i jambentel. 
MAT.7.9	¿Am ba juntiquil wiñic ti la' tojlel mu' bʌ caj i yʌq'ueñ xajlel i yalobil mi tsi' c'ajtibe waj? 
MAT.7.10	Mi tsi' c'ajtibe chʌy, ¿mu' ba i yʌq'ueñ lucum? 
MAT.7.11	Anquese jatetla jontoletla, la' wujil i yʌq'ueñtel la' walobilob chuqui uts'at. ¿Mach ba ñumen yujilic ac'ol chuqui uts'at la' Tat am bʌ ti panchan che' mi la' c'ajtiben?
MAT.7.12	Jiñi cha'añ, melela chuqui uts'at ti' tojlel la' pi'ʌlob mi la' wom mi' melob chuqui uts'at ti la' tojlel. Come jiñʌch jiñi mandar yic'ot i su'bal x'alt'añob.
MAT.7.13	Ochenla ti ch'och'oc bʌ i ti', come colem i ti', ñuc i bijlel mu' bʌ i pʌyonla majlel ti wocol. Ca'bʌl mi' yochelob ya'i. 
MAT.7.14	Come ch'och'oc i ti', ch'och'oc i bijlel ba' mi la' taj la' cuxtʌlel. Ts'ita' jax jiñi mu' bʌ i yochelob i taj i cuxtʌlel.
MAT.7.15	Yom tsajiletla cha'añ jiñi lot bʌ x'alt'añob mu' bʌ i tilelob ba'añetla lʌpbil bʌ i cha'añob i tsutsel tʌñʌme' yilal, pero i pusic'al lajalob bajche' jontol bʌ bʌte'el ts'i'. 
MAT.7.16	Ti' melbalob jach mi laj cʌn lot bʌ x'alt'añob ¿Mu' ba i tujq'uel ts'usub ti ch'ixol, o wut te' i c'aba' higo ti ts'ʌ'b ac'ol? 
MAT.7.17	Ixcu ja'el, pejtelel wen bʌ te' mi' yʌc' uts'at bʌ i wut, pero jiñi mach bʌ weñic bʌ te' mi' yʌc' leco bʌ i wut. 
MAT.7.18	Mach mejlic i yʌc' leco bʌ i wut jiñi wen bʌ te'. Mi jiñic ja'el, mi' yʌc' uts'at bʌ i wut jiñi te' mach bʌ weñic. 
MAT.7.19	Pejtelel te' mach bʌ añic mi' yʌc' uts'at bʌ i wut mi' sejq'uel. Mi' chojquel ti c'ajc.
MAT.7.20	Jiñi cha'añ, ti' melbal jach mi la' cʌñob.
MAT.7.21	Mach ti pejtelelobic jiñi mu' bʌ i pejcañoñob: c Yum c Yum, mi caj i yochelob ti' yumʌntel jiñi am bʌ ti panchan. Jiñi jach mu' bʌ i melob bajche' yom c Tat am bʌ ti panchan. 
MAT.7.22	Ti jiñi q'uiñ ca'bʌl mi caj i su'beñoñob: “C Yum, c Yum, ¿mach ba tsa'ic cha'le lojon subt'añ yic'ot tsa' c choco lojon loq'uel xi'bajob ti a c'aba', ti a c'aba' tsa' c pʌsʌ lojon ca'bʌl ñuc tac bʌ i yejtal a p'ʌtʌlel?” 
MAT.7.23	Che' jiñi mi caj c su'beñob: “Mach j cʌñʌyeticla.
MAT.7.24	Majqui jach mi yu'bibeñon c t'añ, yic'ot mu' bʌ i jac'beñon, lajalʌch bajche' wiñic p'ip' bʌ i ña'tʌbal, tsa' bʌ i mele i yotot ti' pam xajlel. 
MAT.7.25	Tsa' yajli ja'al, tsa' tili but'ja', tsa' ñumi ca'bʌl ic', tsi' jats'ʌ jiñi otot; pero ma'añic tsa' bujchi come wen wa'chocobil ti' pam xajlel. 
MAT.7.26	Pero majqui jach mi i yu'bibeñon c t'añ pero ma'añic mi' jac'beñon, lajalʌch bajche' wiñic mach bʌ añic i ña'tʌbal tsi' mele i yotot ti' pam ji'. 
MAT.7.27	Tsa' yajli ja'al, tsa' tili but'ja', tsa' ñumi ca'bʌl ic', tsi' jats'ʌ jiñi otot, tsa' bujchi, tsa' laj jejmi.
MAT.7.28	Che' bʌ tsa' ujti i su'b Jesús ili t'añ, tsa' toj sajtiyob i pusic'al wiñicob x'ixicob cha'añ i cʌntesʌbal, 
MAT.7.29	come tsi' cʌntesayob yic'ot i p'ʌtʌlel i ye'tel,
MAT.8.1	Che' bʌ tsa' ju'bi tilel Jesús ti bujtʌl, tsi' tsajcayob majlel ca'bʌl wiñicob x'ixicob. 
MAT.8.2	Awilan, tsa' tili juntiquil wiñic am bʌ leco bʌ i tsoy,
MAT.8.2	—C Yum, mi a wom, mi mejlel a c'oq'uesañon.
MAT.8.3	Jesús tsi' sʌts'ʌ i c'ʌb, tsi' tʌlʌ, tsi' yʌlʌ:
MAT.8.3	—Com cu. La' c'oc'aquet.
MAT.8.3	Tsa' bʌc' lajmi leco bʌ i tsoy. 
MAT.8.4	Jiñi cha'añ Jesús tsi' su'be:
MAT.8.4	—Chʌcʌ q'uele a bʌ, mach ma' su'ben mi juntiquilic wiñic, cucu pʌsʌ a bʌ ba'añ motomaj. Aq'uen i majtañ Dios che' bajche' tsi' yʌlʌ Moisés
MAT.8.5	Che' bʌ tsa' c'oti Jesús ti Capernaúm, tsa' tili i yaj capitán jo'c'al soldadojob, tsi' c'ajti ti wocol t'añ, 
MAT.8.6	tsi' yʌlʌ:
MAT.8.6	—C Yum, ya' ñolol juntiquil x'e'tel c cha'añ ti cotot, ma'añic i c'ʌjñibal i yoc i c'ʌb, wen ca'bʌl woli' yu'bin wocol.
MAT.8.7	Jesús tsi' su'be:
MAT.8.7	—Mi caj c majlel c c'oq'uesan.
MAT.8.8	Jiñi i yaj capitán jo'c'al soldadojob tsi' su'be:
MAT.8.8	—C Yum, mach uts'atoñic cha'añ ma' wochel ti cotot, jasʌl jach ma' wʌc' a t'añ; che' jiñi, jiñi x'e'tel c cha'añ mi caj i lajmel. 
MAT.8.9	Come joñon ja'el añ c yum mu' bʌ c jac'ben i t'añ yic'ot añ tic wenta ca'bʌl soldadojob. Mic su'ben juntiquil: “Cucu”, mi' majlel; yam bʌ mic su'ben: “La'”, mi' tilel; mic su'ben c wiñic: “Mele jiñi”, mi' mel.
MAT.8.10	Che' bʌ tsi' yu'bi Jesús i t'añ jiñi capitán tsa' toj sajti i pusic'al. Tsi' su'beyob jiñi woli bʌ i tsajcañob majlel:
MAT.8.10	—Isujm mic su'beñetla ma'añic ba' tsa' c taja ti pejtelel Israel mi juntiquilic wiñic mu' bʌ i ñopon bajche' iliyi. 
MAT.8.11	Mic su'beñetla, mi caj i tilelob ca'bʌl ch'oyolo' bʌ ti' pasibal q'uiñ yic'ot ti' bʌjlibal q'uiñ. Mi caj i buchtʌlob yic'ot Abraham yic'ot Isaac yic'ot Jacob ti' yumʌntel jiñi am bʌ ti panchan, 
MAT.8.12	pero jiñi tsa' bʌ pʌjyiyob ti' yumʌntel Dios mach bʌ añic mi' yumañob Dios mi caj i chojquelob ochel ti ic'ch'ipan bʌ pañimil, ya'i mi' cajelob ti uq'uel yic'ot quech'ecña bʌ i bʌquel i yej.
MAT.8.13	Jesús tsi' su'be i yaj capitán soldadojob:
MAT.8.13	—Cucux, la' aq'uentiquet che' bajche' tsa' ñopo ti a pusic'al.
MAT.8.13	Ti jiñi jach bʌ ora tsa' c'oc'a jiñi x'e'tel i cha'añ.
MAT.8.14	Tsa' majli Jesús ti' yotot Pedro, tsi' q'uele ya' ñolol x'ixic bʌ i ñij-al Pedro. Woli' yu'bin c'ajc. 
MAT.8.15	Tsi' tʌlbe i c'ʌb. Tsa' bʌc' lajmi jiñi c'ajc. Tsa' ch'ojyi. Tsa' caji i chajpan i bʌl ñʌc'ʌl cha'añ mi' we'san Jesús.
MAT.8.16	Che' wolix i yic'an, tsi' pʌyʌyob tilel ba'añ Jesús ca'bʌl año' bʌ i xi'bʌjlel. Ti' t'añ jach Jesús tsi' choco loq'uel jiñi xi'bajob. Tsi' laj c'oq'uesa xc'am-ʌjelob. 
MAT.8.17	Che'ʌch tsa' ujti cha'añ mi' ts'ʌctiyel i t'añ jiñi x'alt'añ Isaías tsa' bʌ i yʌlʌ: “Jiñi tsi' ch'ʌmʌ majlel laj c'am-ʌjel yic'ot pejtelel yan tac bʌ lac wocol.”
MAT.8.18	Che' bʌ tsi' q'uele Jesús joyol ti ca'bʌl wiñicob x'ixicob, tsi' su'be xcʌnt'añob, cha'añ mi' c'axelob ti junwejl mar. 
MAT.8.19	Tsa' tili juntiquil xts'ijbaya, tsi' su'be:
MAT.8.19	—Maestro, mi caj c tsajcañet baqui jach ma' majlel.
MAT.8.20	Jesús tsi' su'be:
MAT.8.20	—Añ i yotot wax, añ i c'u' te'lemut, pero i Yalobil Wiñic
MAT.8.21	Yam bʌ xcʌnt'añ tsi' yʌlʌ:
MAT.8.21	—C Yum, la' ñaxan majlic c muc c tat.
MAT.8.22	Jesús tsi' su'be:
MAT.8.22	—Tsajcañon. La' to i mucob chʌmeño' bʌ jiñi chʌmeño' bʌ i pi'ʌlob.
MAT.8.23	Che' bʌ tsa' ochi Jesús ti barco, jiñi xcʌnt'añob i cha'añ tsi' tsajcayob ochel. 
MAT.8.24	Tsa' tejchi p'ʌtʌl bʌ ic' ti mar. Jiñi wʌlʌcña bʌ ja' tsʌts tsi' wec'ula i bʌ tsa' c'ʌjqui c'ʌlʌl ti' pam jiñi barco; pero Jesús wʌyʌl. 
MAT.8.25	Tsa' tili xcʌnt'añob, cha'añ mi' ñijcañob ch'ojyel, tsi' yʌlʌyob:
MAT.8.25	—C Yum, coltañon lojon, come mi caj lac jilel.
MAT.8.26	Jesús tsi' su'beyob:
MAT.8.26	—¿Chucoch woliyetla ti bʌq'uen, jatetla mach bʌ añic mi la' ñop ti pejtelel la' pusic'al?
MAT.8.26	—Tsa' ch'ojyi. Tsi' tiq'ui jiñi ic' yic'ot jiñi mar. Ñʌch'ʌcña tsa' lajmi jiñi ic' yic'ot jiñi mar. 
MAT.8.27	Tsa' toj sajtiyob i pusic'al wiñicob, tsi' yʌlʌyob:
MAT.8.27	—¿Majqui ili wiñic, come jiñi ic' yic'ot jiñi mar mi' jac'ben i t'añ?
MAT.8.28	Che' bʌ tsa' c'oti ti junwejl mar, ti' lumal gadarenojob,
MAT.8.29	Awilan, tsi' cha'leyob c'am bʌ t'añ, tsi' yʌlʌyob:
MAT.8.29	—¿Chuqui i ye'tel ma' tilel ba'añon lojon jatet Jesús i Yalobilet bʌ Dios? ¿Tsa' ba tiliyet cha'añ ma' tic'lañon lojon che' maxto i yorajlelic?
MAT.8.30	Mero ñajt to woli ti buc'bal ca'bʌl chitam. 
MAT.8.31	Jiñi xi'bajob tsi' cha'leyob wocol t'añ ti' tojlel Jesús:
MAT.8.31	—Mi a wom a chocon lojon loq'uel, su'beñon lojon ochel ti chitam.
MAT.8.32	Jesús tsi' su'beyob:
MAT.8.32	—Cucula.
MAT.8.32	Che' bʌ loq'uemobix, tsa' ochiyob ti chitam, che' jiñi ti pejtelel jiñi chitam ti ajñel tsa' ju'biyob ti xitil bʌ wits. Tsi' laj chocoyob ochel i bʌ ti mar, tsa' laj chʌmiyob ti ja'.
MAT.8.33	Jiñi xcʌnta chitamob tsa' puts'iyob majlel ti tejclum. Tsi' laj su'buyob chuqui tsa' ujti yic'ot chuqui tsa' melbentiyob jiñi año' bʌ i xi'bʌjlel. 
MAT.8.34	Pejtelel jiñi año' bʌ ti tejclum tsa' tiliyob cha'añ mi' q'uelob Jesús ya' ti bij; che' bʌ tsi' q'ueleyob, tsi' cha'leyob wocol t'añ ti' tojlel Jesús cha'añ mi' loq'uel ti' lumal.
MAT.9.1	Che' jiñi, tsa' ochi Jesús ti barco, tsa' c'axi ti junwejl mar. Tsa' c'oti ti lumal.
MAT.9.2	Awilan, tsi' pʌyʌyob tilel juntiquil wiñic mach bʌ añix i p'ʌtʌlel i yoc i c'ʌb, ñolol ti' wʌyib. Che' bʌ tsi' q'uele Jesús woli' ñopob ti pusic'al jiñi wiñicob, tsi' su'be jiñi mach bʌ añix i p'ʌtʌlel i yoc i c'ʌb:
MAT.9.2	—Calobil, tijicñesan a pusic'al. Ñusʌbilix a mul.
MAT.9.3	Che' jiñi, cha'tiquil uxtiquil xts'ijbayajob tsi' yʌlʌyob ti' pusic'al: “Jiñi wiñic woli' p'aj Dios.”
MAT.9.4	Yujilix Jesús chuqui woli' yʌlob ti' pusic'al, jiñi cha'añ tsi' yʌlʌ:
MAT.9.4	—¿Chucoch woliyetla ti' jontol bʌ t'añ ti la' pusic'al? 
MAT.9.5	¿Baqui bʌ ñumen uts'at mi la cʌl: “Ñusʌbilix a mul” o che' mic su'ben: “Ch'ojyen, cha'len xʌmbal?” 
MAT.9.6	Pero cha'añ mi la' ña'tan añ i p'ʌtʌlel i Yalobil Wiñic ti pañimil cha'añ mi' ñusan mulil, jiñi cha'añ tsi' su'be jiñi mach bʌ añix i p'ʌtʌlel i yoc i c'ʌb: Ch'ojyen, teche a wʌyib, cucux ti a wotot.
MAT.9.7	Jiñi cha'añ tsa' ch'ojyi, tsa' majli ti' yotot. 
MAT.9.8	Che' bʌ tsi' q'ueleyob jiñi wiñicob x'ixicob tsa' toj sajtiyob i pusic'al, tsi' su'buyob i ñuclel Dios, cha'añ ti' caj Dios tsi' yʌq'ueyob i p'ʌtʌlel wiñicob x'ixicob.
MAT.9.9	Che' bʌ tsa' loq'ui Jesús ya'i, tsi' q'uele juntiquil wiñic i c'aba' Mateo, buchul ya' ba' mi' ch'ʌjmel tojoñel. Jesús tsi' su'be:
MAT.9.9	—Tsajcañon.
MAT.9.9	Mateo tsa' wa'le, tsa' caji i tsajcan majlel. 
MAT.9.10	Che' buchul Jesús ti' t'ejl mesa ti yotot Mateo, tsa' tiliyob ca'bʌl xch'ʌm tojoñelob yic'ot xmulilob.
MAT.9.11	Che' bʌ tsi' q'ueleyob jiñi fariseojob, tsi' c'ajtibeyob xcʌnt'añob i cha'añ Jesús:
MAT.9.11	—¿Chucoch woli' i tem c'ux waj jiñi la' Maestro yic'ot ch'ʌm tojoñelob yic'ot xmulilob?
MAT.9.12	Che' bʌ tsi' yu'bi Jesús, tsi' su'beyob:
MAT.9.12	—Jiñi c'oc'o' bʌ mach yomobic ts'ʌcʌntel, jiñi jach jiñi c'amo' bʌ. 
MAT.9.13	Cucula, ñopola isujmlel jiñi t'añ: “Com mi la' cha'len p'untaya, mach comic mi la' wʌq'ueñon c majtañ.” Come ma'añic tsa' tili c pʌy jiñi tojo' bʌ i pusic'al, jiñi jach xmulilob cha'añ mi' cʌyob i mul.
MAT.9.14	Tsa' tiliyob xcʌnt'añob i cha'añ Juan
MAT.9.14	—¿Chucoch joñon lojon yic'ot jiñi fariseojob ca'bʌl mic cha'len lojon ch'ajb, pero jiñi xcʌnt'añob a cha'añ ma'añic mi' cha'leñob ch'ajb?
MAT.9.15	Jesús tsi' jac'beyob:
MAT.9.15	—¿Mu' ba i mejlel i yajñelob ti ch'ijiyem jiñi woliyo' bʌ ti q'uiñijel che' temel to añob yic'ot jiñi xñujpuñijel? Pero tal i yorajlel che' mi caj i pʌjyel majlel jiñi wiñic woli bʌ ti ñujpuñijel, che' jiñi mi caj i cha'leñob ch'ajb. 
MAT.9.16	Ma'añic majqui mi' c'ʌn tsiji' pisil cha'añ mi' lʌw tsuculix bʌ i pislel, come mu' jach i cha' tsijlel loq'uel, jinto ñumen colem i tsijlemal. 
MAT.9.17	Che' ja'el, ma'añic majqui mi' yotsan tsiji' bʌ i ya'lel ts'usub ti tsucul bʌ i yajñib melbil bʌ ti pʌchi; mi che'ʌch tsi' mele, mi' tojmel i yajñib, mi' bejq'uel i ya'lel ts'usub, mi' jilel i yajñib. Pero mi' yotsañob tsiji' to bʌ i ya'lel ts'usub ti tsijib to bʌ i yajñib. Che' jiñi, mi' jalijel i yajñib yic'ot i ya'lel ts'usub ja'el.
MAT.9.18	Che' woli' su'beñob jiñi t'añ, tsa' tili juntiquil wiñic i yum judíojob, tsi' ñocchoco i bʌ ti' tojlel Jesús, tsi' yʌlʌ:
MAT.9.18	—Poj ujtel i chʌmel xch'oc bʌ calobil; pero la' ac'ʌ a c'ʌb ti tojlel jiñi xch'oc cha'añ mi' cha' cuxtʌyel.
MAT.9.19	Jesús tsa' wa'le, tsi' tsajca majlel temel yic'ot jiñi xcʌnt'añob i cha'añ. 
MAT.9.20	Ya'añ ja'el juntiquil x'ixic mach bʌ añic tsa' wis tijq'ui i bec' i ch'ich'el lajchʌmp'ejl ja'b. Tsa' tili ti' pat Jesús tsi' tʌlbe i yoc i pislel. 
MAT.9.21	Jiñi x'ixic tsi' yʌlʌ ti' pusic'al: Mi tsa' jach c tʌlbe i pislel, mi caj j c'oc'an.
MAT.9.22	Jesús tsi' sutq'ui i bʌ, tsi' q'uele, tsi' su'be:
MAT.9.22	—Calobil, tijicñesan a pusic'al; tsa' taja a c'oc'lel cha'añ tsa' ñopoyon. Ti jiñi jach bʌ ora tsi' taja i tijicñʌyel.
MAT.9.23	Che' bʌ tsa' ochi Jesús ti' yotot i yum judíojob, tsi' q'uele jiñi woli bʌ i wusob amʌy, yic'ot jiñi wiñicob x'ixicob ju'ucñayob bʌ ti c'am bʌ uq'uel.
MAT.9.24	Jesús tsi' su'beyob:
MAT.9.24	—Loq'uenla, mach chʌmeñic jiñi alʌ xch'oc, woli jach ti wʌyel.
MAT.9.24	Tsi' wajleyob. 
MAT.9.25	Che' loq'uemobix jiñi wiñicob x'ixicob, tsa' ochi Jesús. Tsi' chucbe i c'ʌb jiñi alʌ xch'oc, tsa' tejchi ch'ojyel. 
MAT.9.26	Tsa' pam pujqui t'añ ti pejtelel xchumtʌl cha'añ jiñi tsa' bʌ ujti.
MAT.9.27	Che' bʌ tsa' ñumi Jesús ya'i, tsi' tsajcayob majlel cha'tiquil xpots'ob. C'am tsi' cha'leyob t'añ:
MAT.9.27	—I Yalobilet bʌ David,
MAT.9.28	Che' bʌ tsa' c'oti Jesús ti otot, tsa' tiliyob jiñi xpots'ob. Jesús tsi' su'beyob:
MAT.9.28	—¿Mu' ba la' ñop mi mejlel c c'oq'uesañetla?
MAT.9.28	Tsi' jac'beyob:
MAT.9.28	—Mu' cu, c Yum.
MAT.9.29	Jesús tsi' tʌlbeyob i wut. Tsi' yʌlʌ:
MAT.9.29	—La' melbentiquetla che' bajche' tsa' la' ñopo.
MAT.9.30	Tsa' c'otiyob i wut. Jesús tsi' wen tiq'uiyob:
MAT.9.30	—Chʌcʌ q'uele la' bʌ cha'añ ma'añic majqui mi yu'bin mi juntiquilic.
MAT.9.31	Pero che' bʌ tsa' sujtiyob, tsi' pucuyob t'añ ti joytʌlel xchumtʌl tac cha'añ ñuc bʌ i melbal Jesús.
MAT.9.32	Che' bʌ tsa' loq'uiyob, tsi' pʌyʌyob tilel ba'añ Jesús juntiquil x'uma' am bʌ i xi'bʌjlel. 
MAT.9.33	Che' bʌ tsa'ix chojqui loq'uel i xi'bʌjlel, jiñi x'uma' tsa' caji ti t'añ. Tsa' toj sajtiyob i pusic'al jiñi wiñicob x'ixicob, tsi' yʌlʌyob:
MAT.9.33	—Ma'añic ba' ora tsa' laj q'uele che' bajche' iliyi ti' tojlel Israel.
MAT.9.34	Jiñi fariseojob tsi' yʌlʌyob:
MAT.9.34	—Ti' p'ʌtʌlel i yum xi'bajob, mi' choc loq'uel xi'bajob.
MAT.9.35	Jesús tsa' ñumi ti tejclum tac yic'ot ti xchumtʌl tac, tsi' cha'le cʌntesa ti' sinagoga tac judíojob, tsi' su'bu jiñi wen t'añ cha'añ i yumʌntel Dios; tsi' laj c'oq'uesa c'am-ʌjel tac yic'ot pejtelel wocol tac bʌ ti tojlel wiñicob x'ixicob.
MAT.9.36	Che' bʌ tsi' q'uele Jesús tempʌbilob wiñicob x'ixicob, tsi' wen p'untayob, come tsi' q'uele c'uñob jax, pam pujquemob che' bajche' tʌñʌme' mach bʌ añic xcʌntaya i cha'añ.
MAT.9.37	Jiñi cha'añ tsi' su'be jiñi xcʌnt'añob i cha'añ: “Isujm, wen ca'bʌl c'ajbal pero ma'añic ca'bʌl x'e'telob. 
MAT.9.38	Jiñi cha'añ c'ajtibenla i Yum c'ajbal ti wocol t'añ cha'añ mi' choc majlel x'e'telob ti' c'ajbal.”
MAT.10.1	Jesús tsi' pʌyʌ tilel jiñi lajchʌntiquil xcʌnt'añob i cha'añ. Tsi' yʌq'ueyob i p'ʌtʌlel ti' contra xi'bajob cha'añ mi' chocob loq'uel yic'ot cha'añ mi' laj lajmesan c'am-ʌjel tac yic'ot pejtelel wocol tac. 
MAT.10.2	Jiñʌch i c'aba' jiñi lajchʌntiquil apóstolob:
MAT.10.3	Felipe, Bartolomé, Tomás, Mateo jiñi xch'ʌm tojoñel, Jacobo i yalobil Alfeo, yic'ot Lebeo, jiñi am bʌ i cha'chajplel i c'aba' Tadeo,
MAT.10.4	Simón jiñi cananita,
MAT.10.5	Jesús tsi' choco majlel jiñi lajchʌntiquil. Tsi' cʌntesayob che' bajche' iliyi:
MAT.10.5	Mach mi la' tsajcan majlel i bijlel gentilob, mach mi la' wochel mi ti jump'ejlic i tejclum samaritanojob.
MAT.10.6	Pero ya' yom mi la' majlel ba'añ sajtemo' bʌ tʌñʌme' i p'olbalob bʌ Israel.
MAT.10.7	Che' woli la' majlel, su'bula jiñi wen t'añ: “Lʌc'ʌlix i yumʌntel jiñi am bʌ ti panchan”, che'etla. 
MAT.10.8	Lajmesanla xc'am-ʌjelob, c'oq'uesanla año' bʌ leco bʌ i tsoy, techela ch'ojyel jiñi chʌmeño' bʌ, chocola loq'uel xi'bajob; ti la' majtañ jach tsa' aq'uentiyetla, ti majtañ jach yom mi la' wʌq'ueñob ja'el. 
MAT.10.9	Mach mi la' ch'ʌm majlel c'ʌnc'ʌn taq'uiñ
MAT.10.10	mi jiñic i bʌl la' ñʌc' cha'añ mi la' c'ux ti bij, mi cha'p'ejl la' bujc, mi yam bʌ la' warach, mi barajte' cha'añ ma' c'ʌn ti xʌmbal. Come jiñi x'e'tel yom mi' yʌq'ueñtel i bʌl i ñʌc'.
MAT.10.11	Baqui jach mi la' wochel ti tejclum, o mi ti ch'och'oc bʌ xchumtʌl, yom mi la' sʌclan juntiquil uts'at bʌ i pusic'al, ya' yom mi la' jijlel ti yotot jinto mi la' loq'uel majlel ti jiñi tejclum. 
MAT.10.12	Che' mi la' wochel ti jump'ejl otot, ac'ʌla cortesía. 
MAT.10.13	Mi uts'atob jiñi año' bʌ ti otot, aq'ueñob i yutslel la' t'añ
MAT.10.14	Mi ma'añic majqui mi' pʌyetla ochel ti' yotot, mi ma'añic majqui mi' ñʌch'tʌbeñetla la' t'añ, cʌyʌla jiñi otot o jiñi tejclum, tijcanla loq'uel i ts'u'bejñal la' woc.
MAT.10.15	Isujm mic su'beñetla, ñumen mi caj i yu'biñob wocol ti' q'uiñilel tojmulil jiñi wiñicob x'ixicob año' bʌ ti jiñi tejclum che' bajche' jiñi año' bʌ ti Sodoma yic'ot ti Gomorra.
MAT.10.16	Awilan, wolic choquetla majlel che' bajche' tʌñʌme' joyol bʌ ti bʌte'el ts'i'. Yom p'ip'etla che' bajche' lucum. Yom utsetla che' bajche' x'ujcuts. 
MAT.10.17	Chʌcʌ q'uele la' bʌ cha'añ wiñicob, come mi caj i pʌyetla majlel ba'añ año' bʌ i ye'tel.
MAT.10.18	Mi caj la' pʌjyel majlel ti' tojlel yumʌlob yic'ot ti' tojlel reyob cha'añ ti' caj j c'aba', cha'añ mi la' wʌc'on ti cʌjñel ti' tojlelob yic'ot ti' tojlel gentilob. 
MAT.10.19	Che' mi la' wʌjq'uel ti' c'ʌb yumʌlob, mach mi la' mel la' pusic'al cha'añ bajche' mi la' cajel ti t'añ mi chuqui mi caj la' su'b, come ti jim bʌ ora mi caj la' wʌq'uentel t'añ mu' bʌ caj la' su'b, 
MAT.10.20	come mach jateticla mi la' cajel ti t'añ, pero jiñi i yEspíritu la' Tat mi' caj i c'ʌn la' wej ti t'añ.
MAT.10.21	Jiñi ascuñʌl mi caj i yʌc' ti chʌmel i yeran, jiñi tatʌl mi caj i yʌc' ti chʌmel i yalobil. Wiñicob x'ixicob mi caj i contrajiñob i tat i ña', mi caj i yʌc'ob ti tsʌnsʌntel.
MAT.10.22	Mi caj la' taj la' ts'a'lentel ti' tojlel wiñicob x'ixicob cha'añ ti' caj j c'aba'. Jiñi mu' bʌ i cuch i wocol c'ʌlʌl ti' jilibal mi caj i coltʌntel. 
MAT.10.23	Che' mi la' taj la' ts'a'lentel ti jump'ejl tejclum, puts'enla majlel ti yam bʌ tejclum. Come isujm mic su'beñetla, che' maxto laj ñumeñeticla ti pejtelel i tejclum tac israelob, mi caj i tilel i Yalobil Wiñic.
MAT.10.24	Mach ñuquic jiñi xcʌnt'añ bajche' i maestro. Mach ñuquic x'e'tel bajche' i yum. 
MAT.10.25	Jiñi xcʌnt'añ la' ajñic che' bajche' i maestro. Jiñi x'e'tel la' ajñic che' bajche' i yum. Mi jiñi tatʌl ti otot tsa' pejcʌnti ti' Beelzebú,
MAT.10.26	Jiñi cha'añ mach mi la' bʌc'ñañob, come ma'añic mucul tac bʌ mach bʌ añic mi caj ti tsictiyel. Ma'añic mucul tac bʌ mach bʌ añic mi caj ti cʌjñel. 
MAT.10.27	Jiñi mu' bʌ c mucul su'beñetla su'bula ti jamʌl; jiñi mu' bʌ la' mucul u'bin pam su'bula ti pejtelel otot tac. 
MAT.10.28	Mach mi la' bʌc'ñan jiñi mu' bʌ i tsʌnsañob la' bʌc'tal, come mach mejlic i tsʌnsan la' ch'ujlel. Jiñi yom bʌ mi la' bʌc'ñan jiñʌch jiñi mu' bʌ i jisan la' ch'ujlel yic'ot la' bʌc'tal ti c'ajc.
MAT.10.29	Cha'cojt alʌ xte'lemut ¿mach ba ñumen ñuquic che' bajche' jump'ejl taq'uiñ?
MAT.10.30	Dios laj tsicbil i cha'añ i tsutsel la' jol. 
MAT.10.31	Jiñi cha'añ, mach mi la' cha'len bʌq'uen. Come ñumen añ la' c'ʌjñibal bajche' ca'bʌl alʌ xte'lemut.
MAT.10.32	Majqui jach mi' su'ben wiñicob cha'añ tsi' cʌñʌyon, joñon ja'el mi caj c su'b ya' ti' tojlel c Tat am bʌ ti panchan cha'añ tsa'ix j cʌñʌ jiñi wiñic. 
MAT.10.33	Majqui jach mi' su'ben wiñicob x'ixicob mach i cʌñʌyoñic, joñon ja'el mi caj c su'b ya' ti' tojlel c Tat am bʌ ti panchan mach j cʌñʌyic jiñi wiñic.
MAT.10.34	Mach mi la' ña'tan ti la' pusic'al tsa' tiliyon cha'añ mic ñʌch'chocon jiñi año' bʌ ti pañimil. Ma'añic tsa' tili c ñʌch'chocoñob, pero tsa' tili cʌq'ueñob espada,
MAT.10.35	Tsa' tiliyon cha'añ mi cʌq'ueñob i t'oxob i bʌ, wiñic ti' contra i tat, x'ixic ti' contra i ña', jiñi ʌ'libʌl ti' contra i ñij-al. 
MAT.10.36	Jiñi cha'añ jiñi la' contra jiñobʌch la' pi'ʌlob año' bʌ ti la' wotot.
MAT.10.37	Jiñi mu' bʌ i ñumen c'uxbin i tat i ña' che' bajche' mi' c'uxbiñon mach uts'atic mij q'uel. Jiñi mu' bʌ i ñumen c'uxbin i yalobil che' bajche' mi' c'uxbiñon mach uts'atic mij q'uel. 
MAT.10.38	Jiñi mach bʌ añic mi' ch'ʌm i cruz
MAT.10.39	Jiñi mu' bʌ i bajñel cʌntan i cuxtʌlel mi caj i sʌt. Majqui jach mi' yʌc' i cuxtʌlel cha'añon mi caj i taj i cuxtʌlel.
MAT.10.40	Jiñi mu' bʌ i pʌyetla ochel ti' yotot mi' pʌyon ochel ja'el. Jiñi mu' bʌ i pʌyon ochel mi' pʌy ochel jiñi tsa' bʌ i chocoyon tilel.
MAT.10.41	Jiñi mu' bʌ i pʌy ochel x'alt'añ cha'añ mero x'alt'añʌch mi caj i ch'ʌmben i chobejtʌbal x'alt'añ. Jiñi mu' bʌ i pʌy ochel juntiquil toj bʌ i pusic'al cha'añ tojʌch i pusic'al mi caj i ch'ʌmben i chobejtʌbal toj bʌ i pusic'al. 
MAT.10.42	Majqui jach mi' yʌq'ueñ jump'ejl vaso tsʌñʌ ja' juntiquil ch'och'oc bʌ
MAT.11.1	Che' bʌ tsa' ujti i cʌntesan jiñi lajchʌntiquil xcʌnt'añob i cha'añ, tsa' majli ti yambʌ tejclum tac cha'añ mi' cha'len cʌntesa yic'ot subt'añ.
MAT.11.2	Che' bʌ ñup'ul Juan ti cárcel, tsi' yu'bi chuqui woli' i mel Cristo, tsi' choco majlel cha'tiquil xcʌnt'añob i cha'añ ba'añ Jesús, 
MAT.11.3	cha'añ mi' c'ajtibeñob Jesús:
MAT.11.3	—¿Jatet ba jiñi mu' yom bʌ mi' tilel? o ¿Yom ba mic pijtan lojon yam bʌ?
MAT.11.4	Jesús tsi' jac'beyob:
MAT.11.4	—Cucula, su'benla Juan chuqui woli la' wu'bin yic'ot chuqui woli la' q'uel. 
MAT.11.5	Jiñi xpots'ob wolix i c'otelob i wut, woliyobix ti xʌmbal jiñi mach bʌ weñobic i yoc, jiñi año' bʌ leco bʌ i tsoy c'oq'uesʌbilobix, jiñi xcojcob wolix i yu'biñob t'añ, woli' i cha' ch'ojyel jiñi chʌmeño' bʌ, yic'ot jiñi p'ump'uño' bʌ woli' su'bentelob jiñi wen t'añ.
MAT.11.6	Tijicña jiñi mach bʌ añic mi lon tejchel tilebixel bʌ i pusic'al cha'añ c melbal.
MAT.11.7	Che' majlemobix jiñi cha'tiquil, Jesús tsa' caji i su'beñ tempʌbilo' bʌ wiñicob x'ixicob bajche' yilal Juan:
MAT.11.7	¿Chuqui tsajñi la' q'uel ya' ti jochol bʌ lum? ¿Jim ba jiñi te' jam woli bʌ i yujcun ic'? 
MAT.11.8	¿Majqui tsajñi la' q'uel? ¿Jim ba juntiquil wiñic wen i t'ojol bʌ i pislel? Mic su'beñetla jiñi uts'ato' bʌ i pislel añob ti' yotot reyob. 
MAT.11.9	¿Majqui tsajñi la' q'uel? ¿Jimba juntiquil x'alt'añ? Isujm mic su'beñetla jiñʌchi, pero ñumen ñuc i ye'tel Juan che' bajche' x'alt'añ. 
MAT.11.10	Come tsa' ña'tʌnti Juan ti jiñi t'añ tsa' bʌ ts'ijbunti:
MAT.11.10	“Mic ñaxan choc majlel subt'añ
MAT.11.10	mu' bʌ i chajpan a bijlel.”
MAT.11.11	Isujm mic su'beñetla: Ti pejtelel i yalobilob x'ixicob ma'añic yam bʌ ñumen ñuc bʌ bajche' Juan tsa' bʌ i yʌc'ʌ ch'ʌmja'; pero ñumen añ i ñuclel jiñi c'ax ch'och'oc bʌ ti' yumʌntel panchan bajche' Juan.
MAT.11.12	C'ʌlʌl che' ti yorajlel Juan tsa' bʌ i yʌc'ʌ ch'ʌmja' c'ʌlʌl wʌle, i yumʌntel jiñi am bʌ ti panchan mi' ñumel yic'ot ca'bʌl wocol. Jiñi cha'añ, jiñi mu' bʌ i cha'leñob wersa mi caj i yochelob. 
MAT.11.13	Come ti pejtelel x'alt'añob yic'ot ts'ijbubil bʌ mandar c'ʌlʌl ti' yorajlel Juan tsi' wʌn su'buyob jiñi woli bʌ ti ujtel.
MAT.11.14	Mi la' wom la' ñop ili c t'añ, Juan jiñʌch jiñi Elías tsa' bʌ ajli mi caj i tilel.
MAT.11.15	Jiñi am bʌ i chiquin cha'añ mi' yu'bin, la' i yu'bin. 
MAT.11.16	¿Bajche' mic lajin ili wiñicob x'ixicob año' bʌ ti pañimil wʌle? Lajalob bajche' alobob buchulo' bʌ ti choñoñibʌl tac woli bʌ i pʌyob i pi'ʌlob ti alas, 
MAT.11.17	tsi' yʌlʌyob: “Tsa' c wusu lojon flauta, pero ma'añic tsa' la' cha'le son, tsa' j c'ʌyi lojon ch'ijiyem bʌ c'ay, pero ma'añic tsa' la' wu'bi la' ch'ijiyemlel.” 
MAT.11.18	Come tsa' tili Juan, ma'añic chuqui tsi' c'uxu, ma'añic chuqui tsi' japʌ, tsi' yʌlʌyob: “Añ i xi'bʌjlel.” 
MAT.11.19	Tsa' tili i Yalobil Wiñic, añ chuqui tsi' c'uxu añ chuqui tsi' japʌ; tsi' yʌlʌyob: “Q'uele jiñi xwo'lel, jiñi xjap vino, mi' cha'len xʌmbal yic'ot xch'ʌm tojoñelob yic'ot xmulilob.” Pero i ña'tʌbal Dios mi' tsictiyel ti' wen bʌ i melbal i yalobilob.
MAT.11.20	Tsa' caji i yʌ'len jiñi tejclum tac ba' tsi' mele ñuc tac bʌ i yejtal i p'ʌtʌlel, come ma'añic tsi' cʌyʌyob i mul, tsi' yʌlʌ: 
MAT.11.21	Mi caj la' taj wocol añet bʌ la ti Corazín, yic'ot añet bʌ la ti Betsaida, come ya'ic ti Tiro yic'ot ti Sidón tsa' mejli jiñi ñuc tac bʌ i yejtal c p'ʌtʌlel tsa' bʌ mejli ba'añetla, che' jiñi wajalix tsi' cʌyʌyob i mul. Tic'ʌl tsi' xojoyob mach bʌ weñic i pislel, tsi' boñoyob i bʌ ja'el ti' tʌñʌl c'ajc.
MAT.11.22	Jiñi cha'añ mic su'beñetla: Ñumen wocol mi caj la' wu'bin ti' q'uiñilel tojmulil bajche' jiñi año' bʌ ti Tiro yic'ot ti Sidón. 
MAT.11.23	Ixcu jatet Capernaúm, mu' bʌ a q'uel a bʌ ti ñuc che' bajche' i chañlel panchan mi caj a chojquel ju'bel ti c'ajc. Ya'ic ti Sodoma tsa' mejli jiñi ñuc tac bʌ i yejtal c p'ʌtʌlel che'ic jiñi c'ʌlʌl añ to jiñi tejclum wʌle. 
MAT.11.24	Jiñi cha'añ mic su'beñetla: Ñumen wocol mi caj la' wu'bin ti' q'uiñilel tojmulil bajche' mi caj i yu'biñob jiñi tsa' bʌ puliyob ti Sodoma.
MAT.11.25	Ti jim bʌ ora Jesús tsi' yʌlʌ: Mic su'b a ñuclel, c Tat, i Yumet Panchan yic'ot Pañimil; come tsa' mucbeyob a t'añ jiñi año' bʌ ca'bʌl i ña'tʌbal yic'ot jiñi p'ip'o' bʌ i pusic'al, pero tsa' wʌq'ueyob i ch'ʌmbeñob isujm jiñi lajalo' bʌ che' bajche' alʌlob. 
MAT.11.26	Uts'atʌch, c Tat, come che'ʌch yom a pusic'al.
MAT.11.27	Pejtelel chuqui tac añ, aq'uebilon i cha'añ c Tat. Ma'añic majqui mi' cʌñon, cojach c Tat, che' ja'el ma'añic majqui mi' cʌn c Tat, cojach joñon yic'ot majqui jach mi cʌq'uen i cʌn, come i Yalobilon.
MAT.11.28	La' ba'añon pejteletla woliyet bʌ la ti wocol e'tel, al bʌ la' cuch. Joñon mi cʌq'ueñetla la' c'aj la' wo. 
MAT.11.29	Yu'u a bic' cha'añ ma' wochel wʌ' tij q'uech.
MAT.11.30	Come jiñi j q'uech mach wocolic ti q'uechol, sejb a cuch mu' bʌ cʌq'ueñet.
MAT.12.1	Ti jim bʌ q'uiñ che' ti' q'uiñilel c'aj-o Jesús tsa' ñumi ti jamil. Jiñi xcʌnt'añob i cha'añ Jesús tsi' yu'biyob wi'ñal, jiñi cha'añ tsa' caji i tuc'ob jiñi c'uxbil bʌ i wut jam
MAT.12.2	Che' bʌ tsi' q'ueleyob jiñi fariseojob, tsi' su'beyob Jesús:
MAT.12.2	—Jiñi xcʌnt'añob a cha'añ woli' melob chuqui tic'bil ti mandar che' ti q'uiñilel c'aj-o.
MAT.12.3	Jesús tsi' su'beyob:
MAT.12.3	—¿Mach ba añic tsa' la' q'uele ti juñ chuqui tsi' mele David che' bʌ tsi' yu'bi wi'ñal yic'ot i pi'ʌlob? 
MAT.12.4	Tsa' ochi ti' yotot Dios, tsi' c'uxu jiñi waj tsa' bʌ ajq'ui ti mesa, anquese tic'bil mi' c'uxob wiñicob. Jiñi jach jiñi motomajob mi mejlel i c'uxob.
MAT.12.5	¿Mach ba añic tsa' la' q'uele ti mandar bajche' mi' cha'leñob e'tel ti Templo jiñi motomajob che' ti' q'uiñilel c'aj-o? Pero ma'añic tsa' tajbenti i mul.
MAT.12.6	Pero mic su'beñetla, wʌ'an jiñi ñumen ñuc bʌ che' bajche' jiñi Templo. 
MAT.12.7	Tsa'ic la' ch'ʌmbe isujm ili t'añ:
MAT.12.8	come i Yalobil Wiñic i Yumʌch jiñi q'uiñ che' mi laj c'aj la woj.
MAT.12.9	Che' bʌ tsa' loq'ui ya'i, tsa' majli ti' sinagoga judíojob. 
MAT.12.10	Awilan, ya'añ juntiquil wiñic tiquin bʌ junts'ijt i c'ʌb. Tsi' c'ajtibeyob Jesús cha'añ mi' tajbeñob i mul:
MAT.12.10	—¿Tic'bil ba c'oq'uesaya che' ti' q'uiñilel c'aj-o?
MAT.12.11	Jesús tsi' su'beyob:
MAT.12.11	—¿Am ba juntiquil wiñic ti la' tojlel am bʌ juncojt i tʌñʌme', mi tsa' yajli ti ch'eñ ti' q'uiñilel c'aj-o, mach ba muq'uic i majlel i chuc loq'uel?
MAT.12.12	¿Mach ba ñumen ñuquic i c'ʌjñibal jiñi wiñic che' bajche' jiñi tʌñʌme'? Jiñi cha'añ uts'atʌch mi lac mel chuqui wen ti' q'uiñilel c'aj-o.
MAT.12.13	Che' jiñi Jesús tsi' su'be jiñi wiñic:
MAT.12.13	—Sʌts'ʌ a c'ʌb.
MAT.12.13	Che' jiñi tsi' sʌts'ʌ i c'ʌb, tsa' cha' wen-a, lajal tsa' cʌle che' bajche' yam bʌ junts'ijt i c'ʌb. 
MAT.12.14	Che' jiñi tsa' loq'uiyob jiñi fariseojob, tsi' tempayob i bʌ cha'añ mi' ña'tañob bajche' yom mi' tsʌnsañob Jesús.
MAT.12.15	Che' bʌ tsi' ña'ta Jesús tsa' loq'ui majlel, ca'bʌl wiñicob x'ixicob tsi' tsajcayob majlel. Tsi' laj lajmesayob jiñi c'amo' bʌ. 
MAT.12.16	Jesús tsi' su'beyob cha'añ ma'añic mi yʌc'ob ti cʌjñel, 
MAT.12.17	cha'añ mi' ts'ʌctiyel i t'añ jiñi x'alt'añ Isaías tsa' bʌ i yʌlʌ:
MAT.12.18	“Q'uelela jiñi x'e'tel c cha'añ tsa' bʌ c yajca,
MAT.12.18	jiñi mu' bʌ j c'uxbin, tijicña c pusic'al mij q'uel.
MAT.12.18	Mi caj cʌq'uen quEspíritu,
MAT.12.18	jiñi mi caj i su'beñob gentilob chuqui toj.
MAT.12.19	Ma'añic mi cha'len leto, mi c'am bʌ t'añ,
MAT.12.19	ma'añic majqui mi caj i yu'biben i t'añ ti calle tac.
MAT.12.20	Ma'añic mi caj i c'ʌs jiñi pets' t'uchtʌbil bʌ te' jam.
MAT.12.20	Ma'añic mi caj i yʌp jiñi yomix bʌ yajpel i c'ʌc'al i pislel cas,
MAT.12.20	jinto mi' yujtel ti uts'at jiñi toj bʌ meloñel.
MAT.12.21	Ti' c'aba' lac Yum, jiñi gentilob mi caj i chʌn cha'leñob pijt.”
MAT.12.22	Jiñi cha'añ tsi' pʌyʌyob tilel ba'añ Jesús juntiquil wiñic am bʌ i xi'bʌjlel x'uma' yic'ot xpots' ja'el. Jesús tsi' c'oq'uesa, che' jiñi tsa' c'oti i wut yic'ot tsi' cha'le t'añ. 
MAT.12.23	Tsa' toj sajtiyob i pusic'al pejtelel wiñicob x'ixicob, tsi' yʌlʌyob: ¿Jim ba i Yalobil David? 
MAT.12.24	Che' bʌ tsi' yu'biyob jiñi fariseojob, tsi' yʌlʌyob: Mi' choc loq'uel xi'bajob ili wiñic ti' p'ʌtʌlel Beelzebú,
MAT.12.25	Yujil Jesús chuqui woli i ña'tañob ti' pusic'al, tsi' su'beyob: Mi tsi' t'oxoyob i bʌ ti leto i wiñicob juntiquil yumʌl, mi caj i jisʌbeñob i yumʌntel. Pejtelel tejclum o jump'ejl otot ba' mi' t'oxob i bʌ ti leto ma'añic mi caj i jalijel. 
MAT.12.26	Mi woli i bajñel chocob loq'uel i bʌ satanás, woli jach i bajñel contrajin i bʌ, ¿bajche' mi' mejlel ti jalijel i yumʌntel che' jiñi? 
MAT.12.27	Mi woli choc loq'uel xi'ba ti' p'ʌtʌlel Beelzebú, ¿baqui mi' tajob i p'ʌtʌlel la' walobilob cha'añ mi' chocob loq'uel? Jiñi cha'añ la' walobilob mi caj i tsictesañob la' mul. 
MAT.12.28	Mi woli choc loq'uel xi'bajob ti' p'ʌtʌlel i yEspíritu Dios, yom mi yʌl tsa'ix juli i yumʌntel Dios ba'añetla. 
MAT.12.29	¿Bajche' mi mejlel ti ochel juntiquil ti' yotot juntiquil p'ʌtʌl bʌ wiñic cha'añ mi' ch'ʌmben loq'uel i chu'bʌañ, mi mach ñaxañic mi' cʌch? Cojach che' jiñi mi' mejlel i ch'ʌmben i chu'bʌañ. 
MAT.12.30	Jiñi mach bʌ añic quic'ot woli' contrajiñon. Jiñi mach bʌ añic mi' pʌy tilel yaño' bʌ tic tojlel woli jach i pam puc.
MAT.12.31	Jiñi cha'añ mic su'beñetla: pejtelel mulil yic'ot p'ajoñel mi mejlel i ñusʌbentel wiñicob x'ixicob. Cojach jiñi p'ajoñel ti' contra Espíritu ma'añix i ñusʌntel. 
MAT.12.32	Majqui jach mi' cha'len t'añ ti' contra i Yalobil Wiñic mi caj i ñusʌbentel i mul; pero majqui jach mi' cha'len t'añ ti' contra Ch'ujul bʌ Espíritu mach mejlic i taj i ñusʌbentel i mul wʌle ti ili pañimil, mi jiñic ti wi'il bʌ q'uiñ mu' bʌ i tilel.
MAT.12.33	Che' c'oc' jiñi te', c'oc' i wut ja'el. Mi mach weñic jiñi te', mach weñic i wut ja'el. Come mi' cʌjñel jiñi te' ti' wut. 
MAT.12.34	Jatetla i yalobiletla lucum.
MAT.12.35	Jiñi uts'at bʌ wiñic mi' loc'san uts'at tac bʌ ti' pusic'al. Jiñi jontol bʌ wiñic mi' loc'san jontol tac bʌ ti' pusic'al. 
MAT.12.36	Pero joñon mic su'beñetla, pejtelel wiñicob x'ixicob mi caj i melob i bʌ ti' q'uiñilel meloñel cha'añ jujump'ejl t'añ tsa' bʌ i yʌlʌyob. 
MAT.12.37	Come cha'añ ti caj wen bʌ a t'añ mi caj a sujbel ti toj; pero cha'añ ti' caj jontol bʌ a t'añ mi caj a sujbel ti xmulil.
MAT.12.38	Cha'tiquil uxtiquil xts'ijbayajob yic'ot fariseojob tsi' su'beyob:
MAT.12.38	—Maestro, com j q'uel lojon i yejtal a p'ʌtʌlel.
MAT.12.39	Jesús tsi' jac'beyob:
MAT.12.39	—Jiñi xjontolilob yic'ot xts'i'lelob, mi' wersa c'ajtiñob i q'uel i yejtal c p'ʌtʌlel; pero ma'añic mi caj i yʌq'ueñtelob i q'uel, jiñi jach tsa' bʌ pʌsle ti' tojlel jiñi x'alt'añ Jonás. 
MAT.12.40	Che' bajche' tsa' ajñi Jonás uxp'ejl q'uiñ, uxp'ejl ac'ʌlel ti' ñʌc' colem chʌy, che'ʌch ja'el mi caj i yajñel i Yalobil Wiñic ti' mal lum uxp'ejl q'uiñ, uxp'ejl ac'ʌlel.
MAT.12.41	Jiñi wiñicob ch'oyolo' bʌ ti Nínive mi caj i wa'tʌlob ti' q'uiñilel meloñel yic'ot wiñicob x'ixicob año' bʌ wʌle. Mi caj i su'beñob i mul. Come tsi' cʌyʌyob i mul che' bʌ tsi' yu'bibeyob i subt'añ Jonás; pero umba'añ la' wic'ot jiñi ñumen ñuc bʌ bajche' Jonás. 
MAT.12.42	Jiñi x'ixic tsa' bʌ i cha'le yumʌntel ya' ti Sur mi caj i wa'tʌl ti' q'uiñilel meloñel yic'ot ili wiñicob x'ixicob año' bʌ wʌle, mi caj i su'beñob i mul, come jiñi x'ixic ñajt tsa' tili cha'añ mi' yu'bin i ña'tʌbal Salomón;
MAT.12.43	Che' mi' loq'uel xi'ba ti' pusic'al wiñic, mi' majlel ti xʌmbal ti tiquin bʌ pañimil, mi' sajcan ba' mi' c'aj i yoj, pero ma'añic mi' taj. 
MAT.12.44	Jiñi cha'añ mi' yʌl: “Muq'uix c cha' majlel ti cotot ba' tsa' loq'uiyon.” Che' mi' c'otel, jocholix mi' taj, wen misubilix yic'ot wen ch'ʌlbilix. 
MAT.12.45	Mi' cha' majlel i pʌy tilel yam bʌ wuctiquil espíritujob ñumen jontolo' bʌ, mi' yochelob, ya' mi' cajelob ti chumtʌl. Jiñi cha'añ ñumen leco mi' caj ti ajñel jiñi wiñic ti wi'il bajche' ti ñaxan. Lajal mi caj i yujtelob jiñi jontolo' bʌ wiñicob x'ixicob año' bʌ ti pañimil wʌle.
MAT.12.46	Che' woli to i pejcan wiñicob x'ixicob Jesús, tsa' c'otiyob i ña' yic'ot i yijts'iñob.
MAT.12.47	Juntiquil tsi' su'be Jesús:
MAT.12.47	—Ya' wa'alob a ña' yic'ot a wijts'iñob ti' pat otot, yom i pejcañetob.
MAT.12.48	Jesús tsi' jac'be jiñi tsa' bʌ ujti ti t'añ:
MAT.12.48	—¿Majqui c ña' yic'ot majqui quijts'iñob?
MAT.12.49	Tsi' tsʌts'ʌ i c'ʌb ba'añ xcʌnt'añob i cha'añ, tsi' yʌlʌ:
MAT.12.49	—Iliyobi jiñobʌch c ña' yic'ot quijts'iñob. 
MAT.12.50	Come majqui jach mi' cha'len chuqui yom c Tat am bʌ ti panchan jiñʌch querañob yic'ot c ña'.
MAT.13.1	Ti jiñi jach bʌ q'uiñ Jesús tsa' loq'ui ti otot; tsa' buchle ti' t'ejl mar. 
MAT.13.2	Tsi' tempayob i bʌ ca'bʌl wiñicob x'ixicob ya' ba'añ; jiñi cha'añ tsa' letsi Jesús ti barco, tsa' buchle, pejtelel wiñicob x'ixicob ya' wa'alob ti ti' jiñi mar. 
MAT.13.3	Añ ca'bʌl chuqui tsi' su'beyob ti lajiya tac, tsi' yʌlʌ:
MAT.13.3	Juntiquil wiñic tsa' majli ti wejch'uya pac', 
MAT.13.4	che' woli' wejch'un majlel pac' tsa' yajli ts'ita' ti ti' bij; tsa' tiliyob te'lemut tsi' laj c'uxuyob. 
MAT.13.5	Yam bʌ tsa' yajli ti xajlelol ba' ma'añic ca'bʌl i lumil, ora jach tsa' pasi, come mach tamic i lumil, 
MAT.13.6	che' bʌ tsa' chañ-a q'uiñ, c'ux tsi' yu'bi; tsa' tiqui, come ma'añic i wi'.
MAT.13.7	Yam bʌ tsa' yajli ti ch'ixol, jiñi ch'ix tsa' coli, tsi' tsʌnsa jiñi pac'. 
MAT.13.8	Yam bʌ tsa' yajli ti wen bʌ lum, tsi' yʌc'ʌ i wut jujuntejc ti jo'c'al, ti uxc'al, ti lujump'ejl i cha'c'al. 
MAT.13.9	Jiñi am bʌ i chiquin cha'añ mi' yu'bin, la' i yu'bin.
MAT.13.10	Che' jiñi tsa' tiliyob jiñi xcʌnt'añob ba'añ Jesús, tsi' c'ajtibeyob:
MAT.13.10	—¿Chucoch ma' pejcañob ti lajiya?
MAT.13.11	Jesús tsi' jac'beyob, tsi' yʌlʌ:
MAT.13.11	—Come aq'uebiletla cha'añ mi la' cʌn isujmlel i yumʌntel panchan mach bʌ tsictiyemic ti yam bʌ ora, pero iliyob mach aq'uebilobic i cʌn. 
MAT.13.12	Come majqui jach añ i cha'añ mi caj i yʌq'ueñtel yam bʌ, jinto mi' wen oñ-an; pero jiñi mach bʌ añic i cha'añ mi caj i laj chilbentel
MAT.13.13	Jiñi cha'añ mic pejcañob ti lajiya: come mi' q'uelob, pero ma'añic mi' c'otelob i wut; mi' yu'biñob, pero ma'añic mi' yochel t'añ ti' chiquin, ma'añic mi' ch'ʌmbeñob isujm. 
MAT.13.14	Che'ʌch tsa' ts'ʌctiyi i t'añ x'alt'añ Isaías, tsa' bʌ i yʌlʌ:
MAT.13.14	“Mi caj la' wu'bin t'añ,
MAT.13.14	pero ma'añic mi caj la' ch'ʌmben isujm,
MAT.13.14	mi caj la' q'uel pero ma'añic mi caj la' cʌñ.
MAT.13.15	Come jiñi wiñicob x'ixicob
MAT.13.15	tsa' ochiyob ti tonto i pusic'al.
MAT.13.15	Mach yomic i chʌn u'biñob t'añ,
MAT.13.15	tsi' muts'uyob i wut
MAT.13.15	ame i q'uelob ti' wut,
MAT.13.15	tsi' mʌcʌyob i chiquin
MAT.13.15	ame i yu'biñob ti' chiquin,
MAT.13.15	ame i ch'ʌmbeñob isujm ti' pusic'al,
MAT.13.15	ame i cha' sutq'uiñob i bʌ
MAT.13.15	cha'añ mij c'oq'uesañob.”
MAT.13.16	Pero jatetla tijicñayetla come mi' c'otel la' wut yic'ot mi la' wu'bin t'añ ti la' chiquin. 
MAT.13.17	Isujm mic su'beñetla, ca'bʌl x'alt'añob yic'ot wiñicob tojo' bʌ i pusic'al, tsi' ña'ta i q'uelob jiñi woli bʌ la' q'uel, pero ma'añic tsi' q'ueleyob; tsi' ña'ta i yu'biñob jiñi woli bʌ la' wu'bin, pero ma'añic tsi' yu'biyob.
MAT.13.18	U'binla isujmlel jiñi lajiya cha'añ jiñi xwejch'uya pac'. 
MAT.13.19	Che' añ majqui mi' yu'bin jiñi wen t'añ cha'añ i yumʌntel Dios, mi ma'añic tsi' ch'ʌmbe isujm, ora jach mi' tilel jiñi xjontolil, mi' chilben loq'uel jiñi pʌc'bil bʌ ti' pusic'al. Jiñʌch isujmlel jiñi wejch'ubil bʌ ti ti' bij. 
MAT.13.20	Jiñi wejch'ubil bʌ ti xajlelol, jiñʌch mu' bʌ i yu'bin jiñi wen t'añ, tijicña i pusic'al mi' bʌc' jac', 
MAT.13.21	pero ma'añic i wi' ti' pusic'al, ts'ita' jach mi' jalijel, che' mi' tilel i wocol yic'ot i tic'lʌntel cha'añ jiñi wen t'añ, mi' cha' cʌyob. 
MAT.13.22	Jiñi wejch'ubil bʌ ti ch'ixol, jiñʌch mu' bʌ i yu'bin jiñi wen t'añ, pero ca'bʌl jax i c'oj-ol cha'añ pañimil yic'ot i lotintel cha'añ chu'bʌañʌl, mi' c'unte' jisan jiñi wen t'añ ti' pusic'al yic'ot ma'añic mi' yʌc' ti wut. 
MAT.13.23	Jiñi wejch'ubil bʌ ti wen bʌ lum, jiñʌch mu' bʌ i yu'bin jiñi wen t'añ, mi' ch'ʌmben isujm, mi' yʌc' i wut jujuntejc ti jo'c'al, ti uxc'al, ti lujump'ejl i cha'c'al.
MAT.13.24	Jesús tsi' su'beyob yam bʌ t'añ ti lajiya, tsi' yʌlʌ: I yumʌntel jiñi am bʌ ti panchan lajalʌch bajche' juntiquil wiñic tsa' bʌ majli i wejch'un wen bʌ pac' ti' lum. 
MAT.13.25	Che' wʌyʌlob jiñi wiñicob, tsa' tili i contra, tsi' wejch'u mach bʌ weñic bʌ pac' ba' wejch'ubil jiñi trigo, che' jiñi tsa' sujti. 
MAT.13.26	Che' bʌ tsa' pasi jiñi trigo tsi' yʌc'ʌ i wut, che' jiñi tsa' pasi ja'el jiñi mach bʌ weñic bʌ jam. 
MAT.13.27	Tsa' tiliyob jiñi x'e'telob i cha'añ i yum otot, tsi' su'beyob: “C Yum, ¿mach ba weñic jiñi pac' tsa' bʌ a wejch'u ti a lum? ¿Baqui tsa' tili jiñi mach bʌ weñic woli bʌ ti pasel?” 
MAT.13.28	Tsi' su'beyob: “Juntiquil xcontra tsi' mele jiñi.” Jiñi x'e'telob tsi' c'ajtibeyob: ¿A wom ba mic majlel c boc lojon loq'uel jiñi mach bʌ weñic bʌ jam? 
MAT.13.29	I yum tsi' yʌlʌ: “Mach comic, ame bojquic jiñi trigo che' woli la' boc loq'uel jiñi mach bʌ weñic. 
MAT.13.30	La' to tem colic jinto mi' lojtel i wut jiñi trigo; che' ti' yorajlel c'ajbal mi caj c su'ben x'e'telob: Ñaxan tempanla jiñi mach bʌ weñic, buts buts cʌchʌla cha'añ mi' pulel; pero jiñi trigo lotola tilel ti' yotlel.”
MAT.13.31	Tsi' su'beyob yam bʌ t'añ ti lajiya, tsi' yʌlʌ: I yumʌntel jiñi am bʌ ti panchan lajalʌch bajche' i bʌc' i wut te' i c'aba' mostaza
MAT.13.32	Ti isujm jiñʌch ñumen biq'uit bʌ pac' bajche' yan tac bʌ pac'; pero che' mi' colel mi' ñusan jiñi pimel ti pʌc'ʌbʌl, mi' colel bajche' te', mi' tilel te'lemut, mi' mel i c'u' ti' c'ʌb jiñi te'.
MAT.13.33	Tsi' su'beyob yam bʌ t'añ ti lajiya: I yumʌntel jiñi am bʌ ti panchan lajalʌch bajche' levadura. Tsi' ch'ʌmʌ juntiquil x'ixic, tsi' xajc'u ti uxp'is harina jinto tsi' laj xaxa ti' pejtelel.
MAT.13.34	Jesús tsi' su'beyob jiñi wiñicob x'ixicob pejtelel jiñi t'añ ti lajiya tac, cojach ti lajiya tsi' pejcayob, 
MAT.13.35	cha'añ mi' ts'ʌctiyel i t'añ jiñi x'alt'añ tsa' bʌ i yʌlʌ:
MAT.13.35	“Mi caj c cha'len t'añ ti lajiya tac,
MAT.13.35	mi caj c su'b jiñi mucul tac bʌ isujmlel
MAT.13.35	c'ʌlʌl ti' cajibal pañimil.”
MAT.13.36	Che' bʌ tsa'ix i choco sujtel jiñi tempʌbilo' bʌ, Jesús tsa' ochi ti otot; tsa' tiliyob jiñi xcʌnt'añob i cha'añ, tsi' yʌlʌyob:
MAT.13.36	—Su'beñon lojon isujmlel jiñi lajiya cha'añ jiñi mach bʌ weñic bʌ jam ya' ti jamil.
MAT.13.37	Jesús tsi' su'beyob:
MAT.13.37	—Jiñi mu' bʌ i wejch'un wen bʌ pac' jiñʌch i Yalobil Wiñic. 
MAT.13.38	Jiñi jamil jiñʌch pañimil; jiñi wen bʌ pac' jiñʌch i yalobilob i yumʌntel Dios; jiñi jam mach bʌ weñic jiñʌch i yalobilob jiñi xjontolil; 
MAT.13.39	jiñi xcontra tsa' bʌ i wejch'u mach bʌ weñic bʌ pac' jiñʌch xi'ba; i yorajlel c'ajbal che' mi' lojtel i wut jiñi jam jiñʌch i jilibal pañimil; jiñi xc'ajbalob jiñʌch ángelob. 
MAT.13.40	Che' bajche' mi' tempʌyel jiñi mach bʌ weñic bʌ jam cha'añ mi' pulel, che'ʌch mi' caj i yujtel ti' jilibal ili pañimil. 
MAT.13.41	I Yalobil Wiñic mi caj i choc tilel i yÁngel, cha'añ mi' tempañob loq'uel ti' yumʌntel pejtelel mu' bʌ i yʌsañob ti mulil i pi'ʌlob yic'ot jiñi mu' bʌ i cha'leñob jontolil, 
MAT.13.42	mi caj i chocob ochel ti c'ajc; ya'i mi' cajelob ti ca'bʌl uq'uel yic'ot quech'ecña bʌ i bʌquel i yej. 
MAT.13.43	Ti jim bʌ ora mi' cajel ti tsictiyel i sʌclel jiñi tojo' bʌ i pusic'al che' bajche' q'uiñ ya' ti' yumʌntel i Tat. Jiñi am bʌ i chiquin cha'añ mi' yu'bin, la' i yu'bin.
MAT.13.44	Che' yilal ja'el i yumʌntel jiñi am bʌ ti panchan bajche' jump'ejl chu'bʌañʌl wen letsem bʌ i tojol, mucul bʌ ti jamil, tsa' bʌ i taja juntiquil wiñic, pero tsi' cha' mucu; wen tijicña i pusic'al tsa' majli i chon pejtelel i chu'bʌañ, cha'añ mi' mʌn jiñi jamil.
MAT.13.45	Che' yilal ja'el i yumʌntel panchan che' bajche' juntiquil xmʌñoñel woli bʌ i sajcan wen bʌ perla tac. 
MAT.13.46	Che' bʌ tsi' taja jump'ejl wen letsem bʌ i tojol, tsa' majli i laj chon pejtelel i chu'bʌañ. Tsi' mʌñʌ jiñi perla.
MAT.13.47	Che' yilal ja'el i yumʌntel jiñi am bʌ ti panchan bajche' chimo' chʌy tsa' bʌ chojqui ochel ti mar, tsi' chucu ca'bʌl chʌy ti chajp ti chajp, 
MAT.13.48	che' but'ulix, tsi' tujc'ayob loq'uel ti ti' mar; tsa' buchleyob, tsi' yajcayob ochel ti chiquib tac jiñi wen bʌ chʌy, tsi' chocoyob jiñi mach bʌ weñic. 
MAT.13.49	Che'ʌch ja'el mi' caj ti ujtel ti' jilibal pañimil: Jiñi ángelob mi caj i tilelob, cha'añ mi yajcañob loq'uel jiñi tojo' bʌ ti' tojlel jiñi jontolo' bʌ, 
MAT.13.50	mi caj i chocob ochel ti c'ajc; ya'i mi' cajelob ti uq'uel, yic'ot quech'ecña bʌ i bʌquel i yej.
MAT.13.51	Jesús tsi' c'ajtibeyob:
MAT.13.51	—¿Tsa' ba la' wen ch'ʌmbe isujm ti pejtelel ili lajiya tac?
MAT.13.51	Tsi' jac'beyob:
MAT.13.51	—Tsa' cu, c Yum.
MAT.13.52	Jesús tsi' su'beyob:
MAT.13.52	—Pejtelel xts'ijbaya wen cʌntesʌbil bʌ ti isujmlel i yumʌntel jiñi am bʌ ti panchan lajalʌch bajche' juntiquil tatʌl ti otot, mu' bʌ i loc'san ti' yajñib i chu'bʌañ tsiji' bʌ yic'ot jiñi ñoxix bʌ.
MAT.13.53	Che' bʌ tsa' ujti i su'b jiñi lajiya tac, Jesús tsa' loq'ui majlel ya'i. 
MAT.13.54	Che' bʌ tsa' c'oti Jesús ti' lumal, tsi' cha'le cʌntesa ti' sinagoga judíojob, tsa' toj sajtiyob i pusic'al wiñicob, x'ixicob, tsi' yʌlʌyob:
MAT.13.54	—¿Baqui tsi' taja i ña'tʌbal yic'ot i p'ʌtʌlel cha'añ mi' mel ñuc tac bʌ i melbal? 
MAT.13.55	¿Mach ba jiñic i yalobil jiñi carpintero? ¿Mach ba jiñic María i ña'? ¿Mach ba i yijts'iñobic jiñi Jacobo, José, Simón yic'ot Judas? 
MAT.13.56	¿Mach ba wʌ'ic añ la quic'ot x'ixico' bʌ i yijts'in? ¿Baqui tsi' taja pejtelel i ña'tʌbal?
MAT.13.57	Tsa' cajiyob ti ju'ucñʌyel, jiñi cha'añ Jesús tsi' su'beyob:
MAT.13.57	—Ma'añic x'alt'añ mu' i q'uejlel ti ñuc ti' lumal mi jiñic ti yotot.
MAT.13.58	Jesús ma'añic tsi' mele ca'bʌl ñuc bʌ i melbal ya'i, come ma'añic tsi' ñopoyob jiñi wiñicob x'ixicob.
MAT.14.1	Ti jim bʌ ora jiñi yumʌl Herodes Antipas
MAT.14.2	Herodes tsi' su'be x'e'telob i cha'añ: Jiñʌch Juan tsa' bʌ i yʌc'ʌ ch'ʌmja', tsa' cha' tejchi ch'ojyel ba'añ chʌmeño' bʌ, jiñi cha'añ añ i p'ʌtʌlel cha'añ mi' pʌs ñuc tac bʌ i melbal. 
MAT.14.3	Come Herodes añix ora tsi' yʌc'ʌ ti chujquel Juan, tsi' cʌchʌ, tsi' yotsa ti cárcel ti' t'añ Herodías, i yijñam i yeran i c'aba' Felipe, 
MAT.14.4	come Juan tsi' su'be Herodes: Tic'bil ti mandar, mach mejlic a pʌyben i yijñam a weran.
MAT.14.5	Herodes yom i tsʌnsan Juan, pero tsi' bʌc'ña wiñicob x'ixicob, come woli' yʌlob x'alt'añʌch jiñi Juan. 
MAT.14.6	Che' ti' q'uiñilel i ja'bilel Herodes, tsi' cha'le son xch'oc bʌ i yalobil Herodías
MAT.14.7	tsi' wa'choco i t'añ ti' tojlel jiñi xch'oc, cha'añ mi caj i yʌq'ueñ pejtelel mu' bʌ i c'ajtiben. 
MAT.14.8	Xic'bil i cha'añ i ña' jiñi xch'oc tsi' yʌlʌ:
MAT.14.8	—Aq'ueñon wʌ' ti colem plato i jol Juan tsa' bʌ i yʌc'ʌ ch'ʌmja'.
MAT.14.9	Jiñi rey tsi' mele i pusic'al, pero cha'añ ti caj tsi' wa'choco i t'añ ti' tojlel jiñi xch'oc yic'ot ti' tojlel jiñi buchulo' bʌ ti t'ejl i mesa Herodes, jiñi cha'añ tsi' yʌc'ʌ i t'añ cha'añ mi' yʌq'ueñtel jiñi woli bʌ i c'ajtin; 
MAT.14.10	jiñi cha'añ tsi' choco majlel ti set' t'ojbentel loq'uel i bic' Juan ya' ti cárcel. 
MAT.14.11	Tsa' pit ch'ʌjmi tilel i jol Juan ti colem plato, tsa' aq'uenti jiñi xch'oc, jiñi xch'oc tsi' yʌq'ue i ña'. 
MAT.14.12	Che' jiñi tsa' c'otiyob xcʌnt'añob i cha'añ Juan, tsi' ch'ʌmbeyob majlel i bʌc'tal, tsi' mucuyob; tsa' sujtiyob, tsa' majli i su'beñob Jesús.
MAT.14.13	Che' bʌ tsa'ix i yu'bi Jesús, tsa' majli ti barco ti colem bʌ i tiquiñal lum ti' bajñelil. Che' bʌ tsi' yu'biyob wiñicob x'ixicob, jomocña tsa' loq'uiyob tilel, tsi' tsajcañob majlel ti tejclum tac. 
MAT.14.14	Jesús tsa' loq'ui tilel, tsi' q'uele bajc'ʌl wiñicob x'ixicob, tsi' p'untayob, tsi' c'oq'uesayob jiñi c'amo' bʌ.
MAT.14.15	Che' wolix ti bʌjlel q'uiñ, tsa' tiliyob jiñi xcʌnt'añob, tsi' yʌlʌyob:
MAT.14.15	—Ilayi jiñʌch jochol bʌ lum, tsa'ix ñumi q'uiñ; su'beñobix sujtel ili wiñicob x'ixicob ti xchumtʌl tac cha'añ mi' majlel i mʌñob i bʌl i ñʌc'.
MAT.14.16	Jesús tsi' su'beyob:
MAT.14.16	—Mach wersajic mi' sujtelob, aq'uenla jatetla chuqui mi' c'uxob.
MAT.14.17	Tsi' jac'beyob:
MAT.14.17	—Cojach añ jo'q'uejl waj yic'ot cha'cojt chʌy.
MAT.14.18	Jesús tsi' su'beyob:
MAT.14.18	—Ch'ʌmʌla tilel ba'añon.
MAT.14.19	Jesús tsi' su'be wiñicob x'ixicob cha'añ mi' buchtʌlob ti jam. Tsi' ch'ʌmʌ jiñi jo'q'uejl waj yic'ot cha'cojt chʌy, tsi' letsa i wut ti panchan, tsi' cha'le oración,
MAT.14.20	Tsi' c'uxuyob ti pejtelelob, tsa' ñaj-ayob, tsi' lotbeyob i colojbal lajchʌmp'ejl chiquib. 
MAT.14.21	Añ che' bajche' jo'p'ejl mil wiñicob tsi' c'uxuyob waj, ya'añ ja'el x'ixicob yic'ot alobob pero mach tsicbilobic.
MAT.14.22	Jesús tsi' su'beyob ochel ti barco jiñi xcʌnt'añob i cha'añ, cha'añ mi' ñaxan c'axelob majlel ti junwejl mar, tsa' to bajñel cʌle i su'beñob sujtel jiñi wiñicob x'ixicob. 
MAT.14.23	Che' bʌ tsa' ujti i su'beñob sujtel, tsa' letsi majlel ti' bajñelil ti bujtʌl cha'añ mi' cha'len oración. Che' ti ic'ajel ya'añ ti' bajñelil. 
MAT.14.24	Jiñi barco ya'ix añ ti ojlil mar, woli' i xewulan jiñi ja', come tsʌts woli' jats' jiñi ic'. 
MAT.14.25	Che' jalto sʌc'a pañimil tsa' tili Jesús ba'añ jiñi xcʌnt'añob woli i xʌn tilel ti' pam ja'. 
MAT.14.26	Jiñi xcʌnt'añob, che' bʌ tsi' q'ueleyob woli ti xʌmbal ti pam ja', tsa' wen cajiyob ti bʌq'uen, tsi' yʌlʌyob:
MAT.14.26	—I ch'ujlel jach wiñic.
MAT.14.26	C'am tsi' cha'leyob oñel cha'añ bʌq'uen. 
MAT.14.27	Pero Jesús tsi' bʌc' pejcayob, tsi' su'beyob:
MAT.14.27	—Tijicñesan la' pusic'al, joñoñʌch, mach mi la' cha'len bʌq'uen.
MAT.14.28	Jiñi cha'añ Pedro tsi' jac'be, tsi' su'be:
MAT.14.28	—C Yum, mi jatetʌch, su'beñon tilel ba' añet ti' pam ja'.
MAT.14.29	Jesús tsi' su'be:
MAT.14.29	—La'.
MAT.14.29	Tsa' loq'ui Pedro ti barco, tsa' caji ti xʌmbal ti pam ja' cha'añ mi' majlel ba'añ Jesús. 
MAT.14.30	Che' bʌ tsi' q'uele jiñi tsʌts bʌ ic', tsa' caji ti bʌq'uen, che' jiñi tsa' caji ti sujp'el ochel majlel ti' mal ja', che' jiñi, c'am tsi' cha'le t'añ, tsi' yʌlʌ:
MAT.14.30	—C Yum, coltañon.
MAT.14.31	Jesús tsi' bʌc' sʌts'ʌ i c'ʌb, tsi' chucu, tsi' su'be:
MAT.14.31	—Pedro, chucoch ma'añic ma' ñop ti pejtelel a pusic'al, ¿chucoch tsa' tejchi tilebixel bʌ a pusic'al?
MAT.14.32	Che' bʌ tsa' ochiyob Jesús yic'ot Pedro ti barco tsa' lajmi jiñi ic'. 
MAT.14.33	Jiñi año' bʌ ti' mal barco tsa' tiliyob, tsi' ch'ujutesayob Jesús, tsi' yʌlʌyob:
MAT.14.33	—Isujmʌch i Yalobilet Dios.
MAT.14.34	Che' bʌ tsa' c'axiyob, tsa' c'otiyob ti' lumal Genesaret. 
MAT.14.35	Jiñi wiñicob ya'i, che' bʌ tsi' cʌñʌyob Jesús, tsa' caji i pucob majlel t'añ ti pejtelel i lumal, tsa' caji i pʌyob tilel ba'añ Jesús pejtelel xc'am-ʌjelob. 
MAT.14.36	Tsi' c'ajtibeyob ti wocol t'añ cha'añ mi' tʌlbeñob i yoc i pislel, pejtelel jiñi tsa' bʌ i tʌlbeyob i yoc i pislel tsa' laj c'oq'uesʌntiyob.
MAT.15.1	Jiñi xts'ijbayajob yic'ot fariseojob ch'oyolo' bʌ ti Jerusalén tsa' tiliyob ba'añ Jesús, tsi' c'ajtibeyob:
MAT.15.2	—¿Chucoch mi' ñusañob i su'bal lac ñojte'el jiñi xcʌnt'añob a cha'añ? Come ma'añic mi' pocob i c'ʌb che' mi' cajelob ti c'ux waj.
MAT.15.3	Jesús tsi' jac'beyob:
MAT.15.3	—¿Chucoch jatetla ja'el mi la' ñusan i mandar Dios cha'añ i jac'ol i su'bal la' ñojte'el? 
MAT.15.4	Come Dios tsi' yʌlʌ ti' mandar: “Q'uele ti ñuc a tat a ña'.”
MAT.15.5	Pero jatetla mi la' wʌl, cha'añ juntiquil wiñic mi mejlel i su'ben i tat i ña': Ma'añix chuqui mi mejlel cʌq'ueñet cha'añ mij coltañet, come pejtelel c chu'bʌañ yic'ot c taq'uiñ tsa'ix c su'bu cha'añ i cha'añix Dios. 
MAT.15.6	Jatetla mi la' lon al mach i wentajobic cha'añ mi' coltañob i tat i ña'; che' jiñi woli la' jisʌben i c'ʌjñibal i mandar Dios ti la' pusic'al cha'añ mi la' jac'ben i su'bal la' ñojte'el.
MAT.15.7	Cha'chajp jax la' pusic'al. Isujmʌch bajche' tsi' tajayetla ti t'añ Isaías che' bʌ tsi' yʌlʌ:
MAT.15.8	“Ti' yej jach mi' su'bob c ñuclel
MAT.15.8	jiñi wiñicob x'ixicob,
MAT.15.8	pero i pusic'al ñajt añ tic tojlel.
MAT.15.9	Lolom jach mi' ch'ujutesañoñob,
MAT.15.9	come woli i cha'leñob cʌntesa
MAT.15.9	ti' su'bal i ñojte'elob.”
MAT.15.10	Jesús tsi' pʌyʌ tilel bajc'ʌl wiñicob x'ixicob, tsi' su'beyob:
MAT.15.10	—Ñʌch'tanla, wen ch'ʌmbenla isujm. 
MAT.15.11	Mach jiñic mi' bi'b-esan wiñic chuqui tac mi' yochel ti' yej, pero pejtelel mu' bʌ i loq'uel ti' yej, jiñʌch mu' bʌ i bi'b-esan.
MAT.15.12	Tsa' tiliyob xcʌnt'añob, tsi' su'beyob:
MAT.15.12	—¿Awujilba cha'añ tsa' mich'ayob jiñi fariseojob che' bʌ tsi' yu'biyob a t'añ?
MAT.15.13	Jesús tsi' jac'beyob:
MAT.15.13	—Pejtelel pimel mach bʌ pʌc'bilic i cha'añ c Tat am bʌ ti panchan mi' caj ti bojquel. 
MAT.15.14	La' to ajñicob; xpots'ob mi' lon pʌsben bij yam bʌ xpots'; mi jiñi xpots' mu' bʌ i toj-esan majlel yam bʌ xpots', ti' cha'ticlelob mi' caj i yajlelob ti ch'eñ.
MAT.15.15	Pedro tsi' jac'ʌ, tsi' yʌlʌ:
MAT.15.15	—Su'beñon lojon isujmlel jiñi lajiya.
MAT.15.16	Jesús tsi' yʌlʌ:
MAT.15.16	—Jatetla ja'el, ¿ma'añic mi la' ch'ʌmben isujm? 
MAT.15.17	¿Mach ba la' wujilic, jiñi mu' bʌ i yochel ti la quej mi' majlel ti lac ñʌc'? Ñumel jach mi' ñumel. 
MAT.15.18	Pero jiñi mu' bʌ i loq'uel ti' yej wiñic ch'oyolʌch ti' pusic'al, jiñʌch mu' bʌ i bi'b-esan. 
MAT.15.19	Come ch'oyol ti' pusic'al wiñic mi' tilel jontol bʌ i ña'tʌbal, che' bajche' tsʌnsa, ts'i'lel, xujch', jop't'añ yic'ot p'ajoñel. 
MAT.15.20	Pejtelel iliyi jiñʌch mu' bʌ i bi'b-esan wiñic; mach jiñic mi' bi'b-esan wiñic mi' tsi' c'uxu waj che' mach pocbilic i c'ʌb.
MAT.15.21	Jesús tsa' loq'ui ya'i, tsa' majli ti' lumal Tiro yic'ot Sidón. 
MAT.15.22	Awilan tsa' tili juntiquil x'ixic ya' bʌ chumul ti Canaán, c'am tsi' cha'le t'añ, tsi' yʌlʌ:
MAT.15.22	—C Yum, i Yalobilet bʌ David, p'untañon, jiñi xch'oc bʌ calobil wen tic'lʌbil ti xi'ba.
MAT.15.23	Pero Jesús ma'añic tsi' jac'ʌ mi jump'ejlic t'añ. Tsa' tili xcʌnt'añob i cha'añ, ti wocol t'añ tsi' yʌlʌyob:
MAT.15.23	—Su'beñix sujtel jiñi x'ixic, come woli' ti c'am bʌ t'añ tilel ti lac pat.
MAT.15.24	Jesús tsi' jac'beyob:
MAT.15.24	—Chocbilon tilel cha'añ jach jiñi sajtemo' bʌ tʌñʌme' ti Israel.
MAT.15.25	Jiñi x'ixic tsa' cha' tili, tsi' ñocchoco i bʌ ba'añ Jesús, tsi' yʌlʌ:
MAT.15.25	—C Yum, coltañon.
MAT.15.26	Jesús tsi' su'be:
MAT.15.26	—Mach weñic mi lac chilben i waj alobob cha'añ mi lac chocben alʌ ts'i'.
MAT.15.27	Jiñi x'ixic tsi' yʌlʌ:
MAT.15.27	—Isujmʌch, c Yum; Pero jiñi alʌ ts'i' mi' c'ux i xejt'il mu' bʌ i p'ajtel ti ye'bal i mesa i yum.
MAT.15.28	Jiñi cha'añ, Jesús tsi' jac'be:
MAT.15.28	—X'ixic, wen ca'bʌl jax i xuc'tʌlel a pusic'al; jiñi cha'añ la' aq'uentiquet che' bajche' a wom.
MAT.15.28	Tsa' bʌc' lajmi i yalobil ti jiñi jach bʌ ora.
MAT.15.29	Tsa' ñumi Jesús ya'i, tsa' majli ti ti' mar am bʌ ti Galilea. Tsa' letsi majlel ti bujtʌl, ya'i tsa' buchle. 
MAT.15.30	Tsa' tiliyob ca'bʌl wiñicob x'ixicob ya' ba'añ tsi' pʌyʌyob tilel jiñi mach bʌ weñobic i yoc, yic'ot xpots'ob, yic'ot x'uma'ob, yic'ot xborc'ʌbob, yic'ot ca'bʌl yam bʌ xc'am-ʌjelob tac. Ya' tsi' yʌc'ʌyob ba' wa'al Jesús, tsi' c'oq'uesayob. 
MAT.15.31	Jiñi cha'añ tsa' toj sajtiyob i pusic'al che' bʌ tsi' q'ueleyob woliyobix ti t'añ jiñi x'uma'ob, che' tsa'ix c'oc'ayob jiñi xborc'ʌbob, che' woliyobix ti xʌmbal jiñi mach bʌ weñobic i yoc, che' wolix i c'otelob i wut jiñi xpots'ob. Jiñi cha'añ tsa' caji i tsictesañob i ñuclel i Dios Israel.
MAT.15.32	Jesús tsi' pʌyʌ tilel xcʌnt'añob i cha'añ, tsi' yʌlʌ:
MAT.15.32	—Mic p'untan jiñi wiñicob x'ixicob, come i yuxp'ejlelix q'uiñ wʌ' añob quic'ot. Ma'añobic i bʌl i ñʌc'; mach comic c su'beñob sujtel che' wi'ñayob ame c'uñ-acob ti bij.
MAT.15.33	Jiñi xcʌnt'añob i cha'añ tsi' su'beyob:
MAT.15.33	—¿Baqui mic taj lojon ca'bʌl waj ilayi ti jochol bʌ lum cha'añ mi' c'uxob bajc'ʌl wiñicob x'ixicob?
MAT.15.34	Jesús tsi' c'ajtibeyob:
MAT.15.34	—¿Jayq'uejl waj añ la' cha'añ?
MAT.15.34	Tsi' yʌlʌyob:
MAT.15.34	—Wucq'uejl yic'ot ts'ita' chʌy.
MAT.15.35	Jesús tsi' su'be wiñicob x'ixicob cha'añ mi' buchtʌlob ti lum. 
MAT.15.36	Tsi' ch'ʌmʌ jiñi wucq'uejl waj yic'ot jiñi chʌy, tsi' su'be wocolix i yʌlʌ Dios, tsi' xet'e, tsi' yʌq'ue xcʌnt'añob i cha'añ; jiñi xcʌnt'añob tsi' pucbeyob wiñicob x'ixicob. 
MAT.15.37	Ti pejtelelob tsi' c'uxuyob, tsa' ñaj-ayob; tsi' lotoyob wucp'ejl colem chiquib but'ul ti' xujt'il tac tsa' bʌ colojbaji. 
MAT.15.38	Añ che' bajche' lujumbajc' wiñicob tsi' c'uxuyob jiñi waj, pero jiñi x'ixicob yic'ot alobob mach tsicbilobic. 
MAT.15.39	Che' jiñi, tsa'ix i chocoyob sujtel pejtelel jiñi wiñicob x'ixicob. Jesús tsa' ochi ti barco, tsa' majli ti' lumal Magdala.
MAT.16.1	Tsa' tiliyob fariseojob yic'ot saduceojob cha'añ mi' yilʌbeñob i pusic'al Jesús. Tsi' c'ajtibeyob cha'añ mi' pʌsbeñob i yejtal i p'ʌtʌlel ti panchan. 
MAT.16.2	Jesús tsi' jac'beyob: Che' woli ti bʌjlel q'uiñ mi la' wʌl: “Jamʌl pañimil ijc'ʌl come chʌchʌc i ye'bal panchan.” 
MAT.16.3	Ti sʌc'ajel mi la' wʌl: “Talix ja'al come chʌchʌquix i ye'bal panchan, añix tocal.” ¡Cha'chajp jax la' pusic'al, mi la' ña'tʌben isujmlel chuqui tac mi la' q'uel ti panchan, pero ma'añic mi la' ña'tan chuqui woli' yujtel wʌle! 
MAT.16.4	Jiñi jontolo' bʌ wiñicob x'ixicob but'ulo' bʌ ti' ts'i'lel woli' i wersa c'ajtiñob i q'uel i yejtal c p'ʌtʌlel;
MAT.16.5	Tsa' c'otiyob xcʌnt'añob i cha'añ ti junwejl ja', pero tsa' ñajʌyiyob i ch'ʌmob majlel caxlan waj. 
MAT.16.6	Jesús tsi' su'beyob:
MAT.16.6	—Chʌcʌ q'uele la' bʌ cha'añ i levadura jiñi fariseojob yic'ot saduceojob.
MAT.16.7	Tsa' caji i bajñel alob ti' pusic'al:
MAT.16.7	—Woli yʌl iliyi cha'añ ti' caj ma'añic tsa' lac ch'ʌmʌ tilel lac caxlan waj.
MAT.16.8	Che' bʌ tsa'ix i ña'ta Jesús chuqui woli i ña'tañob, tsi' su'beyob: Wiñicob mach bʌ añic mi la' ñop ti pejtelel la' pusic'al,
MAT.16.8	—¿Chucoch woli la' cʌlʌx pejcan la' bʌ cha'añ ma'añic la' caxlan waj? 
MAT.16.9	¿Maxto añic woli la' ch'ʌmben isujm, mi c'ajalic to la' cha'añ jiñi jo'q'uejl caxlan waj tsa' bʌ i c'uxuyob jo'p'ejl mil wiñicob,
MAT.16.10	¿Mi jiñic to jiñi wucq'uejl caxlan waj tsa' bʌ i c'uxuyob chʌmp'ejl mil wiñicob,
MAT.16.11	¿Chucoch ma'añic mi' la' ch'ʌmben isujm, cha'añ mach wajic woli c ña'tan che' bʌ tsa' c su'beyetla cha'añ mi la' chʌcʌ q'uel la' bʌ cha'añ i levadura fariseojob yic'ot saduceojob? 
MAT.16.12	Che' jiñi tsi' ch'ʌmbeyob isujm cha'añ yom mi' chʌcʌ q'uelob i bʌ cha'añ i cʌntesa jiñi fariseojob yic'ot saduceojob, mach cha'añic jiñi levadura mu' bʌ i yotsʌntel ti caxlan waj.
MAT.16.13	Che' bʌ tsa' c'oti Jesús ya' ti' lumal Cesarea am bʌ ti Filipo, tsi' c'ajtibeñob xcʌnt'añob i cha'añ:
MAT.16.13	—¿Majqui i Yalobil Wiñic mi' yʌlob jiñi wiñicob x'ixicob?
MAT.16.14	Tsi' jac'ʌyob:
MAT.16.14	—Cha'tiquil uxtiquil mi' yʌlob cha'añ jatet Juan tsa' bʌ i yʌc'ʌ ch'ʌmja', yam bʌ mi' yʌlob cha'añ jatetʌch jiñi Elías,
MAT.16.15	Jesús tsi' c'ajtibeyob:
MAT.16.15	—Ixcu jatetla, ¿Majquiyon mi la' wʌl?
MAT.16.16	Simón Pedro tsi' jac'ʌ:
MAT.16.16	—Jatetʌch jiñi Cristo, jiñi yajcʌbil bʌ, i Yalobilet jiñi cuxul bʌ Dios.
MAT.16.17	Jiñi cha'añ Jesús tsi' jac'ʌ:
MAT.16.17	—Tijicña a pusic'al Simón, i yalobilet bʌ Jonás, come mach tilemic ti wiñicob año' bʌ i bʌc'tal yic'ot i ch'ich'el a ña'tʌbal, cojach jiñi c Tat am bʌ ti panchan tsi' pʌsbeyet. 
MAT.16.18	Che' ja'el mic su'beñet jatetʌch jiñi Pedro, ti' pam ili xajlel
MAT.16.19	Jatet mi caj cʌq'ueñet i llavejlel i yumʌntel jiñi am bʌ ti panchan; pejtelel chuqui ma' cʌch wʌ' ti pañimil cʌchbil ja'el ya' ti panchan; pejtelel mu' bʌ a jit wʌ' ti pañimil, jitbil ja'el ya' ti panchan.
MAT.16.20	Jesús tsi' tiq'ui jiñi xcʌnt'añob i cha'añ, cha'añ ma'añic majqui mi' wis su'beñob mi juntiquilic cha'añ jiñi Jesús jiñʌch jiñi Cristo.
MAT.16.21	Ti jim bʌ ora, Jesús tsa' caji i su'beñob jiñi xcʌnt'añob i cha'añ, cha'añ wersa mi' caj i majlel ti Jerusalén cha'añ mi yu'bin ca'bʌl wocol ti' c'ʌb xñoxob año' bʌ i ye'tel, yic'ot ñuc bʌ motomajob yic'ot xts'ijbayajob; wersa mi caj i tsʌnsʌntel, pero mi' cha' cuxtʌlel ti yuxp'ejlel q'uiñ. 
MAT.16.22	Jiñi cha'añ Pedro tsa' caji i pʌy Jesús ti' bajñelil cha'añ mi' tic', tsi' yʌlʌ:
MAT.16.22	—C Yum, p'untan a bʌ. Mach che'ic mi caj a wujtel che' bajche' tsa' ujti a wʌl.
MAT.16.23	Jesús tsi' sutq'ui i bʌ, tsi' su'be Pedro:
MAT.16.23	—Tʌts'ʌ a bʌ ti' tojel c wut Satanás, jatet xmʌctayajet jach tic tojlel, come jatet ma'añic ma' ch'ʌmben isujm chuqui yom Dios, cojach ma' ña'tan chuqui yom wiñicob.
MAT.16.24	Jiñi cha'añ Jesús tsi' su'be jiñi xcʌnt'añob i cha'añ:
MAT.16.24	—Mi añ majqui yom i tsajcañon, la' i len cʌy pejtelel chuqui yom i bajñel pusic'al, la' i ch'ʌm i cruz, la' i tsajcañon.
MAT.16.25	Come majqui jach yom i bajñel cʌntan i cuxtʌlel mi caj i sʌt, pero jiñi mu' bʌ i yʌc' i cuxtʌlel cha'añ mi' tsajcañon mi caj i taj. 
MAT.16.26	Come ¿chuqui mi' taj wiñic, mu' bʌ i lon taj pejtelel chuqui yom ti pañimil, pero mi tsa' sajti i ch'ujlel? ¿Chuqui i chobejtʌbal mi mejlel i yʌq'ueñ i ch'ujlel? 
MAT.16.27	Come mi caj i tilel i Yalobil Wiñic ti' ñuclel i Tat yic'ot i yÁngelob. Mi caj i yʌq'ueñob i tojol wiñicob x'ixicob ti jujuntiquil cha'añ chuqui tac tsi' meleyob.
MAT.16.28	Isujm mic su'beñetla: Lamital ili wʌ' bʌ añob la' quic'ot ma'añic mi caj i chʌmelob, jinto che' bʌ tsa'ix i q'ueleyob i Yalobil Wiñic che' mi' tilel ti' yumʌntel.
MAT.17.1	Che' ñumeñix wʌcp'ejl q'uiñ, Jesús tsi' pʌyʌ majlel Pedro, Jacobo, temel yic'ot i yeran i c'aba' Juan ya' ti chañ bʌ wits. 
MAT.17.2	Tsa' yʌjñi Jesús ti' wutob.
MAT.17.3	Tsa' tsictiyi Moisés yic'ot Elías,
MAT.17.4	Jiñi cha'añ Pedro tsi' su'be Jesús: C Yum, uts'at mi laj cʌytʌl ilayi. Mi a wom, mi caj c mel uxp'ejl lejchempat, jump'ejl a cha'añ, jump'ejl i cha'añ Moisés, jump'ejl i cha'añ Elías.
MAT.17.5	Che' woli to ti t'añ, tsi' mosoyob wen sʌsʌc bʌ tocal;
MAT.17.6	Che' bʌ tsi' yu'biyob jiñi xcʌnt'añob, tsi' ñucchocoyob i bʌ ti lum, tsi' cha'leyob ca'bʌl bʌq'uen. 
MAT.17.7	Jiñi cha'añ tsa' tili Jesús, tsi' tʌlʌyob, tsi' su'beyob:
MAT.17.7	—Ch'ojyenla, mach mi la' cha'len bʌq'uen.
MAT.17.8	Che' bʌ tsi' letsayob i wut, ma'añix majqui ya'añ jiñi jach Jesús.
MAT.17.9	Che' woli' ju'belob tilel ti wits, Jesús tsi' tiq'uiyob:
MAT.17.9	—Mach mi la' su'ben mi juntiquilic chuqui tsa' la' q'uele, jinto che' mi' ch'ojyel i Yalobil Wiñic ba'añ chʌmeño' bʌ.
MAT.17.10	Jiñi cha'añ jiñi, xcʌnt'añob i cha'añ tsi' c'ajtibeyob:
MAT.17.10	—¿Chucoch mi' yʌlob xts'ijbayajob cha'añ wersa yom ñaxan mi' tilel Elías?
MAT.17.11	Jesús tsi' jac'beyob:
MAT.17.11	—Isujmʌch, ñaxan mi' tilel Elías cha'añ mi' cha' toj-esan pejtelel chuqui añ. 
MAT.17.12	Pero mic su'beñetla, tsa'ix tili Elías, pero ma'añic tsi' cʌñʌyob, tsi' tic'layob bajche' jach yomob; che'ʌch ja'el, mi caj i yu'bin wocol i Yalobil Wiñic ti' c'ʌbob.
MAT.17.13	Jiñi cha'añ jiñi xcʌnt'añob tsi' ch'ʌmbeyob isujm, cha'añ Jesús woli i taj ti t'añ Juan jiñi tsa' bʌ i yʌc'ʌ ch'ʌmja'.
MAT.17.14	Che' bʌ tsa' c'otiyob ba' tempʌbilob wiñicob x'ixicob, tsa' tili juntiquil wiñic tsi' ñocchoco i bʌ ti' tojlel Jesús, tsi' yʌlʌ:
MAT.17.15	—C Yum, p'untʌbeñon calobil, yujil juquin chʌmel, woli i wen u'bin wocol; ca'bʌl mi' yajlel ti c'ajc yic'ot ca'bʌl mi' yajlel tac ti ja'. 
MAT.17.16	Tsa'ix c pʌyʌ tilel ba'añ xcʌnt'añob a cha'añ, pero ma'añic tsa' mejli i c'oq'uesañob.
MAT.17.17	Jesús tsi' jac'ʌ, tsi' yʌlʌ:
MAT.17.17	—¡Wiñicob x'ixicob mach bʌ añic mi la' ñop, jontolet bʌ la! ¿Jayp'ejl to q'uiñ wʌ'añon la' wic'ot? ¿Jayp'ejl to q'uiñ mi caj j cuchbeñetla la' sajtemal? Pʌyʌla tilel ilayi.
MAT.17.18	Jesús tsi' tiq'ui jiñi xi'ba, tsa' loq'ui ti' pusic'al jiñi ch'itoñ, tsa' lajmi ti jiñi jach bʌ ora. 
MAT.17.19	Tsa' tiliyob jiñi xcʌnt'añob tsi' bajñel pejcayob Jesús, tsi' c'ajtibeyob:
MAT.17.19	—¿Chucoch ma'añic tsa' mejli c choc lojon loq'uel?
MAT.17.20	Jesús tsi' jac'beyob:
MAT.17.20	—Come ma'añic mi la' ñop ti pejtelel la' pusic'al; come ti isujm mic su'beñetla, muq'uic la' ñop ti la' pusic'al anquese che' wistʌl che' bajche' i bʌc' mostaza, mi' mejlel la' su'ben jiñi wits: Tʌts'ʌ a bʌ ilayi ti yam bʌ a wajñib, mi caj i tsʌts i bʌ;
MAT.17.21	[Pero jiñi xi'bajob ma'añic mi' to'ol loq'uelob, wersa yom oración yic'ot ch'ajb.] 
MAT.17.22	Che' ya'añob ti Galilea, Jesús tsi' su'beyob:
MAT.17.22	—I Yalobil Wiñic mi caj i yʌjq'uel ti' c'ʌb wiñicob. 
MAT.17.23	Jiñi wiñicob mi caj i tsʌnsañob; pero ti yuxp'ejlel q'uiñ mi' cha' ch'ojyel.
MAT.17.23	—Jiñi xcʌnt'añob wen ch'ijiyem tsa' caji i yu'biñob.
MAT.17.24	Che' bʌ tsa' c'otiyob ti Capernaúm, jiñi xch'ʌm tojoñelob tsa' tiliyob ba'añ Pedro, tsi' su'beyob:
MAT.17.24	—¿Mach ba añic mi' yʌc' cha'p'ejl dracma
MAT.17.25	Pedro tsi' yʌlʌ:
MAT.17.25	—Mu' cu.
MAT.17.25	Che' bʌ tsa' ochi Pedro ti otot, Jesús tsa' caji i ñaxan pejcan, tsi' c'ajtibe:
MAT.17.25	—¿Bajche' ma' wʌl, Simón? ¿Majqui mi' yʌq'ueñob tojoñel yumʌlob ti pañimil? ¿Jim ba i yalobilob o yaño' bʌ?
MAT.17.26	Pedro tsi' jac'be:
MAT.17.26	—Jiñi yaño' bʌ.
MAT.17.26	Jesús tsi' su'be:
MAT.17.26	—Che' jiñi, mach i wentajic i yalobilob cha'añ mi' yʌc'ob tojoñel.
MAT.17.27	Pero cha'añ ma'añic mi lac techbeñob i mich'ajel cucu ti mar, choco ochel luquijib, jiñi ñaxan bʌ chʌy mu' bʌ a chuc, ch'ʌmʌ, che' ma' cawben i yej ya'i mi caj a taj jump'ejl estatero.
MAT.18.1	Ti jim bʌ ora tsa' tiliyob xcʌnt'añob ba'añ Jesús, tsi' c'ajtibeyob:
MAT.18.1	—¿Majqui ñumen ñuc ti' yumʌntel panchan?
MAT.18.2	Jesús tsi' pʌyʌ tilel juntiquil alob, tsi' yʌc'ʌ ya' ti ojlil ba' añob 
MAT.18.3	tsi' su'beyob:
MAT.18.3	—Isujm mic su'beñetla, mi ma'añic mi la' sutq'uin la' bʌ yic'ot mi ma'añic mi la' mel che' bajche' alobob, ma'añic mi caj la' wochel ti' yumʌntel panchan.
MAT.18.4	Jiñi cha'añ majqui jach mi' mel i bʌ ti pec' che' bajche' ili alob, jiñʌch jiñi c'ax ñuc bʌ ti' yumʌntel panchan. 
MAT.18.5	Majqui jach mi' ch'ʌm ti' wenta juntiquil alob tij c'aba', joñon woli i ch'ʌmon ti' wenta.
MAT.18.6	Majqui jach mi' yʌsan ti mulil juntiquil ili ch'och'oco' bʌ
MAT.18.7	¡O'bol i bʌ jiñi año' bʌ ti pañimil mu' bʌ i yʌsañob ti mulil wiñicob x'ixicob! come wersa mi caj i tilelob iliyi, pero ¡o'bol jax i bʌ jiñi wiñic mu' bʌ i yʌsan ti mulil i pi'ʌlob! 
MAT.18.8	Jiñi cha'añ mi woli' yʌsañet ti mulil a c'ʌb yic'ot woc, tsepe loq'uel, choco loq'uel ti a tojlel; ñumen uts'at mi tsa' taja a cuxtʌlel che' xbor c'ʌbet, o che' xbor oquet, mach uts'atic mi tsa' chojquiyet ti c'ajc mach bʌ yujilix yajpel che' cha'ts'ijt a c'ʌb yic'ot a woc. 
MAT.18.9	Che' ja'el, mi woli' yʌsañet ti mulil a wut, loc'san, choco loq'uel ti a tojlel; uts'at mi tsa' taja a cuxtʌlel che' jump'ejl jach a wut, mach uts'atic mi tsa' chojquiyet ti c'ajc che' cha'p'ejl a wut.
MAT.18.10	Chʌcʌ q'uele la' bʌ cha'añ ma'añic mi la' q'uel ti lolom mi juntiquilic ch'och'oc bʌ, come mic su'beñetla, ya' ti panchan i yÁngel jiñi ch'och'oco' bʌ ti pejtelel ora mi' q'uelbeñob i wut c Tat am bʌ ti panchan.
MAT.18.11	[Come i Yalobil Wiñic tsa' tili cha'añ mi' coltañ jiñi sajtemo' bʌ.]
MAT.18.12	¿Bajche' mi la' wʌl? Mi añ juntiquil wiñic am bʌ jo'c'al i tʌñʌme' mi tsa' sajti juncojt, ¿mach ba añic mi' cʌy jiñi bolonlujuncojt i jo'c'al cha'añ mi' majlel i sajcan jiñi sajtem bʌ ya' ti bujtʌl? 
MAT.18.13	Mi tsi' taja, isujm mic su'beñetla, ñumen tijicña i pusic'al mi caj i q'uel jiñi juncojt, bajche' jiñi bolonlujuncojt i jo'c'al mach bʌ añic tsa' sajtiyob. 
MAT.18.14	Che'ʌch ja'el, la' Tat am bʌ ti panchan mach yomic mi' sajtel mi juntiquilic ch'och'oco' bʌ.
MAT.18.15	Jiñi cha'añ mi tsi' cha'le mulil ti a contra a wermañu, cucu, bajñel su'ben i mul; mi tsi' jac'beyet, tsa'ix a taja a wermañu.
MAT.18.16	Pero mi ma'añic tsi' jac'beyet, pʌyʌ majlel juntiquil cha'tiquil a wic'ot cha'añ mi' tsictiyel ti' tojlel cha'tiquil uxtiquil testigo
MAT.18.17	Mi mach yomic i jac', su'beñob xñopt'añob; mi ma'añic mi' jac'ben xñopt'añob jiñi wiñic, la'ix ajñic che' bajche' mach bʌ xñopt'añic o che' bajche' xch'ʌm tojoñel. 
MAT.18.18	Isujm mic su'beñetla, chuqui jach mi la' cʌch ti pañimil cʌchbil ti panchan. Chuqui jach mi la' jit ti pañimil jitbil ti panchan.
MAT.18.19	Mic su'beñetla ja'el, mi añ cha'tiquilob ti pañimil mu' bʌ i temob i t'añ cha'añ chuqui mi' c'ajtiñob, che' jiñi mi caj i yʌq'ueñtelob cha'añ c Tat am bʌ ti panchan.
MAT.18.20	Come baqui jach añ cha'tiquil uxtiquil tempʌbilo' bʌ tij c'aba', ya'ʌch añon ti ojlil yic'otob.
MAT.18.21	Tsa' tili Pedro ba'añ Jesús, tsi' yʌlʌ:
MAT.18.21	—C Yum, ¿jayajl yom mic ñusʌben i mul quermañu che' añ chuqui mi' cha'len tij contra? ¿Yom ba c'ʌlʌl ti' wucyajlel mic ñusʌben i mul?
MAT.18.22	Jesús tsi' su'be:
MAT.18.22	—Mic su'beñet, mach jasʌlic che' ti wucyajl jach, pero yom c'ʌlʌl ti wucyajl che' ti lujunyajl i chʌnc'al tac.
MAT.18.23	I yumʌntel jiñi am bʌ ti panchan lajalʌch bajche' juntiquil yumʌl woli bʌ i ña'tʌbeñob i bet x'e'telob i cha'añ. 
MAT.18.24	Che' bʌ tsa' caji i ña'tʌbeñob i bet jiñi x'e'telob, tsi' pʌyʌ tilel juntiquil am bʌ i bet lujump'ejl mil talento.
MAT.18.25	Ma'añic tsa' mejli i toj i bet. Jiñi cha'añ i yum tsi' yʌc'ʌ mandar cha'añ mi' chojñel jiñi wiñic yic'ot i yijñam yic'ot i yalobilob yic'ot pejtelel i chu'bʌañ cha'añ mi' toj i bet. 
MAT.18.26	Jiñi x'e'tel tsi' ñocchoco i bʌ, tsi' c'ajti ti wocol t'añ, tsi' yʌlʌ: “C yum, pijtan to, mi caj c tojbeñet ti pejtelel.” 
MAT.18.27	Cha'añ tsi' p'unta i yum jiñi x'e'tel, tsi' colo, tsi' ñusʌbe i bet.
MAT.18.28	Che' woli ti sujtel jiñi x'e'tel tsi' taja juntiquil i pi'ʌl ti e'tel am bʌ i bet jo'c'al denario ti' tojlel, tsi' chucu ti' bic', tsi' su'be: “Tojbeñon a bet.” 
MAT.18.29	Jiñi i pi'ʌl ti e'tel tsi' ñocchoco i bʌ, ti wocol t'añ tsi' yʌlʌ: “Pijtan to, mi caj c tojbeñet ti pejtelel.” 
MAT.18.30	Pero jiñi x'e'tel ma'añic tsi' jac'ʌ, tsa' majli i yotsan ti cárcel jinto mi' toj i bet. 
MAT.18.31	Che' bʌ tsi' q'ueleyob i pi'ʌlob ti e'tel chuqui woli ti ujtel, tsa' caji i wen melob i pusic'al, tsa' majli i su'beñob i yum pejtelel chuqui tsa' ujti. 
MAT.18.32	Jiñi cha'añ i yum tsi' pʌyʌ tilel, tsi' su'be: “Jontol bʌ x'e'telet, tsa' c ñusʌbeyet a bet come tsa' c'ajtibeyon ti wocol t'añ. 
MAT.18.33	¿Mach ba yomic ja'el ma' p'untan a pi'ʌl ti e'tel, che' bajche' tsa' c p'untayet?” 
MAT.18.34	Jiñi cha'añ i yum tsa' mich'a, tsi' yʌc'ʌ ti' c'ʌb jiñi xcʌnta cárcel jinto mi' laj toj i bet. 
MAT.18.35	Che'ʌch ja'el c Tat am bʌ ti panchan mi caj i meletla, mi ma'añic mi la' ñusʌben i mul la' wermañu ti pejtelel la' pusic'al.
MAT.19.1	Che' bʌ tsa' ujti ti cʌntesa Jesús, tsa' loq'ui ti Galilea, tsa' majli ti lum i c'aba' Judea ti junwejl Jordán ja'. 
MAT.19.2	Bajc'ʌl wiñicob x'ixicob tsi' tsajcayob majlel. Ya'i tsi' lajmesa jiñi xc'am-ʌjelob.
MAT.19.3	Tsa' tiliyob fariseojob ba'añ Jesús, come yomob i yilʌben i pusic'al, tsi' c'ajtibeyob:
MAT.19.3	—¿Tic'bil ba wiñic ti mandar cha'añ mi' cʌy i yijñam che' mach yomix i q'uel?
MAT.19.4	Jesús tsi' su'beyob:
MAT.19.4	—¿Mach ba añic tsa' la' q'uele ti juñ: “Cha'añ Dios ti ñaxan, tsi' mele wiñic yic'ot x'ixic
MAT.19.5	Tsi' yʌlʌ: “Jiñi cha'añ mi' cʌy i tat i ña' wiñic, cha'añ mi' yajñel yic'ot i yijñam, come jiñi cha'tiquil mi' yochelob ti juntiquil jach.”
MAT.19.6	Mach chʌn cha'tiquilix, juntiquil jach. Jiñi cha'añ mach i t'ox wiñic chuqui Dios tsi' tempa.
MAT.19.7	Tsi' c'ajtibeyob:
MAT.19.7	—¿Chucoch, Moisés tsi' yʌlʌ cha'añ mi mejlel la cʌq'uen la quijñam i juñilel ba' ts'ijbubil cha'añ tsa'ix laj cʌyʌ?
MAT.19.8	Jesús tsi' jac'beyob:
MAT.19.8	—Cha'añ i tsʌtslel la' pusic'al, jiñi cha'añ Moisés tsi' yʌc'ʌ i t'añ cha'añ mi' mejlel la' cʌy la' wijñam che' mi la' wʌq'uen i juñilel; pero mach che'ic tsa' ujti ti' cajibal pañimil. 
MAT.19.9	Pero joñon mic su'beñetla majqui jach mi' to'ol cʌy i yijñam che' ma'añic i ts'i'lel, cha'añ jach yom i pʌy yam bʌ, mi' cha'len ts'i'lel; [jiñi mu' bʌ i pʌy jiñi cʌybil bʌ x'ixic, mi' cha'len ts'i'lel.]
MAT.19.10	Jiñi xcʌnt'añob i cha'añ tsi' yʌlʌyob:
MAT.19.10	—Mi che'ʌch mi' yajñel wiñic yic'ot i yijñam, tic'ʌl ñumen uts'at che' ma'añic mi' pʌy i yijñam.
MAT.19.11	Jesús tsi' su'beyob:
MAT.19.11	—Mach ti' pejtelelic mi mejlel i ch'ʌmbeñob isujm jiñi t'añ, jiñi jach jiñi tsa' bʌ aq'uentiyob i ch'ʌmben isujm. 
MAT.19.12	Añ wiñicob mach bʌ añic mi caj i pʌyob i yijñam, come che'ʌch tsi' yilayob pañimil, yaño' bʌ melbilob jach ti wiñicob, pero añ yaño' bʌ, che' jach bʌ mi' to'ol ajñelob cha'añ i ye'tel ti' yumʌntel panchan. Majqui jach mi' mejlel i ch'ʌm ti' wenta che' bajche' iliyi, la' i ch'ʌm.
MAT.19.13	Tsa' pʌjyiyob tilel alobob ba'añ Jesús cha'añ mi' yʌc' i c'ʌb ti' tojlelob, yic'ot cha'añ mi' melbeñob oración; pero jiñi xcʌnt'añob tsi' tiq'uiyob. 
MAT.19.14	Jesús tsi' yʌlʌ: La' tilicob alobob ba'añon, mach mi la' mʌctañob, come i cha'añobʌch i yumʌntel jiñi am bʌ ti panchan.
MAT.19.15	Che' bʌ tsa' ujti i yʌc' i c'ʌb ti tojlel jiñi alobob, Jesús tsa' majli.
MAT.19.16	Tsa' tili juntiquil wiñic ba'añ Jesús, tsi' yʌlʌ:
MAT.19.16	—Wen bʌ Maestro, ¿chuqui uts'at yom mic mel cha'añ mic taj j cuxtʌlel mach bʌ añic mi' jilel?
MAT.19.17	Jesús tsi' su'be:
MAT.19.17	—¿Chucoch ma' pejcañon ti wen? Ma'añic juntiquil wen bʌ, jiñi jach Dios. Mi a wom a taj a cuxtʌlel mach bʌ añic mi' jilel, jac'ben i mandar.
MAT.19.18	Jiñi wiñic tsi' c'ajti:
MAT.19.18	—¿Chuqui ti mandar?
MAT.19.18	Jesús tsi' su'be:
MAT.19.18	—Mach a cha'len tsʌnsa,
MAT.19.19	q'uele ti ñuc a tat a ña',
MAT.19.20	Jiñi ch'itoñ wiñic tsi' su'be:
MAT.19.20	—Pejtel jiñi mandar tsa' c jac'ʌ c'ʌlʌl che' ch'itoñon to. ¿Chuqui to yam bʌ yom mic mel?
MAT.19.21	Jesús tsi' su'be:
MAT.19.21	—Mi junyajlel toj a wom ajñel, cucu choño a chu'bʌañ, aq'uen jiñi p'ump'uño' bʌ, che' jiñi mi caj a taj ca'bʌl a chu'bʌañ ti panchan; la' tsajcañon.
MAT.19.22	Che' bʌ tsi' yu'bi jiñi t'añ, wen ch'ijiyem tsa' caji ti majlel, come añ ca'bʌl i chu'bʌañ.
MAT.19.23	Jesús tsi' su'be xcʌnt'añob i cha'añ:
MAT.19.23	—Isujm mic su'beñetla, wen wocol mi' yochel ti' yumʌntel panchan jiñi wen chumul bʌ wiñic. 
MAT.19.24	Mic cha' su'beñetla, mach wen wocolic mi' ñumel camello ti' wut acuxan, pero ñumen wocol mi' yochel ti' yumʌntel Dios jiñi wen chumul bʌ wiñic.
MAT.19.25	Che' bʌ tsi' yu'biyob xcʌnt'añob i cha'añ, tsa' toj sajtiyob i pusic'al, tsi' yʌlʌyob:
MAT.19.25	—¿Majqui mi mejlel ti coltʌntel che' jiñi?
MAT.19.26	Jesús, tsi' ch'ujch'uj q'ueleyob, tsi' su'beyob:
MAT.19.26	—Jiñi wiñicob mach mejlicob, pero Dios mi mejlel i mel ti pejtelel.
MAT.19.27	Pedro tsi' jac'ʌ:
MAT.19.27	—Tsa' j cʌyʌ lojon pejtelel c chu'bʌañ cha'añ mic tsajcañet lojon. ¿Chuqui mi caj c taj lojon? 
MAT.19.28	Jesús tsi' su'beyob:
MAT.19.28	—Ti isujm mic su'beñetla, ti tsiji' bʌ pañimil,
MAT.19.29	Majqui jach mi' cʌy i yotot, i yʌscuñob i chichob i yijts'iñob, i tat, i ña', [i yijñam]
MAT.19.30	Pero ca'bʌl jiñi ñaxaño' bʌ mi caj i cʌytʌlob ti wi'ipat, che' ja'el ca'bʌl jiñi wi'ilobix bʌ mi caj i majlel ti ñaxan.
MAT.20.1	Come i yumʌntel jiñi am bʌ ti panchan lajalʌch che' bajche' i yum jumpejt lum tsa' bʌ loq'ui ti wen sʌc'ajel cha'añ mi' sʌclan x'e'telob cha'añ i ts'usubil. 
MAT.20.2	Tsi' mele trato yic'ot x'e'telob cha'añ mi' caj i toj jump'ejl denario
MAT.20.3	Che' ti bolomp'ejl ora,
MAT.20.4	Tsi' su'beyob: “Cucula ja'el tic ts'usubil, mi caj c tojetla ti uts'at;” che' jiñi, tsa' majliyob ti ye'tel. 
MAT.20.5	Tsa' cha' loq'ui che' ti xinq'uiñil yic'ot ti och'ajel q'uiñ,
MAT.20.6	Che' yomix bʌjlel q'uiñ tsi' taja yam bʌ to'ol wa'alo' bʌ, tsi' su'beyob: ¿Chucoch to'ol wa'aletla ilayi c'ʌlʌl tsa' ñumi q'uiñ? 
MAT.20.7	Tsi' jac'beyob: “Come ma'añic majqui tsi' su'beyon lojon e'tel.” Tsi' su'beyob: “Cucula ja'el tic ts'usubil, [mi caj c tojetla ti uts'at.”]
MAT.20.8	Che' iq'uix cajel, i yum ts'usubil tsi' su'be xq'uel e'tel i cha'añ: “Pʌyʌyobix tilel jiñi x'e'telob tojoyobix, ñaxan ma' toj jiñi wi'ilix bʌ tsa' juliyob, ti wi'il ma' toj jiñi ñaxan bʌ tsa' juliyob”
MAT.20.9	Jiñi wiñicob tsa' bʌ tiliyob ti e'tel che' bʌ wolix ti bʌjlel q'uiñ tsa' aq'uentiyob jump'ejl denario i tojol ti jujuntiquil. 
MAT.20.10	Tsa' tiliyob ja'el jiñi ñaxan bʌ tsa' cajiyob ti e'tel, tsi' ña'tayob ñumen mi caj i ch'ʌmob i tojol; pero tsa' aq'uentiyob jump'ejl denario i tojol ti jujuntiquil ja'el. 
MAT.20.11	Che' bʌ tsa' ujti i ch'ʌmob i tojol, tsa' cajiyob ti wulwul t'añ ti' contra i yum jiñi ts'usubil, 
MAT.20.12	tsi' yʌlʌyob: “Jiñi wi'ilix bʌ tsa' juliyob ya' jump'ejl jax ora tsi' cha'leyob e'tel pero lajal woli a q'uel jiñi que'tel lojon yic'otob, pero joñon lojon tsa' cu'bi lojon ca'bʌl ticwal c'ʌlʌl tsa' ñumi q'uiñ.” 
MAT.20.13	Jiñi yumʌl tsi' su'be juntiquil x'e'tel: Queran. “Ma'añic chuqui leco wolic mel ti a tojlel. ¿Mach ba añic tsa' lac mele trato cha'añ mic tojet jump'ejl denario? 
MAT.20.14	Ch'ʌmʌ a tojol, cucux; com c toj ja'el jiñi wi'ilobix bʌ lajal bajche' wolic tojet. 
MAT.20.15	¿Mach ba muq'uic i mejlel c mel chuqui jach com yic'ot c chu'bʌañ? ¿Am ba i tsʌytsʌyñʌyel a pusic'al, cha'añ ti caj p'ejwon?” 
MAT.20.16	Che' jiñi, jiñi wi'ilobix bʌ mi caj i majlel ti ñaxan. Jiñi ñaxaño' bʌ mi caj i cʌytʌlob ti wi'ipat, [come ca'bʌl jiñi pʌybilo' bʌ, pero ts'ita' jach jiñi yajcʌbilo' bʌ]
MAT.20.17	Che' bʌ woli ti letsel majlel Jesús ti Jerusalén, tsi' bajñel pʌyʌ jiñi lajchʌntiquil xcʌnt'añob ya' ti bij, tsi' su'beyob: 
MAT.20.18	Wʌle woli lac majlel ti Jerusalén, come i Yalobil Wiñic mi caj i yʌjq'uel ti' c'ʌb ñuc bʌ motomajob yic'ot xts'ijbayajob, mi caj i yʌc'ob ti chʌmel. 
MAT.20.19	Mi caj i yʌc'ob ti' c'ʌb gentilob
MAT.20.20	Tsa' tili i yijñam Zebedeo yic'ot i yalobilob
MAT.20.21	Jesús tsi' c'ajtibe:
MAT.20.21	—¿Chuqui a wom?
MAT.20.21	Jiñi x'ixic tsi' su'be:
MAT.20.21	—Ac'ʌ a t'añ cha'añ mi' buchtʌlob jiñi cha'tiquil calobilob ti a yumʌntel juntiquil ti a ñoj, juntiquil ti a ts'ej.
MAT.20.22	Jesús tsi' jac'ʌ:
MAT.20.22	—Mach la' wujilic chuqui woli la' c'ajtin. ¿Mu' ba i mejlel la' ñusan jiñi wocol mu' bʌ caj c ñusan [yic'ot mu' ba caj la' ch'ʌmja' che' bajche' mi caj c ch'ʌm?]
MAT.20.22	Tsi' jac'beyob:
MAT.20.22	—Mu' cu c mejlel lojon.
MAT.20.23	Jesús tsi' su'beyob:
MAT.20.23	—Isujm mi caj la' ñusan jiñi jach bʌ wocol mu' bʌ c ñusan, [yic'ot mi caj la' ch'ʌmja' che' bajche' tsa' c ch'ʌmʌ]
MAT.20.24	Che' bʌ tsi' yu'biyob jiñi lujuntiquil, tsa' caji i mich'leñob jiñi cha'tiquil. 
MAT.20.25	Jesús tsi' pʌyʌyob tilel, tsi' su'beyob:
MAT.20.25	—La' wujil c'ax ñuc mi' pʌsob i bʌ yumʌlob ti' tojlel i wiñicob, tsʌts mi yʌc'ob i t'añ. 
MAT.20.26	Mach che'ic yom mi la' mel jatetla, majqui jach yom i taj i ñuclel ti la' tojlel la' ochic ti x'e'tel la' cha'añ. 
MAT.20.27	Majqui jach yom ajñel ti ñaxan ti la' tojlel la' ochic che' bajche' la' wiñic.
MAT.20.28	Che' bajche' i Yalobil Wiñic ma'añic tsa' tili cha'añ mi' coltʌntel,
MAT.20.29	Che' bʌ tsa' loq'uiyob ti Jericó, bajc'ʌl wiñicob x'ixicob tsi' tsajcayob majlel Jesús. 
MAT.20.30	Ya' añob cha'tiquil xpots' 
MAT.20.30	—C Yum, i Yalobilet bʌ David, p'untañon lojon.
MAT.20.31	Jiñi wiñicob x'ixicob tsi' tiq'uiyob cha'añ mi' cʌyob i t'añ; pero tsa' utsi cajiyob ti c'am bʌ t'añ jiñi xpots'ob, tsi' yʌlʌyob:
MAT.20.31	—C Yum, i Yalobilet bʌ David, p'untañon lojon. 
MAT.20.32	Jesús tsi' cʌyʌ i xʌmbal, tsi' pʌyʌyob tilel, tsi' c'ajtibeyob:
MAT.20.32	—¿Chuqui la' wom mic melbeñetla?
MAT.20.33	Tsi' su'beyob:
MAT.20.33	—C Yum, com lojon cha'añ mi' c'otel lojon c wut.
MAT.20.34	Jesús tsi' p'untayob tsi' tʌlbeyob i wut. Ti ora jach tsa' c'otiyob i wut; tsi' tsajcayob majlel.
MAT.21.1	Che' lʌc'ʌlix añob ti Jerusalén, tsa' c'otiyob ya' ti Betfagé
MAT.21.2	tsi' su'beyob: Cucula ti tejclum ya' ti' tojel la' wut, ya' cʌchʌl mi caj la' bʌc' taj juncojt xña' burro yic'ot i yal.
MAT.21.3	Mi añ majqui mi' pejcañetla yom mi la' su'ben: “Yom i c'ʌn lac Yum”, ti wi'il mi caj i cha' sutq'uibeñetla.
MAT.21.4	Che'ʌch tsa' ujti cha'añ mi' ts'ʌctiyel i t'añ x'alt'añ tsa' bʌ i yʌlʌ:
MAT.21.5	“Su'benla i yalobilob jiñi año' bʌ ti Sión,
MAT.21.5	la' Rey woli' tilel ba'añetla,
MAT.21.5	jiñi uts bʌ, c'ʌchʌl ti burro woli' tilel,
MAT.21.5	c'ʌchʌl ti' yal burro yujil bʌ cuchijel.”
MAT.21.6	Jiñi xcʌnt'añob tsa' majliyob, tsi' meleyob che' bajche' tsi' su'beyob Jesús. 
MAT.21.7	Tsi' pʌyʌyob tilel jiñi xña' burro yic'ot i yal. Jiñi xcʌnt'añob tsi' tasibeyob i pat xña' burro yic'ot i yal ti' pislelob. Jesús tsi' c'ʌchta. 
MAT.21.8	Bajc'ʌl wiñicob x'ixicob tsi' tasiyob majlel jiñi bij ti' pislelob; yaño' bʌ tsi' tsepeyob ju'bel i c'ʌb te', tsa' caji i lijlij ac'ob majlel ya' ti bij. 
MAT.21.9	Jiñi wiñicob x'ixicob woli bʌ i majlelob ti' ñaxan yic'ot jiñi woli bʌ i tilelob ti' pat, c'am tsi' yʌlʌyob: ¡Coltañon lojon
MAT.21.10	Che' bʌ tsa' ochi Jesús ti Jerusalén, ti pejtelel jiñi año' bʌ ti tejclum tsa' cajiyob ti t'añ, tsi' yʌlʌyob:
MAT.21.10	—¿Majqui ili wiñic?
MAT.21.11	Jiñi wiñicob x'ixicob tsi' yʌlʌyob:
MAT.21.11	—Jiñʌch Jesús jiñi x'alt'añ ch'oyol bʌ ti Nazaret am bʌ ti Galilea.
MAT.21.12	Jesús tsa' ochi ti Templo. Tsa' caji i choc loq'uel pejtelel jiñi woliyo' bʌ ti choñoñel yic'ot mʌñoñel ti Templo; Jesús tsi' ch'a' chocbeyob i mesa tac xq'uex taq'uiñob yic'ot i buchlib tac jiñi woli bʌ i choñob x'ujcuts.
MAT.21.13	Jesús tsi' su'beyob: Ts'ijbubil ti juñ, “Mi' caj ti ajlel cotot ti' yotlel oración”, pero jatetla wolix la' sutq'uin ti' ch'eñal xujch'.
MAT.21.14	Tsa' tiliyob ba'añ Jesús ya' ti' mal Templo, jiñi xpots'ob yic'ot jiñi mach bʌ weñobic i yoc; tsi' c'oq'uesayob. 
MAT.21.15	Pero jiñi ñuc bʌ motomajob yic'ot xts'ijbayajob che' bʌ tsi' q'ueleyob ñuc bʌ i melbal Jesús tsa' cajiyob ti mich'an che' bʌ tsi' yu'bibeyob i t'añ jiñi alobob woliyo' bʌ ti c'am bʌ t'añ ti ya' ti Templo, che' bʌ tsi' yʌlʌyob: Coltañon lojon i Yalobilet bʌ David. 
MAT.21.16	Tsi' su'beyob Jesús:
MAT.21.16	—¿Mach ba wolic a wu'bin chuqui woli' yʌlob?
MAT.21.16	Jesús tsi' jac'beyob:
MAT.21.16	—Woli cu. ¿Mach ba tsa'ic la' q'uele ti juñ:
MAT.21.16	“Ti yej alobob yic'ot ti' yej
MAT.21.16	jiñi woliyo' bʌ ti chu',
MAT.21.16	tsi' wen tsictesayob i ñuclel Dios?”
MAT.21.17	Jesús tsi' cʌyʌyob, tsa' loq'ui majlel ti tejclum, tsa' c'oti ti Betania,
MAT.21.18	Ti sʌc'ajel che' woli' cha' majlel ti tejclum, Jesús tsa' caji ti wi'ñan. 
MAT.21.19	Che' bʌ tsi' q'uele te' i c'aba' higuera lʌc'ʌl bʌ añ ti bij tsa' majli i q'uelben i wut, ma'añic chuqui tsi' taja, cojach i yopol añ; Jesús tsi' su'be:
MAT.21.19	—Mach ma' chʌn ac' a wut ti pejtelel ora.
MAT.21.19	Ti jiñi jach bʌ ora tsa' caji ti tiquin jiñi higuera te'. 
MAT.21.20	Che' bʌ tsi' q'ueleyob jiñi xcʌnt'añob, tsa' toj sajtiyob i pusic'al, tsi' yʌlʌyob:
MAT.21.20	—¿Bajche' tsa' bʌc' tiqui jiñi higuera te'?
MAT.21.21	Jesús tsi' jac'beyob:
MAT.21.21	—Isujm mic su'beñetla, mi mux la' ñop, mi ma'añic tilebixel bʌ la' pusic'al, mach cojic jach mi caj la' mel che' bajche' tsa' c melbe jiñi higuera te'. Mi tsa' caji la' su'ben jiñi wits: loq'uen, ochen ti mar, che'ʌch mi' caj i yujtel. 
MAT.21.22	Mi mux la' ñop mi caj la' wʌq'uentel
MAT.21.23	Che' bʌ tsa' ochi Jesús ti Templo, jiñi ñuc bʌ motomajob yic'ot jiñi xñoxob año' bʌ i ye'tel tsa' tiliyob ba' woli' cha'len cʌntesa, tsi' c'ajtibeyob:
MAT.21.23	—¿Baqui tsa' taja a we'tel cha'añ ma' mel iliyi? ¿Majqui tsi' yʌq'ueyet a we'tel?
MAT.21.24	Jesús tsi' jac'beyob:
MAT.21.24	—Añ chuqui mij c'ajtibeñetla ja'el, mi muc'ʌch la' jac'beñon, joñon ja'el mi caj c su'beñetla baqui tsa' c taja que'tel cha'añ jiñi mu' bʌ c mel. 
MAT.21.25	¿Baqui ch'oyol i ye'tel Juan tsa' bʌ i yʌc'ʌ ch'ʌmja'? ¿Ch'oyol ba ti panchan o ch'oyol ba ti wiñicob?
MAT.21.25	Tsa' caji i pejcañob i bʌ, tsi' yʌlʌyob:
MAT.21.25	—Mi tsa' lac su'be, “Ch'oyol ti panchan”, mi caj i su'beñonla: ¿Chucoch che' jiñi, ma'añic tsa' la' ñopbe i t'añ? 
MAT.21.26	Mi tsa' lac su'be: “Ch'oyol ti wiñicob”, mi lac bʌc'ñan wiñicob x'ixicob, come ti pejtelelob mi' yʌlob x'alt'añʌch jiñi Juan.
MAT.21.27	Jiñi cha'añ tsi' yʌlʌyob:
MAT.21.27	—Mach cujilic lojon.
MAT.21.27	Jesús tsi' su'beyob:
MAT.21.27	—Che' ja'el, joñon ma'añic mic su'beñetla baqui tsa' c taja que'tel cha'añ jiñi mu' bʌ c mel.
MAT.21.28	¿Bajche' mi la' wʌl? Añ juntiquil wiñic am bʌ cha'tiquil i yalobil, tsa' tili ba'añ ñaxan bʌ i yalobil, tsi' su'be: “Calobil, cucu wʌle ti e'tel tic ts'usubil.” 
MAT.21.29	I yalobil tsi' su'be: “mach comic majlel”, pero ti wi'il tsi' q'uexta i pusic'al, tsa' majli. 
MAT.21.30	Jiñi wiñic tsa' tili ba'añ yam bʌ i yalobil, lajal tsi' su'be, jiñi i yalobil tsi' yʌlʌ: “yom cu, muc'ʌch c majlel c yum”; pero ma'añic tsa' majli. 
MAT.21.31	¿Majqui ti' cha'ticlelob tsi' mero mele che' bajche' yom i tat?
MAT.21.31	Tsi' yʌlʌyob:
MAT.21.31	—Jiñi ñaxan bʌ.
MAT.21.31	Jesús tsi' su'beyob:
MAT.21.31	—Isujm mic su'beñetla, jiñi xch'ʌm tojoñelob yic'ot jiñi ts'i'lel x'ixicob ñaxan mi caj i majlelob ti la' tojlel ti' yumʌntel Dios. 
MAT.21.32	Come Juan tsa' tili ba'añetla, tsa' ajñi ti toj bʌ bij, pero ma'añic tsa' la' ñopbe i t'añ, pero jiñi xch'ʌm tojoñelob yic'ot jiñi xts'i'lel x'ixicob tsi' ñopbeyob i t'añ. Pero jatetla anquese tsa' la' q'uele che' bajche' tsi' cʌyʌyob i mul, pero ma'añic tsa' la' cʌyʌ la' mul cha'añ mi la' ñopben i t'añ ti wi'il.
MAT.21.33	U'binla yam bʌ t'añ ti lajiya: Añ juntiquil i yum otot, tsi' pʌc'ʌ ts'usubil,
MAT.21.34	Che' lʌc'ʌlix i yorajlel mi' cajel ti wut, tsi' choco majlel yam bʌ x'e'telob i cha'añ. Tsa' majliyob ba'añ xcʌnta ts'usubilob cha'añ mi' ch'ʌmbeñob tilel i wut. 
MAT.21.35	Jiñi xcʌnta ts'usubilob tsi' chucuyob jiñi x'e'telob i cha'añ, juntiquil tsi' jats'ʌyob, jiñi yam bʌ tsi' tsʌnsayob, jiñi yam bʌ tsi' juluyob ti xajlel. 
MAT.21.36	I yum ts'usubil tsi' cha' chocbeyob majlel yam bʌ x'e'telob ñumen ca'bʌlob bajche' ti ñaxan. Jiñi xcʌnta ts'usubilob lajal tsi' tic'layob. 
MAT.21.37	Ti wi'il i yum ts'usubil tsi' choco majlel i yalobil ba' añob, tsi' yʌlʌ: “Mi caj i q'uelob ti ñuc calobil.” 
MAT.21.38	Che' bʌ tsi' q'ueleyob i yalobil jiñi yumʌl, jiñi xcʌnta ts'usubilob tsi' su'beyob i bʌ jiñʌch mu' bʌ caj i yochel ti yumʌl, con lac tsʌnsan cha'añ mi lac ch'ʌm pejtelel i chu'bʌañ. 
MAT.21.39	Tsi' chucuyob, tsi' chocoyob loq'uel ti ts'usubil, tsi' tsʌnsayob.
MAT.21.40	Che' mi' tilel i yum ts'usubil, ¿chuqui mi caj i tumbeñob xcʌnta ts'usubilob?
MAT.21.41	Tsi' su'beyob:
MAT.21.41	—Jiñi jontolo' bʌ wiñicob ma'añic mi caj i p'untañob, mi caj i jisañob; mi caj i yʌc' i ts'usubil ti' wenta yaño' bʌ xcʌnta ts'usubilob mu' bʌ caj i yʌq'ueñob i wut che' ti' yorajlel.
MAT.21.42	Jesús tsi' c'ajtibeyob:
MAT.21.42	—¿Mach ba añic tsa' la' q'uele jiñi t'añ ti' Ts'ijbujel Dios:
MAT.21.42	“Jiñi xajlel tsa' bʌ i chocoyob xmel otot
MAT.21.42	tsa' otsʌnti ti ñaxan bʌ i xujc otot.
MAT.21.42	I melbalʌch lac Yum iliyi.
MAT.21.42	Uts'atax mi laj q'uel?”
MAT.21.43	Jiñi cha'añ mic su'beñetla mi caj la' chilbentel i yumʌntel Dios, mi caj i yʌq'ueñtelob jiñi wiñicob x'ixicob mu' bʌ i yʌc'ob wen bʌ i wut. 
MAT.21.44	Jiñi mu' bʌ i yajlel ti' pam ili xajlel mi caj i xujlel. Jiñi mu' bʌ i tejñel ti ili xajlel mi caj i laj bic'tiyel.
MAT.21.45	Che' bʌ tsi' yu'bibeyob i lajiya tac Jesús, jiñi ñuc bʌ motomajob yic'ot fariseojob tsi' ña'tayob woli' tajtʌlob ti t'añ. 
MAT.21.46	Che' bʌ woli' ña'tañob bajche' mi mejlel i chucob Jesús, tsi' bʌc'ñayob wiñicob x'ixicob come woli' yʌlob x'alt'añʌch.
MAT.22.1	Jesús tsi' cha' pejcayob ti lajiya, tsi' yʌlʌ:
MAT.22.2	I yumʌntel jiñi am bʌ ti panchan lajalʌch bajche' juntiquil rey tsa' bʌ i chajpa q'uiñijel cha'añ mi' ñujpuñijel i yalobil. 
MAT.22.3	Tsi' choco majlel x'e'telob i cha'añ, cha'añ mi' pʌy tilel jiñi pʌybilo' bʌ cha'añ i q'uiñilel ñujpuñijel, pero ma'añic tsi' jac'ʌyob tilel. 
MAT.22.4	Tsi' cha' choco majlel yam bʌ x'e'telob, tsi' yʌlʌ: Su'benla jiñi pʌybilo' bʌ: “Tsa'ix c chajpa c we'el; tsʌnsʌbilix jiñi tat wacax yic'ot wen jujp'em bʌ c wacax, laj chajpʌbilix c cha'añ; la' la cha'añ i q'uiñilel ñujpuñijel.” 
MAT.22.5	Pero jiñi pʌybilo' bʌ ma'añic tsi' jac'ʌyob, tsa' majliyob, juntiquil ti' chol, yam bʌ ti' choñoñel. 
MAT.22.6	Yaño' bʌ tsi' chucuyob x'e'telob i cha'añ jiñi rey, tsi' jats'ʌyob, yic'ot tsi' tsʌnsayob. 
MAT.22.7	Che' bʌ tsi' yu'bi jiñi rey, tsa' wen mich'a; tsi' choco majlel i soldadojob, cha'añ mi' jisan jiñi xtsʌnsajob, yic'ot tsi' pulbeyob i tejclum. 
MAT.22.8	Jiñi cha'añ tsi' su'be x'e'telob i cha'añ: “Chajpʌbilix i q'uiñilel ñujpuñijel, pero jiñi pʌybilo' bʌ ma'añic tsa' tiliyob. 
MAT.22.9	Cucula ti xʌc' bij tac, pejtelel mu' bʌ la' taj, pʌyʌla tilel cha'añ mi' melob i q'uiñilel ñujpuñijel.” 
MAT.22.10	Jiñi x'e'telob tsa' majliyob ti pejtelel bij tac, tsi' tempayob tilel pejtelel jiñi tsa' bʌ i tajayob, jontolo' bʌ yic'ot uts'ato' bʌ i pusic'al. Che' jiñi tsa' bujt'i i yotot ti xmel q'uiñob.
MAT.22.11	Che' bʌ tsa' ochi jiñi rey cha'añ mi' q'uel jiñi xmel q'uiñob, tsi' q'uele ya'añ juntiquil wiñic mach bʌ xojolic i cha'añ wen bʌ i bujc cha'añ i q'uiñilel ñujpuñijel. 
MAT.22.12	Tsi' su'be: “Queran, ¿Bajche' tsa' mejli a wochel ilayi, che' mach xojolic a cha'añ wen bʌ a bujc cha'añ ñujpuñijel?” Jiñi wiñic ñʌch'ʌl tsa' cʌle. 
MAT.22.13	Jiñi cha'añ jiñi rey tsi' su'be x'e'telob i cha'añ: “Cʌchʌla ti' c'ʌb ti' yoc, Chocola ti ic'ch'ipan bʌ pañimil, ya' ti jumpat, ba' mi' cajelob ti uq'uel yic'ot quech'ecña i bʌquel i yej.”
MAT.22.14	Come ca'bʌl jiñi pʌybilo' bʌ, pero ts'ita' jach jiñi yajcʌbilo' bʌ.
MAT.22.15	Jiñi cha'añ jiñi fariseojob, tsa' majliyob i pejcañob i bʌ, cha'añ mi' ña'tañob bajche' mi' tajbeñob i mul Jesús ti' t'añ. 
MAT.22.16	Tsi' chocoyob majlel xcʌnt'añob i cha'añ, yic'ot i wiñicob Herodes ba'añ Jesús, tsi' su'beyob:
MAT.22.16	—Maestro, cujil lojon cha'añ ma' mulan chuqui isujm, come ma' cha'len cʌntesa ti isujm bʌ i bijlel Dios, ma'añic ma' mel a pusic'al che' añ majqui mi yu'bin a t'añ, come ma'añic ma' bʌc'ñan che' bajche' yilal wiñicob x'ixicob. 
MAT.22.17	Su'beñon lojon che' jiñi, bajche' ma' ña'tan, ¿uts'at ba mi la cʌq'uen tojoñel César, o ma'añic?
MAT.22.18	Pero Jesús tsa'ix i cʌmbeyob i jontolil, tsi' su'beyob:
MAT.22.18	—¿Chucoch mi la' wilʌbeñon c pusic'al, cha'chajp jax bʌ la' pusic'al? 
MAT.22.19	Pʌsbeñonla jiñi taq'uiñ cha'añ tojoñel.
MAT.22.19	Tsi' pʌsbeyob jump'ejl denario.
MAT.22.20	Jiñi cha'añ Jesús tsi' c'ajtibeyob:
MAT.22.20	—¿Majqui i yejtal yic'ot majqui i c'aba' ts'ijbubil ti' pam ili taq'uiñ?
MAT.22.21	Tsi' jac'beyob:
MAT.22.21	—I cha'añ César.
MAT.22.21	Jesús tsi' su'beyob:
MAT.22.21	—Jiñi cha'añ aq'uenla César chuqui i cha'añ bʌ César, aq'uenla Dios chuqui i cha'añ bʌ Dios.
MAT.22.22	Che' bʌ tsi' yu'biyob ili t'añ, tsa' toj sajtiyob i pusic'al, tsi' cʌyʌyob Jesús, tsa' majliyob.
MAT.22.23	Ti jim bʌ q'uiñ tsa' tiliyob ba'añ Jesús jiñi saduceojob, mu' bʌ i yʌlob cha'añ ma'añic mi' tejchelob ch'ojyel chʌmeño' bʌ,
MAT.22.24	tsi' yʌlʌyob:
MAT.22.24	—Maestro, Moisés tsi' yʌlʌ: “Mi tsa' chʌmi wiñic che' maxto añic i yalobil, jiñi ijts'iñʌl bʌ yom mi' pʌyben i yijñam i yʌscun cha'añ mi' techben i p'olbal.”
MAT.22.25	Wʌ'an quic'ot lojon wuctiquil wiñicob i yerañob jach i bʌ; jiñi ñaxan bʌ tsa' ñujpuñi, pero tsa' chʌmi; ma'añic i yalobil, tsa' cʌle i yijñam yic'ot jiñi ijts'iñʌl bʌ. 
MAT.22.26	Lajal ja'el tsa' ujti jiñi i cha'ticlel bʌ, yic'ot i yuxticlel bʌ, c'ʌlʌl ti' wucticlel bʌ; 
MAT.22.27	ti wi'il ja'el tsa' chʌmi jiñi x'ixic. 
MAT.22.28	Ixcu che' mi' c'otel i yorajlel mi' tejchelob ch'ojyel chʌmeño' bʌ, ¿majqui bʌ wiñic i ñoxi'al jiñi x'ixic? Come ti pejtelel jiñi wuctiquil tsi' pʌyʌyob cha'añ i yijñam.
MAT.22.29	Jiñi cha'añ Jesús tsi' jac'beyob:
MAT.22.29	—Ca'bʌl la' sajtemal, come mach cʌñʌlic la' cha'añ i Ts'ijbujel yic'ot i p'ʌtʌlel Dios. 
MAT.22.30	Come che' ti' yorajlel mi' tejchelob ch'ojyel jiñi chʌmeño' bʌ, ma'añix ñujpuñijel, ma'añix majqui mi caj i c'ajtin i pi'ʌl, come lajalobix che' bajche' ángelob ti panchan. 
MAT.22.31	Cha'añ isujmlel jiñi chʌmeño' bʌ mu' bʌ i tejchelob ch'ojyel ¿mach ba añic pejcʌbil la' cha'añ ba' tsi' yʌlʌ Dios che' bajche' iliyi: 
MAT.22.32	“Joñon i Dioson Abraham, i Dioson Isaac, i Dioson Jacob”? Dios mach i Diosic chʌmeño' bʌ, pero i Diosʌch cuxulo' bʌ.
MAT.22.33	Che' bʌ tsi' yu'biyob wiñicob x'ixicob, tsa' toj sajtiyob i pusic'al cha'añ i cʌntesa Jesús.
MAT.22.34	Jiñi cha'añ jiñi fariseojob tsi' tempayob i bʌ, che' bʌ tsi' yu'biyob che' bajche' Jesús tsi' ñʌch'chocoyob ti t'añ jiñi saduceojob. 
MAT.22.35	Juntiquil xcʌntesa mandar, tsa' caji i c'ajtiben Jesús, cha'añ mi yilʌben i pusic'al, tsi' su'be:
MAT.22.36	—Maestro, ¿baqui bʌ jiñi c'ax ñuc bʌ cʌntesa ti' mandar Dios?
MAT.22.37	Jesús tsi' su'be:
MAT.22.37	—“C'uxbin a Yum Dios ti pejtelel a pusic'al, ti pejtelel a ch'ujlel, yic'ot ti pejtelel a ña'tʌbal.” 
MAT.22.38	Jiñʌch jiñi ñaxan bʌ mandar, jiñi c'ax ñuc bʌ. 
MAT.22.39	Lajalʌch jiñi i cha'p'ejlel bʌ mandar: “C'uxbin a pi'ʌlob che' bajche' ma' bajñel c'uxbin a bʌ.”
MAT.22.40	Ti ili cha'p'ejl ñuc bʌ mandar ya' laj loq'uem pejtelel ts'ijbubil bʌ mandar yic'ot i su'bal x'alt'añob.
MAT.22.41	Che' tempʌbilob fariseojob, Jesús tsi' c'ajtibeyob, 
MAT.22.42	tsi' yʌlʌ:
MAT.22.42	—¿Majqui jiñi Cristo mi la' wʌl? ¿Majqui i Tat?
MAT.22.42	Tsi' jac'ʌyob:
MAT.22.42	—I yalobilʌch David.
MAT.22.43	Jesús tsi' su'beyob:
MAT.22.43	—¿Bajche' isujm David, che' cʌntesʌbil ti Espíritu, tsi' pejca Cristo ti' Yum? Tsi' yʌlʌ:
MAT.22.44	“Lac Yum tsi' su'be c Yum:
MAT.22.44	Buchi' tic ñoj
MAT.22.44	jinto mi cʌq'ueñet a t'uchtan a contrajob.”
MAT.22.45	Mi tsi' pejca Cristo ti' Yum jiñi David, ¿bajche' isujm i yalobilʌch David jiñi Cristo? 
MAT.22.46	Ma'añic majqui tsa' mejli i wis jac'ben i t'añ, ti jim bʌ q'uiñ ma'añix majqui tsi' chʌn mele yam bʌ c'ajtibal.
MAT.23.1	Jiñi cha'añ Jesús tsa' caji i pejcan jiñi wiñicob x'ixicob yic'ot xcʌnt'añob i cha'añ, tsi' yʌlʌ:
MAT.23.2	Jiñi xts'ijbayajob yic'ot fariseojob tsa' ochiyob ti xcʌntesa mandar ti' q'uexol Moisés. 
MAT.23.3	Jiñi cha'añ jac'benla i t'añ, melela chuqui jach mi' su'beñetla, pero mach yomic mi la' tsajcan i melbalob, come mi' lon cha'leñob subt'añ, pero ma'añic mi' melob chuqui mi' yʌlob. 
MAT.23.4	Mi' p'ʌtob wen al bʌ cuchʌl wocol bʌ ti' ch'ʌmol majlel, mi' c'ʌcchocobeñob ti' quejlab yaño' bʌ wiñicob; pero ma'añic mi' wis tʌlob ajñel mi ti junts'ijtic jax i yal i c'ʌb. 
MAT.23.5	Ti pejtelel i melbal tac mi' melob cha'añ jach mi' q'uejlel ti' wut wiñicob.
MAT.23.6	Mi' mulañob ñaxan bʌ buchlibʌl ti q'uiñijel tac, yic'ot ti jiñi ñaxan bʌ buchlibʌl ti sinagoga tac. 
MAT.23.7	Mi' mulañob i yʌq'ueñtelob cortesía ti choñoñibʌl tac, yic'ot che' mi' pejcʌntelob ti maestro.
MAT.23.8	Pero jatetla mach yomic mi la' pejcʌntel ti maestro come añ juntiquil jach la' maestro, [jiñʌch Cristo]
MAT.23.9	Mach mi la' pejcan ti la' tat mi juntiquilic ti pañimil, come juntiquil jach la' Tat, jiñʌch am bʌ ti panchan. 
MAT.23.10	Che' ja'el mach yomic mi la' pejcʌntel ti xtoj-esaya come juntiquil jach xtoj-esaya la' cha'añ, jiñʌch Cristo. 
MAT.23.11	Jiñi ñuc bʌ wiñic ti la' tojlel, la' i coltañetla. 
MAT.23.12	Majqui jach mi' chañ-esan i bʌ, mi caj i peq'uesʌntel; majqui jach pec' mi' mel i bʌ, mi caj i chañ-esʌntel.
MAT.23.13	¡O'bol jax la' bʌ xts'ijbayajob yic'ot fariseojob! ¡Cha'chajp jax bʌ la' pusic'al! come mi la' mʌctʌbeñob wiñicob x'ixicob i ti' ba' mi' yochelob ti' yumʌntel jiñi am bʌ ti panchan. Jatetla ma'añic mi la' wochel, che' ja'el ma'añic mi la' wʌc'ob ti ochel jiñi woli' bʌ i yochelob.
MAT.23.14	[¡O'bol jax la' bʌ xts'ijbayajob yic'ot fariseojob, cha'chajp jax bʌ la' pusic'al! come mi la' chilben i yotot me'ba' x'ixicob, mi la' lon pʌs la' bʌ ti uts'at che' mi la' mel jal bʌ oración; cha'añ ti' caj ili la' melbal ñumen ca'bʌl mi caj la' toj la' mul]
MAT.23.15	¡O'bol la' bʌ, xts'ijbayajob yic'ot fariseojob, cha'chajp jax bʌ la' pusic'al! mi la' ñumel ti xʌmbal ti lum yic'ot ti mar cha'añ mi' sutq'uin i bʌ juntiquil wiñic maxto bʌ i ñopo,
MAT.23.16	¡O'bol la' bʌ, xpots' bʌ xpʌs bijetla! mu' bʌ la' wʌl: che' añ majch mi' taj ti t'añ jiñi Templo cha'añ mi wa'chocon i t'añ, mach wocolic; pero mi tsi' taja ti t'añ jiñi oro am bʌ ti Templo, añʌch i mul. 
MAT.23.17	¡Jatetla mach bʌ añic mi la' ch'ʌmben isujm, xpots'etla! come ¿baqui bʌ jiñi ñumen ñuc bʌ, jim ba jiñi oro o jim ba jiñi Templo ba' mi' sʌc-esʌntel jiñi oro? 
MAT.23.18	Che' ja'el mi la' wʌl: Che' añ majch mi' taj ti t'añ ti jiñi pulʌntib cha'añ mi' wa'chocon i t'añ, mach wocolic; pero mi' tsi' taja ti t'añ i majtañ Dios am bʌ ti pulʌntib, añ i mul. 
MAT.23.19	¡Jatetla mach bʌ añic mi la' ch'ʌmben isujm, xpots'etla! come ¿baqui bʌ ñumen ñuc, jim ba i majtañ Dios o jim ba jiñi pulʌntib ba' mi' sʌc-esʌntel i majtañ? 
MAT.23.20	Majqui jach mi' taj ti t'añ jiñi pulʌntib cha'añ mi' wa'chocon i t'añ, woli i taj ti t'añ jiñi pulʌntib yic'ot pejtelel chuqui tac añ ti' pam; 
MAT.23.21	majqui jach mi' taj ti t'añ jiñi Templo cha'añ mi' wa'chocon i t'añ, woli i taj ti t'añ ja'el jiñi am bʌ ti' mal. 
MAT.23.22	Majqui jach mi' taj ti t'añ jiñi panchan cha'añ mi' wa'chocon i t'añ, mi' taj ti t'añ i buchlib Dios yic'ot jiñi ya' bʌ buchul.
MAT.23.23	¡O'bol la' bʌ xts'ijbayajob yic'ot fariseojob, cha'chajp jax bʌ la' pusic'al! come mi la' wʌc' i diezmojlel jiñi pimel i c'aba' menta, anis yic'ot comino, pero mi la' ñusan ili ñumen ñuc tac bʌ i mandar Dios: Jiñʌch toj bʌ meloñel, p'untaya yic'ot la' xuc'tʌlel ti' ñopol Dios. Yom mi la' jac' ili mandar, pero mach yomic mi la' cʌy la' wʌq'uen i diezmojlel la' chu'bʌañ.
MAT.23.24	¡Xpots' bʌ xpʌs bijetla, mu' bʌ la' chic loq'uel jiñi us pero mi la' mʌsan camello!
MAT.23.25	¡O'bol la' bʌ, xts'ijbayajob yic'ot fariseojob, cha'chajp jax bʌ la' pusic'al! come mi' la' wen pocben i pat jiñi vaso yic'ot plato; pero ti la' pusic'al but'ul ti xujch' yic'ot ti ca'bʌl jontolil. 
MAT.23.26	¡Xpots' bʌ fariseo, ñaxan poco i mal jiñi vaso yic'ot plato cha'añ sʌc mi' yajñel i pat ja'el!
MAT.23.27	¡O'bol la' bʌ xts'ijbayajob yic'ot fariseojob, cha'chajp jax bʌ la' pusic'al! come lajaletla bajche' i yotlel ch'ujlelʌl sʌsʌc bʌ i bojñil,
MAT.23.28	Che' ja'el jatetla, toj mi la' pʌs la' bʌ ti' wut wiñicob, pero la' pusic'al but'ul ti la' cha'chajplel yic'ot ti la' jontolil.
MAT.23.29	¡O'bol la' bʌ, xts'ijbayajob yic'ot fariseojob, cha'chajp jax bʌ la' pusic'al! come mi la' melben ba mi mujquel jiñi x'alt'añob, mi la' ch'ʌl i yejtal tac ba' mucul jiñi tojo' bʌ. 
MAT.23.30	Mi la' wʌl: añoñiquixla che' ti yorajlel lac ñojte'elob, ma'añic tsa' la cotsa lac bʌ yic'otob che' bʌ tsi' bec'beyob i ch'ich'el jiñi x'alt'añob. 
MAT.23.31	Woli la' bajñel contrajin la' bʌ ti la' t'añ che' mi la' su'b la' bʌ ti' yalobilob jiñi tsa' bʌ i tsʌnsayob x'alt'añob. 
MAT.23.32	Jiñi cha'añ ujtesanla la' mel jiñi tsa' bʌ i techeyob i mel la' ñojte'el. 
MAT.23.33	¡Lucumetla, i p'olbaletla xi'ba! ¿Bajche' mi caj i mejlel la' puts'tan tojmulil?
MAT.23.34	Jiñi cha'añ, mi caj c chocbeñetla tilel x'alt'añob yic'ot wiñicob año' bʌ ca'bʌl i ña'tʌbal, yic'ot xts'ijbayajob; lamital mi caj la' tsʌnsan, mi caj la' ch'ij ti cruz, yaño' bʌ mi caj la' jats'ob ti asiyal ya' ti la' sinagoga, mi caj la' tic'lañob ya' ba' mi' majlelob ti jujump'ejl tejclum; 
MAT.23.35	cha'añ mi' yajlel ti la' tojlel pejtelel i ch'ich'el jiñi tojo' bʌ tsa' bʌ bejq'ui ti lum, c'ʌlʌl che' bʌ tsa' tsʌnsʌnti Abel, jiñi toj bʌ, c'ʌlʌl che' bʌ tsa' tsʌnsʌnti Zacarías i yalobil Berequías, jiñi tsa' bʌ la' tsʌnsa ya' ti' tojel pulʌntib yic'ot jiñi Templo.
MAT.23.36	Isujm mic su'beñetla, pejtelel ili mulil mi caj i yotsʌbentelob ti' wenta jiñi wiñicob x'ixicob año' bʌ ti pañimil wʌle.
MAT.23.37	¡Jerusalén, Jerusalén, mu' bʌ la' tsʌnsan x'alt'añob,
MAT.23.38	Awilan, jochol mi caj i cʌytʌl la' wotot. 
MAT.23.39	Come mic su'beñetla, wʌle ma'añix mi caj la' chʌn q'uelon jinto mi la' wʌl: “La' sujbic i ñuclel jiñi woli bʌ i tilel ti' c'aba' lac Yum.”
MAT.24.1	Che' bʌ tsa' loq'ui Jesús ti Templo tsa' caji ti majlel, tsa' tiliyob xcʌnt'añob i cha'añ, cha'añ mi' pʌsbeñob che' bajche' yilal jiñi Templo. 
MAT.24.2	Jesús tsi' su'beyob:
MAT.24.2	—¿Woli ba la' q'uel pejtelel iliyi? Isujm mic su'beñetla, ma'añic mi caj i cʌytʌl mi jump'ejlic xajlel ti' pam yam bʌ xajlel mach bʌ añic mi caj i chojquel ju'bel.
MAT.24.3	Che' buchul Jesús ti' pam jiñi Wits ba'añ ca'bʌl Olivo te',
MAT.24.3	—Su'beñon lojon, ¿baqui ora mi' caj ti ujtel pejtelel jiñi? ¿Chuqui i yejtal mi caj c pʌsbentel lojon che' lʌc'ʌl i yorajlel ma' cha' tilel yic'ot che' ti' jilibal pañimil?
MAT.24.4	Jesús tsi' jac'beyob:
MAT.24.4	—Chʌcʌ q'uele la' bʌ cha'añ ma'añic mi la' lotintel. 
MAT.24.5	Come ca'bʌl talob tij c'aba', mi caj i yʌlob: joñoñʌch jiñi Cristo; ca'bʌl mi caj i lotintelob. 
MAT.24.6	Mi caj la' wu'bin añ ca'bʌl guerra yic'ot ca'bʌl t'añ cha'añ tal guerra; mach mi la' bʌc'ñan, come wersa mi' caj i yujtel pejtelel jiñi; pero maxto jiñic i jilibal. 
MAT.24.7	Come jump'ejl tejclum mi caj i techob guerra ti' contra año' ti yam bʌ tejclum, juntiquil yumʌl mi caj i tech guerra ti' contra jiñi yam bʌ yumʌl; tal ca'bʌl chʌmel, ca'bʌl wi'ñal yic'ot i yujquel lum ti ca'bʌl lum tac.
MAT.24.8	Ti pejtelel iliyi jiñʌch i cajibal jaxto wocol.
MAT.24.9	Che' jiñi mi caj i yʌq'uetla ti tic'lʌntel, mi caj i tsʌnsañetla, mi caj la' ts'a'lentel ti pejtelel lum cha'añ ti caj j c'aba'.
MAT.24.10	Ti jim bʌ ora mi caj i tejchel tilebixel bʌ i pusic'al ca'bʌlob. Mi caj i yʌc'ob i pi'ʌlob ti' c'ʌb i contra, mi caj i ts'a'leñob i bʌ. 
MAT.24.11	Mi caj i tejchel ca'bʌl lot bʌ x'alt'añob, mi caj i lotin ca'bʌlob. 
MAT.24.12	Cha'añ ti' caj p'ojlemix ca'bʌl jontolil, mi caj i jilel i c'uxbiya ca'bʌlob. 
MAT.24.13	Pero jiñi chʌn xuc'ul bʌ mi yajñel c'ʌlʌl ti' jilibal, mi caj i coltʌntel.
MAT.24.14	Mi' caj ti sujbel jiñi wen t'añ cha'añ i yumʌntel Dios ti pejtelel pañimil, cha'añ mi' cʌjñel ti' tojlel pejtelel wiñicob x'ixicob, che' jiñi mux i tilel i yorajlel i jilibal.
MAT.24.15	Jiñi cha'añ che' mi la' q'uel wa'alix ti ch'ujul bʌ ajñibʌl jiñi c'ax bi'bi' jax bʌ mu' bʌ i jisan ca'bʌl chuqui tac añ,
MAT.24.16	jiñi cha'añ jiñi año' bʌ ti Judea la' puts'icob majlel ti wits tac. 
MAT.24.17	Jiñi am bʌ ti' jol i yotot mach ju'bic cha'añ mi' loc'san i chu'bʌañ ti' yotot. 
MAT.24.18	Jiñi am bʌ ti cholel, mach mi' chʌn sujtel cha'añ mi' ch'ʌm i pislel. 
MAT.24.19	Ti jim bʌ ora ¡o'bolob jax i bʌ jiñi x'ixicob cʌntʌbilo' bʌ i yalobil, yic'ot jiñi woli bʌ i cosañob i yalobil ti jiñi q'uiñ! 
MAT.24.20	Cha'lenla oración che' jiñi, cha'añ mach ti' yorajlelic tsʌñal mi la' puts'el, mi jiñic che' ti' q'uiñilel c'aj-o.
MAT.24.21	Come tal ca'bʌl wocol, mach bʌ añic baqui ujtem c'ʌlʌl ti' cajibal pañimil c'ʌlʌl wʌle, mi talic ti wi'il bʌ ora. 
MAT.24.22	Machic tsi' wʌn ña'ta i com-esan i yorajlel wocol, ma'añic majqui mi' coltʌntel; pero cha'añ ti' caj jiñi yajcʌbilo' bʌ, mi caj i com-esʌntel i yorajlel wocol.
MAT.24.23	Jiñi cha'añ, mi añ majqui mi' su'beñetla: “q'uelela, awilan, wʌ'an Cristo” “o ya'añ Cristo ya'i”, mi che'en, mach mi la' ñopben i t'añ. 
MAT.24.24	Come mi caj i tejchel xlot bʌ Cristo, yic'ot xlot bʌ x'alt'añob, mi caj i pʌsob ñuc tac bʌ i yejtal i p'ʌtʌlel, yic'ot bʌbʌq'uen tac bʌ, cha'añ mi' lotiñob jiñi yajcʌbilo' bʌ, mi tsa' mejli. 
MAT.24.25	Awilan, tsa'ix c wʌn su'beyetla. 
MAT.24.26	Jiñi cha'añ, mi tsa' caji i su'beñetla: “q'uelela ya'añ Cristo ti tiquiñal lum”, mach mi la' loq'uel majlel la' q'uel; o “q'uelela ya'añ Cristo ti' mal otot”, mach mi la' ñopbeñob i t'añ. 
MAT.24.27	Come che' bajche' i c'ʌc'al chajc ti' pasibal q'uiñ c'ʌlʌl ti' bʌjlibal q'uiñ, che'ʌch mi' caj i tsictiyel i Yalobil Wiñic che' mi' tilel. 
MAT.24.28	Baqui jach añ chʌmeñ bʌ bʌc'talʌl, ya'i mi' tempañob i bʌ xta'jol.
MAT.24.29	Ti jiñi jach bʌ ora che' mi' ñumel ili wocol, mi caj i yiq'uesʌntel jiñi q'uiñ, jiñi uw ma'añic mi caj i yʌc' i c'ʌc'al, jiñi ec' tac mi' caj i yajlel ju'bel ti panchan, jiñi p'ʌtʌl tac bʌ ti panchan mi caj i wersa ñijcʌntel.
MAT.24.30	Ti jim bʌ ora i Yalobil Wiñic mi caj i pʌs i yejtal i p'ʌtʌlel ti panchan; pejtelel wiñicob x'ixicob ti pañimil mi' cajelob ti uq'uel, mi caj i q'uelob i Yalobil Wiñic che' mi' tilel ti tocal ti panchan ti' p'ʌtʌlel yic'ot ti' ñuclel.
MAT.24.31	Mi caj i choc tilel i yÁngel yic'ot c'am bʌ i t'añ trompeta, mi caj i tempan jiñi yajcʌbilo' bʌ i cha'añ ti chʌnwejlel pañimil, ti junwejl panchan c'ʌlʌl ti yam bʌ junwejl.
MAT.24.32	Ñopola jiñi lajiya ti jiñi higuera te': Che' yaxto i c'ʌb, che' woli' ti pasel ch'oc to bʌ i yopol, la' wujil lʌc'ʌlix i yorajlel ticwal. 
MAT.24.33	Che' ja'el jatetla, che' mi la' q'uel pejtelel jiñi, ña'tanla lʌc'ʌlix añ ti ti' otot. 
MAT.24.34	Isujm mic su'beñetla, mi' caj i yujtel ti pejtelel iliyi che' cuxulob to jiñi wiñicob x'ixicob año' bʌ wʌle. 
MAT.24.35	Jiñi panchan yic'ot pañimil mi' caj i jilel, pero jiñi c t'añ mach jilic.
MAT.24.36	Ma'añic majch yujil baqui bʌ q'uiñ baqui bʌ ora mi caj i yujtel jiñi, mi jiñic ángelob ti panchan, [mi jiñic i Yalobil]
MAT.24.37	Che' bajche' tsa' ujti ti yorajlel Noé, che' lajal mi caj i tilel i Yalobil Wiñic. 
MAT.24.38	Che' maxto añic tsa' tili but'ja', tsi' cha'leyob we'el, tsi' cha'leyob uch'el, tsi' cha'leyob ñujpuñijel, tsi' sijiyob i yalobil, jinto ti jiñi q'uiñ che' bʌ tsa' ochi Noé ti barco. 
MAT.24.39	Ma'añic tsi' ña'tayob mi añ chuqui mi' caj ti ujtel jinto tsa' tili jiñi but'ja' tsa' bʌ i laj jisayob. Che'ʌch mi' caj i yujtel ja'el che' mi' tilel i Yalobil Wiñic. 
MAT.24.40	Che' jiñi añ cha'tiquil wiñicob ti cholel; juntiquil mi' caj i pʌjyel majlel, jiñi yam bʌ mi' caj i cʌytʌl. 
MAT.24.41	Cha'tiquil x'ixicob woliyob ti juch'bal; juntiquil mi' caj i pʌjyel majlel, jiñi yam bʌ mi' caj i cʌytʌl.
MAT.24.42	Yom yʌxʌl la' woj che' jiñi, come mach la' wujilic baqui ora mi' caj i tilel la' Yum. 
MAT.24.43	Ña'tanla iliyi, tsa'ic i ña'ta i yum otot baqui ora mi' tilel xujch', che' jiñi tsi' chʌcʌ q'uele i yotot, cha'añ ma'añic mi yochel xujch'. 
MAT.24.44	Jiñi cha'añ, yom chajpʌbiletla ja'el; come tal i Yalobil Wiñic ti' yorajlel che' mach yʌxʌlic la' wo.
MAT.24.45	¿Majqui jiñi xuc'ul bʌ x'e'tel am bʌ ca'bʌl i ña'tʌbal, tsa' bʌ aq'uenti ti' wenta ye'tel i yum cha'añ mi' yʌq'ueñob i bʌl i ñʌc' jiñi año' bʌ ti' yotot che' ti' yorajlel? 
MAT.24.46	Tijicña jiñi x'e'tel uts'at bʌ woli' mel i ye'tel che' mi' c'otel i taj i yum. 
MAT.24.47	Isujm mic su'beñetla, mi caj i yʌq'ueñ ñuc bʌ i ye'tel ti pejtelel i chu'bʌañ. 
MAT.24.48	Mi tsi' yʌlʌ ti' pusic'al jiñi jontol bʌ x'e'tel: “Jal to tal c yum”; 
MAT.24.49	mi tsa' caji i jats' i pi'ʌlob ti e'tel, mi tsi' cha'le we'el, uch'el yic'ot xyʌc'ʌjelob, 
MAT.24.50	tal ti julel i yum jiñi x'e'tel che' ma'añic i pijtaya, che' bʌ mach yʌxʌlic i yoj. 
MAT.24.51	Tsʌts mi caj i yʌq'ueñ i toj i mul. Mi caj i yʌc' ba'añ jiñi cha'chajpob jax bʌ i pusic'al, ya'i mi' cajelob ti uq'uel yic'ot quech'ecña bʌ i bʌquel i yej.
MAT.25.1	I yumʌntel jiñi am bʌ ti panchan lajalʌch che' bajche' lujuntiquil xch'oc tsa' bʌ i ch'ʌmʌyob majlel i candil,
MAT.25.2	Jo'tiquil añob i ña'tʌbal, yam bʌ jo'tiquil ma'añobic i ña'tʌbal. 
MAT.25.3	Jiñi mach bʌ añobic i ña'tʌbal, tsi' ch'ʌmʌyob majlel candil, pero ma'añic tsi' ch'ʌmʌyob majlel ti oñ i cas; 
MAT.25.4	jiñi año' bʌ i ña'tʌbal tsi' ch'ʌmʌyob majlel cas ti' buxil, yic'ot ti' candil. 
MAT.25.5	Che' bʌ tsa' jal-a jiñi xñujpuñijel, tsi' cha'leyob ñʌcʌb tsa' wʌyiyob. 
MAT.25.6	Ti ojlil ac'ʌlel tsi' yu'biyob t'añ: ¡U'bix tilel xñujpuñijel; cucula taja tilel! 
MAT.25.7	Che' jiñi tsa' ch'ojyiyob jiñi xch'octacob, tsa' caji i chajpañob i candil. 
MAT.25.8	Jiñi xch'octacob mach bʌ añobic i ña'tʌbal tsi' su'be jiñi año' bʌ i ña'tʌbal: “Aq'ueñon lojon ts'ita' la' cas, come yomix yajpel lojon j candil.” 
MAT.25.9	Jiñi año' bʌ i ña'tʌbal tsi' yʌlʌyob: “Ma'añic, ame mach jasʌlic cha'añon lojon yic'ot cha'añetla ja'el, cucula ba'añ xchon casob, mʌñʌ la' cha'añ.” 
MAT.25.10	Che' majlemob ti mʌñoñel tsa' tili jiñi xñujpuñijel, jiñi chajpʌbilobix bʌ tsa' ochiyob yic'ot jiñi xñujpuñijel;
MAT.25.11	Ti wi'il tsa' c'otiyob jiñi yam bʌ xch'octacob, tsi' yʌlʌyob: ¡c Yum, c Yum, jambeñon lojon! 
MAT.25.12	Tsi' jac'beyob: Ti isujm, mic su'beñetla, mach j cʌñʌyeticla.
MAT.25.13	Chʌcʌ q'uele la' bʌ che' jiñi, come ma'añic majqui yujil baqui bʌ q'uiñ mi baqui bʌ ora [mi' tilel i Yalobil Wiñic]
MAT.25.14	Come i yumʌntel jiñi am bʌ ti panchan lajalʌch bajche' juntiquil wiñic sami bʌ ti ñajt bʌ lum, tsi' pʌyʌ tilel x'e'telob i cha'añ tsi' yʌq'ue ti' wenta i chu'bʌañ. 
MAT.25.15	Juntiquil tsi' yʌq'ue jo'p'ejl talento,
MAT.25.16	Jiñi tsa' bʌ i ch'ʌmʌ jo'p'ejl talento tsa' bʌc' majli i c'ʌn ti ganar, tsi' cha'le ti ganar yam bʌ jo'p'ejl talento. 
MAT.25.17	Che' ja'el, jiñi tsa' bʌ i ch'ʌmʌ cha'p'ejl talento tsi' cha'le ti ganar yam bʌ cha'p'ejl talento. 
MAT.25.18	Pero jiñi tsa' bʌ i ch'ʌmʌ jump'ejl talento tsa' majli i pic lum, ya'i tsi' mucbe i taq'uiñ i yum.
MAT.25.19	Che' bʌ tsa' ñumi ca'bʌl q'uiñ, tsa' cha' tili i yum jiñi x'e'telob cha'añ mi' q'uel bajche' tsi' c'ʌñʌyob jiñi taq'uiñ. 
MAT.25.20	Tsa' tili jiñi tsa' bʌ aq'uenti jo'p'ejl talento, tsi' ch'ʌmʌ tilel yam bʌ jo'p'ejl talento, tsi' yʌlʌ: “C yum, tsa' wʌq'ueyon jo'p'ejl talento; umba'añ, tsa' cha'le ti ganar yam bʌ jo'p'ejl talento.” 
MAT.25.21	I yum tsi' su'be: “Uts'at bajche' tsa' mele, xuc'ul bʌ x'e'telet, che' añ ts'ita' ti a wenta xuc'ul tsa' mele, ca'bʌl mi caj cotsʌbeñet ti a wenta; ochen, tijicñesan a pusic'al yic'ot a Yum.”
MAT.25.22	Tsa' c'oti ja'el jiñi tsa' bʌ aq'uenti cha'p'ejl talento, tsi' su'be: “C yum, cha'p'ejl talento tsa' wʌq'ueyon; umba'añ, tsa' c cha'le ti ganar yam bʌ cha'p'ejl.” 
MAT.25.23	I yum tsi' su'be: “Uts'at bajche' tsa' mele, xuc'ul bʌ x'e'telet, che' añ ts'ita' ti a wenta xuc'ul tsa' mele, ca'bʌl mi caj cotsʌbeñet ti a wenta. Ochen tijicñesan a pusic'al yic'ot a Yum.”
MAT.25.24	Tsa' c'oti ja'el jiñi tsa' bʌ aq'uenti jump'ejl talento, tsi' yʌlʌ: “C yum, cujil bʌc'ñʌbilet, ma' tsepben i wut trigo ba' ma'añic tsa' pʌc'ʌ, ma' tuc'ben i wut ba' ma'añic tsa' wejch'u. 
MAT.25.25	Jiñi cha'añ tsa' bʌc'ñayon, tsa' majli c muc a taq'uiñ ti' mal lum; umba'añ, come a cha'añʌch.” 
MAT.25.26	I yum tsi' jac'ʌ: “Jontolet, ts'u'b bʌ x'e'telet, a wujilʌch mic tsepben i wut trigo ba' ma'añic tsa' c pʌc'ʌ, mic tuc'ben i wut ba' ma'añic tsa' c wejch'u. 
MAT.25.27	Jiñi cha'añ, a wʌc'ʌ c taq'uiñ tsi' c'ʌñʌ ba' mi' c'ʌjñel ti ganar, che'ic jiñi, mic cha' ch'ʌm c taq'uiñ yic'ot i jol che' mic julel. 
MAT.25.28	Chilbenla jiñi taq'uiñ, aq'uenla jiñi am bʌ lujump'ejl i talento. 
MAT.25.29	Come jiñi am bʌ i cha'añ, mi caj i yʌq'ueñtel yam bʌ che' jiñi wen oñ i cha'añ; majqui jach ma'añic i cha'añ mi caj i laj chilbentel ti' pejtelel chuqui añ i cha'añ.
MAT.25.30	Chocola jiñi x'e'tel mach bʌ añic i c'ʌjñibal ti ic'ch'ipan bʌ pañimil ya' ti jumpat; ya'i mi' cajelob ti uq'uel yic'ot quech'ecña i bʌquel i yej.”
MAT.25.31	Che' mi' tilel i Yalobil Wiñic ti' ñuclel, yic'ot pejtelel ch'ujul bʌ i yÁngel mi' caj ti buchtʌl ti' yumʌntel yic'ot i ñuclel. 
MAT.25.32	Ti' tojel i wut mi caj i tempʌntelob pejtelel wiñicob x'ixicob loq'uemo' bʌ ti pejtelel lum; che' jiñi mi caj i t'oxob che' bajche' xcʌnta tʌñʌme' mi' t'ox tʌñʌme' yic'ot chivo. 
MAT.25.33	Mi' yʌc' tʌñʌme' ti' ñoj. Mi' yʌc' chivo ti' ts'ej. 
MAT.25.34	Jiñi cha'añ jiñi Rey mi caj i su'ben jiñi año' bʌ ti' ñoj: “La' cu la, ochemet bʌ la ti' yutslel c Tat, ch'ʌmʌ la' yumʌntel chajpʌbil bʌ cha'añetla c'ʌlʌl ti' cajibal pañimil. 
MAT.25.35	Come che' bʌ tsa' cu'bi wi'ñal, tsa' la' wʌq'ueyon i bʌl c ñʌc'; che' bʌ tsa' cu'bi tiquinti', tsa' la' wʌq'ueyon chuqui mic jap; che' xñumelon jach, tsa' la' pʌyʌyon ochel ti la' wotot; 
MAT.25.36	che' pits'ilon, tsa' la' wʌq'ueyon chuqui mic xoj; che' c'amon, tsa' la' jula'tayon; che' añon ti cárcel, tsa' tili la' q'uelon.”
MAT.25.37	Jiñi cha'añ jiñi tojo' bʌ mi caj i jac'ob: “C Yum, ¿am ba ba' tsa' q'ueleyet lojon che' wi'ñayet? ¿Tsa' ba cʌq'ueyet lojon i bʌl a ñʌc'? Che' añ a tiquinti', ¿tsa' ba cʌq'ueyet lojon chuqui ma' jap? 
MAT.25.38	¿Am ba ba' tsa' q'ueleyet lojon che' ñumel jach woliyet, tsa' c pʌyʌyet lojon ochel ti cotot yic'ot che' pits'ilet tsa' cʌq'ueyet lojon chuqui ma' xoj? 
MAT.25.39	o ¿Am ba ba' tsa' q'ueleyet lojon che' c'amet o che' añet ti cárcel tsajñi cula'tañet lojon?” 
MAT.25.40	Jiñi Rey mi caj i su'beñob: “Isujm mic su'beñetla, che' bʌ tsa' la' colta juntiquil c quermañu, anquese mach ñuquic, joñon tsa' la' coltayon.”
MAT.25.41	Che' ja'el, mi caj i su'beñob jiñi año' bʌ ti' ts'ej: “Cucula, chojquemet bʌ la ti Dios, ochenla ti c'ajc mach bʌ añic i jilibal, chajpʌbil bʌ cha'añ xi'ba yic'ot i yÁngelob. 
MAT.25.42	Come che' bʌ tsa' cu'bi wi'ñal, ma'añic tsa' la' wʌq'ueyon i bʌl c ñʌc', che' bʌ tsa' cu'bi tiquinti', ma'añic tsa' la' wʌq'ueyon chuqui mic jap; 
MAT.25.43	che' ñumel jach woliyon ma'añic tsa' la' pʌyʌyon ochel ti la' wotot; che' pits'ilon ma'añic tsa' la' wʌq'ueyon chuqui mic xoj; che' c'amon, che' añon ti cárcel, ma'añic tsa' la' jula'tayon.” 
MAT.25.44	Che' ja'el mi caj i su'beñob: “C Yum, ¿am ba ba' tsa' q'ueleyet lojon che' wi'ñayet, che' añ a tiquinti', che' pits'ilet, che' c'amet, che' añet ti cárcel i ma'añic tsa' j coltayet lojon?” 
MAT.25.45	Che' jiñi, mi caj i su'beñob: “Isujm mic su'beñetla, che' bʌ ma'añic tsa' la' colta juntiquil c cha'añ bʌ anquese mach ñuquic, ma'añic tsa' la' coltayon.” 
MAT.25.46	Jiñi cha'añ ili jontolo' bʌ mi caj i majlelob ti tojmulil mach bʌ añic mi' jilel, jiñi tojo' bʌ mi caj i tajob i cuxtʌlel mach bʌ añic mi' jilel.
MAT.26.1	Che' bʌ tsa' ujti Jesús i su'b pejtel jiñi t'añ, tsi' su'be xcʌnt'añob i cha'añ: 
MAT.26.2	La' wujil cha'p'ejl jax q'uiñ yom cha'añ i q'uiñilel Pascua,
MAT.26.3	Jiñi cha'añ jiñi ñuc bʌ motomajob yic'ot xts'ijbayajob yic'ot xñoxob año' bʌ i ye'tel ti tejclum tsi' tempayob i bʌ ti' pam i yotot jiñi ñuc bʌ motomaj i c'aba' Caifás. 
MAT.26.4	Tsi' temeyob i t'añ cha'añ mi' chucob Jesús ti mucul cha'añ mi' tsʌnsañob. 
MAT.26.5	Tsi' yʌlʌyob: Mach ti' yorajlelic q'uiñijel, ame tejchicob ti ca'bʌl mich'ajel wiñicob x'ixicob.
MAT.26.6	Che' ya'añ Jesús ti Betania ti yotot jiñi Simón jiñi am bʌ leco bʌ i tsoy, 
MAT.26.7	tsa' tili ba'añ Jesús juntiquil x'ixic, añ i limetej melbil bʌ ti xajlel but'ul ti xojocña bʌ ts'ac wen letsem bʌ i tojol, tsi' mulbe ti' jol Jesús che' buchul ti' t'ejl mesa. 
MAT.26.8	Che' bʌ tsi' q'ueleyob iliyi, jiñi xcʌnt'añob tsa' cajiyob ti mich'ajel, tsi' yʌlʌyob:
MAT.26.8	—¿Chucoch tsa' to'ol jisʌnti jiñi ts'ac? 
MAT.26.9	Uts'at tsa'ic chojñi jiñi ts'ac ti wen letsem i tojol, che' jiñi tsa' mejli ti aq'uentel jiñi p'ump'uño' bʌ.
MAT.26.10	Yujilix Jesús chuqui woli yʌlob, tsi' su'beyob:
MAT.26.10	—¿Chucoch mi la' techben i ch'ijiyemlel i pusic'al jiñi x'ixic? Ili x'ixic tsi' mele i t'ojol jax bʌ e'tel tic tojlel. 
MAT.26.11	Come ti pejtelel ora añ jiñi p'ump'uño' bʌ la' wic'ot, pero joñon mach ti pejtelelic ora wʌ'añon la' wic'ot. 
MAT.26.12	Come che' bʌ tsi' mulu c bʌc'tal ti jiñi xojocña bʌ ts'ac, jiñʌch i chajpʌntel c bʌc'tal cha'añ mic mujquel.
MAT.26.13	Isujm mic su'beñetla, baqui jach mi' sujbel ili wen t'añ ti pejtelel pañimil, muq'uix i sujbel ja'el jiñi tsa' bʌ i mele ili x'ixic, cha'añ mi' chʌn ña'tʌntel.
MAT.26.14	Jiñi cha'añ, juntiquil i pi'ʌl jiñi lajchʌntiquil, i c'aba' Judas Iscariote, tsa' majli ba'añ ñuc bʌ motomajob, 
MAT.26.15	tsi' su'beyob: ¿Chuqui mi caj la' wʌq'ueñon cha'añ mi cʌc' Jesús ti la' c'ʌb?
MAT.26.15	Tsi' tojoyob lujump'ejl i cha'c'al sʌsʌc taq'uiñ.
MAT.26.16	Ti jim bʌ ora Judas Iscariote tsa' caji i chajpan i bʌ cha'añ mi' yʌc' Jesús.
MAT.26.17	Ti jiñi ñaxan bʌ q'uiñ che' ti' q'uiñilel che' mi' c'uxob caxlan waj mach bʌ añic i levadurajlel, tsa' tili jiñi xcʌnt'añob ba'añ Jesús, tsi' yʌlʌyob:
MAT.26.17	—¿Baqui a wom mic chajpan lojon cha'añ ma' c'ux we'elʌl che' ti Pascua? 
MAT.26.18	Jesús tsi' yʌlʌ:
MAT.26.18	—Cucula ti tejclum ba' mi caj la' taj juntiquil wiñic, Su'benla: “Lac Maestro woli' yʌl: Lʌc'ʌlix i yorajlel, com c mel Pascua ti a wotot yic'ot xcʌnt'añob c cha'añ.”
MAT.26.19	Jiñi xcʌnt'añob tsi' jac'beyob i t'añ Jesús, tsi' chajpayob jiñi Pascua.
MAT.26.20	Che' wolix i yic'an, tsa' buchle Jesús
MAT.26.21	Che' woliyob to ti we'el, Jesús tsi' yʌlʌ:
MAT.26.21	—Isujm mic su'beñetla, juntiquil ti la' tojlel mi caj i yʌc'on ti' c'ʌb j contra.
MAT.26.22	Wen ch'ijiyem i pusic'al tsa' caji i yu'biñob, quepecña tsa' caji i c'ajtiñob ti jujuntiquil:
MAT.26.22	—C Yum, ¿joñon ba?
MAT.26.23	Jesús tsi' su'beyob:
MAT.26.23	—Jiñi mu' bʌ i yotsan i c'ʌb ti plato quic'ot, jiñʌch jiñi mu' bʌ caj i yʌc'on ti' c'ʌb j contra.
MAT.26.24	I Yalobil Wiñic mi caj i majlel che' bajche' ts'ijbubil, ¡o'bol i bʌ jiñi wiñic mu' bʌ i yʌc' i Yalobil Wiñic ti' c'ʌb i contra! uts'at machic jax tsi' yila pañimil jiñi wiñic.
MAT.26.25	Jiñi Judas, tsa' bʌ i yʌc'ʌ Jesús ti' c'ʌb i contra, tsi' yʌlʌ:
MAT.26.25	—Maestro, ¿joñon ba?
MAT.26.25	Jesús tsi' su'be:
MAT.26.25	—Jatet cu.
MAT.26.26	Che' bʌ woliyob to ti we'el, Jesús tsi' ch'ʌmʌ waj, tsi' cha'le oración, tsi' xet'e, tsi' yʌq'ue xcʌnt'añob i cha'añ, tsi' yʌlʌ:
MAT.26.26	—Ch'ʌmʌla, c'uxula, iliyi jiñʌch c bʌc'tal.
MAT.26.27	Che' ja'el tsi' ch'ʌmʌ vaso, che' bʌ tsa'ix i su'be Dios wocolix i yʌlʌ, tsi' yʌq'ueyob, tsi' yʌlʌ:
MAT.26.27	—Japʌla ti la' pejtelel; 
MAT.26.28	jiñʌch c ch'ich'el cha'añ jiñi tsijib xuc'ul bʌ c t'añ,
MAT.26.29	Pero mic su'beñetla, ma'añix mic chʌn jap i ya'lel ts'usub, jinto che' temel quic'otetla mic jap jiñi tsiji' bʌ ti' yumʌntel c Tat.
MAT.26.30	Che' bʌ tsa' ujti i c'ʌyiñob jiñi Salmos,
MAT.26.31	Jiñi cha'añ Jesús tsi' su'beyob:
MAT.26.31	—Ti ili ac'ʌlel mi' caj la' puts'el ti la' pejtelel, come ts'ijbubil: “Mi caj c low xcʌnta tʌñʌme', jiñi tʌñʌme' mi caj i laj pujquel majlel.” 
MAT.26.32	Che' bʌ tsa'ix tejchiyon ch'ojyel, mic majlel c pijtañetla ya' ti Galilea.
MAT.26.33	Pedro tsi' jac'ʌ, tsi' su'be:
MAT.26.33	—Mi tsa' tejchi tilebixel bʌ i pusic'al yaño' bʌ cha'añ chuqui mi caj a tumbentel, pero joñon ma'añic ba' ora mi caj i tejchel tilebixel bʌ c pusic'al.
MAT.26.34	Jesús tsi' su'be:
MAT.26.34	—Pedro, isujm mic su'beñet, ti ili ac'ʌlel che' maxto añic tsi' cha'le uq'uel tat mut, uxyajl mi caj a wʌl mach a cʌñʌyoñic.
MAT.26.35	Pedro tsi' su'be:
MAT.26.35	—Mi wersa yom mic chʌmel a wic'ot, ma'añic mi caj cʌl mach j cʌñʌyetic.
MAT.26.35	Ti' pejtelel jiñi xcʌnt'añob junlajal tsi' yʌlʌyob ja'el.
MAT.26.36	Jiñi cha'añ Jesús yic'ot jiñi xcʌnt'añob tsa' majliyob ti pʌc'ʌbʌl i c'aba' Getsemaní, tsi' su'beyob:
MAT.26.36	—Buchi'la ilayi, joñon mu' to c bej majlel ya'i cha'añ mic cha'len oración.
MAT.26.37	Tsi' pʌyʌ majlel Pedro, yic'ot cha'tiquil i yalobil Zebedeo, tsa' caji i yu'bin ca'bʌl i ch'ijiyemlel, tsa' caji i wen mel i pusic'al. 
MAT.26.38	Jiñi cha'añ, Jesús tsa' caji i su'beñob:
MAT.26.38	—Wen ch'ijiyem jax c pusic'al, comix chʌmel; cʌlenla ilayi, yom yʌxʌl la' woj quic'ot.
MAT.26.39	Tsa' to i ts'ita' xʌñʌ majlel, tsi' pʌcchoco i bʌ, tsi' cha'le oración, tsi' yʌlʌ: C Tat mi che'ʌch a wom, tʌts'beñon ili vaso
MAT.26.40	Tsa' tili ba'añ xcʌnt'añob i cha'añ, tsi' tajayob che' wʌyʌlob, tsi' su'be Pedro:
MAT.26.40	—¿Mach ba añic tsa' mejli la' tic' la' wʌyel quic'ot jump'ejlic ora? 
MAT.26.41	Yom yʌxʌl la' wo, cha'lenla oración, cha'añ ma'añic mi la' jac' la' pʌyol ti mulil; come jiñi la' pusic'al yom i jac', pero jiñi la' bʌc'tal c'uñatax.
MAT.26.42	Tsa' cha' majli Jesús ti' cha'yajlel i cha'len oración, tsi' yʌlʌ: C Tat mi mach mejlic ti tʌjts'el ili wocol, mi wersa yom mij cuch, mele che' bajche' yom a pusic'al.
MAT.26.43	Tsa' cha' tili, tsi' cha' tajayob wʌyʌlob come suts'ob jax i wut. 
MAT.26.44	Tsi' cha' cʌyʌyob, tsa' cha' majli, ti' yuxyajlel cha'añ mi' cha'len oración ti lajal bʌ t'añ. 
MAT.26.45	Jiñi cha'añ tsa' cha' tili ba'añ xcʌnt'añob i cha'añ, tsi' su'beyob:
MAT.26.45	—Wʌyeñixla, c'ajax la' wo. Wʌle, tsa'ix c'oti i yorajlel, cha'añ mi yʌjq'uel i Yalobil Wiñic ti' c'ʌb xmulilob. 
MAT.26.46	Ch'ojyenla, coñixla, q'uelela, come lʌc'ʌlix añ jiñi mu' bʌ caj i yʌc'on ti' c'ʌb j contra.
MAT.26.47	Che' bʌ woli to ti t'añ Jesús, awilan tsa' tili Judas, i pi'ʌl jiñi junlujuntiquil, tsa' tili yic'ot ca'bʌl wiñicob año' bʌ i machit yic'ot i te', chocbilo' bʌ tilel i cha'añ jiñi ñuc bʌ motomajob yic'ot xñoxob año' bʌ i ye'tel ti tejclum. 
MAT.26.48	Jiñi Judas tsa' bʌ i yʌc'ʌ Jesús ti' c'ʌb i contra tsi' wʌn su'beyob bajche' mi caj i cʌñob Jesús, tsi' yʌlʌ: Jiñi mu' bʌ c ts'ujts'un, jiñʌch jiñi; chucula. 
MAT.26.49	Tsa' bʌc' tili ba'añ Jesús tsi' yʌlʌ:
MAT.26.49	—¡Cotañet, Maestro!
MAT.26.49	Che' jiñi tsi' ts'ujts'u.
MAT.26.50	Jesús tsi' pejca:
MAT.26.50	—Queran, ¿Chuqui tsa' tili a mel?
MAT.26.50	Che' jiñi ti ora tsa' tiliyob ba'añ Jesús, tsi' chucuyob. 
MAT.26.51	Ti jiñi jach bʌ ora, juntiquil ya' bʌ añob yic'ot Jesús tsi' chucu i machit, tsi' bots'o, tsi' lowo jiñi x'e'tel i cha'añ jiñi c'ax ñuc bʌ motomaj, tsi' wel tsepbe loq'uel i chiquin. 
MAT.26.52	Jesús tsi' su'be:
MAT.26.52	—Cha' otsan a machit ti' yotot; come jiñi mu' bʌ i chucob machit mi caj i jilelob ti machit. 
MAT.26.53	¿Mach ba añic ma' ña'tan joñon mi mejlel j c'ajtiben c Tat cha'añ mi' chocbeñon tilel ñumen ti lajchʌnmojt
MAT.26.54	Pero che' jiñi, ¿bajche' mi' mejlel ti ts'ʌctiyel i Ts'ijbujel Dios, mu' bʌ i yʌl cha'añ wersa che'ʌch yom mi' yujtel?
MAT.26.55	Ti jim bʌ ora Jesús tsi' su'be jiñi wiñicob:
MAT.26.55	—¿Tsa' ba tiliyetla cha'añ mi la' chucon che' bajche' mi la' chuc xujch' ti machit yic'ot ti te'? Tsa' buchleyon la' wic'ot, tsa' cha'le cʌntesa ti jujump'ejl q'uiñ ti Templo, pero ma'añic tsa' la' chucuyon;
MAT.26.56	pero che'ʌch woli yujtel cha'añ mi' laj ts'ʌctiyel i ts'ijbujel jiñi x'alt'añob.
MAT.26.56	Ti jiñi jach bʌ ora pejtelel xcʌnt'añob tsi' cʌyʌyob Jesús, tsa' puts'iyob.
MAT.26.57	Jiñi tsa' bʌ i chucuyob Jesús tsi' pʌyʌyob majlel ba'añ Caifás jiñi c'ax ñuc bʌ motomaj, ya' ba' tempʌbilob jiñi xts'ijbayajob yic'ot xñoxob año' bʌ i ye'tel. 
MAT.26.58	Cojach Pedro tsi' ñajti tsajca majlel Jesús c'ʌlʌl ti pam i yotot c'ax ñuc bʌ motomaj; tsa' ochi, tsa' buchle yic'ot xcʌntayajob, cha'añ mi' q'uel bajche' mi caj i yujtel. 
MAT.26.59	Jiñi ñuc bʌ motomajob yic'ot xñoxob yic'ot pejtelel jiñi año' bʌ ñuc bʌ i ye'tel tsi' sajcayob jop't'añ ti' contra Jesús cha'añ mi' yʌc'ob ti chʌmel. 
MAT.26.60	Tsa' tiliyob ca'bʌl xjop't'añob, pero ma'añic tsa' mejli i tajbeñob i mul Jesús. Ti wi'il tsa' tiliyob yam bʌ cha'tiquil. 
MAT.26.61	Tsi' yʌlʌyob: Jiñi Jesús tsi' yʌlʌ:
MAT.26.61	—“Mi mejlel c jisan jiñi Templo i cha'añ Dios, pero mi mejlel c cha' wa'chocon ti uxp'ejl q'uiñ.”
MAT.26.62	Tsa' wa'le jiñi c'ax ñuc bʌ motomaj, tsi' su'be Jesús:
MAT.26.62	—¿Mach ba añic chuqui ma' jac'? ¿Chuqui jiñi mu' bʌ i su'bob ili wiñicob ti a contra?
MAT.26.63	Pero Jesús ma'añic chuqui tsi' yʌlʌ. Jiñi cha'añ jiñi c'ax ñuc bʌ motomaj tsi' su'be:
MAT.26.63	—Ti' c'aba' jiñi cuxul bʌ Dios, yom ma' su'beñon lojon mi Cristojet mi Yalobilet Dios.
MAT.26.64	Jesús tsi' su'be:
MAT.26.64	—Joñon cu. Pero mic su'beñetla, wʌle c'ʌlʌl ti pejtelel ora mi caj la' q'uel i Yalobil Wiñic mi' caj ti buchtʌl ti' ñoj jiñi P'ʌtʌl bʌ Dios, mi caj la' q'uel che' mi' tilel ti tocal ti panchan.
MAT.26.65	Jiñi c'ax ñuc bʌ motomaj tsi' tsili i pislel, tsi' yʌlʌ:
MAT.26.65	—Tsa'ix i cha'le p'ajoñel. ¿Chuqui to i c'ʌjñibal jiñi testigojob? Wʌle tsa'ix la' wu'bi i p'ajoñel. 
MAT.26.66	¿Bajche' yom mi lac mel mi la' wʌl?
MAT.26.66	Tsi' jac'ʌyob:
MAT.26.66	—Yom mi' yʌjq'uel ti chʌmel.
MAT.26.67	Jiñi cha'añ tsa' caji i tujbʌbeñob i wut, tsi' jats'ʌyob che' woxolob i c'ʌb, jiñi yaño' bʌ tsi' poch'iyob. 
MAT.26.68	Tsi' yʌlʌyob:
MAT.26.68	—Mi Cristojet, su'beñon lojon, ¿majqui tsi' jats'ʌyet?
MAT.26.69	Ya' buchul Pedro ti pat otot; tsa' tili juntiquil criada, tsi' yʌlʌ:
MAT.26.69	—Jatet ja'el tsa' cha'le xʌmbal ñumel yic'ot Jesús ch'oyol bʌ ti Galilea.
MAT.26.70	Ya' ti' tojlel pejtelelob Pedro tsi' yʌlʌ mach i cʌñʌyic Jesús, tsi' yʌlʌ:
MAT.26.70	—Mach cujilic chuqui woli a wʌl.
MAT.26.71	Che' bʌ tsa' majli ti ti' corredor, tsi' q'uele yam bʌ criada, tsi' su'be ya' bʌ añob:
MAT.26.71	—Ili wiñic tsa' ñumi ja'el yic'ot Jesús ch'oyol bʌ ti Nazaret.
MAT.26.72	Pero Pedro tsi' cha' wa'choco i t'añ, tsi' yʌlʌ:
MAT.26.72	—Mach j cʌñʌyic jiñi wiñic.
MAT.26.73	Jumuc' jach tsa' tiliyob jiñi lʌc'ʌl bʌ wa'alob, tsi' su'beyob Pedro:
MAT.26.73	—Isujmʌch jatet ja'el xcʌnt'añet i cha'añ, come tsiquil che' bajche' ma' cha'len t'añ.
MAT.26.74	Pedro tsa' caji i bajñel ch'ʌc i bʌ, tsi' wersa wa'choco i t'añ, tsi' yʌlʌ:
MAT.26.74	—Mach j cʌñʌyic jiñi wiñic.
MAT.26.74	Ti jim bʌ ora tsi' cha'le uq'uel jiñi tat mut. 
MAT.26.75	Che' jiñi tsa' c'ajtiyi ti' pusic'al Pedro i t'añ Jesús, tsa' bʌ i su'be: “Che' maxto añic tsi' cha'le uq'uel tat mut, uxyajl mi caj a wʌl mach a cʌñʌyoñic.” Tsa' loq'ui majlel, tsʌts tsi' cha'le uq'uel.
MAT.27.1	Ti sʌc'ajel, pejtelel ñuc bʌ motomajob yic'ot xñoxob año' bʌ i ye'tel ti tejclum tsi' pejcayob i bʌ ti' contra Jesús, cha'añ mi' yʌc'ob ti chʌmel. 
MAT.27.2	Cʌchbil tsi' pʌyʌyob majlel, tsi' yʌc'ʌyob ti' c'ʌb jiñi gobernador i c'aba' Poncio Pilato.
MAT.27.3	Jiñi cha'añ Judas, jiñi tsa' bʌ i yʌc'ʌ Jesús ti' c'ʌb i contra, che' bʌ tsi' q'uele cha'añ tsa'ix i yʌc'ʌ ti wocol Jesús, tsi' mele i pusic'al, tsa' cha' majli i sutq'uin jiñi lujump'ejl i cha'c'al sʌsʌc taq'uiñ ba'añ jiñi ñuc bʌ motomajob yic'ot xñoxob año' bʌ i ye'tel. 
MAT.27.4	Tsi' yʌlʌ:
MAT.27.4	—Tsa'ix c cha'le mulil che' bʌ tsa' cʌc'ʌ ti la' c'ʌb jiñi mach bʌ añic i mul.
MAT.27.4	Tsi' su'beyob:
MAT.27.4	—Mach c wentajic lojon, bajñel q'uele a bʌ ajñel.
MAT.27.5	Jiñi cha'añ Judas tsi' choco jiñi taq'uiñ ti Templo, tsa' loq'ui majlel, tsa' majli i jich' i bʌ. 
MAT.27.6	Jiñi ñuc bʌ motomajob tsi' lotoyob jiñi taq'uiñ, tsi' yʌlʌyob:
MAT.27.6	—Tic'bil ti mandar mi la cotsan ti' yajñib ofrenda, come jiñʌch i tojol i ch'ich'el wiñic.
MAT.27.7	Che' bʌ tsa' ujti i ña'tañob bajche' mi caj i c'ʌñob jiñi taq'uiñ, tsi' mʌñʌyob jamil i cha'añ xmel p'ejtob, cha'añ ya'i mi' mujquelob jiñi ch'oyolo' bʌ ti yan tac bʌ lum. 
MAT.27.8	Jiñi cha'añ, añ i c'aba' jiñi jamil c'ʌlʌl wʌle: Jamil mʌmbil bʌ ti' tojol i ch'ich'el wiñic. 
MAT.27.9	Che'ʌch tsa' ts'ʌctiyi i t'añ jiñi x'alt'añ Jeremías, che' bʌ tsi' yʌlʌ: “Tsi' ch'ʌmʌyob jiñi lujump'ejl i cha'c'al sʌsʌc taq'uiñ, jiñʌch i tojol c'uxbibil bʌ wiñic, come che'ʌch i tojol tsi' yʌlʌyob i yalobilob Israel; 
MAT.27.10	tsi' yʌc'ʌyob cha'añ i tojol i jamil jiñi xmel p'ejtob, che' bajche' tsi' su'beyon lac Yum.”
MAT.27.11	Che' bʌ ya' wa'al Jesús ti' tojel i wut jiñi gobernador, tsi' c'ajtibe:
MAT.27.11	—¿Jatet ba i Reyet judíojob?
MAT.27.11	Jesús tsi' jac'ʌ:
MAT.27.11	—Joñon cu.
MAT.27.12	Che' bʌ woli i jop'beñob i mul Jesús jiñi ñuc bʌ motomajob yic'ot xñoxob, Jesús ma'añic chuqui tsi' yʌlʌ. 
MAT.27.13	Jiñi cha'añ Pilato tsi' su'be:
MAT.27.13	—¿Mach ba añic woli a wu'bin jaychajp chuqui woli' yʌlob ti a contra?
MAT.27.14	Pero Jesús ma'añic tsi' jac'ʌ mi jump'ejlic t'añ
MAT.27.15	I tilelʌch che' ti' yorajlel q'uiñijel, jiñi gobernador mi' yʌc' ti colel juntiquil xñujp'el, mu' bʌ i c'ajtiñob jiñi wiñicob cha'añ mi' colel. 
MAT.27.16	Ti jim bʌ ora ya' ñup'ul juntiquil wiñic wen cʌmbil bʌ jiñʌch i c'aba' Barrabás. 
MAT.27.17	Che' bʌ tempʌbilobix jiñi wiñicob, Pilato tsi' c'ajtibeyob:
MAT.27.17	—¿Majqui la' wom mi cʌc' ti colel? ¿Jim ba Barrabás, o jim ba Jesús jiñi mu' bʌ i pejcʌntel ti Cristo? 
MAT.27.18	Come yujil Pilato cha'añ ti' tsʌytsʌyñʌyelob jach i pusic'al tsi' yʌc'ʌyob Cristo ti' c'ʌb. 
MAT.27.19	Che' buchul Pilato ti melobʌjʌl, i yijñam tsi' chocbe tilel t'añ tsi' yʌlʌ:
MAT.27.19	—Ma'añic chuqui yom ma' tumben jiñi toj bʌ wiñic, come sajmʌl wen ca'bʌl tsa' cu'bi wocol tic ñajal cha'añ jiñi wiñic.
MAT.27.20	Pero jiñi ñuc bʌ motomajob yic'ot xñoxob año' bʌ i ye'tel tsi' wersa xic'beyob jiñi wiñicob cha'añ mi' c'ajtibeñob Pilato cha'añ mi yʌc' ti colel Barrabás, pero la' tsʌnsʌntic Jesús. 
MAT.27.21	Jiñi gobernador, tsi' c'ajtibeyob:
MAT.27.21	—¿Majqui la' wom mi cʌc' ti colel?
MAT.27.21	Tsi' jac'ʌyob:
MAT.27.21	—Barrabás.
MAT.27.22	Pilato tsi' su'beyob:
MAT.27.22	—¿Chuqui la' wom mic tumben, jiñi Jesús mu' bʌ i pejcʌntel ti Cristo?
MAT.27.22	Ti' pejtelelob tsi' yʌlʌyob:
MAT.27.22	—La' ch'ijlec ti cruz.
MAT.27.23	Jiñi gobernador tsi' su'beyob:
MAT.27.23	—¿Chucoch? ¿Chuqui ti jontolil tsi' cha'le?
MAT.27.23	Pero tsa' utsi cajiyob ti c'am bʌ t'añ, tsi' yʌlʌyob:
MAT.27.23	—La' ch'ijlec ti cruz.
MAT.27.24	Che' bʌ tsi' q'uele Pilato ma'añic chuqui tsa' mejli i cha'añ, tsa' jach ñumen tejchiyob ti ca'bʌl leto; jiñi cha'añ tsi' c'ajti ja' cha'añ mi' poc i c'ʌb
MAT.27.24	—Joñon ma'añic c mul cha'añ i ch'ich'el ili [toj bʌ]
MAT.27.25	Pejtelel wiñicob x'ixicob tsi' jac'ʌyob:
MAT.27.25	—I ch'ich'el ili wiñic la' c toj lojon quic'ot lojon calobilob.
MAT.27.26	Che' jiñi tsi' colbeyob Barrabás; che' bʌ tsa' ujti i yʌc' ti jats'ol Jesús ti asiyal, tsi' yʌc'ʌ ti' c'ʌb soldadojob cha'añ mi' ch'ijob ti cruz. 
MAT.27.27	Jiñi soldadojob i cha'añ jiñi gobernador tsi' pʌyʌyob majlel Jesús ti colem bʌ i mal otot, tsi' tempayob tilel soldadojob ti' joytʌlel Jesús. 
MAT.27.28	Tsi' jochbeyob i pislel, tsi' mosoyob ti chʌcts'eran bʌ pʌl bʌ bujcʌl i cha'añ soldadojob, 
MAT.27.29	tsi' xot jalʌyob ch'ix, tsi' yʌq'ueyob ti' jol Jesús, tsi' yʌq'ueyob te' jam ti ñoj bʌ i c'ʌb; tsi' ñocchocoyob i bʌ ti' tojlel, tsi' wajleyob, tsi' yʌlʌyob:
MAT.27.29	—¡Cotañet i Reyet bʌ judíojob!
MAT.27.30	Tsi' tujbayob, tsi' cha' ch'ʌmbeyob jiñi te' jam, tsi' jats'beyob i jol. 
MAT.27.31	Che' bʌ tsa' ujti i wajleñob, tsi' cha' jochbeyob jiñi pʌl bʌ bujcʌl, tsi' cha' lʌpbeyob jiñi i bujc, che' jiñi tsi' pʌyʌyob majlel cha'añ mi' ch'ijob ti cruz.
MAT.27.32	Che' bʌ tsa' loq'uiyob majlel, tsi' tajayob juntiquil wiñic ch'oyol bʌ ti Cirene i c'aba' Simón; tsi' xic'beyob i q'uechben majlel i cruz Jesús. 
MAT.27.33	Tsa' c'otiyob ti jump'ejl bujtʌl i c'aba' Gólgota, am bʌ isujmlel ti lac t'añ: i yajñib bʌquel jolʌl, 
MAT.27.34	tsi' yʌq'ueyob i jap vinagre
MAT.27.35	Che' bʌ tsa'ix i ch'ijiyob ti cruz, tsa' caji i pucbeñob i bʌ i pislel Jesús, tsi' cha'leyob yajcaya ti alas cha'añ mi' ña'tañob majqui mi caj i ch'ʌm, [cha'añ mi' ts'ʌctiyel tsa' bʌ i yʌlʌ x'alt'añ: “Tsi' pucbeyob i bʌ c pislel yic'ot tsi' cha'leyob alas cha'añ mi' tsictiyel majqui mi' ch'ʌm c bujc”]
MAT.27.36	Tsa' buchleyob i cʌntan. 
MAT.27.37	Tsi' ch'ijiyob te' ti' chañelal i jol Jesús ba' ts'ijbubil t'añ ti' contra: ILI WIÑIC JIÑɅCH JESÚS, I REY JUDÍOJOB.
MAT.27.38	Tsi' ch'ijiyob cha'tiquil xujch' yic'ot Jesús, juntiquil ti' ñoj, yam bʌ ti' ts'ej. 
MAT.27.39	Jiñi woliyo' bʌ ti ñumel tsi' p'ajayob Jesús, tsi' ñijcayob i jol. 
MAT.27.40	Tsi' yʌlʌyob: Jatet, mu' bʌ a jisan Templo, mu' bʌ a cha' wa'chocon ti uxp'ejl q'uiñ, coltañ a bʌ, mi i Yalobilet Dios, juben ti cruz.
MAT.27.41	Che' ja'el jiñi ñuc bʌ motomajob tsi' wajleyob Jesús temel yic'ot xts'ijbayajob, yic'ot fariseojob yic'ot xñoxob año' bʌ i ye'tel, tsi' yʌlʌyob: 
MAT.27.42	Tsi' colta yaño' bʌ, pero mach mejlic i bajñel coltañ i bʌ; mi jiñʌch i Rey Israel mi' yʌl, la' cu ju'bic ya' ti cruz wʌle, che' jiñi mi caj lac ñop. 
MAT.27.43	Tsi' ñopo Dios; la' cu i coltañ wʌle mi che' yom, come tsi' yʌlʌ: “Joñon i Yalobilon Dios.”
MAT.27.44	Jiñi xujch'ob, tsa' bʌ ch'ijleyob ti cruz yic'ot Jesús, tsi' wajleyob ja'el.
MAT.27.45	Ti xinq'uiñil tsa' ic'a pañimil c'ʌlʌl ti och'ajel q'uiñ. 
MAT.27.46	Che' yom i taj och'ajel q'uiñ,
MAT.27.47	Che' bʌ tsi' yu'biyob jiñi lʌc'ʌl bʌ wa'alob, lamital tsi' yʌlʌyob:
MAT.27.47	—Woli' pʌy tilel Elías.
MAT.27.48	Juntiquil tsa' bʌc' majli ti ajñel tsi' ch'ʌmʌ chʌyo'ja'. Tsi' yʌq'ue i chʌy vinagre, tsi' yʌc'ʌ ti' ñi' te', tsi' yʌq'ue Jesús cha'añ mi' ts'ub.
MAT.27.49	Yaño' bʌ tsi' yʌlʌyob:
MAT.27.49	—Cʌyʌla, la' laj q'uel mi tal Elías i coltañ.
MAT.27.50	Jesús tsi' cha' cha'le c'am bʌ t'añ, tsi' yʌc'ʌ majlel i ch'ujlel.
MAT.27.51	Awilan, jiñi pisil joc'ol bʌ ti Templo tsa' tsijli ti ojlil, ti' jol c'ʌlʌl ti' yoc, tsa' tili i yujquel lum tsa' tojp'i xajlel tac.
MAT.27.52	Tsa' jajmi mucoñibʌl tac, tsa' tejchiyob ch'ojyel ca'bʌl i cha'año' bʌ Dios tsa'ix bʌ chʌmiyob. 
MAT.27.53	Che' bʌ tsa' loq'uiyob ti mucoñibʌl, che' bʌ ch'ojyemix Jesús, tsa' majliyob ti jiñi ch'ujul bʌ tejclum. Tsa' tsictiyi ti' wut ca'bʌl wiñicob x'ixicob. 
MAT.27.54	Jiñi i yaj capitán jo'c'al soldadojob yic'ot jiñi soldadojob woli bʌ i cʌntañob Jesús, tsi' cha'leyob bʌq'uen che' bʌ tsi' q'ueleyob i yujquel lum yic'ot pejtelel tsa' bʌ ujti, tsi' yʌlʌyob: Isujmʌch ili wiñic i Yalobilʌch Dios.
MAT.27.55	Ya' añob ca'bʌl x'ixicob ja'el woli jach bʌ i ñajti q'uelob, jiñobʌch tsa' bʌ i we'sayob Jesús c'ʌlʌl che' bʌ tsa' loq'ui majlel ti Galilea, 
MAT.27.56	ya'añ María ch'oyol bʌ ti Magdala, yic'ot María i ña' Jacobo yic'ot José, yic'ot i ña' i yalobilob Zebedeo.
MAT.27.57	Che' wolix i yic'an, tsa' tili juntiquil wen chumul bʌ wiñic i c'aba' José, ch'oyol bʌ ti Arimatea, jiñʌch xcʌnt'añ i cha'añ Jesús ja'el. 
MAT.27.58	Tsa' majli ba'añ Pilato, tsi' c'ajtibe i bʌc'tal Jesús, jiñi cha'añ Pilato tsi' yʌc'ʌ mandar cha'añ mi' yʌq'ueñtel. 
MAT.27.59	José tsi' ch'ʌmbe i bʌc'tal Jesús, tsi' bʌc'ʌ ti sʌc bʌ pisil, 
MAT.27.60	tsi' ñolchoco ti tsiji' bʌ i yotlel ch'ujlelʌl, tsa' bʌ i tocoj ti' mal colem bʌ xajlel, che' bʌ tsa'ix i selc'uyob majlel jiñi colem xajlel ti ti' i yotlel ch'ujlelʌl, tsa' sujti. 
MAT.27.61	Ya'añob María ch'oyol bʌ ti Magdala yic'ot yam bʌ María, buchulob ti' tojel i yotlel ch'ujlelʌl.
MAT.27.62	Ti yijc'ʌlal che' bʌ tsa' ñumi i q'uiñilel chajpaya cha'añ Pascua, tsi' tempayob i bʌ jiñi ñuc bʌ motomajob yic'ot fariseojob tsa' majliyob ba'añ Pilato. 
MAT.27.63	Tsi' yʌlʌyob:
MAT.27.63	—C yum, wolic ña'tan lojon chuqui tsi' yʌlʌ jiñi xlot che' cuxul to, tsi' yʌlʌ: “Ti' yuxp'ejlel q'uiñ mic cha' ch'ojyel.” 
MAT.27.64	Cha'len mandar, che' jiñi, cha'añ mi' wen q'uejlel jiñi mucoñibʌl c'ʌlʌl ti yuxp'ejlel q'uiñ, ame majlicob jiñi xcʌnt'añob i cha'añ ti ac'ʌlel cha'añ mi' i xujch'ibeñob majlel i bʌc'tal, che' jiñi mi caj i su'beñob wiñicob x'ixicob: “Tsa'ix cha' ch'ojyi ba'añ chʌmeño' bʌ”, che' jiñi ñumen leco mi' majlel jiñi lot bajche' ti ñaxan.
MAT.27.65	Pilato tsi' su'beyob:
MAT.27.65	—Ya'añ jiñi xcʌntayajob, cucula, wen ñup'ula che' bajche' la' wujil i melol.
MAT.27.66	Che' jiñi tsa' majliyob, tsi' wen ñup'beyob i ti' jiñi mucoñibʌl yic'ot xajlel, ti wi'il tsi' yotsʌbeyob i sellojlel, tsi' su'be jiñi xcʌntayajob cha'añ mi' wen q'uelob.
MAT.27.66	C Dios, c Dios ¿chucoch tsa' cʌyʌyon?
MAT.27.66	Mt 27.46
MAT.27.66	C Tat, ñusʌbeñob i mul come mach yujilobic chuqui woli i melob.
MAT.27.66	Lc 23.34
MAT.27.66	Mic su'beñet wʌle jach ya'añet quic'ot ti panchan
MAT.27.66	Lc 23.43
MAT.27.66	X'ixic q'uele ya'añ a walobil (ti wi'il tsi' su'be jiñi xcʌnt'añ) q'uele ya'añ a ña'
MAT.27.66	Jn 19.26,27
MAT.27.66	Tiquiñix c ti'
MAT.27.66	Jn 19.28
MAT.27.66	Tsa'ix ts'ʌctiyi ti' pejtelel
MAT.27.66	Jn 19.30
MAT.27.66	C Tat, ti a c'ʌb mi cʌc' c ch'ujlel
MAT.27.66	Lc 23.46
MAT.28.1	Che' bʌ tsa' ñumi i q'uiñilel c'aj-o, che' ti sʌc'ajel ti jiñi ñaxan bʌ q'uiñ ti semana; María ch'oyol bʌ ti Magdala yic'ot yam bʌ María tsa' tili i q'uelob jiñi mucoñibʌl. 
MAT.28.2	Ti jim bʌ ora tsa' ñumi tsʌts bʌ i yujquel lum; come juntiquil i yÁngel lac Yum tsa' ju'bi tilel ti panchan, tsi' lʌc'tesa i bʌ ba'añ jiñi mucoñibʌl, tsi' selc'u loq'uel jiñi xajlel, tsa' buchle ti' pam jiñi xajlel. 
MAT.28.3	Che'ʌch yilal bajche' i c'ʌc'al chajc, i pislel wen sʌsʌc che' bajche' i ña'al tsʌñal. 
MAT.28.4	Jiñi xcʌntayajob, che' bʌ tsi' q'ueleyob jiñi ángel tsiltsilñayob ti bʌq'uen lajal tsa' cʌleyob che' bajche' xchʌmel. 
MAT.28.5	Jiñi ángel tsi' su'be jiñi x'ixicob: Jatetla mach mi la' cha'len bʌq'uen, come cujil woli la' sajcan Jesús, jiñi tsa' bʌ ch'ijle ti cruz. 
MAT.28.6	Mach wʌ'ix añ, tsa'ix ch'ojyi che' bajche' tsi' yʌlʌ, la' laj, q'uelela i yajñib ba' tsi' ñolchocoyob lac Yum. 
MAT.28.7	Cucula ti ora, su'benla xcʌnt'añob i cha'añ: “Tsa'ix ch'ojyi Jesús ba'añ chʌmeño' bʌ, awilan tsa'ix majli i pijtañetla ti Galilea; ya'i mi caj la' q'uel.” Tsa'ix c su'beyetla.
MAT.28.8	Jiñi x'ixicob tsi' tʌts'ʌyob i bʌ ba'añ jiñi mucoñibʌl, wen woliyob ti bʌq'uen pero wen tijicñayob i pusic'al ja'el, ajñel tsa' majli i su'beñob jiñi xcʌnt'añob i cha'añ Jesús. [Che' woli majlelob i su'beñob wen t'añ jiñi xcʌnt'añob]
MAT.28.9	awilan, tsa' loq'ui Jesús cha'añ mi' tajob, tsi' yʌlʌ:
MAT.28.9	—Cotañet.
MAT.28.9	Jiñi x'ixicob tsi' lʌc'tesayob i bʌ tsi' mec'beyob i yoc, yic'ot tsi' ch'ujutesayob.
MAT.28.10	Jiñi cha'añ Jesús tsi' su'beyob:
MAT.28.10	—Mach mi la' cha'len bʌq'uen, cucula, su'benla jiñi quermañujob cha'añ mi' majlelob ti Galilea, ya'i mi caj i q'ueloñob.
MAT.28.11	Che' woliyob ti majlel jiñi x'ixicob, cha'tiquil uxtiquil xcʌntayajob tsa' majliyob ti tejclum, tsi' su'beyob jiñi ñuc bʌ motomajob pejtelel chuqui tac tsa' ujti. 
MAT.28.12	Jiñi ñuc bʌ motomajob tsi' tempayob i bʌ yic'ot xñoxob, tsi' temeyob i t'añ. Jiñi soldadojob tsa' aq'uentiyob ca'bʌl taq'uiñ, 
MAT.28.13	tsa' su'bentiyob: Su'benla wiñicob x'ixicob: “Tsa' tili xcʌnt'añob i cha'añ ti ac'ʌlel, tsi' xujch'ibeyob loq'uel i bʌc'tal che' wʌyʌlon lojon.” Che' yom mi la' su'beñob. 
MAT.28.14	Mi tsi' yu'bi jiñi gobernador,
MAT.28.15	Jiñi soldadojob tsi' ch'ʌmʌyob jiñi taq'uiñ, tsi' meleyob che' bajche' tsa' su'bentiyob. Tsa' pujqui jiñi t'añ ba'añ judíojob c'ʌlʌl wʌle.
MAT.28.16	Jiñi junlujuntiquil xcʌnt'añob tsa' majliyob ti Galilea ya' ti wits che' bajche' tsi' su'beyob Jesús. 
MAT.28.17	Che' bʌ tsi' q'ueleyob Jesús, tsi' ch'ujutesayob; pero lamital tilebixelob i pusic'al.
MAT.28.18	Jesús tsi' lʌc'tesa i bʌ ti' tojlel jiñi xcʌnt'añob tsa' caji i su'beñob: Aq'uebilon c p'ʌtʌlel cha'añ mic mel pejtelel chuqui com ti panchan yic'ot ti pañimil.
MAT.28.19	Jiñi cha'añ, cucula, sutq'uinla ti xcʌnt'añob wiñicob x'ixicob ti pejtelel pañimil. Aq'uenla ch'ʌmja' ti' c'aba' lac Tat, ti' c'aba' i Yalobil, yic'ot ti' c'aba' Ch'ujul bʌ Espíritu; 
MAT.28.20	yic'ot cʌntesanla cha'añ mi' laj jac'ob pejtelel chuqui tac tsa' c su'beyetla; añon quic'otetla ti pejtelel ora c'ʌlʌl ti' jilibal pañimil. [Amén]
MRK.1.1	Jiñʌch i cajibal jiñi wen t'añ i cha'añ Jesucristo i Yalobil Dios.
MRK.1.2	Come ts'ijbubil ti' juñ jiñi x'alt'añ Isaías:
MRK.1.2	Awilan, mic ñaxan choc majlel
MRK.1.2	c wiñic ti' tojel a wut,
MRK.1.2	cha'añ mi' chajpan a bijlel.
MRK.1.3	Jiñʌch i t'añ juntiquil
MRK.1.3	mu' bʌ i cha'len c'am bʌ t'añ
MRK.1.3	ti tiquiñal lum:
MRK.1.3	“Chajpanla i bijlel lac Yum,
MRK.1.3	pʌtʌla majlel toj bʌ bij i cha'añ.”
MRK.1.4	Juan tsi' yʌc'ʌ ch'ʌmja' ti jochol bʌ lum. Tsi' su'bu t'añ ti tojlel wiñicob x'ixicob cha'añ yom mi' cʌyob i mul cha'añ mi' ñusʌbentelob yic'ot yom mi' ch'ʌmob ja'.
MRK.1.5	Tsa' loq'uiyob tilel ba'añ Juan jiñi ch'oyolo' bʌ ti' lumal Judea, yic'ot ti Jerusalén, tsi' ch'ʌmʌyob ja' ti' c'ʌb Juan ya' ti Jordán ja', tsi' su'buyob i mul.
MRK.1.6	Lʌpʌl i cha'añ Juan i tsutsel camello, añ i cajchiñʌc' melbil bʌ ti pʌchi, tsi' c'uxu xc'ajba sajc' yic'ot tsi' japʌ te'lecha'b. 
MRK.1.7	Tsi' cha'le subt'añ, tsi' yʌlʌ: Tal tic pat jiñi ñumen p'ʌtʌl bʌ bajche' joñon, mach ñucoñic cha'añ mic wutstʌl c ticben i ch'ajñal i warach. 
MRK.1.8	Isujm joñon tsa' cʌq'ueyetla la' ch'ʌmja'; pero jiñi mi caj i yʌq'ueñetla la' ch'ʌm Ch'ujul bʌ Espíritu.
MRK.1.9	Ti jim bʌ ora tsa' loq'ui Jesús ti Nazaret am bʌ ti Galilea. Tsi' ch'ʌmʌ ja' ti' c'ʌb Juan ya' ti Jordán ja'. 
MRK.1.10	Che' bʌ tsa' loq'ui ti ja', tsi' q'uele tsa' cajli panchan yic'ot tsi' q'uele Espíritu tsa' ju'bi tilel che' bajche' x'ujcuts ti tojlel Jesús. 
MRK.1.11	Tsa' loq'ui tilel t'añ ti panchan tsa' bʌ i yʌlʌ: Jatet Calobilet, mu' bʌ j c'uxbin, ti' a tojlel mi' cu'bin j tijicñʌyel.
MRK.1.12	Ti wi'il jiñi Espíritu tsi' wersa choco majlel Jesús ti colem bʌ i tiquiñal lum. 
MRK.1.13	Tsa' ajñi cha'c'al q'uiñ ya' ti tiquiñal lum, tsa' ilʌbenti i pusic'al ti xi'ba, ya'añ yic'ot jontol bʌ bʌte'el. Jiñi ángelob tsi' coltayob Jesús.
MRK.1.14	Ti wi'il che' bʌ ñup'ul Juan ti cárcel tsa' tili Jesús ti Galilea, tsi' su'bu jiñi wen t'añ cha'añ i Yumʌntel Dios. 
MRK.1.15	Tsi' yʌlʌ: Tsa'ix c'oti i yorajlel, lʌc'ʌlix i yumʌntel Dios, cʌyʌ la' mul, ñopola jiñi wen t'añ.
MRK.1.16	Che' woli ti xʌmbal ti ti' mar i c'aba' Galilea,
MRK.1.17	Jesús tsi' su'beyob:
MRK.1.17	—La' la tsajcañon. Joñon mi caj cotsañetla ti x'e'tel, cha'añ mi la' sʌclan wiñicob, x'ixicob mu' bʌ i tsajcañon.
MRK.1.18	Ti orajach tsi' bʌc' cʌyʌyob i chimo' chʌy. Tsi' tsajcayob majlel Jesús.
MRK.1.19	Che' bʌ tsi' xʌñʌ majlel ts'ita', Jesús tsi' q'uele Jacobo i yalobil Zebedeo yic'ot Juan i yijts'in Jacobo. Woli ts'isob chimo' chʌy ti' mal barco. 
MRK.1.20	Jesús tsi' pʌyʌyob. Tsi' cʌyʌyob i tat i c'aba' Zebedeo ya' ti' mal barco yic'ot xcanarob. Tsi' tsajcayob majlel Jesús.
MRK.1.21	Tsa' ochiyob ti Capernaúm.
MRK.1.22	Tsa' toj sajtiyob i pusic'al cha'añ i cʌntesʌbal Jesús, come tsi' cʌntesayob che' bajche' jiñi am bʌ i p'ʌtʌlel i ye'tel, mach che'ic bajche' xts'ijbayajob. 
MRK.1.23	Pero ya' ti sinagogajob ya'añ juntiquil wiñic am bʌ i xi'bʌjlel. Tsi' cha'le c'am bʌ t'añ, tsi' yʌlʌ:
MRK.1.24	—¿Chuqui i ye'tel tsa' tiliyet ba'añon lojon, Jesús ch'oyolet bʌ ti Nazaret? ¿Tsa' ba tiliyet cha'añ ma' jisañon lojon? Cujil majquiyet. Jatet jiñi ch'ujulet bʌ ch'oyol bʌ ti Dios.
MRK.1.25	Jesús tsi' tiq'ui. Tsi' su'be:
MRK.1.25	—¡Ñʌjch'en, loq'uen ti' pusic'al!
MRK.1.26	Jiñi xi'ba tsi' yʌc'ʌ ti wersa juquin chʌmel. Wen c'am tsi' cha'le oñel. Tsa' loq'ui ti' pusic'al jiñi wiñic. 
MRK.1.27	Tsa' toj sajtiyob i pusic'al ti pejtelelob. Tsi' c'ajtibeyob i bʌ:
MRK.1.27	—¿Chuqui jiñi? ¿Mach ba tsijibic i cʌntesʌbal? Come ti' p'ʌtʌlel cha'añ i ye'tel mi' su'beñob loq'uel xi'bajob. Mi' jac'beñob i t'añ. 
MRK.1.28	Ti orajach tsa' pujqui majlel t'añ ti pejtelel lum ya' ti' joytʌlel Galilea cha'añ ñuc bʌ i melbal Jesús.
MRK.1.29	Che' bʌ tsa' loq'uiyob ti sinagoga, tsa' majli Jesús yic'ot Jacobo yic'ot Juan ti' yotot Simón ba' chumul Andrés ja'el. 
MRK.1.30	Ñolol ti c'am-ʌjel x'ixic bʌ i ñij-al Simón. Woli' yu'bin c'ajc. Tsi' bʌc' su'beyob Jesús cha'añ c'am jiñi x'ixic. 
MRK.1.31	Tsa' tili Jesús. Tsi' chucbe i c'ʌb, tsi' teche ch'ojyel. Tsa' bʌc' lajmi jiñi c'ajc. Jiñi x'ixic tsa' caji ti we'saya.
MRK.1.32	Ti ic'ajel, che' bʌjlemix q'uiñ, jiñi wiñicob x'ixicob tsi' pʌyʌyob tilel ba'añ Jesús pejtelel xc'am-ʌjelob yic'ot wiñicob chucbilo' bʌ cha'añ ca'bʌl xi'bajob. 
MRK.1.33	Ti pejtelelob tsi' tempayob i bʌ ti ti' otot. 
MRK.1.34	Jesús tsi' c'oq'uesa ca'bʌl xc'am-ʌjelob año' bʌ i c'am-ʌjel ti chajp ti chajp. Tsi' choco loq'uel ca'bʌl xi'bajob. Tsi' tiq'uiyob cha'añ ma'añic mi' cajelob ti t'añ,
MRK.1.35	Che' bʌ ñumeñix ojlil ac'ʌlel che' jalto mi' sʌc'an, tsa' ch'ojyi Jesús. Tsa' loq'ui majlel ti jochol bʌ lum. Ya'i tsi' cha'le oración.
MRK.1.36	Simón yic'ot i pi'ʌlob tsi' sajcayob. 
MRK.1.37	Tsi' tajayob. Tsi' su'beyob:
MRK.1.37	—Ti pejtelelob woli' sajcañetob.
MRK.1.38	Jesús tsi' su'beyob:
MRK.1.38	—Conla ti yan tac bʌ tejclum ba' lʌc'ʌl cha'añ ya'i mic su'b jiñi wen t'añ, come jiñʌch cha'añ tsa' tiliyon ti pañimil.
MRK.1.39	Tsi' cha'le su'b t'añ ti sinagoga tac ti pejtelel Galilea. Tsi' choco loq'uel xi'bajob.
MRK.1.40	Juntiquil wiñic am bʌ leco bʌ i tsoy
MRK.1.40	—Mi a wom mi mejlel a c'oq'uesañon.
MRK.1.41	Jesús tsi' p'unta jiñi wiñic. Tsi' sʌts'ʌ i c'ʌb. Tsi' tʌlʌ.
MRK.1.41	—Com cu. La' lajmiquet.
MRK.1.42	Che' bʌ tsa' ujti ti t'añ, tsa' bʌc' lajmi leco bʌ i tsoy. Tsa' sʌc-esʌnti jiñi wiñic. 
MRK.1.43	Ti orajach, Jesús tsi' su'be cha'añ mi' sujtel, che' ja'el tsi' ñaxan su'be chuqui yom mi' mel:
MRK.1.44	—Chʌcʌ q'uele a bʌ cha'añ ma'añic majqui ma' su'ben chuqui tsa' ujti, cucu, pʌsʌ a bʌ ba'añ motomaj, ac'ʌ chuqui tsi' su'bu Moisés ti mandar cha'añ mi' q'uelob wiñicob x'ixicob sʌc-esʌbilet.
MRK.1.45	Che' bʌ tsa' majli jiñi wiñic tsa' bʌ c'oq'uesʌnti, ca'bʌl tsa' caji i su'b chuqui tsa' ujti, tsi' pucu majlel jiñi t'añ, jiñi cha'añ ma'añic tsa' mejli ti ochel Jesús ti tejclum che' bʌ woli' q'uelob wiñicob x'ixicob; ya' jach tsa' ajñi ti tiquiñal pañimil; tsa' tiliyob ba'añ Jesús wiñicob x'ixicob ch'oyolo' bʌ ti pejtelel lum.
MRK.2.1	Che' bʌ tsa' ñumi cha'p'ejl uxp'ejl q'uiñ, tsa' cha' ochi Jesús ti Capernaúm, che' bʌ tsi' yu'biyob ya'añ ti otot, 
MRK.2.2	ti ora jach tsi' tempayob i bʌ ca'bʌlob, jinto ma'añix tsa' ochiyob c'ʌlʌl ti ti' otot. Jesús tsi' su'beyob i t'añ Dios. 
MRK.2.3	Jiñi cha'añ tsa' tiliyob wiñicob woli bʌ i pʌyob tilel ba'añ Jesús juntiquil wiñic mach bʌ p'ʌtʌlic i yoc i c'ʌb, woli' ch'uyob tilel chʌntiquil wiñicob. 
MRK.2.4	Che' bʌ ma'añic tsa' mejliyob ti c'otel ba'añ Jesús cha'añ ti caj wen ca'bʌl lac pi'ʌlob, tsi' toc jamʌyob i jol otot ti' chañelal Jesús. Che' bʌ tsa'ix i jamʌyob tsi' ju'sayob ti wʌyib ba' ñolol jiñi mach bʌ p'ʌtʌlic i yoc i c'ʌb. 
MRK.2.5	Che' bʌ tsi' q'uele Jesús woli i ñopob ti pusic'al, tsi' su'be jiñi mach bʌ p'ʌtʌlic i yoc i c'ʌb:
MRK.2.5	—Calobil ñusʌbilix a mul.
MRK.2.6	Ya' buchulob cha'tiquil uxtiquil xts'ijbayajob, woliyob ti t'añ ti' pusic'al: 
MRK.2.7	¿Chucoch che'i mi' cha'len t'añ jiñi wiñic? Woli ti p'ajoñel, ¿Majqui mi mejlel i ñusan mulil, mach ba cojic jach Dios?
MRK.2.8	Ti ora jach tsi' ña'ta Jesús ti' pusic'al chuqui woli' ña'tañob, tsi' su'beyob:
MRK.2.8	—¿Chucoch che'i mi la' cha'len t'añ ti la' pusic'al? 
MRK.2.9	¿Baqui bʌ jiñi t'añ ñumen uts'at bʌ mic su'ben jiñi mach bʌ p'ʌtʌlic i yoc i c'ʌb: “Ñusʌbilix a mul” o che' mic su'ben: “Ch'ojyen, teche a wʌyib, cha'len xʌmbal?” 
MRK.2.10	Cha'añ mi la' ña'tan añ i p'ʌtʌlel i Yalobil Wiñic ila ti pañimil cha'añ mi' ñusan mulil, tsi' su'be jiñi c'am bʌ: 
MRK.2.11	Mic su'beñet: Ch'ojyen, teche a wʌyib, cucu ti a wotot.
MRK.2.12	Jiñi wiñic tsa' ch'ojyi ti ora, tsi' teche i wʌyib, tsa' loq'ui majlel ti' wut pejtelelob; che' jiñi, tsa' toj sajtiyob i pusic'al ti pejtelelob; tsi' tsictesayob i ñuclel Dios. Tsi' yʌlʌyob:
MRK.2.12	—Ma'añic ba' tsa' laj q'uele bajche' jiñi.
MRK.2.13	Ti wi'il tsa' loq'ui Jesús tsa' cha' majli ti ti' mar, pejtelel wiñicob x'ixicob tsi' tempayob i bʌ ba'añ Jesús tsi' cʌntesayob.
MRK.2.14	Che' woli ti xʌmbal majlel tsi' q'uele Leví,
MRK.2.14	—Tsajcañon.
MRK.2.14	Tsa' wa'le Leví, tsi' tsajca majlel.
MRK.2.15	Che' ba ora ya'añ Jesús ti t'ejl mesa ti yotot Leví, ca'bʌl xch'ʌm tojoñelob yic'ot xmulilob
MRK.2.16	Jiñi xts'ijbayajob yic'ot fariseojob tsi' q'ueleyob woli ti we'el Jesús yic'ot xch'ʌm tojoñelob yic'ot xmulilob, tsi' c'ajtibeyob xcʌnt'añob i cha'añ:
MRK.2.16	—¿Chucoch mi' cha'len we'el uch'el yic'ot xch'ʌm tojoñelob yic'ot xmulilob?
MRK.2.17	Che' bʌ tsi' yu'bi Jesús iliyi, tsi' su'beyob:
MRK.2.17	—Jiñi c'oc'o' bʌ mach yomobic ts'ʌcʌntel, cojach jiñi c'amo' bʌ, ma'añic tsa' tiliyon cha'añ mic pʌy jiñi tojo' bʌ, cojach xmulilob.
MRK.2.18	Jiñi xcʌnt'añob i cha'añ Juan woliyob ti ch'ajb yic'ot i cha'año' bʌ fariseojob, che' jiñi tsa' tili i c'ajtibeñob Jesús:
MRK.2.18	—¿Chucoch jiñi xcʌnt'añob i cha'añ Juan yic'ot i cha'año' bʌ fariseojob mi' cha'leñob ch'ajb? ¿Chucoch ma'añic mi' cha'leñob ch'ajb xcʌnt'añob a cha'añ?
MRK.2.19	Jesús tsi' su'beyob:
MRK.2.19	—¿Mu' ba mejlel i cha'leñob ch'ajb xmel q'uiñob che' ya' to añob yic'ot jiñi wiñic woli bʌ ti ñujpuñijel? Che' ya' to añ jiñi wiñic woli bʌ ti ñujpuñijel mach mejlicob ti ch'ajb. 
MRK.2.20	Pero tal i yorajlel che' mi caj i pʌjyel majlel xñujpuñijel,
MRK.2.21	Ma'añic majqui mi' c'ʌn tsijib pisil cha'añ mi' lʌw tsucul bʌ i pislel, mi che' tsi' mele mi' tsijlel majlel tsucul bʌ pisil ba'añ jiñi tsiji' bʌ i lʌjwil jinto ñumen colem i tsijlemal. 
MRK.2.22	Che' ja'el ma'añic majqui mi' yotsan tsijib vino ti tsucul bʌ i yajñib melbil bʌ ti pʌchi, mi tsi' yotsa jiñi vino mi' tojmel i yajñib, mi' bejq'uel, che' ja'el mi' jilel i yajñib, pero yom mi' yotsʌntel tsijib vino ti tsiji' bʌ i yajñib.
MRK.2.23	Ti jump'ejl q'uiñ che' mi' c'ajob i yoj, tsa' ñumi majlel Jesús ba' pʌc'bil jam c'uxbil bʌ i wut, che' woliyob ti xʌmbal majlel jiñi xcʌnt'añob i cha'añ, tsa' caji i tuc'ob c'uxbil bʌ i wut jam. 
MRK.2.24	Jiñi cha'añ jiñi fariseojob tsi' su'beyob Jesús:
MRK.2.24	—Awilan, ¿chucoch mi' melob chuqui tic'bil ti jiñi q'uiñ che' mi laj c'aj la co?
MRK.2.25	Jesús tsi' su'beyob:
MRK.2.25	—¿Mach ba añic tsa' la' q'uele ti juñ chuqui tsi' mele David che' bʌ tsi' yu'bi wi'ñal yic'ot i pi'ʌlob? 
MRK.2.26	Tsa' ochi ti' yotot Dios che' ya'añ Abiatar ti' ye'tel ti c'ax ñuc bʌ motomaj, David tsi' c'uxu jiñi waj tsa' bʌ ajq'ui ti mesa, tic'bil bʌ ti mandar cha'añ ma'añic mi' c'uxob, cojach motomajob mi mejlel i c'uxob. David tsi' yʌq'ueyob i c'ux i pi'ʌlob ja'el.
MRK.2.27	Jesús tsi' su'beyob ja'el:
MRK.2.27	—Jiñi i q'uiñilel c'aj-o melbil cha'añ i wenlel wiñicob x'ixicob. Pero mach melbilobic wiñicob x'ixicob cha'añ mi' yʌq'ueñob i ñuclel i q'uiñilel c'aj-o. 
MRK.2.28	Jiñi cha'añ i Yalobil Wiñic i Yumʌch ja'el i q'uiñilel c'aj-o.
MRK.2.28	Albil i cha'añ x'alt'añob
MRK.2.28	Is 9.6; 11.1-9; Abd 21; Miq 4.6-8.
MRK.2.28	Albil i cha'añ Juan Bautista
MRK.2.28	Mt 3.1-12; Lc 7.18-29.
MRK.2.28	i lajintel
MRK.2.28	Mt 12.25-28; 13.24, 31, 33, 44-45, 47, 52; 20.1; 22.2; 25.1, 14; Lc 13.20.
MRK.2.28	Tsa' bʌ i tsictesa Jesús
MRK.2.28	Ti' subt'añ
MRK.2.28	Mt 4.23; Mc 1.14-15.
MRK.2.28	Yom bʌ mi' mejlel
MRK.2.28	Mt 4.17; 5.1-12; 6.33; 7.21, 18.3; 19.14,23; 21.43; 23.13; 25. 34-36, Lc 18.29; Jn 3.3-5; 18.36.
MRK.2.28	Tsa' bʌ i mʌcta cha'añ mi ts'ʌctiyel
MRK.2.28	Mt 8.10-12; 19.23-24; Mc 9.42-48.
MRK.2.28	Jiñi xcʌnt'añob yom mi su'bob ti' melbal yic'ot ti' xuc'tʌlel i pusic'al
MRK.2.28	Mt 6.10-13, 33; 10.7, Mc 16.14-18; Lc 10.9; 16.14-18.
MRK.2.28	I su'bal xcʌnt'añob
MRK.2.28	Hch 1.3; 8.12; 14.21-22; 19.8; 28.23,31.
MRK.2.28	Ti' ts'ijbujel xcʌnt'añob
MRK.2.28	Rm 14.7; 1 Cor 4.20; 6.9-10; 1 Ts 2.12; Stg 2.5.
MRK.2.28	Ti' yujtibal (ti jiñi cojix bʌ q'uiñ)
MRK.2.28	Mt 24.1—25.46; Lc 17.20; 21.7-36; 22.16,18.
MRK.3.1	Tsa' cha' ochi Jesús ti sinagoga, ya'añ juntiquil wiñic tiquin bʌ junts'ijt i c'ʌb. 
MRK.3.2	Woli' wen q'uelob cha'añ mi' ña'tañob mi muc'ʌch i c'oq'uesan jiñi wiñic ti jiñi q'uiñ che' mi' c'ajob i yoj, come yomob i jop'ben i mul. 
MRK.3.3	Jesús tsi' su'be jiñi wiñic tiquin bʌ junts'ijt i c'ʌb:
MRK.3.3	—Ch'ojyen, ochen ila ti ojlil.
MRK.3.4	Jesús tsi' c'ajtibeyob:
MRK.3.4	—¿Uts'at ba mi lac mel chuqui uts'at, chuqui jontol, coltaya yic'ot tsʌnsa che' ti q'uiñilel c'aj-o?
MRK.3.4	Pero ma'añic tsi' jac'ʌyob. 
MRK.3.5	Jiñi cha'añ Jesús tsi' q'uele jiñi tempʌbilo' bʌ, tsa' mich'a yic'ot ch'ijiyem tsi' yu'bi, ti caj cha'añ i tsʌtslelob i pusic'al. Jiñi cha'añ tsi' su'be jiñi wiñic:
MRK.3.5	—Sʌts'ʌ a c'ʌb, tsi' sʌts'ʌ, che' jiñi tsa' wen-a i c'ʌb.
MRK.3.6	Tsa' loq'uiyob majlel fariseojob, tsi' tempayob i bʌ ti t'añ yic'ot jiñi herodianojob
MRK.3.7	Jiñi cha'añ Jesús tsi' tʌts'ʌ i bʌ, tsa' majli ti ti' mar yic'ot xcʌnt'añob i cha'añ. Bajc'ʌl wiñicob x'ixicob ch'oyolo' bʌ ti Galilea yic'ot ch'oyolo' bʌ ti Judea, 
MRK.3.8	ti Jerusalén, ti Idumea,
MRK.3.9	Jiñi cha'añ tsi' su'be xcʌnt'añob cha'añ mi' chajpʌbeñob barco cha'añ ma'añic mi' ñet'ob, come ca'bʌlob. 
MRK.3.10	Come Jesús tsa'ix i c'oq'uesa ca'bʌlob, jiñi cha'añ pejtelel año' bʌ i c'am-ʌjel tsi' wersa lʌc'tesayob i bʌ, come yomob i tʌl. 
MRK.3.11	Jiñi xi'bajob che' bʌ tsi' q'ueleyob, tsi' pʌc chocoyob i bʌ ti' tojel Jesús, ti c'am bʌ t'añ tsi' yʌlʌyob:
MRK.3.11	—Jatet i Yalobilet Dios.
MRK.3.12	Pero Jesús tsi' wersa tiq'ui xi'bajob cha'añ ma'añic mi' yʌc' ti cʌjñel.
MRK.3.13	Ti wi'il Jesús tsa' letsi majlel ti wits. Tsi' pʌyʌyob tilel majqui yom i pʌy. Tsa' tiliyob ba'añ. 
MRK.3.14	Jesús tsi' wa'choco lajchʌntiquil cha'añ mi' yajñelob yic'ot, cha'añ ja'el mi' chocob majlel ti subt'añ, 
MRK.3.15	yic'ot ja'el tsa' aq'uentiyob i p'ʌtʌlel cha'añ mi' c'oq'uesañob xc'am-ʌjelob, cha'añ mi' chocob loq'uel xi'bajob. 
MRK.3.16	Jiñʌch i c'aba'ob jiñi lajchʌntiquil: Simón tsa' bʌ otsʌbenti i c'aba' Pedro;
MRK.3.17	Jacobo i yalobil Zebedeo, yic'ot Juan i yijts'in Jacobo tsa' bʌ otsʌbenti i cha'chajplel i c'aba' Boanerges, am bʌ isujmlel: “Wiñicob mu' bʌ i cha'leñob c'am bʌ t'añ bajche' chajc”;
MRK.3.18	Andrés, Felipe, Bartolomé, Mateo, Tomás, Jacobo i yalobil Alfeo; Tadeo,
MRK.3.19	yic'ot Judas Iscariote, jiñi tsa' bʌ i yʌc'ʌ Jesús ti' c'ʌb i contra.
MRK.3.19	Ti wi'il tsa' sujtiyob ti yotot.
MRK.3.20	Che' jiñi tsi' cha' tempayob i bʌ ca'bʌl wiñicob x'ixicob, ma'añic tsi' tajbeyob i yorajlel c'ux waj. 
MRK.3.21	Che' bʌ tsi' yu'biyob i pi'ʌlob Jesús, tsa' tiliyob cha'añ mi' chucob loq'uel come tsi' yʌlʌyob: Sojquem i jol.
MRK.3.22	Pero jiñi xts'ijbayajob loq'uemo' bʌ ti Jerusalén tsi' yʌlʌyob: Ochem Beelzebú
MRK.3.23	Jiñi cha'añ Jesús tsi' pʌyʌyob tilel; tsi' pejcayob ti lajiya tac, tsi' yʌlʌ:
MRK.3.23	—¿Bajche' mi mejlel i wʌlʌc chocob loq'uel i bʌ Satanás? 
MRK.3.24	Mi jump'ejl yumʌntel, mi' tsi' t'oxoyob i bʌ ti leto, mach mejlic ti jalijel i yumʌntel. 
MRK.3.25	Mi tsi' t'oxoyob i bʌ ti leto jiñi chumulo' bʌ ti jump'ejl otot, mach mejlicob ti jalijel. 
MRK.3.26	Che' ja'el mi tsi' bajñel contraji i bʌ Satanás ti leto mach mejlic ti jalijel. Che' jiñi mux i jilel.
MRK.3.27	Ma'añic majqui mi' mejlel ti ochel ti' yotot p'ʌtʌl bʌ wiñic cha'añ mi' chilben loq'uel i chu'bʌañ mi ma'añic tsi' ñaxan cʌchʌ jiñi p'ʌtʌl bʌ wiñic. Che' mi' yujtel i cʌch mi mejlel i chilben loq'uel i chu'bʌañ.
MRK.3.28	Isujm mic su'beñetla mi caj i ñusʌbentelob pejtelel i mul wiñicob yic'ot pejtelel mu' bʌ i su'bob ti p'ajoñel. 
MRK.3.29	Pero majqui jach mi' cha'len p'ajoñel ti' contra jiñi Ch'ujul bʌ Espíritu ma'añic ba' ora mi caj i ñusʌbentel i mul, añ i mul ti pejtelel ora.
MRK.3.30	Come tsi' yʌlʌyob: Añ i xi'bʌjlel.
MRK.3.31	Ti jim bʌ ora, tsa' tiliyob i yijts'iñob Jesús yic'ot i ña'. Ya' wa'alob ti jumpat. Tsi' chocoyob majlel juntiquil ba'añ Jesús cha'añ mi' pʌy loq'uel. 
MRK.3.32	Ya' buchulob wiñicob x'ixicob ti' joytʌlel Jesús. Tsi' su'beyob:
MRK.3.32	—Awilan, ya'añ a ña' ti jumpat yic'ot a wijts'iñob, woli' sʌclañetob.
MRK.3.33	Jesús tsi' jac'beyob, tsi' yʌlʌ:
MRK.3.33	—¿Majqui c ña' yic'ot querañob?
MRK.3.34	Che' bʌ tsi' joy q'uele jiñi buchulo' bʌ ti' joytʌlel, Jesús tsi' su'beyob:
MRK.3.34	—Awilan, c ña'etla yic'ot querañetla. 
MRK.3.35	Come majqui jach mi' cha'len chuqui yom Dios, jiñʌch queran, yic'ot c ña'.
MRK.4.1	Jesús tsa' cha' caji ti cʌntesa ti ti' mar, tsi' tempayob i bʌ ca'bʌl wiñicob x'ixicob ba'añ; jiñi cha'añ tsa' ochi Jesús ti buchtʌl ti barco am bʌ ti mar. Ya' añob ti lum wiñicob x'ixicob ti' t'ejl mar.
MRK.4.2	Jiñi cha'añ tsa' caji i cʌntesañob ti lajiya tac. Tsi' su'beyob ti' cʌntesa:
MRK.4.3	—U'binla: Jiñi xpac' tsa' majli i wejch'un pac'. 
MRK.4.4	Che' woli i wejch'un majlel tsa' yajli ts'ita' ti ti' bij, tsa' tili te'lemut, tsi' c'uxu. 
MRK.4.5	Yam bʌ tsa' yajli ti xajlelol ba' ma'añic ca'bʌl lum, ti ora jach tsa' pasi come ma'añic i lumil. 
MRK.4.6	Che' bʌ tsa' chañ-a q'uiñ, ticʌw tsi' yu'bi, tsa' tiqui come ma'añic i wi'. 
MRK.4.7	Yam bʌ tsa' yajli ti ch'ixol, che' bʌ tsa' coli jiñi ch'ix, tsi' tsʌnsa, ma'añic tsi' yʌc'ʌ i wut. 
MRK.4.8	Yam bʌ tsa' yajli ti wen bʌ lum, tsa' pasi, tsa' coli, tsi' yʌc'ʌ i wut. Ti jujump'ejl pac' tsi' yʌc'ʌ i wut ti lujump'ejl i cha'c'al, ti uxc'al, ti jo'c'al.
MRK.4.9	Jiñi cha'añ Jesús tsi' su'beyob:
MRK.4.9	—Jiñi am bʌ i chiquin cha'añ mi' yu'bin, la' i yu'bin.
MRK.4.10	Baqui ora añ ti' bajñelil, jiñi año' bʌ ti' joytʌlel yic'ot jiñi lajchʌntiquil tsi' c'ajtibeyob isujmlel jiñi lajiya. 
MRK.4.11	Jesús tsi' su'beyob:
MRK.4.11	—Tsa'ix aq'uentiyetla la' cʌn isujmlel i yumʌntel Dios mach bʌ tsictiyemic ti yam bʌ ora. Pero jiñi mach bʌ ochemobic mic su'beñob ti lajiya tac, 
MRK.4.12	cha'añ ma'añic mi' c'otel i wut jiñi woli bʌ i q'uelob, cha'añ ma'añic mi' ch'ʌmbeñob isujm jiñi woli bʌ i yu'biñob, cha'añ ma'añic mi sutq'uiñob i bʌ, ame ñusʌbenticob i mul.
MRK.4.13	Jesús tsi' su'beyob:
MRK.4.13	—¿Mach ba añic mi la' ch'ʌmben isujm ili lajiya? ¿Bajche' mi mejlel la' ch'ʌmben isujm jiñi yan tac bʌ lajiya? 
MRK.4.14	Jiñi xwejch'uya pac', jiñʌch mu' bʌ i su'b jiñi t'añ. 
MRK.4.15	Jiñi año' bʌ ti ti' bij jiñobʌch jiñi otsʌbil bʌ jiñi t'añ ti' pusic'al, che' mi' yu'biñob jiñi t'añ, ti ora mi' tilel Satanás i chilbeñob loq'uel jiñi t'añ tsa' bʌ ochi ti' pusic'al. 
MRK.4.16	Che' ja'el, jiñi wejch'ubil bʌ ti xajlelol jiñobʌch mu' bʌ i yu'biñob jiñi wen t'añ, tijicñayob mi' bʌc' jac'ob, 
MRK.4.17	pero ma'añic i wi' ti' pusic'al; jiñi cha'añ mach wen xuc'ulic mi' yajñelob, come che' mi' tilel wocol yic'ot i tic'lʌntel cha'añ jiñi wen t'añ, ti ora mi' tejchel tilebixel bʌ i pusic'al. 
MRK.4.18	Jiñi wejch'ubil bʌ ti ch'ixol jiñobʌch mu' bʌ i yu'biñob jiñi wen t'añ, 
MRK.4.19	pero i ye'tel ti pañimil, yic'ot i mulʌntel chu'bʌañʌl, yic'ot i mulʌntel chuqui tac yomob, mi' yochel ti' pusic'al, mi' jisan jiñi t'añ cha'añ ma'añic mi' yʌc' i wut. 
MRK.4.20	Jiñi wejch'ubil bʌ ti wen bʌ lum jiñobʌch mu' bʌ i yu'biñob jiñi wen t'añ, mi' jac'ob, mi' yʌc'ob i wut ti jujuntiquil ti lujump'ejl i cha'c'al, ti uxc'al, ti jo'c'al.
MRK.4.21	Che' ja'el tsi' su'beyob:
MRK.4.21	—¿Mu' ba la' ch'ʌm tilel candil cha'añ mi la' ñup' ti chiquib mi ti' ye'bal wʌyibʌl? ¿Mach ba añic mi la' joc'chocon ti' chañ bʌ i joc'lib?
MRK.4.22	Come ma'añic chuqui mucul mach bʌ añic mi' caj ti pʌstʌl. Pejtelel jiñi mach bʌ tsictiyemic mi caj i yʌjq'uel ti tsictiyel.
MRK.4.23	Jiñi am bʌ i chiquin cha'añ mi' yu'bin, la' i yu'bin.
MRK.4.24	Jesús tsi' su'beyob ja'el:
MRK.4.24	—Wen ñʌch'tanla chuqui mu' bʌ la' wu'bin, come che' bajche' mi la' p'isben wiñicob che'ʌch mi caj la' p'isbentel.
MRK.4.25	Come jiñi am bʌ i cha'añ mi caj i yʌq'ueñtel yam bʌ; pero jiñi mach bʌ añic i cha'añ mi caj i laj chilbentel chuqui añ i cha'añ.
MRK.4.26	Jesús tsi' yʌlʌ: Lajalʌch i yumʌntel Dios bajche' wiñic mu' bʌ i wejch'un pac' ti lum. 
MRK.4.27	Mi' wʌyel, mi' ch'ojyel, che'ʌch mi' ñumel ac'ʌlel yic'ot q'uiñil, jiñi pac' mi' bots-añ, mi' colel, jiñi wiñic ma'añic mi' ña'tan bajche' mi' colel. 
MRK.4.28	Come jiñi lum mi' yʌc' ti colel jiñi pac' ti' bajñelil, ñaxan i yopol, wi'il i te'el, ti wi'il i wut. 
MRK.4.29	Che' c'ʌñix i wut, ti ora jiñi wiñic mi' tsep ti rocol bʌ machit che' i yorajlelix mi' lojtel i wut.
MRK.4.30	Jesús tsi' yʌlʌ:
MRK.4.30	¿Chuqui yic'ot mi mejlel lac lajin i yumʌntel Dios? ¿Chuqui ti lajiya yom mi lac c'ʌn? 
MRK.4.31	Lajalʌch bajche' i bʌc' mostaza.
MRK.4.32	Che' wejch'ubilix, mi' colel jinto mi' ñusan i chañlel pejtelel yan tac bʌ pimel, mi' yʌc' colem tac bʌ i c'ʌb, jiñi te'lemut mi' t'uchtʌl ti' yʌxñʌlel.
MRK.4.33	Tsi' su'beyob i t'añ Dios ti ca'bʌl lajiya tac che' bajche' jiñi. I p'isol jach tsi' su'beyob bajche' tsa' mejli i yu'biñob. 
MRK.4.34	Ti lajiya jach tsi' pejcayob. Che' añob ti' bajñelil yic'ot xcʌnt'añob i cha'añ tsi' laj su'beyob isujmlel.
MRK.4.35	Ti jiñi jach bʌ q'uiñ ti ic'ajel Jesús tsi' su'beyob:
MRK.4.35	—La' c'axiconla ti junwejl mar.
MRK.4.36	Che' bʌ tsa'ix i laj su'beyob sujtel wiñicob x'ixicob. Tsi' pʌyʌyob majlel Jesús che' ya' to añ ti barco. Ya'añ ja'el yam bʌ barco tac yic'ot. 
MRK.4.37	Tsa' tejchi wen p'ʌtʌl bʌ ic', tsa' caji i wec'ulan ochel ja' ti barco jinto wolix ti bujt'el. 
MRK.4.38	Wʌyʌlix Jesús ti c'ʌnjol ti wi'ipat ti' mal barco. Tsa' tili i ñijcañob. Tsi' su'beyob:
MRK.4.38	—Maestro, ¿mach ba wolic a p'is ti a wenta mi caj lac jilel?
MRK.4.39	Tsa' ch'ojyi Jesús. Tsi' tiq'ui jiñi ic', tsi' su'be jiñi mar:
MRK.4.39	—Ñʌjch'en, lajmen.
MRK.4.39	Tsa' lajmi jiñi ic'. Ñʌch'ʌcña tsa' majli pañimil.
MRK.4.40	Jesús tsi' su'beyob:
MRK.4.40	—¿Chucoch woliyetla ti bʌq'uen? ¿Chucoch ma'añic mi la' ñop?
MRK.4.41	Wen ca'bʌl woliyob ti bʌq'uen, tsi' c'ajtibeyob i bʌ:
MRK.4.41	—¿Majqui jiñi? Come jiñi ic' yic'ot jiñi mar mi' jac'ben i t'añ.
MRK.4.41	Xsu'b mulil
MRK.4.41	Ap 12.10
MRK.4.41	Laj contra
MRK.4.41	1 P 5.8
MRK.4.41	Oñiyix bʌ lucum
MRK.4.41	Ap 12.9
MRK.4.41	I yángel ch'eñ mach bʌ añix mi tajben i ye'bal
MRK.4.41	Ap 9.11
MRK.4.41	Beelzebú i yum xi'bajob
MRK.4.41	Mt 10.25
MRK.4.41	Xi'ba (Belial)
MRK.4.41	2 Cor 6.15
MRK.4.41	Colem ajin
MRK.4.41	Ap 12.9
MRK.4.41	Xi'ba
MRK.4.41	Mt 4.1
MRK.4.41	Xjontolil
MRK.4.41	Mt 13.19
MRK.4.41	I dios jiñi jontolo' bʌ ti pañimil
MRK.4.41	2 Cor 4.4
MRK.4.41	I tat xlotiya
MRK.4.41	Jn 8.44
MRK.4.41	I yum xi'bajob
MRK.4.41	Mt 9.34
MRK.4.41	I yum pañimil mu' bʌ i yumañob xi'bajob
MRK.4.41	Ef 2.2
MRK.4.41	I yum pañimil
MRK.4.41	Jn 12.31
MRK.4.41	Satanás
MRK.4.41	Ap 12.9
MRK.4.41	Xpʌy mulil
MRK.4.41	Mt 4.3
MRK.5.1	Tsa' c'otiyob ti junwejl mar ti' lumal gadarenojob.
MRK.5.2	Che' bʌ tsa' loq'ui Jesús ti barco, ti ora tsa' tili juntiquil wiñic am bʌ i xi'bʌjlel tsa' bʌ loq'ui ba'añ i yotlel tac ch'ujlelʌl.
MRK.5.3	Jiñi wiñic tsa' chumle ba'añ i yotlel tac ch'ujlelʌl; ma'añic majqui tsa' mejli i wen cʌch mi ti cadena. 
MRK.5.4	Come ca'bʌl tsa' wen cʌjchi i yoc i c'ʌb ti cadena yic'ot ti' ñejt'ib, pero tsi' bic'ti ts'oco tac jiñi cadena, tsi' top'o i ñejt'ib, ma'añic majch tsa' mejli i chʌn cʌch. 
MRK.5.5	Ti pejtelel ora, ti q'uiñil ti ac'ʌlel, woli ti oñel ya' ti wits yic'ot ya' ba'añ i yotlel ch'ujlelʌl tac. Ca'bʌl tsi' lowo i bʌ ti xajlel.
MRK.5.6	Che' bʌ ñajt to añ tsi' q'uele Jesús, tsa' tili ti ajñel, tsi' ñocchoco i bʌ ti tojlel. 
MRK.5.7	Wen c'am tsi' cha'le t'añ, tsi' yʌlʌ:
MRK.5.7	—¿Chuqui a wom quic'ot, Jesús, i Yalobilet bʌ Dios jiñi C'ax Ñuc bʌ? Mij c'ajtibeñet ti wocol t'añ ti' c'aba' Dios mach a tic'lañon.
MRK.5.8	Come Jesús tsi' su'be: Xi'ba, loq'uen ti jiñi wiñic.
MRK.5.9	Jesús tsi' c'ajtibe:
MRK.5.9	—¿Chuqui a c'aba'? Tsi' jac'ʌ:
MRK.5.9	—J c'aba' Legión
MRK.5.10	Jiñi xi'ba tsi' c'ajtibe ti wocol t'añ cha'añ ma'añic mi' chocob loq'uel ti' lumal. 
MRK.5.11	Lʌc'ʌl ya' ti wits woliyob ti buc'bal bajc'ʌl chitam.
MRK.5.12	Pejtelel jiñi xi'bajob tsi' c'ajtibeyob ti wocol t'añ:
MRK.5.12	—Su'beñon lojon majlel ba'añ chitam, cha'añ mi cochel lojon ti' tojlel.
MRK.5.13	Jesús tsi' bʌc' ac'ʌ i t'añ ti ora cha'añ mi' majlelob. Jiñi xi'bajob tsa' loq'uiyob, tsa' ochiyob ti chitam, ti pejtelel tsa' laj ju'biyob ti xitil bʌ wits. Tsa' ochiyob ti mar. Ya'i tsa' laj chʌmiyob. Añ che' bajche' jo'bajc'
MRK.5.14	Jiñi xcʌnta chitamob tsa' puts'iyob majlel ya' ti tejclum yic'ot ti xchumtʌl tac. Tsi' su'buyob chuqui tsa' ujti. Tsa' loq'uiyob tilel wiñicob x'ixicob cha'añ mi' q'uelob chuqui tsa' ujti. 
MRK.5.15	Tsa' tiliyob ba'añ Jesús. Tsi' q'ueleyob jiñi tsa' bʌ tic'lʌnti ti xi'ba che' chucbil i cha'añ ca'bʌl xi'bajob, ya' buchul, lʌpʌl i bujc, añix i pusic'al. Tsi' cha'leyob bʌq'uen. 
MRK.5.16	Jiñi wiñicob tsa' bʌ i q'ueleyob tsi' su'beyob chuqui tsa' tumbenti jiñi chucbil bʌ i cha'añ xi'bajob yic'ot jiñi chitam tac. 
MRK.5.17	Tsa' caji i c'ajtibeñob Jesús ti wocol t'añ cha'añ mi' loq'uel majlel ti' lumalob.
MRK.5.18	Che' bʌ tsa' ochi Jesús ti barco, jiñi wiñic tsa' bʌ tic'lʌnti cha'añ xi'bajob tsi' c'ajtibe wocol t'añ come yom ajñel yic'ot Jesús. 
MRK.5.19	Jesús ma'añic tsi' pʌyʌ. Tsi' su'be:
MRK.5.19	—Cucu ti a wotot ba'añ a pi'ʌlob. Su'beñob chuqui tac ñuc tsi' melbeyet a Yum.
MRK.5.20	Tsa' majli jiñi wiñic. Tsa' caji i puc t'añ ya' ti Decápolis.
MRK.5.21	Che' bʌ tsa' cha' c'axi Jesús ti junwejl ja' ti barco, tsi' tempayob i bʌ bajc'ʌl wiñicob x'ixicob ti' joytʌlel. Ya'añ Jesús ti ti' mar. 
MRK.5.22	Tsa' tili juntiquil i yum sinagoga, i c'aba' Jairo, che' bʌ tsi' q'uele Jesús, tsi' ñocchoco i bʌ ba'añ. 
MRK.5.23	Tsi' c'ajtibe ti wocol t'añ, tsi' su'be:
MRK.5.23	—Wolix ti chʌmel xch'oc bʌ calobil, la' ac'ʌ a c'ʌb ti' tojlel
MRK.5.24	Jesús tsa' majli yic'ot bajc'ʌl wiñicob x'ixicob tsi' tsajcayob majlel. Tsi' joy ñet'eyob. 
MRK.5.25	Pero añ juntiquil x'ixic mach bʌ añic tsa' wis tijq'ui i bec' i ch'ich'el lajchʌmp'ejl ja'b. 
MRK.5.26	Ca'bʌl wocol tsi' yu'bi cha'añ ca'bʌl xts'ʌcayajob, tsi' laj jisa pejtelel i chu'bʌañ cha'añ i tojol i ts'ʌcʌntel. Ma'añic tsa' wis c'oc'a, pero tsa' utsi caji i c'am-ʌjel. 
MRK.5.27	Che' bʌ tsi' yu'bi chuqui tsi' mele Jesús, tsa' tili jiñi x'ixic ti' pat Jesús ba' tempʌbilob bajc'ʌl wiñicob x'ixicob. Tsi' tʌlbe i pislel. 
MRK.5.28	Jiñi x'ixic tsi' yʌlʌ ti' pusic'al: Mi tsa' jach c tʌlbe i pislel, mi caj j c'oc'an. 
MRK.5.29	Ti ora jach tsa' tijq'ui i bec' i ch'ich'el. Tsi' yu'bi ti' bʌc'tal lajmeñix i c'am-ʌjel. 
MRK.5.30	Yujil Jesús tsa' c'ʌjñi i p'ʌtʌlel. Tsi' sutq'ui i bʌ ba' joyol i cha'añ wiñicob x'ixicob, tsi' c'ajtibeyob:
MRK.5.30	—¿Majqui tsi' tʌlʌ c pislel?
MRK.5.31	Jiñi xcʌnt'añob i cha'añ tsi' jac'ʌyob:
MRK.5.31	—Awilan woli' joy ñet'et wiñicob x'ixicob. ¿Chucoch ma' c'ajtibeñon lojon majqui tsi' tʌlʌyet?
MRK.5.32	Pero Jesús tsi' joy q'uele wiñicob x'ixicob cha'añ mi' q'uel majqui tsi' tʌlʌ. 
MRK.5.33	Tsa' tili jiñi x'ixic, tsiltsilña ti bʌq'uen, come yujil chuqui tsi' mele Jesús ti' tojlel. Tsi' ñocchoco i bʌ ti' tojel Jesús. Tsi' su'be pejtelel isujmlel.
MRK.5.34	Jesús tsi' su'be:
MRK.5.34	—Calobil, tsa' c'oc'ayet cha'añ tsa' ñopoyon. Cucu ti' ñʌch'tʌlel a pusic'al. Ajñen ti a c'oc'lel.
MRK.5.35	Che' woli to ti t'añ, tsa' tili cha'tiquil uxtiquil wiñicob loq'uemo' bʌ ti' yotot i yum sinagoga. Tsi' yʌlʌyob:
MRK.5.35	—Chʌmeñix xch'oc bʌ a walobil. ¿Chucoch wola' chʌn ñusʌben q'uiñ jiñi Maestro?
MRK.5.36	Pero che' bʌ tsi' yu'bi Jesús chuqui tsi' yʌlʌyob, tsi' su'be i yum sinagoga:
MRK.5.36	—Mach a cha'len bʌq'uen, chʌn ñopo ti a pusic'al.
MRK.5.37	Jesús tsi' tiq'ui wiñicob x'ixicob cha'añ ma'añic mi' tsajcañob majlel. Jiñi jach tsi' pʌyʌ majlel Pedro yic'ot Jacobo yic'ot Juan i yijts'in Jacobo. 
MRK.5.38	Tsa' tili ti' yotot i yum sinagoga. Tsi' q'uele ju'ucñayob ti uq'uel wiñicob x'ixicob. C'am woliyob ti uq'uel. 
MRK.5.39	Che' bʌ tsa' ochi, tsi' c'ajtibeyob:
MRK.5.39	—¿Chucoch ju'ucñayetla? ¿Chucoch woliyetla ti uq'uel? Jiñi xch'oc mach chʌmeñic. Woli ti wʌyel.
MRK.5.40	Jiñi wiñicob x'ixicob tsi' tse'tayob, pero Jesús tsi' chocoyob loq'uel ti pejtelel. Tsi' pʌyʌ i tat i ña' jiñi xch'oc yic'ot jiñi año' bʌ yic'ot. Tsa' ochi ba' ñolol jiñi xch'oc. 
MRK.5.41	Tsi' chucbe i c'ʌb jiñi xch'oc, tsi' su'be:
MRK.5.41	—“Talita cumi.”
MRK.5.42	Ti ora tsa' ch'ojyi jiñi xch'oc, tsi' cha'le xʌmbal come añix lajchʌmp'ejl i ja'bilel. Ti junyajlel tsa' toj sajtiyob i pusic'al ti pejtelelob. 
MRK.5.43	Jesús tsi' wersa su'beyob cha'añ ma'añic mi' su'beñob i pi'ʌlob mi juntiquilic. Tsi' su'beyob cha'añ mi' we'sañob jiñi xch'oc.
MRK.5.43	Tsi' tiq'ui p'ʌtʌl bʌ ic'
MRK.5.43	Mt 8.23-27
MRK.5.43	Tsi' we'sa bajc'ʌl wiñicob x'ixicob
MRK.5.43	Mt 15.32-38
MRK.5.43	Tsi' cha'le xʌmbal ti pam ja'
MRK.5.43	Mc 6.48-51
MRK.5.43	Jiñi xcʌnt'añob i cha'añ Jesús tsi' yʌq'ueyob i chuc ca'bʌl chʌy
MRK.5.43	Lc 5.4-11; Jn 21.1-11
MRK.5.43	Tsi' pʌntesa ja' ti vino
MRK.5.43	Jn 2.1-11
MRK.5.43	Ti' tojlel leco bʌ i tsoy
MRK.5.43	Mt 8.17; Lc 17.11-19
MRK.5.43	Ti' tojlel mach bʌ p'ʌtʌlobic i yoc i c'ʌb
MRK.5.43	Mt 9.1-18; Jn 5.1-19
MRK.5.43	Ti' tojlel jiñi x'ixic mach bʌ añic tsa' tijq'ui i bec' i ch'ich'el
MRK.5.43	Mt 9.20-22
MRK.5.43	Ti' tojlel xpots'
MRK.5.43	Mt 9.27-31; 20.29-34; Mc 8.22-26; Jn 9.1-12
MRK.5.43	Ti' tojlel xcojc yic'ot wocol bʌ mi cha'len t'añ
MRK.5.43	Mc 7.32-37
MRK.5.43	Ti' tojlel sijt'em bʌ i bʌc'tal
MRK.5.43	Lc 14. 1-16
MRK.5.43	Ti' tojlel xcojc yic'ot x'uma'ob
MRK.5.43	Mt 9.32-37; Mc 9.14-29; Lc 11.14
MRK.5.43	Ti' tojlel jiñi año' bʌ i xi'bʌjlel
MRK.5.43	Mc 1.15, 21-27; 9.14-29
MRK.5.43	I yalobil Jairo
MRK.5.43	Mt 9.18-26
MRK.5.43	I yalobil jiñi me'ba' x'ixic am bʌ ti Naín
MRK.5.43	Lc 7.11-17
MRK.5.43	Lázaro
MRK.5.43	Jn 11.1-44
MRK.6.1	Jesús tsa' loq'ui ya'i, tsa' tili ti' lumal, jiñi xcʌnt'añob i cha'añ tsi' tsajcayob majlel. 
MRK.6.2	Che' bʌ tsa' c'oti i q'uiñilel c'aj-o Jesús tsa' caji ti cʌntesa ti sinagoga. Tsa' toj sajti i pusic'al ca'bʌlob che' bʌ tsi' yu'bibeyob i t'añ, tsi' yʌlʌyob:
MRK.6.2	—¿Baqui tsi' taja pejtelel jiñi? ¿Chuqui i ña'tʌbal tsa' bʌ aq'uenti? Wen ñuc i yejtal i p'ʌtʌlel mu' bʌ i mel. 
MRK.6.3	¿Mach ba jiñic jiñi carpintero
MRK.6.3	Tsa' cajiyob ti ca'bʌl t'añ come ma'añic woli i ch'ʌmbeñob isujmlel.
MRK.6.4	Pero Jesús tsi' su'beyob:
MRK.6.4	—Ma'añic x'alt'añ mu' bʌ q'uejlel ti ñuc ti' lumal yic'ot ti' tojlel i pi'ʌlob yic'ot jiñi año' bʌ ti yotot.
MRK.6.5	Ma'añic tsa' mejli i pʌs ñuc bʌ i melbal ya'i, tsa' jach i yʌc'ʌ i c'ʌb ti cha'tiquil uxtiquil xc'am-ʌjelob, tsi' c'oq'uesayob. 
MRK.6.6	Ch'ijiyem i pusic'al Jesús come ma'añic tsi' ñopoyob.
MRK.6.6	Tsa' ñumi majlel ti tejclum tac ti cʌntesa.
MRK.6.7	Ti wi'il tsi' pʌyʌ tilel jiñi lajchʌntiquil, tsa' caji i chocob majlel ti cha'cha'tiquil, tsi' yʌq'ueyob i p'ʌtʌlel ti' contra xi'bajob. 
MRK.6.8	Tsi' yʌq'ueyob mandar cha'añ ma'añic chuqui mi' ch'ʌmob majlel ti bij, cojach i te' ti xʌmbal, ma'añic mi' ch'ʌmob majlel mochila, mi waj, mi taq'uiñ. 
MRK.6.9	Tsi' su'beyob cha'añ mi' lʌpob i warach. Mach yomic mi' ch'ʌmob majlel cha'p'ejl i bujc.
MRK.6.10	Tsi' su'beyob:
MRK.6.10	—Baqui jach mi la' wochel ti otot, jijlenla ya'i jinto mi la' loq'uel majlel ti jiñi tejclum. 
MRK.6.11	Baqui jach ma'añic mi' pʌyetla ochel, mi ma'añic mi' jac'beñetla, tijcanla loq'uel i ts'u'bejñal la' woc
MRK.6.12	Tsa' majliyob jiñi xcʌnt'añob. Tsi' su'buyob t'añ cha'añ mi' cʌyob i mul wiñicob x'ixicob. 
MRK.6.13	Tsi' chocoyob loq'uel ca'bʌl xi'bajob. Tsi' boñoyob ti olivo aceite
MRK.6.14	Jiñi rey Herodes tsi' yu'bi t'añ cha'añ Jesús, come tsa' wen cʌjñi i c'aba' Jesús. Woli' yʌlob:
MRK.6.14	—Tsa'ix tejchi ch'ojyel ba'añ chʌmeño' bʌ jiñi Juan tsa' bʌ i yʌc'ʌ ch'ʌmja'. Jiñi cha'añ ca'bʌl mi' tsictiyel i p'ʌtʌlel.
MRK.6.15	Yaño' bʌ tsi' yʌlʌyob: “Jiñʌch Elías. Yam bʌ tsi' yʌlʌyob: Jiñʌch juntiquil x'alt'añ che' bajche' x'alt'añob ti wajali.”
MRK.6.16	Che' bʌ tsi' yu'bi jiñi t'añ, Herodes tsi' yʌlʌ:
MRK.6.16	—Jiñʌch Juan tsa' bʌ c set' t'ojbe loq'uel i bic', tsa'ix ch'ojyi loq'uel ba'añ chʌmeño' bʌ.
MRK.6.17	Come Herodes tsi' choco majlel wiñic cha'añ mi' chuc Juan, tsi' yotsa Juan ti cárcel cha'añ ti' t'añ Herodías, i yijñam Felipe, come Herodes tsi' pʌybe i yijñam i yijts'in.
MRK.6.18	Juan tsi' su'be Herodes: Tic'bil ti mandar ma' pʌyben i yijñam a wijts'in.
MRK.6.19	Jiñi cha'añ Herodías tsi' loto i mich'ajel ti' pusic'al ti' contra Juan, yom i tsʌnsan, pero ma'añic tsa' mejli. 
MRK.6.20	Come Herodes tsi' bʌc'ña Juan come yujil tojʌch, yujil ch'ujulʌch. Tsi' cʌnta ti uts'at. Che' bʌ tsi' yu'bibe i t'añ Juan ca'bʌl tsa' caji ti t'añ i pusic'al Herodes, pero tsi' mula i yu'biben i t'añ Juan.
MRK.6.21	Tsa' c'oti i yorajlel cha'añ mi' mel q'uiñijel Herodes ti' q'uiñilel i ja'bilel, tsi' pʌyʌ tilel yumʌlob yic'ot capitañob yic'ot jiñi wen chumulo' bʌ ya' ti Galilea cha'añ mi' c'uxob waj. 
MRK.6.22	Che' bʌ tsa' ochi i yalobil Herodías, tsi' cha'le son. Tsa' toj ñuc-a i pusic'al Herodes yic'ot jiñi año' bʌ ti mesa. Jiñi rey tsi' su'be jiñi xch'oc:
MRK.6.22	—C'ajtibeñon chuqui jach a wom, mi caj cʌq'ueñet.
MRK.6.23	Tsi' wa'choco i t'añ, tsi' su'be:
MRK.6.23	—Chuqui jach ma' c'ajtibeñon mi caj cʌq'ueñet c'ʌlʌl ti ojlil c yumʌntel.
MRK.6.24	Tsa' loq'ui majlel xch'oc, tsi' c'ajtibe i ña':
MRK.6.24	—¿Chuqui yom mij c'ajtiben?
MRK.6.24	I ña' tsi' su'be:
MRK.6.24	—I jol Juan mu' bʌ i yʌc' ch'ʌmja'.
MRK.6.25	Jiñi cha'añ jiñi xch'oc tsa' ochi ti ora ba'añ jiñi rey, tsi' c'ajtibe tsi' yʌlʌ:
MRK.6.25	—Com ti ili ora ma' wʌq'ueñon ti jump'ejl plato i jol Juan mu' bʌ i yʌc' ch'ʌmja'.
MRK.6.26	Jiñi rey wen ch'ijiyem tsi' yu'bi, come mach yomic i ñusan i t'añ tsa' bʌ i wa'choco ti' tojlel xq'uiñijelob año' bʌ ti mesa. 
MRK.6.27	Ti ora jiñi rey tsi' choco majlel soldado, tsi' yʌc'ʌ mandar cha'añ mi' ch'ʌjmel tilel i jol Juan. 
MRK.6.28	Tsa' majli jiñi soldado, tsi' set' t'ojbe loq'uel i bic' Juan ya' ti cárcel, tsi' pit ch'ʌmʌ tilel i jol ti jump'ejl plato, tsi' yʌq'ue jiñi xch'oc, jiñi xch'oc tsi' yʌq'ue i ña'.
MRK.6.29	Che' bʌ tsi' yu'biyob xcʌnt'añob i cha'añ Juan, tsa' tiliyob, tsi' ch'ʌmʌyob majlel i bʌc'tal, tsi' ñolchocoyob ti mucoñibʌl.
MRK.6.30	Jiñi chocbilo' bʌ majlel ti subt'añ tsa' cha' tiliyob ba'añ Jesús, tsi' su'beyob pejtelel chuqui tsi' meleyob yic'ot pejtelel che' bajche' tsi' cha'leyob cʌntesa.
MRK.6.31	Jesús tsi' su'beyob:
MRK.6.31	—Conla ti lac bajñelil ti jochol bʌ lum cha'añ mi la' ts'ita' c'aj la' wo, come añ ca'bʌl wiñicob x'ixicob woli c'otelob, yaño' bʌ woli sujtelob.
MRK.6.31	Come ma'añic tsi' tajbeyob i yorajlel cha'añ mi' c'uxob i waj. 
MRK.6.32	Tsa' majliyob ti barco ti' bajñelilob c'ʌlʌl ti jochol bʌ lum. 
MRK.6.33	Ca'bʌl wiñicob x'ixicob tsi' q'ueleyob Jesús yic'ot xcʌnt'añob che' bʌ tsa' majliyob, tsi' cʌñʌyob, jiñi cha'añ ti ajñel tsa' majliyob ti' yoc ch'oyolo' bʌ ti pejtelel tejclum tac ti' joytʌlel, ñaxan tsa' c'otiyob. 
MRK.6.34	Che' bʌ tsa' loq'ui ti barco Jesús, tsi' q'uele bajc'ʌl wiñicob x'ixicob, tsi' p'untayob come lajalob bajche' tʌñʌme' mach bʌ añic xcʌntaya i cha'añob. Añ ca'bʌl chuqui tsa' caji i cʌntesañob.
MRK.6.35	Che' wolix ti bʌjlel q'uiñ, tsa' tiliyob jiñi xcʌnt'añob i cha'añ ba'añ Jesús, tsi' su'beyob:
MRK.6.35	—Jochol jiñi lum, wolix ti bʌjlel q'uiñ, 
MRK.6.36	chocoyob majlel cha'añ mi' majlelob ti xchumtʌl tac yic'ot ti tejclum tac ti' joytʌlel cha'añ mi' mʌñob waj, come ma'añic chuqui mi' c'uxob.
MRK.6.37	Jesús tsi' su'beyob:
MRK.6.37	—Aq'ueñob jatetla chuqui mi' c'uxob.
MRK.6.37	Tsi' c'ajtibeyob:
MRK.6.37	—¿A wom ba mic majlel lojon cha'añ mic mʌn lojon waj ti lujunc'al denario
MRK.6.38	Jesús tsi' c'ajtibeyob:
MRK.6.38	—¿Jayq'uejl waj añ la' cha'añ? Cucula, q'uelela.
MRK.6.38	Che' yujilobix, tsi' su'beyob:
MRK.6.38	—Jo'q'uejl yic'ot cha'cojt chʌy.
MRK.6.39	Jesús tsi' yʌq'ueyob mandar cha'añ mi' su'beñob buchtʌl ti pejtelelob ti jujunmojt ti yʌjyʌx bʌ jam. 
MRK.6.40	Tsa' buchleyob ti jujunmojt ti jo'jo'c'al tac yic'ot ti lujump'ejl i yuxc'al tac. 
MRK.6.41	Jesús tsi' ch'ʌmʌ jiñi jo'q'uejl waj yic'ot cha'cojt chʌy, che' tsi' letsa i wut ti panchan tsi' cha'le oración, tsi' xet'e jiñi waj, tsi' yʌq'ue xcʌnt'añob i cha'añ, cha'añ mi' pucbeñob wiñicob x'ixicob, che' ja'el jiñi cha'cojt chʌy tsa' pucbentiyob ti' pejtelel. 
MRK.6.42	Ti pejtelelob tsi' c'uxuyob, tsa' ñaj-ayob. 
MRK.6.43	Tsi' lotoyob lajchʌmp'ejl chiquib but'ul ti' colojbal waj yic'ot chʌy.
MRK.6.44	Jo'p'ejl mil wiñicob tsi' c'uxuyob waj.
MRK.6.45	Jesús tsi' bʌc' su'be ochel xcʌnt'añob i cha'añ ti barco cha'añ ñaxan mi' majlelob ti Betsaida ti junwejl ja'. Tsa' to bajñel cʌle i su'beñob sujtel wiñicob x'ixicob. 
MRK.6.46	Che' bʌ tsa' ujti i chocob majlel, tsa' letsi majlel ti bujtʌl cha'añ mi' pejcan Dios. 
MRK.6.47	Che' ti ic'ajel, ya'ix añ jiñi barco ti ojlil mar. Ya'añ Jesús ti lum ti' bajñelil. 
MRK.6.48	Tsi' q'uele wocol woli' ñijcañob majlel barco jiñi xcʌnt'añob come jiñi ic' woli' cujob. Che' yomix sʌc'an tsa' tili Jesús ba' añob. Woli ti xʌmbal tilel ti pam ja', tsi' ña'ta i ñusañob. 
MRK.6.49	Che' bʌ tsi' q'ueleyob xcʌnt'añob woli ti xʌmbal ti pam ja' tsi' yʌlʌyob ti' pusic'al i ch'ujlel jach wiñic. C'am tsi' cha'leyob oñel. 
MRK.6.50	Come ti pejtelel xcʌnt'añob tsi' q'ueleyob. Tsi' wen cha'leyob bʌq'uen. Pero Jesús tsi' bʌc' pejcayob, tsi' su'beyob:
MRK.6.50	—La' ñuc-ac la' pusic'al, come joñoñʌch, mach la' cha'len bʌq'uen.
MRK.6.51	Tsa' ochi Jesús ti barco ya' ba'añob, che' jiñi tsa' lajmi jiñi ic'. Ti junyajlel tsa' toj sajtiyob i pusic'al xcʌnt'añob cha'añ bʌq'uen. 
MRK.6.52	Come maxto añic tsi' ch'ʌmbeyob isujm chuqui tsa' pʌsbentiyob ti waj, come tsʌtsob i pusic'al.
MRK.6.53	Che' bʌ tsa' c'axiyob ti junwejl ja', tsa' c'otiyob ti lum ya' ti Genesaret. Tsi' cʌchʌyob barco. 
MRK.6.54	Che' bʌ tsa' loq'ui Jesús ti barco, ti ora tsi' cʌñʌyob jiñi wiñicob x'ixicob. 
MRK.6.55	Che' bʌ woli joy ñumelob ti pejtelel lum, tsi' pʌyʌyob tilel xc'am-ʌjelob ti' wʌyib che' bʌ tsi' yu'biyob ya'añ Jesús. 
MRK.6.56	Baqui jach tsa' ochi, mi ti alʌ tejclum mi ti colem tejclum mi ti xchumtʌl tac, tsa' tiliyob wiñicob i ñolchocoñob xc'am-ʌjelob ti calle. Tsi' c'ajtibeyob ti wocol t'añ, cha'añ mi' tʌlbeñob jiñi jach i ti' i pislel Jesús. Pejtelel tsa' bʌ i tʌlʌyob tsa' c'oc'ayob.
MRK.7.1	Tsi' tempayob i bʌ fariseojob yic'ot cha'tiquil uxtiquil xts'ijbayajob ch'oyolo' bʌ ti Jerusalén, tsa' tiliyob ba'añ Jesús. 
MRK.7.2	Tsi' q'ueleyob añ xcʌnt'añob i cha'añ woli bʌ i c'uxob waj che' mach pocbilobic i c'ʌb.
MRK.7.3	come fariseojob yic'ot pejtelel judíojob mi' chʌn jac'ob i su'bal i ñojte'el. Jiñi cha'añ, ma'añic mi' c'uxob i waj mi ma'añic mi' wen pocob i c'ʌb. 
MRK.7.4	Che' mi' sujtelob ti choñoñibʌl tac, mi ma'añic mi' ñaxan cha'leñob ts'ʌmel, ma'añic mi' c'uxob i waj. Añ to ca'bʌl i su'bal i ñojte'el mu' bʌ i chʌn melob. I tilelʌch mi' pocob tsima yic'ot p'ejt, yic'ot plato melbil bʌ ti tsucu taq'uiñ yic'ot wʌyibʌl.
MRK.7.5	Jiñi fariseojob yic'ot xts'ijbayajob tsi' c'ajtibeyob:
MRK.7.5	—¿Chucoch mi' ñusʌbeñob i su'bal lac ñojte'el jiñi xcʌnt'añob a cha'añ? ¿Chucoch mi' cha'leñob we'el che' bi'bi'ob i c'ʌb?
MRK.7.6	Jesús tsi' su'beyob:
MRK.7.6	—Cha'chajp jax la' pusic'al. Isujm chuqui tsi' su'bu Isaías che' bʌ tsi' tajayetla ti t'añ che' bajche' ts'ijbubil:
MRK.7.6	“Ti' yej jach mi' su'bob c ñuclel
MRK.7.6	jiñi wiñicob x'ixicob,
MRK.7.6	pero ñajt añob i pusic'al tic tojlel.
MRK.7.7	Lolom jach mi' ch'ujutesañoñob,
MRK.7.7	come jiñʌch i mandar tac wiñicob
MRK.7.7	woli bʌ i cʌntesañob.”
MRK.7.8	Come mi la' cʌyben i mandar Dios. Mi la' wen ñopben i cʌntesa wiñicob x'ixicob [che' bajche' i pocol jarra yic'ot vaso tac yic'ot yan tac bʌ lajal bʌ bajche' iliyi yom bʌ pocol.]
MRK.7.9	Tsi' su'beyob ja'el:
MRK.7.9	—Mi la' wʌl uts'at mi la' ñusʌben i mandar Dios cha'añ mi la' wen ñop i su'bal la' ñojte'el. 
MRK.7.10	Moisés tsi' yʌlʌ: “Q'uele ti ñuc a tat a ña'. Jiñi mu' bʌ i p'aj i tat i ña' mi caj i wersa chʌmel.”
MRK.7.11	Pero jatetla mi la' wʌl: Uts'at mi su'beñob i tat i ña' ma'añic chuqui mi mejlel i yʌq'ueñob cha'añ mi' coltañob, come Corbán
MRK.7.12	Che' jiñi, ma'añic mi la' wʌq'ueñob i coltañ i tat i ña'. 
MRK.7.13	Mi la' jisʌben i c'ʌjñibal i t'añ Dios cha'añ jach i su'bal la' ñojte'el mu' bʌ la' cha' su'ben la' walobilob. Añ ca'bʌl chuqui leco mi la' mel che' bajche' jiñi.
MRK.7.14	Jesús tsi' cha' pʌyʌ tilel pejtelel wiñicob x'ixicob, tsi' su'beyob:
MRK.7.14	—Ñʌch'tañonla ti la' pejtelel. Ch'ʌmbenla isujm. 
MRK.7.15	Ti pañimil ma'añic chuqui c'uxbil bʌ mu' bʌ i bi'b-esʌben i pusic'al wiñicob. Jiñi mu' bʌ i loq'uel ti' pusic'al wiñic, jiñʌch mu' bʌ i bi'b-esan. 
MRK.7.16	[Majqui jach añ i chiquin cha'añ mi yu'bin, la' i ñʌch'tan.]
MRK.7.17	Jesús tsi' cʌyʌ wiñicob x'ixicob. Che' bʌ tsa' ochi ti otot,
MRK.7.18	Jesús tsi' c'ajtibeyob:
MRK.7.18	—¿Jatetla ja'el, mach ba añic mi la' ch'ʌmben isujm? ¿Mach ba añic mi la' ña'tan cha'añ ma'añic mi' bi'b-esan wiñic jiñi mu' bʌ i yochel ti' malil? 
MRK.7.19	Come ma'añic mi' yochel ti' pusic'al, jiñi jach ti' ñʌc'. Ñumel jach mi' ñumel.
MRK.7.19	Che'ʌch tsi' cʌntesayob cha'añ sʌcʌch pejtelel i bʌl lac ñʌc'. 
MRK.7.20	Jesús tsi' yʌlʌ: “Jiñi mu' bʌ i loq'uel ti wiñic mi' bi'b-esan wiñic.” 
MRK.7.21	Come ch'oyol ti' pusic'al wiñicob x'ixicob mi' tilel ca'bʌl jontol bʌ i ña'tʌbal, yic'ot i ts'i'lel, yic'ot i tajol i yixic, yic'ot tsʌnsa, 
MRK.7.22	yic'ot xujch', yic'ot i mulʌntel chu'bʌañʌl, yic'ot jontolil, yic'ot lotiya, yic'ot i bi'bi'lel, yic'ot tsʌytsʌyña bʌ i pusic'al cha'añ i wenlel yaño' bʌ, yic'ot p'ajoñel, yic'ot i q'uelol i bʌ ti ñuc yic'ot i tontojlel.
MRK.7.23	Come ch'oyol ti' pusic'al wiñicob x'ixicob pejtelel jiñi jontolil jiñʌch mu' bʌ i bi'b-esan.
MRK.7.24	Tsa' wa'le Jesús, tsa' loq'ui majlel c'ʌlʌl ti' lumal Tiro
MRK.7.25	Juntiquil x'ixic añ xch'oc bʌ yalobil añ i xi'bʌjlel, tsi' yu'bi ya'añ Jesús. Ti ora jach tsa' tili tsi' ñocchoco i bʌ ti ye'bal i yoc. 
MRK.7.26	Jiñi x'ixic jiñʌch griega, ch'oyol ti Sirofenicia. Tsi' c'ajtibe ti wocol t'añ cha'añ mi' chocben loq'uel i xi'bʌjlel i yalobil. 
MRK.7.27	Jesús tsi' su'be:
MRK.7.27	—La' ñaxan we'sʌntic alobob, come mach uts'atic mi lac chilben i waj alobob cha'añ mi lac chocben ts'i'.
MRK.7.28	Jiñi x'ixic tsi' jac'ʌ:
MRK.7.28	—Isujmʌch c Yum, pero jiñi ts'i' mi' c'ux i xujt'il i waj alobob mu' bʌ i yajlel ti' ye'bal mesa.
MRK.7.29	Jesús tsi' su'be:
MRK.7.29	—Cha'añ ti caj jiñi t'añ tsa' bʌ a su'beyon, mux a mejlel ti sujtel; tsa'ix loq'ui i xi'bʌjlel a walobil. 
MRK.7.30	Che' bʌ tsa' c'oti jiñi x'ixic ti' yotot tsi' taja i yalobil ñolol ti' wʌyib, loq'uemix jiñi xi'ba.
MRK.7.31	Jesús tsa' cha' loq'ui ti lum i c'aba' Tiro. Che' bʌ tsa' ñumi ti Sidón, tsa' c'oti ti mar am bʌ ti Galilea. Woli' xʌn ñumel ti tejclum tac Decápolis.
MRK.7.32	Wiñicob x'ixicob tsi' pʌyʌyob tilel juntiquil xcojc, wocol mi' cha'len t'añ, tsi' c'ajtibeyob cha'añ mi' yʌc' i c'ʌb ti' jiñi wiñic. 
MRK.7.33	Jiñi cha'añ Jesús tsi' pʌyʌ tilel ti' bajñelil, tsi' yotsa i yal i c'ʌb ti' chiquin, yic'ot tsi' tujba yal i c'ʌb, che' jiñi tsi' tʌlbe i yac'.
MRK.7.34	Jesús tsi' letsa i wut ti panchan, c'am tsi' jac'ʌ i yoj, tsi' su'be:
MRK.7.34	—¡Efata!
MRK.7.35	Ti jiñi bʌ ora tsa' jajmi i chiquin jiñi wiñic, tsa' jijti i yac', tojix tsa' caji ti t'añ. 
MRK.7.36	Jesús tsi' wersa su'beyob cha'añ ma'añic mi' su'beñob yaño' bʌ mi juntiquilic.
MRK.7.37	C'ax ca'bʌl tsa' toj sajtiyob i pusic'al wiñicob x'ixicob, tsi' yʌlʌyob:
MRK.7.37	—Uts'at pejtelel chuqui tac tsi' mele.
MRK.8.1	Ti yam bʌ q'uiñ, che' cha' tempʌbil bajc'ʌl wiñicob x'ixicob, che' ma'añic chuqui mi' c'uxob, Jesús tsi' pʌyʌ tilel xcʌnt'añob i cha'añ, tsi' su'beyob:
MRK.8.2	—Mic p'untan jiñi wiñicob x'ixicob, come uxp'ejlix q'uiñ wʌ' añob quic'ot. Ma'añic chuqui mi' c'uxob. 
MRK.8.3	Muq'uic c chocob majlel ti' yotot che' wi'ñayobix, mi' c'uñ-añob ti bij, come ojlil ch'oyolob ti ñajtʌl.
MRK.8.4	Jiñi xcʌnt'añob i cha'añ tsi' c'ajtibeyob:
MRK.8.4	—¿Baqui mi mejlel i tajtʌl waj ilayi ti tiquiñal lum cha'añ mi' we'sʌntelob?
MRK.8.5	Jesús tsi' c'ajtibeyob:
MRK.8.5	—¿Jayq'uejl waj añ la' cha'añ?
MRK.8.5	Tsi' su'beyob:
MRK.8.5	—Wucq'uejl.
MRK.8.6	Jesús tsi' su'be wiñicob x'ixicob cha'añ mi' buchtʌlob ti lum, tsi' ch'ʌmʌ jiñi wucq'uejl waj. Che' bʌ tsi' su'be Dios wocolix i yʌlʌ, tsi' xet'e, tsi' yʌq'ue xcʌnt'añob i cha'añ, cha'añ mi' pucbeñob wiñicob x'ixicob. Jiñi xcʌnt'añob tsi' yʌq'ueyob. 
MRK.8.7	Añ i cha'añob ja'el ts'ita' chʌy. Jesús tsi' cha'le oración. Tsi' su'beyob cha'añ mi yʌq'ueñob ja'el.
MRK.8.8	Tsi' c'uxuyob waj jinto tsa' ñaj-ayob. Tsi' lotoyob i colojbal, wucp'ejl colem chiquib. 
MRK.8.9	Añ che' bajche' chʌmp'ejl mil tsa' bʌ i c'uxuyob. Ti wi'il Jesús tsi' su'beyob sujtel. 
MRK.8.10	Ti wi'il, tsa' ochi ti barco yic'ot xcʌnt'añob i cha'añ, tsa' majli ya' ti Dalmanuta.
MRK.8.11	Tsa' tiliyob jiñi fariseojob, tsa' caji i contrajiñob Jesús ti t'añ, tsi' c'ajtibeyob cha'añ mi' pʌsbeñob i yejtal i p'ʌtʌlel ti panchan, cha'añ mi' yilʌbeñob i pusic'al.
MRK.8.12	C'am tsi' jac'ʌ i yoj Jesús, tsi' yʌlʌ:
MRK.8.12	—¿Chucoch yomob i q'uel i yejtal c p'ʌtʌlel wiñicob x'ixicob año' bʌ wʌle? Isujm mic su'beñetla, ma'añic mi caj i yʌq'ueñtelob i q'uel i yejtal c p'ʌtʌlel jiñi wiñicob año' bʌ ti pañimil wʌle.
MRK.8.13	Jesús tsi' cʌyʌyob. Tsa' cha' ochi ti barco, tsa' c'axi ti junwejl ja'.
MRK.8.14	Tsa' ñajʌyiyob i ch'ʌmob majlel waj, cojach junq'uejl waj ya'añ ti mal barco. 
MRK.8.15	Jesús tsi' su'beyob:
MRK.8.15	—Chʌcʌ q'uele la' bʌ cha'añ i levadura fariseojob yic'ot i levadura Herodes.
MRK.8.16	Tsa' caji i tsʌts pejcañob i bʌ, tsi' yʌlʌyob:
MRK.8.16	—Cha'añ ti caj ma'añic tsa' lac ch'ʌmʌ tilel lac waj.
MRK.8.17	Yujil Jesús chuqui woli' yʌlob, tsi' su'beyob:
MRK.8.17	—¿Chuqui woli la' wʌl? ¿Cha'añ ba ti caj ma'añic la' waj? ¿Mach ba añic mi la' ña'tan yic'ot mach ba añic mi la' ch'ʌmben isujm? ¿Chʌn tsʌts to ba la' pusic'al? 
MRK.8.18	Añ la' wut, ¿Mach ba añic mi la' q'uel? Añ la' chiquin, ¿Mach ba añic mi la' wu'bin? ¿Mach ba c'ajalic la' cha'añ?
MRK.8.19	Che' bʌ tsa' c xet'e jiñi jo'q'uejl waj cha'añ jo'p'ejl mil, ¿jayp'ejl chiquib but'ul ti colojbal tsa' la' loto? Tsi' su'beyob:
MRK.8.19	—Lajchʌmp'ejl.
MRK.8.20	—Che' bʌ tsa' c pucu jiñi wucq'uejl waj cha'añ chʌmp'ejl mil wiñicob, ¿jayp'ejl colem chiquib but'ul bʌ ti' colojbal tsa' la' loto?
MRK.8.20	Tsi' su'beyob:
MRK.8.20	—Wucp'ejl.
MRK.8.21	Jesús tsi' su'beyob:
MRK.8.21	—¿Bajche' isujm ma'añic woli' la' c'ʌlʌl ch'ʌmben isujm?
MRK.8.22	Tsa' c'oti Jesús ti Betsaida, tsi' pʌyʌyob tilel xpots' ba'añ Jesús, tsi' c'ajtibeyob ti wocol t'añ cha'añ mi' tʌl jiñi xpots'. 
MRK.8.23	Jiñi cha'añ Jesús tsi' chucbe i c'ʌb jiñi xpots', tsi' pʌyʌ loq'uel ti tejclum, tsi' tujbʌbe i wut,
MRK.8.24	Jiñi xpots' tsi' letsa i wut, tsi' su'be:
MRK.8.24	—Mij q'uel wiñicob che' yilalob bajche' te', woliyob ti xʌmbal.
MRK.8.25	Jesús tsi' cha' ac'ʌ i c'ʌb ti' wut. Tulul i wut tsa' caji i q'uel pañimil. Cha' c'oq'uix. Ñajt tsa' c'oti i wut. Wen tsiquil tsi' q'ueleyob ti pejtelelob. 
MRK.8.26	Jesús tsi' choco majlel ti' yotot, tsi' su'be:
MRK.8.26	—Mach ma' wochel ti tejclum [yic'ot mach ma' su'ben mi juntiquilic ya' ti tejclum.]
MRK.8.27	Tsa' majli Jesús yic'ot xcʌnt'añob i cha'añ. Tsa' ñumiyob ti tejclum tac ya' ti Cesarea am bʌ ti Filipo.
MRK.8.27	—¿Majquiyon mi' yʌlob wiñicob?
MRK.8.28	Tsi' su'beyob:
MRK.8.28	—Añ mu' bʌ i yʌlob cha'añ Juañet tsa' bʌ i yʌc'ʌ ch'ʌmja', yaño' bʌ mi' yʌlob Elíaset,
MRK.8.29	Jiñi cha'añ Jesús tsi' c'ajtibeyob:
MRK.8.29	—Ixcu jatetla, ¿majquiyon mi la' wʌl?
MRK.8.29	Pedro tsi' su'be:
MRK.8.29	—Jatetʌch jiñi Cristo.
MRK.8.30	Pero Jesús tsi' wersa tiq'uiyob cha'añ ma'añic mi' su'beñob wiñicob mi juntiquilic.
MRK.8.31	Jesús tsa' caji i cʌntesañob cha'añ wersa mi caj yu'bin ca'bʌl wocol i Yalobil Wiñic, mi caj i ts'a'lentel ti' tojlel xñoxob año' bʌ i ye'tel yic'ot ñuc bʌ motomajob yic'ot xts'ijbayajob, mi caj i tsʌnsʌntel, pero mi caj i cha' ch'ojyel ti yuxp'ejlel q'uiñ. 
MRK.8.32	Wen tsiquil isujmlel i t'añ Jesús tsa' bʌ i su'beyob. Jiñi cha'añ Pedro tsi' pʌyʌ majlel. Tsa' caji i tic'. 
MRK.8.33	Pero Jesús tsi' sutq'ui i bʌ i q'uel xcʌnt'añob i cha'añ. Tsa' caji i tic' Pedro. Jesús tsi' su'be:
MRK.8.33	—Tʌts'ʌ a bʌ ba'añon Satanás,
MRK.8.34	Jesús tsi' pʌyʌ tilel wiñicob x'ixicob yic'ot xcʌnt'añob i cha'añ, tsi' su'beyob:
MRK.8.34	—Mi añ majqui yom i tsajcañon, la' i len cʌy chuqui yom i bajñel pusic'al. La' i ch'ʌm i cruz, la' i tsajcañon. 
MRK.8.35	Pejtelel majqui jach yom i bajñel cʌntan i ch'ujlel mi caj i sʌt, yic'ot pejtelel mu' bʌ i yʌc' i ch'ujlel cha'añon yic'ot cha'añ jiñi wen t'añ mi caj i cʌntan.
MRK.8.36	Come ¿Chuqui mi' taj wiñic mi tsi' lon ch'ʌmʌ pejtelel pañimil pero mi tsi' sʌtʌ i ch'ujlel?
MRK.8.37	¿Chuqui mi mejlel i yʌc' wiñic cha'añ mi' cha' taj i ch'ujlel che' tsa'ix i sʌtʌ?
MRK.8.38	Jiñi cha'añ majqui jach mi' quisñiñon yic'ot t'añ ti' tojlel wiñicob x'ixicob año' bʌ i ts'i'lel yic'ot i jontolil, che' ja'el i Yalobil Wiñic mi caj i quisñin jiñi wiñic che' mi' tilel ti' ñuclel i Tat yic'ot jiñi ch'ujul bʌ ángelob.
MRK.9.1	Jesús tsi' su'beyob:
MRK.9.1	—Isujm mic su'beñetla, lamital ili wʌ' bʌ añob wʌle ma'añic mi caj i chʌmelob jinto mi' q'uelob i yumʌntel Dios che' mi' tilel ti' p'ʌtʌlel.
MRK.9.2	Che' ñumeñix wʌcp'ejl q'uiñ Jesús tsi' pʌyʌ majlel Pedro, Jacobo yic'ot Juan, ti' bajñelilob c'ʌlʌl ti chañ bʌ wits,
MRK.9.3	Tsa' sʌc'a i pislel, ts'ʌylaw i sʌclel che' bajche' i ña'al tsʌñal. Ma'añic ti pañimil chuqui mi mejlel i sʌc-esan che' bajche' jiñi. 
MRK.9.4	Tsi' q'ueleyob Elías yic'ot Moisés,
MRK.9.5	Che' jiñi Pedro tsi' su'be Jesús:
MRK.9.5	—¡Maestro, uts'at che' wʌ'añonla ilayi! la' c mel lojon uxp'ejl lejchempat, jump'ejl cha'añet, jump'ejl cha'añ Moisés, jump'ejl cha'añ Elías.
MRK.9.6	Come Pedro mach yujilic chuqui woli' yʌl, come woliyob ti ca'bʌl bʌq'uen. 
MRK.9.7	Che' jiñi tsa' tili tocal,
MRK.9.8	Ti wi'il jiñi xcʌnt'añob che' bʌ tsi' joy q'ueleyob pañimil, tsi' q'ueleyob ma'añix majqui ya'añ yic'otob, i bajñel jach Jesús.
MRK.9.9	Che' woli' ju'belob tilel ti wits, Jesús tsi' tiq'uiyob cha'añ ma'añic mi' su'beñob mi juntiquilic chuqui tsi' q'ueleyob jinto mi' cha' ch'ojyel i Yalobil Wiñic ba'añ chʌmeño' bʌ.
MRK.9.10	Jiñi xcʌnt'añob tsi' lotoyob jiñi t'añ ti' pusic'al, tsi' c'ajtibeyob i bʌ chuqui isujmlel jiñi t'añ “mi' cha' ch'ojyel ba'añ chʌmeño' bʌ.” 
MRK.9.11	Tsi' c'ajtibeyob:
MRK.9.11	—¿Chucoch mi' yʌlob xts'ijbayajob wersa mi' ñaxan tilel Elías?
MRK.9.12	Jesús tsi' su'beyob:
MRK.9.12	—Isujmʌch ñaxan tal Elías, mi caj i cha' toj-esan pejtelel chuqui añ. ¿Mach ba ts'ijbubilic: “Wersa mi' ñusan ca'bʌl wocol i Yalobil Wiñic, wersa mi' ts'a'lentel ja'el?” 
MRK.9.13	Mic su'beñetla tsa'ix tili Elías, wiñicob x'ixicob tsi' tic'layob bajche' jach yomob che' bajche' ts'ijbubil.
MRK.9.14	Che' bʌ tsa' c'oti ba'añ xcʌnt'añob, tsi' q'uele bajc'ʌl wiñicob x'ixicob ti' joytʌlel, jiñi xts'ijbayajob woliyob ti ca'bʌl t'añ yic'otob. 
MRK.9.15	Ti ora tsa' toj sajtiyob i pusic'al pejtelel wiñicob x'ixicob che' bʌ tsi' q'ueleyob Jesús, ti ajñel tsa' tiliyob ba'añ, tsi' yʌq'ueyob cortesía. 
MRK.9.16	Jesús tsi' c'ajtibeyob:
MRK.9.16	—¿Chucoch woliyetla ti ca'bʌl t'añ yic'otob?
MRK.9.17	Juntiquil ya' bʌ añ yic'otob tsi' su'be:
MRK.9.17	—Maestro, tsa' c pʌyʌ tilel calobil ba' añet, come añ i xi'bʌjlel mu' bʌ i yotsan ti x'uma'. 
MRK.9.18	Baqui jach mi' chuc, mi' choc ju'bel, mi' loq'uel i lojc i yej, quech'ecña mi' mel i bʌquel i yej, mi' tsʌts-an i yoc i c'ʌb; tsa' c su'be xcʌnt'añob a cha'añ, cha'añ mi' chocob loq'uel, ma'añic tsa' mejliyob.
MRK.9.19	Jesús tsi' su'beyob:
MRK.9.19	—¡Wiñicob x'ixicob año' bʌ wʌle mach bʌ añic mi la' ñop! ¿Jayp'ejl to q'uiñ wʌ'añon la' wic'ot? ¿Jayp'ejl to q'uiñ mic chʌn cuchbeñetla la' sajtemal? Pʌyʌla tilel ba'añon.
MRK.9.20	Tsi' pʌyʌyob tilel jiñi ch'itoñ ba'añ Jesús, jiñi xi'ba che' bʌ tsi' q'uele Jesús, tsi' bʌc' ac'ʌ jiñi ch'itoñ ti juquin chʌmel, tsa' yajli jiñi ch'itoñ ti lum, tsi' pajch'i i bʌ, tsa' loq'ui i lojc i yej. 
MRK.9.21	Jesús tsi' c'ajtibe i tat:
MRK.9.21	—¿Jayp'ejlix ja'b tsa' caji jiñi?
MRK.9.21	I tat tsi' su'be:
MRK.9.21	—C'ʌlʌl che' alʌl to. 
MRK.9.22	Ca'bʌl tsi' choco ochel ti c'ajc yic'ot ti ja' cha'añ mi' tsʌnsan pero mi añ to chuqui mi mejlel a mel, p'untañon lojon yic'ot coltañon lojon.
MRK.9.23	Jesús tsi' su'be:
MRK.9.23	—Mi mux a ñop,
MRK.9.24	Ti ora i tat jiñi ch'itoñ tsi' cha'le c'am bʌ t'añ, tsi' yʌlʌ:
MRK.9.24	—Mic ñop, chocbeñon loq'uel tilebixel bʌ c pusic'al.
MRK.9.25	Che' bʌ tsi' q'uele Jesús woli' tempañob i bʌ bajc'ʌl wiñicob x'ixicob, tsi' tiq'ui jiñi xi'ba, tsi' su'be:
MRK.9.25	—Mic su'beñet xi'ba, mu' bʌ a wotsan jiñi ch'itoñ ti x'uma' ti xcojc, loq'uen ti jiñi ch'itoñ, mach ma' chʌn ochel ti tojlel.
MRK.9.26	Tsi' cha'le oñel xi'ba, tsi' cha' ac'ʌ ti juquin chʌmel jiñi ch'itoñ che' bʌ tsa' loq'ui ti' pusic'al. Che' bajche' chʌmeñ tsa' cʌle jiñi ch'itoñ, jiñi cha'añ ca'bʌl tsi' yʌlʌyob: Chʌmeñix.
MRK.9.27	Jesús tsi' chucbe i c'ʌb jiñi ch'itoñ, tsi' teche ch'ojyel, tsa' wa'le. 
MRK.9.28	Che' bʌ tsa' ochi Jesús ti otot, jiñi xcʌnt'añob i cha'añ tsi' bajñel c'ajtibeyob:
MRK.9.28	—¿Chucoch ma'añic tsa' mejli c choc lojon loq'uel?
MRK.9.29	Jesús tsi' su'beyob:
MRK.9.29	—Mach mejlic ti chojquel loq'uel jiñi xi'ba, cojach yic'ot oración [yic'ot ch'ajb.]
MRK.9.30	Tsa' loq'uiyob majlel ya'i, tsa' ñumiyob ti Galilea, mach yomic Jesús mi' yu'biñob mi ya'añ. 
MRK.9.31	Come woli' cʌntesan majlel xcʌnt'añob i cha'añ, tsi' su'beyob:
MRK.9.31	—Mi caj i yʌjq'uel i Yalobil Wiñic ti' c'ʌb wiñicob mu' bʌ caj i tsʌnsañob, che' chʌmeñix mi caj i cha' ch'ojyel ti' yuxp'ejlel q'uiñ.
MRK.9.32	Pero ma'añic tsi' ch'ʌmbeyob isujm jiñi t'añ, come añob i bʌq'uen cha'añ mi' c'ajtibeñob isujmlel.
MRK.9.33	Tsa' c'oti Jesús ti Capernaúm, che' bʌ tsa' ochi ti otot, tsi' c'ajtibeyob:
MRK.9.33	—¿Chuqui tsa' la' wʌlʌ tilel ya' ti bij?
MRK.9.34	Ma'añic chuqui tsi' jac'ʌyob, come tsi' cʌlʌx pejcayob i bʌ ti bij cha'añ woli' bajñel yajcañob majqui ñumen ñuc mi' caj ti ajñel ti' tojlelob. 
MRK.9.35	Jiñi cha'añ tsa' buchle Jesús, tsi' pʌyʌ tilel jiñi lajchʌntiquil, tsi' su'beyob:
MRK.9.35	—Majqui yom ajñel ti c'ax ñuc ti la' tojlel wersa mi' mel i bʌ ti c'ax ch'och'oc yic'ot yom mi' coltañetla ti la' pejtelel.
MRK.9.36	Tsi' pʌyʌ tilel juntiquil alob, tsi' yʌc'ʌ ti ojlil ba' añob, che' bʌ tsi' meq'ue, tsi' su'beyob:
MRK.9.37	—Majqui jach mi' c'uxbin tij c'aba' juntiquil alʌl che' bajche' ili alʌl, mi' c'uxbiñon. Jiñi mu' bʌ i c'uxbiñon mach joñoñic jach mi' c'uxbin, mi' c'uxbin ja'el c Tat tsa' bʌ i chocoyon tilel.
MRK.9.38	Juan tsi' su'be:
MRK.9.38	—Maestro, tsa' j q'uele lojon juntiquil mu' bʌ i choc loq'uel xi'bajob ti a c'aba', pero ma'añic mi' tsajcañon lojon, jiñi cha'añ tsa' c tiq'ui lojon come ma'añic mi' tsajcañon lojon.
MRK.9.39	Pero Jesús tsi' su'be:
MRK.9.39	—Mach mi la' tic' come ma'añic majch mi' pʌs p'ʌtʌl bʌ i ye'tel tij c'aba', ti wi'il mi caj i cha' cha'len t'añ ti contra. 
MRK.9.40	Come jiñi mach bʌ añic mi' contrajiñonla, mi' coltañonla.
MRK.9.41	Come majqui jach mi' yʌq'ueñetla jump'ejl tsima ja' tij c'aba' cha'añ ti caj i cha'añetla Cristo, isujm mic su'beñetla, ma'añic mi caj i sʌt i chobejtʌbal.
MRK.9.42	Majqui jach mi' yʌsan ti mulil juntiquil ili ch'och'oco' bʌ mu' bʌ i ñopoñob, ñumen uts'at tsa'ic ñaxan cʌjchi ña'atun ti' bic' jiñi wiñic cha'añ mi' chojquel ochel ti mar. 
MRK.9.43	Mi woli' yʌsañet ti mulil a c'ʌb, tsepe loq'uel. Uts'at mi tsa' taja a cuxtʌlel che' xbor c'ʌbet, mach uts'atic mi ti cha'ts'ijtlel a c'ʌb ma' majlel ti tojmulil,
MRK.9.44	[ba' ma'añic mi' chʌmel i motso'lel, ba' ma'añic mi' yajpel jiñi c'ajc ti pejtelel ora.] 
MRK.9.45	Mi woli' yʌsañet ti mulil a woc, tsepe loq'uel. Uts'at mi tsa' taja a cuxtʌlel che' xbor oquet, mach uts'atic mi ti cha'ts'ijtlel a woc ma' chojquel ochel ti tojmulil [ti jiñi c'ajc mach bʌ yujilic yajpel]
MRK.9.46	[ba' ma'añic mi' chʌmel i motso'lel, ba' ma'añic mi' yajpel c'ajc ti pejtelel ora.]
MRK.9.47	Mi woli' yʌsañet ti mulil a wut, loc'san, uts'at che' ma' wochel ti' yumʌntel Dios yic'ot jump'ejl jach a wut, mach uts'atic che' cha'p'ejl a wut ma' chojquel ochel ti tojmulil, 
MRK.9.48	ba' ma'añic mi' chʌmel i motso'lel, ba' ma'añic mi' yajpel c'ajc ti pejtelel ora.
MRK.9.49	Come ti pejtelel pañimil mi caj i yotsʌbentelob i yʌts'mil che' mi' ñusañob wocol [come pejtelel majtañʌl mu' bʌ i tsʌnsʌntel mi caj i yotsʌbentel i yʌts'mil.]
MRK.9.50	Uts'at jiñi ats'am pero mi tsa' sajti i tsajel, ¿bajche' mi mejlel la' cha' tsaj-esan?
MRK.10.1	Jesús tsa' loq'ui majlel ti Capernaúm, tsa' tili ti lum Judea ti junwejl Jordán ja'. Tsi' cha' tempayob i bʌ ca'bʌl wiñicob x'ixicob ba'añ Jesús. Tsi' cha' cʌntesayob come i tilelʌch. 
MRK.10.2	Tsa' tiliyob fariseojob ba'añ Jesús cha'añ mi' yilʌbeñob i pusic'al, tsi' c'ajtibeyob: ¿Tic'bil ba wiñic ti mandar cha'añ mi' choc loq'uel i yijñam?
MRK.10.3	Jesús tsi' jac'beyob, tsi' yʌlʌ:
MRK.10.3	—¿Chuqui tsi' su'beyetla Moisés ti mandar?
MRK.10.4	Tsi' su'beyob:
MRK.10.4	—Moisés tsi' yʌc'ʌ i t'añ cha'añ mi' ts'ijbuñob juñ ba' mi' tsictiyel tsa'ix i cʌyʌ i yijñam ti junyajlel jiñi wiñic.
MRK.10.5	Jesús tsi' jac'beyob, tsi' yʌlʌ:
MRK.10.5	—Cha'añ jach i tsʌtslel la' pusic'al tsi' ts'ijbubeyetla jiñi mandar. 
MRK.10.6	Pero ti' cajibal che' bʌ tsi' mele pañimil Dios, tsi' mele wiñic x'ixic.
MRK.10.7	Jiñi cha'añ mi cʌy i tat i ña' wiñic cha'añ mi' yajñel yic'ot i yijñam. 
MRK.10.8	Jiñi cha'tiquil mi' yajñelob ti jump'ejl jach i bʌc'tal, mach chʌn cha'tiquilix, juntiquil jach.
MRK.10.9	Jiñi cha'añ, jiñi mu' bʌ i tempan Dios mach i t'ox wiñic.
MRK.10.10	Che' añob ti otot jiñi xcʌnt'añob tsi' cha' c'ajtibeyob isujmlel jiñi t'añ. 
MRK.10.11	Jesús tsi' su'beyob:
MRK.10.11	—Majqui jach mi' cʌy i yijñam, mi tsi' pʌyʌ yam bʌ i yijñam, mi' cha'len ts'i'lel ti' contra jiñi ñaxan bʌ. 
MRK.10.12	Jiñi x'ixic mu' bʌ i cʌy i ñoxi'al, mi tsi' jac'ʌ i pʌyol ti yam bʌ wiñic, mi' cha'len ts'i'lel.
MRK.10.13	Tsi' pʌyʌyob tilel alobob ba'añ Jesús cha'añ mi' yʌc' i c'ʌb ti tojlel, pero jiñi xcʌnt'añob tsi' tiq'uiyob jiñi tsa' bʌ i pʌyʌyob tilel. 
MRK.10.14	Che' bʌ tsi' q'uele Jesús tsa' mich'a, tsi' su'beyob:
MRK.10.14	—La' tilicob alobob ba'añon, mach mi la' tic'ob, come i cha'añob i yumʌntel Dios.
MRK.10.15	Isujm mic su'beñetla, jiñi mach bʌ añic mi' ñop Dios che' bajche' juntiquil alob ma'añic mi caj yochel ti yumʌntel Dios.
MRK.10.16	Tsi' meq'ueyob, tsi' yʌc'ʌ i c'ʌb ti jiñi alobob, tsi' yʌq'ueyob i yutslel i t'añ.
MRK.10.17	Che' bʌ tsa' loq'ui majlel ti bij, tsa' tili wiñic ti ajñel. Tsa' ñocle ba'añ Jesús. Tsi' c'ajtibe:
MRK.10.17	—Wen bʌ Maestro, ¿chuqui yom mic mel cha'añ mic taj j cuxtʌlel mach bʌ añic mi' jilel?
MRK.10.18	Jesús tsi' su'be:
MRK.10.18	—¿Chucoch ma' wʌl mi weñon? Ma'añic majqui wen, cojach Dios. 
MRK.10.19	Awujil jiñi mandar: “Mach a cha'len ts'i'lel, mach a cha'len tsʌnsa, mach a cha'len xujch', mach a cha'len jop't'añ, mach a xujch'iben i chu'bʌañ a pi'ʌl ti lot,
MRK.10.20	Jiñi wiñic tsi' jac'ʌ:
MRK.10.20	—Maestro, pejtelel jiñi mandar tsa' c jac'ʌ c'ʌlʌl che' ch'itoñon to. 
MRK.10.21	Jesús tsi' q'uele, tsi' c'uxbi, tsi' su'be:
MRK.10.21	—Añ to yom ma' mel yam bʌ junchajp, cucu, choño pejtelel a chu'bʌañ, aq'uen jiñi mach bʌ añic i chu'bʌañ. Che' jiñi, mi caj a taj ca'bʌl a chu'bʌañ ti panchan. La', [ch'ʌmʌ a cruz]
MRK.10.22	Jiñi wiñic tsi' mele i pusic'al cha'añ jiñi t'añ, ch'ijiyem tsa' majli come añ ca'bʌl i chu'bʌañ.
MRK.10.23	Jiñi cha'añ Jesús tsi' joy q'uele pañimil, tsi' su'beyob jiñi xcʌnt'añob i cha'añ:
MRK.10.23	—Wocol mi caj i yochelob ti' yumʌntel Dios jiñi wen chumulo' bʌ.
MRK.10.24	Tsa' toj sajtiyob i pusic'al jiñi xcʌnt'añob cha'añ i t'añ, pero Jesús tsi' cha' su'beyob:
MRK.10.24	—¡Calobilob, wocol mi' yochelob ti' yumʌntel Dios jiñi mu' bʌ i yʌc' i pusic'al ti chu'bʌañ! 
MRK.10.25	Mach wen wocolic mi' ñumel camello ti' wut acuxan.
MRK.10.26	Ñumen tsa' toj sajtiyob i pusic'al cha'añ jiñi t'añ, tsa' caji i c'ajtibeñob i bʌ:
MRK.10.26	—¿Majqui mi mejlel i coltʌntel che' jiñi?
MRK.10.27	Jiñi cha'añ Jesús tsi' q'ueleyob, tsi' su'beyob:
MRK.10.27	—Mach mejlicob wiñicob ti bajñelil, pero mach che'ic ti tojlel Dios, come pejtelel chuqui tac jach yom, mi mejlel i mel.
MRK.10.28	Che' jiñi Pedro tsa' caji i su'ben:
MRK.10.28	—Tsa' cʌyʌ pejtelel chuqui añ cha'añ lojon cha'añ mic tsajcañet lojon.
MRK.10.29	Jesús tsi' jac'ʌ tsi' yʌlʌ:
MRK.10.29	—Isujm mic su'beñetla, majqui jach mi' cʌy i yotot, mi i yerañob, mi i tat, mi i ña', [mi i yijñam]
MRK.10.30	mi' taj ti ili ora yam bʌ jo'c'al i ñumel i yotot, i yerañob, i ña'ob, i yalobilob, i lumob, anquese yic'ot i tic'lʌntel, pero ti jiñi tal to bʌ q'uiñ mi caj i taj i cuxtʌlel mach bʌ añic mi' jilel.
MRK.10.31	Ca'bʌl jiñi ñaxaño' bʌ mi caj i cʌytʌlob ti wi'ipat, che' ja'el jiñi wi'ilobix bʌ mi caj majlel ti ñaxan.
MRK.10.32	Woli' letselob majlel ti bij ti Jerusalén, ñaxan tsa' majli Jesús ti bij, tsa' toj sajtiyob i pusic'al xcʌnt'añob yic'ot i bʌq'uen tsa' caji tsajcayob majlel, Jesús tsi' cha' pʌyʌ tilel jiñi lajchʌntiquil. Tsa' caji i su'beñob chuqui tac mi caj i tumbentel.
MRK.10.33	—Wʌle, woli lac letsel majlel ti Jerusalén. I Yalobil Wiñic mi caj i yʌjq'uel ti' c'ʌb ñuc bʌ motomajob yic'ot xts'ijbayajob mu' bʌ caj i yʌc'ob ti chʌmel, mi caj i yʌc'ob ti' c'ʌb gentilob. 
MRK.10.34	Mi caj i wajleñob, mi caj i jats'ob ti asiyal, mi caj i tujbañob, mi caj i tsʌnsañob pero ti yuxp'ejlel q'uiñ mi caj i cha' ch'ojyel.
MRK.10.35	Jiñi cha'añ Jacobo yic'ot Juan i yalobilob Zebedeo, tsa' c'otiyob ba'añ Jesús, tsi' su'beyob:
MRK.10.35	—Maestro, com ma' wʌq'ueñon lojon chuqui mu' bʌ j c'ajtibeñet lojon.
MRK.10.36	Jesús tsi' c'ajtibeyob:
MRK.10.36	—¿Chuqui la' wom mic melbeñetla?
MRK.10.37	Tsi' jac'ʌyob:
MRK.10.37	—Com lojon ma' wʌc'on lojon ti buchtʌl ti a ñuclel,
MRK.10.38	Jesús tsi' su'beyob:
MRK.10.38	—Mach la' wujilic chuqui woli la' c'ajtin. ¿Mejl ba la' ñusan jiñi wocol mu' bʌ c ñusan?
MRK.10.39	Tsi' su'beyob:
MRK.10.39	—Muc'ʌch c mejlel lojon.
MRK.10.39	Jesús tsi' su'beyob:
MRK.10.39	—Isujmʌch, jatetla mi caj la' ñusan jiñi wocol mu' bʌ caj c ñusan che' ja'el mi caj la' ch'ʌmja' che' bajche' mic ch'ʌm. 
MRK.10.40	Pero mach c wentajic cha'añ mic su'b majqui mi caj i buchtʌl tic ñoj yic'ot tic ts'ej, cojach mi caj i yʌjq'uelob ti buchtʌl jiñi tsa' bʌ chajpʌbentiyob.
MRK.10.41	Che' yujilobix jiñi lujuntiquil, tsa' caji i mich'leñob Jacobo yic'ot Juan. 
MRK.10.42	Jesús tsi' pʌyʌyob tilel, tsi' su'beyob:
MRK.10.42	—La' wujil c'ax ñuc mi' pʌsob i bʌ jiñi gentilob mu' bʌ i yumʌntelob, jiñi ñuco' bʌ ti' tojlelob, tsʌts mi' melob i ye'tel. 
MRK.10.43	Mach che'ic yom mi la' cha'len jatetla. Majqui jach yom i taj i ñuclel ti la' tojlel, la' i coltañetla.
MRK.10.44	Majqui jach yom ajñel ti c'ax ñuc ti la' tojlel, la' i coltañetla che' bajche' la' wiñic ti la' pejtelel.
MRK.10.45	Come tsa' tili i Yalobil Wiñic mach cha'añic mi' coltʌntel, pero cha'añ mi' coltañ wiñicob x'ixicob, cha'añ mi' yʌc' i bʌ ti chʌmel cha'añ i tojol i mul ca'bʌlob.
MRK.10.46	Che' jiñi tsa' tiliyob ti Jericó, che' bʌ tsa' cha' loq'ui majlel Jesús temel yic'ot xcʌnt'añob i cha'añ, yic'ot bajc'ʌl wiñicob x'ixicob, tsi' taja jiñi xpots' Bartimeo i yalobil Timeo, buchul ti ti' bij, woli' c'ajtin taq'uiñ. 
MRK.10.47	Che' bʌ tsi' yu'bi ya'añ Jesús ch'oyol bʌ ti Nazaret, tsa' caji ti c'am bʌ t'añ, tsi' yʌlʌ:
MRK.10.47	—Jesús i Yalobilet bʌ David,
MRK.10.48	Ca'bʌlob tsi' tiq'uiyob cha'añ mi' cʌy i t'añ. Tsa' utsi caji ti c'am bʌ t'añ:
MRK.10.48	—I Yalobilet bʌ David, p'untañon.
MRK.10.49	Jiñi cha'añ Jesús tsi' cʌyʌ i xʌmbal, tsi' choco ti pʌyol jiñi xpots'; che' bʌ tsi' pʌyʌyob tilel, tsi' su'beyob:
MRK.10.49	—Tijicñesan a pusic'al, ch'ojyen, woli' pʌyet Jesús.
MRK.10.50	Jiñi xpots' tsi' welchoco i mosil, tsa' ch'ojyi, tsa' tili ba'añ Jesús. 
MRK.10.51	Jesús tsi' c'ajtibe:
MRK.10.51	—¿Chuqui a wom mic melbeñet?
MRK.10.51	Jiñi xpots' tsi' yʌlʌ:
MRK.10.51	—Maestro, com mi' cha' c'otel c wut.
MRK.10.52	Jesús tsi' su'be:
MRK.10.52	—Cucu, tsa'ix coltʌntiyet cha'añ tsa' ñopo.
MRK.10.52	Ti ora tsa' cha' c'oti i wut. Tsi' tsajca majlel Jesús ti bij.
MRK.11.1	Che' bʌ lʌc'ʌlix añob ti Jerusalén, lʌc'ʌl ti Betfagé
MRK.11.2	Tsi' su'beyob:
MRK.11.2	—Cucula ti tejclum ya' ti' tojel la' wut, che' mi la' wochel, ya' cʌchʌl mi caj la' taj tsiji' burro, maxto bʌ añic majch tsi' c'ʌchta, jitila, pʌyʌla tilel. 
MRK.11.3	Mi añ majch mi' c'ajtibeñetla: ¿Chucoch woli la' mel bajche' jiñi? Su'benla: “Yom i c'ʌn lac Yum, ti wi'il mi caj i cha' sutq'uibeñet.”
MRK.11.4	Tsa' majliyob jiñi xcʌnt'añob. Tsi' tajayob jiñi burro cʌchʌl ti ti' otot ya' ti calle, tsi' jitiyob. 
MRK.11.5	Jiñi ya' bʌ wa'alob tsi' su'beyob:
MRK.11.5	—¿Chucoch woli la' jit jiñi burro?
MRK.11.6	Jiñi xcʌnt'añob tsi' su'beyob chuqui tsi' yʌlʌ Jesús. Jiñi wiñicob tsi' chocoyob majlel. 
MRK.11.7	Jiñi xcʌnt'añob tsi' pʌyʌyob tilel jiñi tsijib burro ba'añ Jesús. Tsi' tasibeyob i pat ti' pislelob, Jesús tsa' c'ʌchle. 
MRK.11.8	Añ ca'bʌl tsa' bʌ i tasiyob majlel jiñi bij ti' pislelob. Yaño' bʌ tsa' caji i tsepob i c'ʌb te' am bʌ i yopol tsa' caji i lijlij ac'ob majlel ti bij.
MRK.11.9	Jiñi woli bʌ i majlelob ti' ñaxan yic'ot jiñi woli bʌ i tilelob ti' wi'il pat c'am tsi' yʌlʌyob:
MRK.11.9	—Coltañon lojon.
MRK.11.10	La' sujbic i ñuclel i yumʌntel lac tat David woli bʌ i tilel. Coltañon lojon añet bʌ ti chañ.
MRK.11.11	Tsa' ochi Jesús ti Jerusalén, tsa' majli ti Templo. Che' bʌ tsa'ix i joy q'uele pejtelel chuqui tac añ, che' bʌ wolix i yic'an, tsa' majli ti Betania yic'ot jiñi lajchʌntiquil.
MRK.11.12	Ti yijc'ʌlal che' loq'uemobix ti Betania, tsi' yu'bi wi'ñal. 
MRK.11.13	Ñajt tsi' q'uele higuera te' am bʌ i yopol; tsa' majli i q'uel mi añ chuqui mi' taj; pero che' bʌ tsa' c'oti ya' ba'añ te', i yopol jach tsi' taja come maxto i yorajlelic i wut.
MRK.11.14	Jiñi cha'añ Jesús tsi' su'be jiñi te':
MRK.11.14	—Mach i chʌn c'ux a wut wiñicob x'ixicob ti pejtelel ora. Jiñi xcʌnt'añob i cha'añ tsi' yu'biyob.
MRK.11.15	Che' bʌ tsa' c'otiyob ti Jerusalén, Jesús tsa' ochi ti Templo, tsa' caji i choc loq'uel jiñi woliyo' bʌ ti choñoñel yic'ot woliyo' bʌ ti mʌñoñel ti Templo. Jesús tsi' ch'a' chocbeyob i mesa tac xq'uex taq'uiñob, yic'ot i buchlib tac jiñi woli bʌ i choñob x'ujcuts.
MRK.11.16	Tsi' tiq'uiyob cha'añ ma'añic chuqui mi' ch'ʌmob ñumel ti' mal Templo mi juntiquilic. 
MRK.11.17	Jesús tsi' cʌntesayob, tsi' su'beyob:
MRK.11.17	—¿Mach ba ts'ijbubil ti juñ: “Mi' caj ti ajlel cotot ti' yotlel oración cha'añ pejtelel wiñicob x'ixicob ti pañimil?”
MRK.11.18	Che' bʌ tsi' yu'biyob jiñi xts'ijbayajob yic'ot jiñi ñuc bʌ motomajob, tsi' sajcayob bajche' mi mejlel i tsʌnsañob come tsi' bʌc'ñayob Jesús. Come tsa' toj ñuc-ayob i pusic'al pejtelel wiñicob x'ixicob cha'añ i cʌntesʌbal. 
MRK.11.19	Che' wolix i yic'an tsa' loq'ui majlel ti tejclum Jesús yic'ot jiñi xcʌnt'añob.
MRK.11.20	Che' ti sʌc'ajel, che' bʌ woli ñumelob ti t'ejl jiñi higuera te', tsi' q'ueleyob tiquiñix c'ʌlʌl ti' wi'. 
MRK.11.21	Jiñi cha'añ Pedro tsa' c'ajtiyi i cha'añ, tsi' su'be:
MRK.11.21	—Maestro, q'uele tsa'ix tiqui jiñi higuera te' tsa' bʌ a ch'ʌcʌ.
MRK.11.22	Jesús tsi' jac'ʌ:
MRK.11.22	—Ñopola Dios. 
MRK.11.23	Come isujm mic su'beñetla: Majqui jach mi' su'ben jiñi wits cha'añ mi' ch'ujyel letsel cha'añ mi' chojquel ochel ti mar, mi mach tilebixelic i pusic'al, mi wolix i ñop mi caj i yujtel bajche' mi' yʌl, jiñi mu' bʌ i yʌl mi caj i melbentel.
MRK.11.24	Jiñi cha'añ mic su'beñetla: Pejtelel chuqui mi la' c'ajtiben Dios ti oración, ñopola mi caj la' wʌq'uentel, che' jiñi mi caj la' taj.
MRK.11.25	Yic'ot che' woliyetla ti oración, mi añ chuqui lotol ti la' pusic'al ti' contra juntiquil, ñusʌbenla i mul cha'añ mi' ñusʌbeñetla la' mul la' Tat am bʌ ti panchan, 
MRK.11.26	[come mi ma'añic mi la' ñusʌben i mul la' pi'ʌlob, ma'añic mi caj i ñusʌbeñetla la' mul ja'el la' Tat am bʌ ti panchan.]
MRK.11.27	Tsa' cha' tiliyob ti Jerusalén, che' bʌ tsi' cha'le xʌmbal Jesús ti mal Templo, tsa' tiliyob ñuc bʌ motomajob yic'ot xts'ijbayajob yic'ot xñoxob año' bʌ i ye'tel. 
MRK.11.28	Tsi' c'ajtibeyob:
MRK.11.28	—¿Baqui tsa' taja a we'tel cha'añ ma' mel iliyi? ¿Majqui tsi' yʌq'ueyet a we'tel cha'añ ma' mel chuqui tac ma' mel?
MRK.11.29	Jesús tsi' su'beyob:
MRK.11.29	—Joñon ja'el mij c'ajtibeñetla, jac'beñonla, che' jiñi joñon mi caj c su'beñetla baqui tsa' c taja que'tel cha'añ jiñi mu' bʌ c mel. 
MRK.11.30	¿Baqui ch'oyol i ye'tel Juan cha'añ mi' yʌc' ch'ʌmja'? ¿Ch'oyol ba ti panchan o ch'oyol ti wiñicob?
MRK.11.31	Tsa' caji i bajñel pejcañob i bʌ, tsi' yʌlʌyob:
MRK.11.31	—Mi tsa' lac su'be ch'oyol ti panchan, mi cho'onla, mi caj i yʌl: ¿Chucoch, che' jiñi, ma'añic tsa' la' ñopbe i t'añ? 
MRK.11.32	¿Mi tsa' la cʌlʌ ch'oyol ti wiñicob?
MRK.11.32	Pero tsi' bʌc'ñayob wiñicob x'ixicob come ti pejtelelob tsi' yʌlʌyob mero x'alt'añʌch jiñi Juan. 
MRK.11.33	Jiñi cha'añ tsi' jac'beyob:
MRK.11.33	—Mach cujilic lojon.
MRK.11.33	Che' jiñi Jesús tsi' su'beyob:
MRK.11.33	—Joñon ja'el, ma'añic mic su'beñetla baqui tsa' c taja que'tel cha'añ jiñi mu' bʌ c mel.
MRK.12.1	Che' jiñi Jesús tsa' caji i pejcañob ti lajiya tac: Juntiquil wiñic tsi' pʌc'ʌ ts'usubil,
MRK.12.2	Che' bʌ tsa' c'oti i yorajlel i wut, tsi' choco majlel juntiquil x'e'tel ba'añ xcʌnta ts'usubilob cha'añ mi' ch'ʌmben i wut ts'usubil. 
MRK.12.3	Pero jiñi xcʌnta ts'usubilob tsi' chucuyob jiñi x'e'tel, tsi' jats'ʌyob, che' jach tsi' to'ol chocoyob sujtel. 
MRK.12.4	I yum tsi' cha' choco majlel yam bʌ x'e'tel ba' añob, tsi' juluyob ti xajlel, tsi' lowbeyob i jol, che' ja'el tsi' p'ajayob. 
MRK.12.5	I yum tsi' cha' choco majlel yam bʌ, jiñi xcʌnta ts'usubilob tsi' tsʌnsayob, ti wi'il tsi' choco majlel yam bʌ x'e'telob, ojlil tsi' jats'ʌyob, ojlil tsi' tsʌnsayob.
MRK.12.6	Ti yujtibal añ to juntiquil i yalobil tsa' bʌ i wen c'uxbi. Tsi' choco majlel ja'el ya' ba' añob. Tsi' yʌlʌ: “Mi caj i q'uelob ti ñuc calobil”
MRK.12.7	Jiñi xcʌnta ts'usubilob tsi' su'beyob i bʌ: “Jiñʌch mu' bʌ caj i yochel ti yumʌl, conla, la' lac tsʌnsan, che' jiñi, mux la cochel ti' yum pejtel i chu'bʌañ.” 
MRK.12.8	Tsi' chucuyob, tsi' tsʌnsayob, tsi' chocoyob loq'uel ti ts'usubil.
MRK.12.9	¿Chuqui mi caj i mel i yum ts'usubil che' jiñi? Mi caj i tilel, mi caj i jisan xcʌnta ts'usubilob, mi caj i yʌc' i ts'usubil ti' c'ʌb yaño' bʌ.
MRK.12.10	¿Mach ba añic tsa' la' q'uele jiñi t'añ ti' ts'ijbujel Dios?
MRK.12.10	“Jiñi xajlel tsa' bʌ i chocoyob xmel otot,
MRK.12.10	tsa' otsʌnti ti ñaxan bʌ i xujc otot.
MRK.12.11	Jiñʌch tsa' bʌ i mele lac Yum,
MRK.12.11	uts'atax mi laj q'uel.”
MRK.12.12	Jiñi ñuc bʌ motomajob yic'ot xts'ijbayajob tsi' ña'tayob bajche' mi mejlel i chucob Jesús, come yujilob cha'añ tsi' cha'le t'añ ti lajiya ti' contrajob, pero tsi' bʌc'ñayob wiñicob x'ixicob, jiñi cha'añ tsi' cʌyʌyob, tsa' majliyob.
MRK.12.13	Tsi' chocoyob majlel cha'tiquil uxtiquil fariseojob yic'ot herodianojob
MRK.12.14	Che' bʌ tsa' tiliyob ba'añ Jesús, tsi' su'beyob:
MRK.12.14	—Maestro, cujil lojon isujmet, ma'añic majqui ma' bʌc'ñan, come mach jelchojquic ma' q'uel wiñicob, come woli' a cha'len cʌntesa ti isujm cha'añ i bijlel Dios. ¿Mu' ba i mejlel la cʌq'uen tojoñel César o ma'añic? ¿Yom ba mi la cʌq'uen o mach yomic?
MRK.12.15	Jesús yujil cha'chajp jax i pusic'al jiñi wiñicob, jiñi cha'añ tsi' su'beyob:
MRK.12.15	—¿Chucoch mi la' wilʌbeñon c pusic'al? Ch'ʌmbeñon tilel junq'uejl taq'uiñ
MRK.12.16	Tsi' ch'ʌmbeyob tilel, Jesús tsi' c'ajtibeyob:
MRK.12.16	—¿Majqui i cha'añ ili i yejtal yic'ot i ts'ijbal ti' pam? Tsi' su'beyob:
MRK.12.16	—I cha'añ César.
MRK.12.17	Jesús tsi' su'beyob:
MRK.12.17	—Aq'uenla César chuqui i cha'añ César, aq'uenla Dios chuqui i cha'añ Dios.
MRK.12.17	Tsa' toj sajtiyob i pusic'al cha'añ Jesús. 
MRK.12.18	Jiñi cha'añ tsa' tiliyob saduceojob
MRK.12.19	—Maestro, Moisés tsi' ts'ijbubeyon lojon chuqui yom mi' mel wiñic mi tsa' chʌmi i yʌscun am bʌ i yijñam maxto bʌ añic i yalobil, jiñi ijts'iñʌl bʌ wersa mi' pʌyben i yijñam i yʌscun cha'añ mi' techben i p'olbal.
MRK.12.20	Añ wuctiquil wiñic i yerañob jach i bʌ, jiñi ascuñʌl bʌ tsi' pʌyʌ i yijñam, tsa' chʌmi, ma'añic i p'olbal. 
MRK.12.21	Jiñi ijts'iñʌl bʌ tsi' pʌyʌ jiñi x'ixic cha'añ i yijñam, tsa' chʌmi ja'el che' ma'añic i yalobil; lajal tsa' ujti ti' tojlel i yuxticlel. 
MRK.12.22	Ti' wucticlel tsi' pʌyʌ jiñi x'ixic cha'añ i yijñam, ma'añic i yalobil, ti wi'il tsa' chʌmi ja'el jiñi x'ixic. 
MRK.12.23	Ti' yorajlel che' mi' tejchelob ch'ojyel, ¿baqui bʌ wiñic i ñoxi'al jiñi x'ixic? Come tsi' pʌyʌyob cha'añ i yijñam ti' wucticlel.
MRK.12.24	Jiñi cha'añ Jesús tsi' su'beyob:
MRK.12.24	—¿Mach ba jiñic la' sajtemal? Come ma'añic mi la' cʌn i Ts'ijbujel Dios yic'ot i p'ʌtʌlel. 
MRK.12.25	Che' mi' ch'ojyelob ba'añ chʌmeño' bʌ, ma'añix mi' chʌn pʌyob i yijñam, ma'añic mi' sijintelob ja'el. Come lajalob bajche' ángelob ya' ti panchan. 
MRK.12.26	Cha'añ isujmlel jiñi chʌmeño' bʌ mu' bʌ i tejchelob ch'ojyel, ¿mach ba añic tsa' la q'uele ti' juñ Moisés
MRK.12.27	Jiñi Dios mach i Diosic chʌmeño' bʌ, I Diosʌch cuxulo' bʌ,
MRK.12.28	Juntiquil xts'ijbaya tsi' lʌc'tesa i bʌ, tsi' yu'bibeyob i t'añ che' woli' pejcañob i bʌ Jesús yic'ot saduceojob, che' bʌ tsi' yu'bi uts'at tsi' cha'le t'añ Jesús, tsi' c'ajtibe:
MRK.12.28	—¿Baqui bʌ mandar ñumen ñuc ti pejtelel?
MRK.12.29	Jesús tsi' su'be:
MRK.12.29	—Jiñi ñumen ñuc bʌ mandar ti' pejtelel jiñʌch: “Ñʌch'tanla israelob, jiñi lac Yum Dios, juntiquil jach. 
MRK.12.30	C'uxbin a Yum Dios ti pejtelel a pusic'al, ti pejtelel a ch'ujlel, ti pejtelel a ña'tʌbal, yic'ot ti pejtelel a p'ʌtʌlel.”
MRK.12.31	Lajalʌch jiñi i cha'p'ejlel bʌ mandar: “C'uxbin a pi'ʌlob che' bajche' ma' bajñel c'uxbin a bʌ.” Ma'añic yam bʌ mandar ñumen ñuc bʌ bajche' ili cha'p'ejl mandar.
MRK.12.32	Jiñi xts'ijbaya tsi' su'be:
MRK.12.32	—Isujmʌch Maestro, tsa'ix a su'bu chuqui isujm, Dios juntiquil jach, ma'añic yam bʌ lajal bʌ bajche' jiñi.
MRK.12.33	Mi tsa' laj c'uxbi Dios ti pejtelel lac pusic'al, ti pejtelel lac ña'tʌbal, ti pejtelel lac ch'ujlel, ti pejtelel lac p'ʌtʌlel, mi tsa' laj c'uxbi lac pi'ʌlob ja'el che' bajche' mi lac bajñel c'uxbin lac bʌ, jiñʌch ñumen ñuc bʌ bajche' pejtelel pulem bʌ i majtañ Dios yic'ot tsʌnsʌbil bʌ i majtañ.
MRK.12.34	Jesús tsi' ña'ta uts'at bajche' tsi' jac'ʌ jiñi xts'ijbaya, tsi' su'be:
MRK.12.34	—Ts'ita' jax yom cha'añ ma' wochel ti' yumʌntel Dios.
MRK.12.34	Ti wi'il ma'añix majqui tsi' chʌn ñopo i c'ajtiben Jesús yan tac bʌ cha'añ bʌq'uen.
MRK.12.35	Che' woli ti cʌntesa ti Templo Jesús tsi' yʌlʌ:
MRK.12.35	¿Chucoch mi' yʌlob xts'ijbayajob
MRK.12.36	David tsi' yʌlʌ yic'ot Ch'ujul bʌ Espíritu:
MRK.12.36	“Jiñi lac Yum tsi' su'be c Yum:
MRK.12.36	Buchi' tic ñoj,
MRK.12.36	jinto mi cʌq'ueñet a t'uchtan a contrajob.”
MRK.12.37	David tsi' pejca Cristo ti' Yum. ¿Bajche' isujm, che' jiñi, mi i yalobil?
MRK.12.37	Ca'bʌl tempʌbilo' bʌ wiñicob x'ixicob tijicñajax tsi' yu'bibeyob i t'añ.
MRK.12.38	Jesús tsi' su'beyob ja'el che' woli ti cʌntesa: Chʌcʌ q'uele la' bʌ cha'añ xts'ijbayajob mu' bʌ i mulan i lʌpob pʌl bʌ i pislel
MRK.12.39	Mi' mulañob jiñi ñaxan bʌ buchlibʌl ti sinagoga yic'ot ñaxan bʌ buchlibʌl ti q'uiñijel. 
MRK.12.40	Iliyi, jiñobʌch mu' bʌ chilbeñob i yotot tac me'ba' x'ixicob;
MRK.12.41	Tsa' buchle Jesús ti' tojel i yajñib ofrenda,
MRK.12.42	Tsa' tili me'ba' x'ixic mach bʌ añic i chu'bʌañ, tsi' yʌc'ʌ cha'q'uejl taq'uiñ, ts'ʌcʌl bʌ mi' loq'uel lujump'ejl centavo. 
MRK.12.43	Jesús tsi' pʌyʌ tilel xcʌnt'añob i cha'añ, tsi' su'beyob:
MRK.12.43	—Isujm mic su'beñetla, jiñi me'ba' x'ixic mach bʌ añic i chu'bʌañ tsa'ix i yʌc'ʌ ñumen ca'bʌl bajche' pejtelel yaño' bʌ tsa' bʌ i yʌc'ʌyob i taq'uiñ ti' yajñib. 
MRK.12.44	Come ti pejtelelob tsi' yʌc'ʌyob jiñi loc'sʌbil bʌ ti' yonlel i chu'bʌañ, pero jiñi me'ba' x'ixic mach bʌ añic i chu'bʌañ tsi' yʌc'ʌ pejtelel i tojol i bʌl i ñʌc'.
MRK.13.1	Che' wolix ti loq'uel Jesús ti Templo, juntiquil xcʌnt'añ i cha'añ tsi' su'be:
MRK.13.1	—Maestro, q'uele wen uts'at tac jiñi xajlel, wen wa'chocobil jiñi otot tac.
MRK.13.2	Jesús tsi' su'be:
MRK.13.2	—¿Mu' ba a q'uel jiñi colem tac bʌ otot? Ma'añic mi caj i cʌytʌl mi jump'ejlic xajlel ti pam yam bʌ, mi caj i laj chojquel ju'bel.
MRK.13.3	Tsa' buchle ti Olivo wits ti' tojel Templo. Pedro yic'ot Jacobo yic'ot Juan yic'ot Andrés ti' bajñelilob tsi' c'ajtibeyob:
MRK.13.4	—Su'beñon lojon ¿baqui ora mi caj i yujtel pejtelel jiñi? ¿Chuqui i yejtal mi' caj ti pʌstʌl che' yom ujtel pejtelel ili tac?
MRK.13.5	Jesús tsa' caji su'beñob:
MRK.13.5	—Chʌcʌ q'uele la' bʌ ame añic majqui mi' lotiñetla. 
MRK.13.6	Come talob ca'bʌl tij c'aba' mu' bʌ caj i yʌlob: joñoñʌch jiñi Cristo; mi caj i lotin ca'bʌlob. 
MRK.13.7	Ba' ora mi la' wu'bin añ ca'bʌl guerra yic'ot ca'bʌl t'añ cha'añ guerra, mach la' bʌc'ñan come wersa che'ʌch yom mi' yujtel, pero maxto i jilibalic. 
MRK.13.8	Come jiñi año' bʌ ti jumpejt lum mi caj i techob guerra ti' contra año' bʌ ti yam bʌ lum, jiñi año' bʌ ti' wenta juntiquil yumʌl mi caj i techob guerra ti' contra jiñi año' bʌ ti' wenta yam bʌ yumʌl; tal i yujquel lum ti ca'bʌl lum; tal ca'bʌl wi'ñal [yic'ot ju'ucñʌyel]
MRK.13.9	Chʌcʌ q'uele la' bʌ come mi caj la' wʌjq'uel ti' c'ʌb jiñi año' bʌ i ye'tel, mi caj la' jajts'el ti sinagoga tac, mi caj la' pʌjyel tilel ti' tojlel yumʌlob, yic'ot ti' tojlel reyob cha'añ tij caj, cha'añ mi' tsictiyel c t'añ ti' tojlelob. 
MRK.13.10	Wersa mi' ñaxan su'bentelob jiñi wen t'añ ti pejtelel lum.
MRK.13.11	Ba' ora mi' la chujquel majlel cha'añ mi' la' wʌjq'uel ti' c'ʌb yumʌlob, mach mi la' mel la' pusic'al cha'añ chuqui mi caj la' su'b yic'ot mach la' to'ol cha'len pensar, cojach mi la' su'b jiñi t'añ mu' bʌ caj la' wʌq'uentel ti jiñi jach bʌ ora, come mach jateticla mi caj la' cha'len t'añ pero jiñʌch jiñi Ch'ujul bʌ Espíritu.
MRK.13.12	Wiñicob mi caj i yʌc'ob ti chʌmel i yerañob. Jiñi tatʌl mi caj i yʌc' ti chʌmel i yalobil, jiñi i yalobilob mi caj i contrajiñob i tat i ña', mi caj i tsʌnsañob. 
MRK.13.13	Mi caj la' ts'a'lentel ti pejtelel pañimil cha'añ tij c'aba'. Jiñi mu' bʌ i cuch i wocol c'ʌlʌl ti' jilibal mi caj i coltʌntel.
MRK.13.14	Jiñi mu' bʌ i q'uel ili juñ la' i ch'ʌmben isujm:
MRK.13.15	Jiñi am bʌ ti' jol i yotot mach chʌn ju'bic cha'añ mi' loc'san i chu'bʌañ ti' yotot.
MRK.13.16	Jiñi am bʌ ti cholel mach chʌn sujtic cha'añ mi' ch'ʌm i pislel. 
MRK.13.17	O'bol jax i bʌ jiñi cʌntʌbilo' bʌ i cha'añ alʌl yic'ot jiñi woli bʌ i tsu'sañob alʌl ti jim bʌ ora. 
MRK.13.18	Cha'lenla oración cha'añ mach ti' yorajlelic tsʌñal mi la' puts'el. 
MRK.13.19	Come ti jim bʌ ora mi caj i tilel ca'bʌl wocol, ñumen bajche' tsa' ñumi c'ʌlʌl ti' cajibal jiñi pañimil tsa' bʌ i mele Dios, ma'añix ba ora mi caj i chʌn ujtel che' bajche' iliyi.
MRK.13.20	Che' machic jach lac Yum tsi' com-esa yorajlel i wocol, ma'añic majqui mi' coltʌntel, pero cha'añ ti' caj jiñi yajcʌbilo' bʌ i cha'añ tsi' com-esa i yorajlel wocol.
MRK.13.21	Mi añ majch mi' su'beñetla: “Q'uelela, wʌ'an jiñi Cristo”, o mi añ majch mi' su'beñetla: “Ya'añ Cristo”, mach mi la' ñop. 
MRK.13.22	Come mi caj i tejchelob jiñi mu' bʌ i cuyob i bʌ ti Cristo yic'ot lot bʌ x'alt'añob. Mi caj i pʌsob ca'bʌl i yejtal i p'ʌtʌlel yic'ot bʌbʌq'uen tac bʌ cha'añ mi' lotiñob jiñi yajcʌbilo' bʌ mi tsa' mejli.
MRK.13.23	Chʌcʌ q'uele la' bʌ. Tsa'ix c wʌn su'beyetla ti pejtelel jiñi.
MRK.13.24	Pero ti jim bʌ ora che' mi' yujtel jiñi wocol, mi caj i yiq'uesʌntel jiñi q'uiñ yic'ot jiñi uw ma'añic mi caj i yʌc' i c'ʌc'al. 
MRK.13.25	Mi caj i yajlel tac jiñi ec' ti panchan, jiñi p'ʌtʌl tac bʌ ti panchan mi caj i ñijcʌntel.
MRK.13.26	Ti wi'il mi caj i q'uelob i Yalobil Wiñic che' mi' tilel ti tocal yic'ot ca'bʌl i p'ʌtʌlel yic'ot i ñuclel.
MRK.13.27	Che' jiñi mi caj i choc majlel i yÁngel cha'añ mi' tempañob tilel ti' chʌnwejlel pañimil jiñi yajcʌbilo' bʌ i cha'añ ch'oyolo' bʌ ti' ñajtlel pañimil c'ʌlʌl ti' ñajtlel panchan.
MRK.13.28	Ñopola jiñi lajiya cha'añ jiñi higuera te'. Che' wolix i yax-añ i c'ʌb che' woli' ti ch'oc-an tsiji' bʌ i yopol, la' wujil lʌc'ʌlix i yorajlel ticwal. 
MRK.13.29	Che' ja'el jatetla, che' mi la' q'uel wolix i yujtel pejtelel iliyi, ña'tanla lʌc'ʌlix i tilel i Yalobil Wiñic. 
MRK.13.30	Isujm mic su'beñetla, ti pejtelel jiñi mi' caj ti ujtel che' wʌ' to añ ti pañimil jiñi wiñicob x'ixicob año' bʌ wʌle. 
MRK.13.31	Mi caj i jilel jiñi panchan yic'ot pañimil, pero mach jilic c t'añ.
MRK.13.32	Ma'añic majch yujil baqui bʌ q'uiñ baqui bʌ ora mi' caj ti ujtel jiñi, mi ángelob ti panchan, mi i Yalobil Dios, jiñi jach c Tat yujil.
MRK.13.33	Chʌcʌ q'uele la' bʌ, yom yʌxʌl la' wo, come mach la' wujilic baqui ora mi caj i c'otel i yorajlel.
MRK.13.34	Lajalʌch bajche' wiñic tsa' bʌ majli ti ñajtʌl, che' bʌ tsi' cʌyʌ i yotot tsi' yʌq'ueyob i ye'tel i wiñicob, ti jujuntiquil tsi' su'beyob chuqui yom mi' melob, tsi' su'be xcʌntaya cha'añ mi' q'uel i ti' otot. 
MRK.13.35	Yom yʌxʌl la' wo, che' jiñi, come mach la' wujilic baqui ora tal i yum otot, mi ti ic'ajel, mi ti ojlil ac'ʌlel, mi che' wolix ti uq'uel mut, mi ti sʌc'ajel.
MRK.13.36	Ame bʌc' julic i tajetla che' wʌyʌletla. 
MRK.13.37	Jiñi mu' bʌ c su'beñetla mic su'beñob ja'el ti pejtelelob: ¡Yom yʌxʌl la' wo!
MRK.14.1	Yom to cha'p'ejl q'uiñ cha'añ i q'uiñilel Pascua
MRK.14.2	Tsi' yʌlʌyob:
MRK.14.2	Mach ti' yorajlelic q'uiñijel ame tejchicob ti ca'bʌl a'leya wiñicob x'ixicob.
MRK.14.3	Che' ya'añ Jesús ti Betania ti' yotot jiñi Simón tsa' bʌ lajmesʌbenti leco bʌ i tsoy, che' buchul ti' t'ejl mesa, tsa' tili juntiquil x'ixic am bʌ i limetej melbil bʌ ti xajlel, but'ul ti xojocña bʌ ts'ac
MRK.14.4	Ya' añob wiñicob tsa' bʌ mich'ayob, tsi' yʌlʌyob:
MRK.14.4	—¿Chucoch tsa' lon jisʌnti jiñi ts'ac? 
MRK.14.5	Come tsa'ic chojñi jiñi ts'ac añ i tojol ñumen ti jo'lujunc'al (300) denario
MRK.14.5	Tsi' yʌ'leyob jiñi x'ixic.
MRK.14.6	Pero Jesús tsi' su'beyob:
MRK.14.6	—Cʌyʌx la' wʌ'len. ¿Chucoch mi la' techben i ch'ijiyemlel i pusic'al? I t'ojol jax jiñi tsa' bʌ i melbeyon. 
MRK.14.7	Come ti pejtelel ora añ jiñi p'ump'uño' bʌ la' wic'ot,
MRK.14.8	Jiñi x'ixic tsi' mele chuqui tsa' mejli i mel, come tsi' wʌn boño c bʌc'tal cha'añ mic mujquel.
MRK.14.9	Isujm mic su'beñetla, baqui jach mi' sujbel jiñi wen t'añ ti pejtelel pañimil, mi caj i sujbel ja'el chuqui tsi' mele jiñi x'ixic cha'añ mi' ña'tʌntel.
MRK.14.10	Jiñi cha'añ Judas Iscariote, i pi'ʌl jiñi junlujuntiquil, tsa' majli ba'añ ñuc bʌ motomajob cha'añ mi' yʌc' Jesús ti' c'ʌb. 
MRK.14.11	Che' bʌ tsi' yu'biyob, tijicñayob i pusic'al motomajob, tsi' yʌc'ʌyob i t'añ cha'añ mi' yʌq'ueñob taq'uiñ. Che' jiñi Judas tsa' caji i chajpan i pusic'al cha'añ mi' yʌc' Jesús.
MRK.14.12	Ti ñaxan bʌ q'uiñ che' mi' c'uxob caxlan waj mach bʌ añic i levadurajlel che' mi' tsʌnsañob tʌñʌme' cha'añ Pascua, jiñi xcʌnt'añob i cha'añ Jesús tsi' c'ajtibeyob:
MRK.14.12	—¿Baqui a wom mic majlel lojon c chajpan cha'añ ma' c'ux we'elʌl che' ti Pascua?
MRK.14.13	Jesús tsi' choco majlel cha'tiquil xcʌnt'añob i cha'añ, tsi' su'beyob:
MRK.14.13	—Cucula ti tejclum, mi caj la' taj juntiquil wiñic woli bʌ i q'uech majlel jump'ejl uc'um,
MRK.14.14	Baqui jach mi' yochel, su'benla i yum otot: “Jiñi Maestro mi' yʌl: ¿Baqui añ jump'ejl i mal otot ba' mi mejlel j c'ux we'elʌl cha'añ Pascua yic'ot xcʌnt'añob c cha'añ?” 
MRK.14.15	Jiñi wiñic mi caj i pʌsbeñetla colem bʌ i mal otot ya' ti cha'quejplel, chajpʌbilix bʌ, ya'i mi caj la' chajpan chuqui tac yom cha'añon lojon.
MRK.14.16	Tsa' majliyob jiñi xcʌnt'añob i cha'añ, tsa' ochiyob ti tejclum, tsi' tajayob jiñi otot che' bajche' tsi' su'beyob, tsi' chajpayob we'elʌl cha'añ Pascua.
MRK.14.17	Che' bʌ wolix i yic'an,
MRK.14.18	Che' ba' ora buchulobix ti' t'ejl mesa che' woliyob ti c'ux waj, Jesús tsi' su'beyob:
MRK.14.18	—Isujm mic su'beñetla, juntiquil woli bʌ i c'ux waj quic'ot mi caj i yʌc'on ti' c'ʌb j contra.
MRK.14.19	Jiñi cha'añ ch'ijiyem tsa' caji i yu'biñob. Quepecña tsa' caji i yʌlob ti jujuntiquil:
MRK.14.19	—¿Joñon ba?
MRK.14.20	Jesús tsi' su'beyob:
MRK.14.20	—Jiñʌch i pi'ʌl jiñi junlujuntiquil woli bʌ i ts'aj i waj ti plato quic'ot.
MRK.14.21	Isujmʌch, i Yalobil Wiñic mi caj i majlel
MRK.14.22	Che' bʌ woliyob to ti c'ux waj, Jesús tsi' ch'ʌmʌ waj, tsi' cha'le oración, tsi' xet'e, tsi' yʌq'ueyob, tsi' yʌlʌ:
MRK.14.22	—Ch'ʌmʌla, jiñʌch c bʌc'tal. 
MRK.14.23	Ti wi'il tsi' ch'ʌmʌ vaso, che' bʌ tsa'ix i su'be Dios wocolix i yʌlʌ tsi' yʌq'ueyob, tsi' japʌyob ti jujuntiquil. 
MRK.14.24	Jesús tsi' su'beyob:
MRK.14.24	—Jiñʌch c ch'ich'el cha'añ jiñi tsiji' bʌ xuc'ul bʌ t'añ
MRK.14.25	Isujm mic su'beñetla, ma'añic mic chʌn jap i ya'lel ts'usub jinto mi' tilel jiñi q'uiñ che' mic jap jiñi tsiji' bʌ ti' yumʌntel Dios.
MRK.14.26	Che' bʌ tsa' ujti i c'ʌyiñob jump'ejl c'ay,
MRK.14.27	Jiñi cha'añ Jesús tsi' su'beyob:
MRK.14.27	—Mi caj i tejchel tilebixel bʌ la' pusic'al ti la' pejtelel cha'añon ti jiñi jach bʌ ac'ʌlel, come ts'ijbubil: “Mi caj c low xcʌntaya,
MRK.14.28	Che' tejchemoñix ch'ojyel, mic majlel c pijtañetla ti Galilea.
MRK.14.29	Jiñi cha'añ Pedro tsi' su'be Jesús:
MRK.14.29	—Mi tsa' puts'iyob yaño' bʌ, joñon ma'añic mi caj cʌyet.
MRK.14.30	Jesús tsi' su'be:
MRK.14.30	—Isujm mic su'beñet, ti ili ac'ʌlel che' maxto cha'yajlic tsi' cha'le uq'uel tat mut, uxyajl mi caj a wʌl mach a cʌñʌyoñic.
MRK.14.31	Pedro tsi' wersa su'be:
MRK.14.31	—Anquese mic chʌmel quic'otet, ma'añic mi caj cʌl mach j cʌñʌyetic.
MRK.14.31	Che'ʌch tsi' yʌlʌyob ja'el ti pejtelelob.
MRK.14.32	Tsa' tiliyob ti pʌc'ʌbʌl i c'aba' Getsemaní. Jesús tsi' su'be xcʌnt'añob i cha'añ:
MRK.14.32	—Buchi'la ilayi, joñon mic majlel ti oración. 
MRK.14.33	Tsi' pʌyʌ majlel Pedro yic'ot Jacobo yic'ot Juan, ch'ijiyem tsa' caji i yu'bin Jesús, tsi' wen mele i pusic'al. 
MRK.14.34	Tsi' su'beyob:
MRK.14.34	—Wen ch'ijiyem c pusic'al, comix chʌmel ti' ch'ijiyemlel, pijtanla wʌ'i, yom yʌxʌl la' wo.
MRK.14.35	Tsa' to i ts'ita' xʌñʌ majlel, tsi' pʌcchoco i bʌ ti lum, tsi' c'ajtibe Dios cha'añ ma'añic mi' c'otel i yorajlel jiñi wocol mi tsa' mejli ti tijq'uel. 
MRK.14.36	Jesús tsi' yʌlʌ: Papá, c Tat, ti pejtelel mi mejlel a mel. Loc'sʌbeñon ili wocol, pero mach ma' mel chuqui com, mele chuqui yom a pusic'al.
MRK.14.37	Tsa' tili Jesús, tsi' taja wʌyʌlob, tsi' su'be Pedro:
MRK.14.37	—Simón, ¿wʌyʌlet ba? ¿Mach ba añic tsa' mejli a tic' a wʌyel mi jump'ejlic ora? 
MRK.14.38	Yom yʌxʌl la' wo, cha'lenla oración cha'añ ma'añic mi la' jac' la' pʌyol ti mulil, come la' wom la' mel chuqui uts'at, pero c'uñatax la' bʌc'tal.
MRK.14.39	Tsa' cha' majli, tsi' cha'le oración, tsi' yʌlʌ jiñi jach bʌ t'añ. 
MRK.14.40	Tsa' cha' tili, tsi' cha' tajayob, wʌyʌlob come suts'ob jax i wut, ma'añic chuqui tsa' mejli i yʌlob. 
MRK.14.41	Ti' yuxyajlel tsa' tili Jesús, tsi' su'beyob:
MRK.14.41	—Wʌyeñixla, c'ajax la' wo, jasʌlix, i yorajlelix wʌle. Awilan, i Yalobil Wiñic woli' yʌjq'uel ti' c'ʌb xmulilob.
MRK.14.42	Ch'ojyenla, coñixla, awilan, lʌc'ʌl añ jiñi mu' bʌ i yʌc'on ti' c'ʌb j contra.
MRK.14.43	Che' bʌ woli to ti t'añ tsa' bʌc' tili Judas, i pi'ʌl jiñi junlujuntiquil. Tsa' tili yic'ot ca'bʌl año' bʌ i yespada yic'ot te' tac chocbilo' bʌ tilel i cha'añ ñuc bʌ motomajob yic'ot xts'ijbayajob yic'ot xñoxob año' bʌ i ye'tel. 
MRK.14.44	Jiñi Judas tsa' bʌ i yʌc'ʌ Jesús ti' c'ʌb i contra tsi' wʌn su'beyob bajche' mi caj i cʌñob: Jiñi mu' bʌ c ts'ujts'un, jiñʌch jiñi, chucula, wen cʌchʌla, pʌyʌla majlel. 
MRK.14.45	Che' bʌ tsa' tili ba'añ Jesús tsi' bʌc' lʌc'tesa i bʌ, tsi' yʌlʌ:
MRK.14.45	—Maestro, Maestro.
MRK.14.45	Che' jiñi tsi' ts'ujts'u. 
MRK.14.46	Che' jiñi tsi' chucuyob, tsi' pʌyʌyob majlel.
MRK.14.47	Juntiquil ya' bʌ añ tsi' bots'o i yespada,
MRK.14.48	Jesús tsi' su'beyob:
MRK.14.48	—¿Tsa' ba tiliyetla cha'añ mi la' chucon che' bajche' mi la' chuc xujch' yic'ot espada yic'ot te'? 
MRK.14.49	Tsa' ajñiyon la' wic'ot ti jujump'ejl q'uiñ ti Templo, tsa' c cha'le cʌntesa, ma'añic tsa' la' chucuyon, pero che'ʌch woli' yujtel cha'añ mi' ts'ʌctiyel i Ts'ijbujel Dios.
MRK.14.50	Che' jiñi ti pejtelel xcʌnt'añob tsi' cʌyʌyob Jesús. Tsa' puts'iyob.
MRK.14.51	Juntiquil ch'itoñ wiñic tsa' bʌ i bʌc'ʌ i bʌ ti pisil tsi' tsajca majlel Jesús, wiñicob tsi' chucuyob jiñi ch'itoñ, 
MRK.14.52	pero jiñi ch'itoñ tsi' cʌyʌ jiñi pisil, pits'ilix tsa' puts'i.
MRK.14.53	Tsi' pʌyʌyob tilel Jesús ba'añ jiñi c'ax ñuc bʌ motomaj, pejtelel ñuc bʌ motomajob yic'ot jiñi xñoxob año' bʌ i ye'tel yic'ot xts'ijbayajob tsi' tempayob i bʌ ya'i. 
MRK.14.54	Pedro tsi' ñajti tsajca majlel Jesús, tsa' ochi ti' pam i yotot jiñi c'ax ñuc bʌ motomaj, tsa' buchle yic'ot xcʌntayajob, tsi' q'uixñesa i bʌ ti c'ajc. 
MRK.14.55	Jiñi ñuc bʌ motomajob yic'ot pejtelel año' bʌ i ye'tel tsi' sʌclʌbeyob i mul Jesús cha'añ mi' yʌc'ob ti chʌmel, pero ma'añic tsi' tajayob. 
MRK.14.56	Come ca'bʌlob tsi' jop'oyob t'añ ti' contra Jesús, mach junlajalobic i t'añ.
MRK.14.57	Jiñi cha'añ tsa' wa'leyob wiñicob tsa' bʌ i jop'oyob t'añ ti' contra, tsi' yʌlʌyob:
MRK.14.58	—Tsa' cu'bi lojon che' bʌ tsi' yʌlʌ: “Mi caj c jisan jiñi Templo melbil bʌ ti c'ʌbʌl, ti uxp'ejl q'uiñ mi caj c wa'chocon yam bʌ mach melbilic ti c'ʌbʌl.”
MRK.14.59	Pero mach junlajalic i t'añ tsa' bʌ i su'buyob. 
MRK.14.60	Jiñi cha'añ jiñi c'ax ñuc bʌ motomaj tsa' wa'le ti ojlil, tsi' c'ajtibe Jesús:
MRK.14.60	—¿Mach ba añic chuqui ma' jac'? ¿Chuqui jiñi mu' bʌ i su'bob wiñicob ti a contra?
MRK.14.61	Ñʌch'ʌl tsa' cʌle, ma'añic chuqui tsi' jac'ʌ, jiñi c'ax ñuc bʌ motomaj tsi' cha' c'ajtibe:
MRK.14.61	—¿Jatet ba Cristojet, jiñi Yajcʌbil bʌ, i Yalobilet ba jiñi Uts'at Bʌ?
MRK.14.62	Jesús tsi' su'be:
MRK.14.62	—Joñon cu, mi caj la' q'uel i Yalobil Wiñic buchul ti' ñoj
MRK.14.63	Jiñi cha'añ jiñi c'ax ñuc bʌ motomaj tsi' tsili i pislel, tsi' yʌlʌ:
MRK.14.63	—¿Chuqui to i c'ʌjñibal xtoj-esa t'añob? 
MRK.14.64	Tsa'ix la' wu'bi i p'ajoñel. ¿Chuqui mi la' wʌl?
MRK.14.64	Ti pejtelel tsi' yʌlʌyob wersa yom mi' yʌjq'uel ti chʌmel cha'añ i mul.
MRK.14.65	Jiñi cha'añ añ tsa' bʌ caji i tujbañob Jesús, tsi' mosbeyob i wut, tsi' jats'ʌyob, tsi' su'beyob: Pʌsbeñon lojon mi x'alt'añet.
MRK.14.65	Jiñi xcʌntayajob tsi' poch'iyob.
MRK.14.66	Che' ya' to añ Pedro ti ye'bal ya' ti pam otot, tsa' tili juntiquil i criada jiñi c'ax ñuc bʌ motomaj. 
MRK.14.67	Che' bʌ tsi' q'uele woli' q'uixñesan i bʌ Pedro, tsi' wen q'uele, tsi' yʌlʌ:
MRK.14.67	—Jatet ja'el tsa' ajñiyet yic'ot Jesús ch'oyol bʌ ti Nazaret.
MRK.14.68	Pedro tsi' yʌlʌ mach isujmic, tsi' yʌlʌ:
MRK.14.68	—Mach cʌñʌyic, mach cujilic chuqui woli' a wʌl, tsa' majli ti ti' corredor, che' jiñi tsi' cha'le uq'uel tat mut. 
MRK.14.69	Jiñi criada tsi' cha' q'uele, tsa' caji i su'ben jiñi lʌc'ʌl bʌ añob:
MRK.14.69	—Ili wiñic jiñʌch xcʌnt'añ i cha'añ.
MRK.14.70	Pedro tsi' cha' alʌ mach isujmic. Ti jumuc' jach jiñi lʌc'ʌl bʌ añob tsi' cha' su'beyob Pedro:
MRK.14.70	—Isujm jatet xcʌnt'añet i cha'añ come ch'oyolet ti Galilea. [Lajal a t'añ che' bajche' i t'añ.]
MRK.14.71	Pedro tsa' caji i bajñel ch'ʌc i bʌ, tsi' wersa wa'choco i t'añ, tsi' yʌlʌ:
MRK.14.71	—Mach cʌñʌyic jiñi wiñic woli bʌ la' taj ti t'añ.
MRK.14.72	Tsi' cha' cha'le uq'uel jiñi tat mut, che' jiñi Pedro tsa' c'ajtiyi ti' pusic'al i t'añ Jesús tsa' bʌ i su'be: “Che' maxto i cha'yajlic tsi' cha'le uq'uel tat mut, uxyajl mi caj a wʌl mach a cʌñʌyoñic.” Che' bʌ tsi' ña'ta Pedro iliyi, tsa' caji ti' uq'uel.
MRK.14.72	Tsa' ochi ti Jerusalén
MRK.14.72	Jerusalén
MRK.14.72	Domingo
MRK.14.72	Mt 21.1-11
MRK.14.72	Tsi' ch'ʌcʌ higuera te'
MRK.14.72	Jerusalén
MRK.14.72	Lunes
MRK.14.72	Mt 21.18,19
MRK.14.72	Tsi' sʌc-esa jiñi templo
MRK.14.72	Jerusalén
MRK.14.72	Lunes
MRK.14.72	Mt 21.12,13
MRK.14.72	Baqui tsi' taja i ye'tel
MRK.14.72	Jerusalén
MRK.14.72	Martes
MRK.14.72	Mt 21.23-27
MRK.14.72	I cʌntesa Jesús ti pat Templo
MRK.14.72	Jerusalén
MRK.14.72	Martes
MRK.14.72	Mt 21.28—23.39
MRK.14.72	Tsa' mulbenti i yoc Jesús ti ts'ac
MRK.14.72	Betania
MRK.14.72	Miércoles
MRK.14.72	Mt 26.6-13
MRK.14.72	Tsi' lajayob i t'añ cha'añ mi' contrajiñob Jesús
MRK.14.72	Jerusalén
MRK.14.72	Miércoles
MRK.14.72	Mt 26.14-16
MRK.14.72	Jiñi ch'ujul bʌ waj
MRK.14.72	Jerusalén
MRK.14.72	Jueves
MRK.14.72	Mt 26.17-29
MRK.14.72	Jesús tsi' tijicñesa xcʌnt'añob i cha'añ
MRK.14.72	Jerusalén
MRK.14.72	Jueves
MRK.14.72	Jn 14. 1-16.33
MRK.14.72	Jesús tsi' taja ti oración xcʌnt'añob i cha'añ
MRK.14.72	Jerusalén
MRK.14.72	Jueves
MRK.14.72	Jn 17.1-16
MRK.14.72	Jesús tsi' cha'le oración ti pʌc'ʌbʌl
MRK.14.72	Jerusalén
MRK.14.72	Jueves
MRK.14.72	Mt 26.36-46
MRK.14.72	Tsa' chujqui Jesús
MRK.14.72	Jerusalén
MRK.14.72	Viernes
MRK.14.72	Mt 26.47-56
MRK.14.72	Tsa' ch'ijle ti cruz yic'ot tsa' chʌmi
MRK.14.72	Gólgota
MRK.14.72	Viernes
MRK.14.72	Mt 27.32-56
MRK.14.72	Jesús tsi' yotsayob ti mucoñibʌl tocbil bʌ i mal xajlel
MRK.14.72	Tocbil bʌ i mal xajlel
MRK.14.72	Viernes
MRK.14.72	Mt 27.57-66
MRK.15.1	Ti wen sʌc'ajel tsi' tempayob i bʌ ti t'añ jiñi ñuc bʌ motomajob yic'ot jiñi xñoxob yic'ot xts'ijbayajob yic'ot pejtelel año' bʌ i ye'tel. Cʌchʌl tsi' pʌyʌyob majlel Jesús. Tsi' yʌc'ʌyob ti' c'ʌb Pilato.
MRK.15.2	Pilato tsi' c'ajtibe:
MRK.15.2	—¿Jatet ba i Reyet judíojob?
MRK.15.2	Jesús tsi' su'be:
MRK.15.2	—Isujm bajche' ma' wʌl.
MRK.15.3	Jiñi ñuc bʌ motomajob ca'bʌl tsi' pʌc'ʌyob ti mulil Jesús. 
MRK.15.4	Pilato tsi' cha' c'ajtibe:
MRK.15.4	—¿Mach ba añic chuqui ma' jac'? U'bin jaychajp woli' yʌlob ti a contra.
MRK.15.5	Ma'añic tsi' chʌn jac'ʌ Jesús, jiñi cha'añ tsa' toj sajti i pusic'al Pilato.
MRK.15.6	I tilelʌch jiñi gobernador mi' yʌc' ti colel juntiquil xñujp'el majqui jach c'ajtibil i cha'añ wiñicob che' woli' melob q'uiñijel. 
MRK.15.7	Añ juntiquil i c'aba' Barrabás, ya' ñup'ul yic'otob wiñicob tsa' bʌ i cha'leyob tsʌnsa che' bʌ tsi' contrajiyob yumʌlob. 
MRK.15.8	Che' bʌ tsa' tiliyob bajc'ʌl wiñicob x'ixicob tsa' caji i c'ajtibeñob Pilato cha'añ mi' mel che' bajche' ñʌmʌl i mel. 
MRK.15.9	Pilato tsi' jac'beyob:
MRK.15.9	—¿La' wom ba mi cʌc' ti colel i Rey judíojob? 
MRK.15.10	Come Pilato yujil tsa' jach i yʌc'ʌyob Jesús ti' c'ʌb cha'añ i tsʌytsʌyñiyelob i pusic'al jiñi ñuc bʌ motomajob cha'añ i ñuclel Jesús. 
MRK.15.11	Jiñi ñuc bʌ motomajob tsi' xic'beyob jiñi bajc'ʌl wiñicob x'ixicob cha'añ mi' c'ajtiñob ti colel Barrabás. 
MRK.15.12	Pilato tsi' cha' c'ajtibeyob:
MRK.15.12	—¿Chuqui la' wom mic tumben jiñi mu' bʌ la' pejcan ti' Rey judíojob?
MRK.15.13	Tsa' cha' cajiyob ti c'am bʌ t'añ:
MRK.15.13	—¡Ch'iji ti cruz!
MRK.15.14	Pilato tsi' su'beyob:
MRK.15.14	—¿Chuqui ti jontolil tsi' cha'le?
MRK.15.14	Tsa' utsi cajiyob ti c'am bʌ t'añ:
MRK.15.14	—¡Ch'iji ti cruz!
MRK.15.15	Pilato yom i mel bajche' yomob wiñicob, jiñi cha'añ tsi' yʌc'ʌ ti colel Barrabás, che' bʌ tsa' ujti i jats' Jesús ti asiyal, tsi' yʌc'ʌ ti' c'ʌb soldadojob cha'añ mi' ch'ijob ti cruz.
MRK.15.16	Jiñi soldadojob tsi' pʌyʌyob majlel, tsa' ochiyob ti jump'ejl i mal colem otot i c'aba' pretorio,
MRK.15.17	Tsi' lʌpbeyob chʌccojan bʌ i pislel, che' bʌ tsi' xot jalʌyob ch'ix, tsi' joy ñet'beyob ti' jol Jesús. 
MRK.15.18	Tsa' caji i yʌq'ueñob cortesía:
MRK.15.18	—Cotañet i Rey judíojob.
MRK.15.19	Tsi' jats'beyob i jol ti te' jam, tsi' tujbayob, tsi' ñocchocoyob i bʌ che' bajche' woli' ch'ujutesañob yilal. 
MRK.15.20	Che' bʌ tsa' ujti i wajleñob, tsi' jochbeyob jiñi chʌccojan bʌ bujcʌl, tsi' cha' lʌpbeyob i pislel, tsi' pʌyʌyob majlel cha'añ mi' ch'ijob ti cruz.
MRK.15.21	Simón ch'oyol bʌ ti Cirene woli' ñumel majlel, loq'uemix tilel ti xchumtʌl. Jiñʌch i tat Alejandro yic'ot Rufo. Wersa tsi' yʌq'ueyob i q'uechben majlel i cruz Jesús.
MRK.15.22	Tsi' pʌyʌyob majlel c'ʌlʌl ti bujtʌl i c'aba' Gólgota, mi' yʌl ti lac t'añ che' yilal bajche' i bʌquel jolʌl. 
MRK.15.23	Tsi' yʌq'ueyob vino xʌbʌl yic'ot mirra cha'añ mi' jap, pero ma'añic tsi' japʌ. 
MRK.15.24	Che' bʌ tsi' ch'ijiyob ti cruz, tsa' caji i pucbeñob i bʌ i pislel Jesús, tsi' cha'leyob yajcaya ti alas cha'añ mi' ña'tañob baqui bʌ mi' ch'ʌmob ti jujuntiquil.
MRK.15.25	Che' ti bolomp'ejl ora tsi' ch'ijiyob ti cruz. 
MRK.15.26	Jiñʌch jiñi ts'ijbubil bʌ ti' contra Jesús: I REY JUDÍOJOB. 
MRK.15.27	Tsi' ch'ijiyob ti cruz cha'tiquil xujch' yic'ot Jesús, juntiquil ti' ñoj, juntiquil ti' ts'ej. 
MRK.15.28	[Tsa' ts'ʌctiyi i Ts'ijbujel Dios mu' bʌ i yʌl: Tsa' tsijqui yic'ot xmulilob.]
MRK.15.29	Jiñi woliyo' bʌ ti ñumel tsi' p'ajayob, tsi' ñijcayob i jol, tsi' su'beyob:
MRK.15.29	—Aja, jatet mu' bʌ a jisan i Templo Dios mu' bʌ a cha' wa'chocon ti uxp'ejl q'uiñ.
MRK.15.30	Coltañ a bʌ, juben ti cruz.
MRK.15.31	Che' ja'el ñuc bʌ motomajob tsi' wajleyob yic'ot jiñi xts'ijbayajob. Tsi' su'beyob i bʌ:
MRK.15.31	—Tsi' colta yaño' bʌ, pero ma'añic mi' mejlel i coltañ i bʌ. 
MRK.15.32	La' ju'bic ti cruz jiñi Cristo, i Rey Israel, cha'añ mi laj q'uel, cha'añ mi lac ñop.
MRK.15.32	Jiñi tsa' bʌ ch'ijleyob ti cruz yic'ot Jesús tsi' wajleyob ja'el.
MRK.15.33	Che' ti xinq'uiñil tsa' ic'a pejtelel pañimil c'ʌlʌl ti och'ajel q'uiñ. 
MRK.15.34	Che' ti och'ajel q'uiñ wen c'am tsi' cha'le t'añ Jesús, tsi' yʌlʌ:
MRK.15.34	—Eloi, Eloi, ¿lama sabactani?
MRK.15.35	Che' bʌ tsi' yu'biyob jiñi lʌc'ʌl bʌ añob, lamital tsi' yʌlʌyob:
MRK.15.35	—Awilan, woli' pʌy tilel Elías.
MRK.15.36	Juntiquil tsa' majli ti ajñel cha'añ mi' yʌc' chʌyo'ja' i chʌy vinagre, tsi' yʌc'ʌ ti' ñi' te' jam, tsi' yʌq'ue cha'añ mi' ts'ub; tsi' yʌlʌ:
MRK.15.36	—Pijtanla. La' laj q'uel mi tal Elías cha'añ mi' ju'san.
MRK.15.37	Jesús wen c'am tsi' cha'le t'añ. Tsa' chʌmi. 
MRK.15.38	Jiñi pisil joc'ol bʌ ti Templo tsa' tsijli ju'bel ti' jol c'ʌlʌl ti yoc.
MRK.15.39	Ya'añ i yaj capitán jo'c'al soldadojob ti' tojel i wut Jesús. Che' bʌ tsi' q'uele woli ti t'añ che' bʌ tsa' chʌmi, tsi' yʌlʌ:
MRK.15.39	—Isujmʌch i Yalobilʌch Dios ili wiñic.
MRK.15.40	Ya' añob x'ixicob ja'el woli' ñajti q'uelob. Ya'añ María ch'oyol bʌ ti Magdala yic'ot Salomé yic'ot María i ña' José, yic'ot Jacobo jiñi ijts'iñʌl bʌ. 
MRK.15.41	Jiñobʌch tsa' bʌ i tsajcayob majlel Jesús che' añ to ti Galilea. Tsi' we'sayob majlel. Ya' añob yic'ot ca'bʌl x'ixicob tsa' bʌ letsiyob tilel ti Jerusalén yic'ot Jesús.
MRK.15.42	Che' wolix ti bʌjlel q'uiñ jiñi judíojob woli chajpañob i bʌ come ti yijc'ʌlal mi c'ajob i yoj. 
MRK.15.43	Tsa' tili José ch'oyol bʌ ti Arimatea, am bʌ ñuc bʌ i ye'tel, yic'ot yaño' bʌ, woli' pijtan ja'el i yumʌntel Dios. Ch'ejl i pusic'al tsa' ochi ba'añ Pilato, tsi' c'ajtibe i bʌc'tal Jesús. 
MRK.15.44	Pilato ma'añic tsi' ñopo mi tsa'ix chʌmi Jesús. Tsi' pʌyʌ tilel juntiquil capitán. Tsi' c'ajtibe mi chʌmeñix Jesús. 
MRK.15.45	Che' yujilix cha'añ ti' t'añ capitán chʌmeñix Jesús, Pilato tsi' yʌq'ue José i bʌc'tal. 
MRK.15.46	José tsi' mʌmbe i bʌjq'uil. Tsi' ju'sʌbe i bʌc'tal Jesús. Tsi' bʌc'ʌ ti' bʌjq'uil. Tsi' ñolchoco ti' yotlel ch'ujlelʌl tocbil bʌ i mal xajlel. Tsi' selc'u majlel xajlel ti ti' i yotlel ch'ujlelʌl. 
MRK.15.47	María ch'oyol bʌ ti Magdala yic'ot María i ña' José tsi' q'ueleyob ba' tsa' ñolchoconti.
MRK.15.47	Che' bajche' tsi' wʌn alʌ
MRK.15.47	Mt 16.21; Mc 9.9,31; 10.34; Lc 18.33, Jn 2.19-22
MRK.15.47	Tsa' bʌ i su'buyob ángelob
MRK.15.47	Mt 28. 5-7
MRK.15.47	Ñuc bʌ i c'ʌjñibal ti tojlel xñopt'añob
MRK.15.47	Rm 4.25; 6.4; 1 Cor 15. 4, 12-17; Ef 1.20; Col 2.12-13; 3.1; 1 Ts 4.14-16
MRK.16.1	Che' bʌ tsa' ñumi jiñi q'uiñ che' mi' c'ajob i yoj, María ch'oyol bʌ ti Magdala, yic'ot Salomé, yic'ot María i ña' Jacobo, tsi' mʌñʌyob xojocña bʌ ts'ac cha'añ mi' majlel i boñob i bʌc'tal Jesús.
MRK.16.2	Wen se'b to ti jiñi ñaxan bʌ q'uiñ ti semana
MRK.16.3	Tsi' pejcayob i bʌ:
MRK.16.3	—¿Majqui mi caj i selc'ubeñonla loq'uel xajlel am bʌ ti ti' i yotlel ch'ujlelʌl?
MRK.16.4	Che' bʌ tsi' q'ueleyob i ti' mucoñibʌl tsi' tajayob selc'ubilix loq'uel jiñi xajlel, anquese wen colem. 
MRK.16.5	Che' bʌ tsa' ochiyob ti' yotlel ch'ujlelʌl, tsi' q'ueleyob ch'itoñ wiñic buchul ti' ñoj, lʌpʌl i cha'añ tam bʌ i pislel wen sʌsʌc bʌ. Tsa' bʌc'ñayob. 
MRK.16.6	Jiñi wiñic tsi' su'beyob:
MRK.16.6	—Mach la' cha'len bʌq'uen. Woli la' sajcan Jesús ch'oyol bʌ ti Nazaret jiñi tsa' bʌ ch'ijle ti cruz. Tsa'ix ch'ojyi. Mach wʌ'ix añ. Q'uelela i yajñib ba' tsi' ñolchocoyob. 
MRK.16.7	Cucula, su'benla xcʌnt'añob i cha'añ yic'ot Pedro, woli' majlel Jesús i pijtañetla ti Galilea. Ya'i mi caj la' q'uel che' bajche' tsi' su'beyetla.
MRK.16.8	Jiñi x'ixicob tsa' loq'uiyob majlel ti ajñel ba'añ i yotlel ch'ujlelʌl come tsiltsilñayob ti bʌq'uen. Ma'añic chuqui tsi' su'beyob yaño' bʌ come woliyob ti bʌq'uen.
MRK.16.9	Che' bʌ tsa' ch'ojyi Jesús ti sʌc'ajel ti ñaxan bʌ q'uiñ ti semana,
MRK.16.10	Jiñi María tsa' majli i su'ben jiñi xcʌnt'añob tsa' bʌ i cha'leyob xʌmbal yic'ot Jesús. Woliyob ti uq'uel, ch'ijiyemob i pusic'al. 
MRK.16.11	Che' bʌ tsi' yu'biyob cha' cuxulix Jesús yic'ot jiñi x'ixic tsa'ix i q'uele, ma'añic tsi' ñopbeyob i t'añ.
MRK.16.12	Ti wi'il tsa' tsictiyi Jesús ti' wut cha'tiquil woli bʌ i cha'leñob xʌmbal majlel ti bij. Mach che'ic tsi' pʌsʌ i bʌ bajche' ti ñaxan. 
MRK.16.13	Jiñi cha'tiquil tsa' majli i su'beñob yaño' bʌ wiñicob, pero ma'añic tsi' ñopbeyob i t'añ ja'el.
MRK.16.14	Ti yujtibal tsa' tsictiyi Jesús ti' wut jiñi junlujuntiquil che' buchulob ti' t'ejl mesa. Jesús tsi' yʌ'leyob cha'añ i tsʌtslelob i pusic'al cha'añ ma'añic tsi' ñopoyob. Come ma'añic tsi' ñopbeyob i t'añ jiñi tsa' bʌ i q'ueleyob Jesús che' bʌ tejchemix ch'ojyel. 
MRK.16.15	Jesús tsi' su'beyob:
MRK.16.15	—Cucula ti pejtelel pañimil. Su'benla jiñi wen t'añ pejtelel wiñicob x'ixicob.
MRK.16.16	Jiñi mu' bʌ i ñop mu' bʌ i ch'ʌmja' mi caj i coltʌntel. Jiñi mach bʌ añic mi' ñop mi caj i yʌjq'uel ti tojmulil.
MRK.16.17	Mi' caj i tsictiyel ti' tojlel jiñi mu' bʌ i ñopob: Come tij c'aba' mi caj i chocob loq'uel xi'bajob, mi' cajelob ti tsiji' bʌ t'añ tac. 
MRK.16.18	Mi caj i chucob lucum, mi añ chuqui tac mi' japob am bʌ i venenojlel, ma'añic mi caj i yu'biñob wocol, mi caj i yʌc'ob i c'ʌb ti xc'am-ʌjelob, mi caj i lajmelob.
MRK.16.19	Lac Yum Jesús che' bʌ tsa' ujti i su'beñob jiñi t'añ, tsa' pʌjyi letsel ti panchan. Tsa' buchle ti' ñoj Dios.
MRK.16.20	Jiñi junlujuntiquil tsa' majliyob. Tsi' cha'leyob subt'añ ti pejtelel lum. Lac Yum tsi' tem cha'le e'tel yic'otob. Tsi' pʌsʌ i yejtal tac i p'ʌtʌlel ti' tojlelob che' bʌ tsi' cha'leyob subt'añ. [Amén]
LUK.1.1	Añ ca'bʌlob tsa' bʌ i ñopo i ts'ijbañob ti quepecña chuqui tac tsa' ujti ti isujm ti lac tojlel. 
LUK.1.2	Lajal tsi' ts'ijbayob bajche' tsi' cʌntesayonla jiñi tsa' bʌ i q'ueleyob c'ʌlʌl ti' cajibal. Jiñobʌch mu' bʌ i su'bob jiñi t'añ. 
LUK.1.3	Jiñi cha'añ che' bʌ tsa' ujti c ña'tan ti toj isujmlel pejtelel chuqui tsa' ujti c'ʌlʌl ti' cajibal, joñon ja'el tsa' c ña'ta uts'at mic ts'ijbubeñet ti quepecña, uts'at bʌ Teófilo, 
LUK.1.4	cha'añ ma' wen cʌn isujmlel che' bajche' tsa' cʌntesʌntiyet.
LUK.1.5	Che' ti yorajlel i yumʌntel rey Herodes
LUK.1.6	Ti' cha'ticlelob tojob ti' tojlel Dios. Ts'ʌcʌl tsi' jac'ʌyob pejtelel i su'bal lac Yum yic'ot i mandar. 
LUK.1.7	Pero ma'añobic i yalobil, come to'ol wa'al jach bʌ x'ixic jiñi Elisabet. Ca'bʌlix i ja'bilel ti' cha'ticlelob.
LUK.1.8	Che' bʌ añob ti' wenta Zacarías yic'ot i pi'ʌlob ti e'tel cha'añ mi' melob ye'tel ti motomaj ti' tojlel Dios, 
LUK.1.9	come i tilel mi' cha'leñob yajcaya che' mi' q'uexob i bʌ jiñi motomajob. Tsa' c'oti ti' wenta Zacarías cha'añ mi' yochel ti' Templo lac Yum cha'añ mi' pul pom.
LUK.1.10	Pejtelel wiñicob x'ixicob añob ti jumpat, woli' pejcañob Dios che' ti' yorajlel woli' pulel pom. 
LUK.1.11	Che' jiñi tsa' tsictiyi ti wut Zacarías i yÁngel lac Yum, wa'al ti' ñoj ba'añ i pulʌntib pom. 
LUK.1.12	Tsa' toj sajti i pusic'al Zacarías che' bʌ tsi' q'uele, tsa' wen caji ti bʌq'uen.
LUK.1.13	Pero jiñi ángel tsi' su'be:
LUK.1.13	—Zacarías, mach a cha'len bʌq'uen, come tsa' u'binti a woración. A wijñam Elisabet mi caj i yʌc' ti pañimil ch'itoñ bʌ a walobil, mi caj a wotsʌben i c'aba' Juan. 
LUK.1.14	Tijicña mi caj a wu'bin yic'ot mi caj i ñuc añ a pusic'al yic'ot tijicñajax mi caj i yu'biñob ca'bʌlob che' mi yilan pañimil a walobil. 
LUK.1.15	Come ñuc mi caj i q'uejlel a walobil ti' tojlel Dios. Ma'añic mi caj i jap vino mi lembal.
LUK.1.16	Mi caj i yʌq'ueñob i sutq'uin i bʌ ca'bʌl israelob cha'añ mi' ñopob i Yum Dios. 
LUK.1.17	Mi caj i majlel a walobil ti ñaxan ti' tojlel Lac Yum, lajal i ye'tel yic'ot i p'ʌtʌlel bajche' Elías, cha'añ mi' yʌq'ueñob uts bʌ i pusic'al tatʌl ña'ʌlob cha'añ mi' c'uxbiñob i yalobilob, cha'añ mi' yʌq'ueñob wen bʌ i pusic'al xñusa mandarob cha'añ mi' tajob i ña'tʌbal lajal bajche' jiñi tojo' bʌ. Che' jiñi mi caj i yʌq'ueñob wiñicob x'ixicob i chajpañob i pusic'al cha'añ lac Yum.
LUK.1.18	Zacarías tsi' c'ajtibe jiñi ángel:
LUK.1.18	—¿Bajche' mi caj c ña'tan mi isujm jiñi? Come joñon ñoxoñix. Che' ja'el quijñam añix ca'bʌl i ja'bilel.
LUK.1.19	Jiñi ángel tsi' jac'be:
LUK.1.19	—Joñon Gabriel,
LUK.1.20	Awilan, cha'añ ti caj ma'añic tsa' ñopo c t'añ cha'añ jiñi mu' bʌ caj ti ujtel che' ti' yorajlel, mi caj a wochel ti x'uma'. Ma'añic mi caj a mejlel ti t'añ c'ʌlʌl ti jiñi q'uiñ che' mi' yujtel jiñi tsa' bʌ c su'beyet.
LUK.1.21	Che' bʌ woli' chʌn pijtañob Zacarías jiñi wiñicob x'ixicob, tsi' c'ajtibeyob i bʌ chucoch woli i chʌn jal-añ Zacarías ti Templo. 
LUK.1.22	Che' bʌ tsa' loq'ui tilel Zacarías, ma'añic tsa' mejli i pejcañob, tsa' jach i pejcayob ti' c'ʌb. Che' jiñi tsi' ña'tayob añ chuqui tsi' q'uele Zacarías ti Templo ch'oyol bʌ ti panchan. Che'ʌch tsa' cʌle Zacarías ti x'uma'. 
LUK.1.23	Che' bʌ tsa' ujti i mel i ye'tel, tsa' majli Zacarías ti' yotot.
LUK.1.24	Ti wi'il tsa' caji i cʌntan i yalobil Elisabet. Jo'p'ejl uw ma'añic tsa' loq'ui ti' yotot come tsi' ña'ta: 
LUK.1.25	“Lac Yum tsa'ix i yʌq'ueyon calobil cha'añ mi' lajmel c wajlentel ti' tojlel wiñicob x'ixicob.”
LUK.1.26	Ti' wʌcp'ejlel uw Dios tsi' choco tilel jiñi ángel Gabriel ti jump'ejl tejclum ya' ti Galilea i c'aba' Nazaret.
LUK.1.27	Tsa' tili jiñi ángel ba'añ juntiquil tsiji' bʌ xch'oc, c'ajtibil bʌ i cha'añ José loq'uem bʌ ti' p'olbal David. I c'aba' jiñi xch'oc jiñʌch María. 
LUK.1.28	Che' bʌ tsa' ochi ángel ya' ba'añ María tsi' su'be:
LUK.1.28	—¡Cotañet. Uts'at woli' q'uelet Dios! Añ lac Yum a wic'ot. [Uts'at mi caj a q'uejlel ti tojlel x'ixicob.]
LUK.1.29	Pero María, che' bʌ tsi' q'uele jiñi ángel tsa' toj sajti i pusic'al. Tsa' caji ti t'añ ti' pusic'al cha'añ jiñi t'añ tsa' bʌ i yʌlʌ ángel. 
LUK.1.30	Jiñi ángel tsi' su'be:
LUK.1.30	—María, mach ma' cha'len bʌq'uen, come uts'at woli' q'uelet Dios. 
LUK.1.31	Mi caj a cʌntan alʌl, mi caj i yilan pañimil ch'itoñ bʌ a walobil, mi caj a wotsʌben i c'aba' Jesús.
LUK.1.32	Mi caj i q'uejlel ti ñuc. Mi caj i pejcʌntel ti' Yalobil jiñi C'ax Ñuc bʌ. Lac Yum Dios mi caj i yʌq'ueñ i ye'tel ti Rey ti' q'uexol i ñojte'el, i c'aba' David. 
LUK.1.33	Mi caj i mel i ye'tel ti Rey ti' tojlel i p'olbal Jacob ti pejtelel ora, ma'añic mi caj i jilel i yumʌntel.
LUK.1.34	María tsi' c'ajtibe jiñi ángel:
LUK.1.34	—¿Bajche' mi caj i yujtel jiñi? Come maxto añic quic'ot wiñic.
LUK.1.35	Jiñi ángel tsi' su'be:
LUK.1.35	—Mi caj i tilel jiñi Ch'ujul bʌ Espíritu ti a tojlel. I p'ʌtʌlel jiñi C'ax Ñuc Bʌ mi caj i moset.
LUK.1.36	Awilan, a pi'ʌl Elisabet jiñi a cʌñʌ bʌ wolix i cʌntan ch'itoñ bʌ i yalobil ja'el, anquese ca'bʌlix i ja'bilel. Wʌcp'ejlix uw woli' cʌntan alʌl jiñi tsa' bʌ ajli ti to'ol wa'al jach bʌ x'ixic. 
LUK.1.37	Come ma'añic chuqui mach mejlic i mel Dios.
LUK.1.38	Jiñi cha'añ María tsi' yʌlʌ:
LUK.1.38	—Joñon x'e'telon i cha'añ lac Yum. La' melbenticon che' bajche' tsa' wʌlʌ.
LUK.1.38	Tsa' loq'ui majlel jiñi ángel ba'añ María.
LUK.1.39	Che' ñumeñix cha'p'ejl uxp'ejl q'uiñ tsa' caji ti xʌmbal María. Ti ora tsa' letsi majlel ti wits c'ʌlʌl ti jump'ejl tejclum ya' ti Judá. 
LUK.1.40	Tsa' ochi ti' yotot Zacarías. Tsi' yʌq'ue cortesía Elisabet. 
LUK.1.41	Che' bʌ tsi' yu'bibe i t'añ María jiñi Elisabet, jiñi alʌl cʌntʌbil bʌ i cha'añ tsʌts tsi' ñijca i bʌ ti' ñʌc'. Jiñi Elisabet tsa' bujt'i ti' Ch'ujul bʌ Espíritu. 
LUK.1.42	Tsa' caji i cha'len c'am bʌ t'añ, tsi' yʌlʌ:
LUK.1.42	—Mi caj a sujbel ti ñuc cha'añ x'ixicob. Mi caj i sujbel ti ñuc jiñi alʌl cʌntʌbil bʌ a cha'añ.
LUK.1.43	¿Ñucon ba cha'añ mi' tilel i jula'tañon i ña' c Yum? 
LUK.1.44	Come ba' ora tsa' cu'bi a t'añ, jiñi alʌl cʌntʌbil bʌ c cha'añ tsʌts tsi' ñijca i bʌ cha'añ i tijicñʌyel. 
LUK.1.45	Tijicñayet cha'añ tsa' ñopbe i t'añ lac Yum mu' bʌ caj i ts'ʌctiyel.
LUK.1.46	Jiñi cha'añ María tsi' yʌlʌ:
LUK.1.46	Mic su'b i ñuclel lac Yum ti pejtelel c pusic'al,
LUK.1.47	tijicña c ch'ujlel ti Dios Xcoltaya c cha'añ,
LUK.1.48	come Dios tsi' q'uele mach ñuquic jiñi x'e'tel i cha'añ.
LUK.1.48	Jiñi cha'añ wʌle, wiñicob x'ixicob ti' lajm ti' lajm
LUK.1.48	mi caj i yʌlob tijicñayon.
LUK.1.49	Come jiñi am bʌ i P'ʌtʌlel tsi' melbeyon chuqui tac ñuc.
LUK.1.49	Ch'ujul i c'aba'.
LUK.1.50	Mi' p'untan wiñicob x'ixicob yic'ot i yalobilob ti' lajm ti' lajm,
LUK.1.50	mu' bʌ i bʌc'ñañob Dios.
LUK.1.51	Tsa'ix i pʌsʌ ñuc bʌ i melbal ti p'ʌtʌlel i c'ʌb;
LUK.1.51	tsi' jembeyob jontol bʌ i ña'tʌbal jiñi tsa' bʌ i q'ueleyob i bʌ ti ñuc.
LUK.1.52	Tsi' chilbeyob i ye'tel jiñi tsa' bʌ buchleyob ti ñuc bʌ i ye'tel
LUK.1.52	yic'ot tsi' yʌq'ueyob i ñuclel jiñi pec' bʌ tsi' meleyob i bʌ.
LUK.1.53	Jiñi wi'ñayo' bʌ tsi' yʌq'ueyob ca'bʌl chuqui tac wen,
LUK.1.53	jiñi wen chumulo' bʌ che' jach tsi' to'ol choco sujtel.
LUK.1.54	Tsi' colta israelob, i wiñicob,
LUK.1.54	come c'ajal i cha'añ i p'untaya,
LUK.1.55	—che' bajche' tsi' pejcayob lac ñojte'el,
LUK.1.55	ti tojlel Abraham yic'ot pejtelel wi'ilo' bʌ i p'olbal.
LUK.1.56	Ya' to tsa' jal-a María che' bajche' uxp'ejl uw yic'ot Elisabet. Ti wi'il tsa' sujti ti' yotot.
LUK.1.57	Tsa' c'oti i yorajlel cha'añ mi' yilan pañimil i yalobil Elisabet. Tsi' yʌc'ʌ ti pañimil ch'itoñ bʌ i yalobil. 
LUK.1.58	Che' bʌ tsi' yu'biyob i pi'ʌlob ti chumtʌl yic'ot i cʌñʌyo' bʌ Elisabet che' bajche' Dios tsi' p'unta, tsi' yu'biyob i tijicñʌyel i pusic'al yic'ot Elisabet.
LUK.1.59	Ti' waxʌcp'ejlel q'uiñ tsa' tiliyob cha'añ mi' tsepbentel i pʌchʌlel jiñi alʌ ch'itoñ.
LUK.1.60	Pero i ña' jiñi alʌl tsi' su'beyob:
LUK.1.60	—Mach che'ic yom. Mi caj i yotsʌbentel i c'aba' Juan.
LUK.1.61	Tsi' su'beyob:
LUK.1.61	—¿Chucoch? Come ma'añic mi juntiquilic a cʌñʌyo' bʌ am bʌ i c'aba' ti Juan.
LUK.1.62	Che' jiñi tsa' caji i pejcañob Zacarías ti' c'ʌb cha'añ mi' c'ajtibeñob bajche' yom i yotsʌben i c'aba' i yalobil. 
LUK.1.63	Tsi' c'ajti wechel bʌ te' ba' tsi' ts'ijba: “I c'aba'ʌch Juan.” Tsa' toj sajtiyob i pusic'al ti pejtelelob. 
LUK.1.64	Ti jim bʌ ora tsa' cha' caji ti t'añ Zacarías, tsa' jijti i yac', che' jiñi tsa' caji i su'b i ñuclel Dios. 
LUK.1.65	Tsa' wen cajiyob ti bʌq'uen pejtelel i pi'ʌlob ti chumtʌl. Ti pejtelel wits ya' ti Judea tsa' caji ti sujbel pejtelel ili tsa' bʌ ujti. 
LUK.1.66	Pejtelel tsa' bʌ i yu'biyob tsi' lotoyob ti' pusic'al. Tsi' yʌlʌyob: ¿Chuqui i c'ʌjñibal mi caj i majlel jiñi ch'itoñ? Come i c'ʌb lac Yum añ yic'ot.
LUK.1.67	Zacarías, i tat jiñi ch'itoñ, tsa' bujt'i ti Ch'ujul bʌ Espíritu. Tsa' caji ti alt'añ. Tsi' yʌlʌ:
LUK.1.68	La' sujbic i ñuclel lac Yum Dios, i Dios Israel.
LUK.1.68	Come tsa'ix tili i mʌñob i cha'año' bʌ.
LUK.1.69	Tsa'ix i yʌq'ueyonla p'ʌtʌl bʌ Xcoltaya
LUK.1.69	loq'uem bʌ ti' p'olbal David, x'e'tel bʌ i cha'añ.
LUK.1.70	Che' bajche' tsi' cha'le t'añ Dios yic'ot ch'ujul bʌ x'alt'añob i cha'añ ti wajali.
LUK.1.71	Mi caj laj coltʌntel loq'uel ti' c'ʌb laj contrajob
LUK.1.71	yic'ot ti' c'ʌb pejtelel mu' bʌ i ts'a'leñonla.
LUK.1.72	Che' jiñi mi caj i p'untañonla che' bajche' tsi' su'beyob lac ñojte'el.
LUK.1.72	Mi caj i ña'tan jiñi ch'ujul bʌ xuc'ul bʌ t'añ,
LUK.1.73	che' bajche' tsi' su'be lac tat Abraham
LUK.1.73	ba' ora tsi' wa'choco i t'añ.
LUK.1.74	Che' coltʌbiloñixla loq'uel ti' c'ʌb laj contrajob,
LUK.1.74	che' jiñi ma'añic bʌq'uen mi caj lac melben i ye'tel
LUK.1.75	ti ch'ujul yic'ot toj ti' wut Dios che' cuxulontola.
LUK.1.76	Jatet, alʌ ch'itoñ, mi caj a pejcʌntel ti x'alt'añ i cha'añ jiñi C'ax Ñuc Bʌ,
LUK.1.76	come mi caj a majlel ñaxan ti' wut lac Yum
LUK.1.76	cha'añ ma' chajpʌben i bijlel,
LUK.1.77	cha'añ ma' wʌq'ueñob i cʌn wiñicob x'ixicob bajche' mi caj i coltʌntelob
LUK.1.77	cha'añ mi' ñusʌbentelob i mul.
LUK.1.78	Come ca'bʌl tsi' p'untayonla lac Dios.
LUK.1.78	Mi caj i chocbeñonla tilel i sʌclel pañimil
LUK.1.79	cha'añ mi' yʌq'ueñob i sʌclel pañimil
LUK.1.79	jiñi chumulo' bʌ ti ic'ch'ipan bʌ pañimil,
LUK.1.79	yic'ot jiñi año' bʌ ti yʌxñʌlel chʌmel,
LUK.1.79	cha'añ mi' toj-esan majlel la coc ba' ñʌch'ʌl mi la cajñel, che' tsi' yʌlʌ Zacarías.
LUK.1.80	Tsa' coli jiñi alʌ ch'itoñ. Tsi' taja i p'ʌtʌlel i pusic'al. Tsa' ajñi ti colem bʌ i tiquiñal pañimil jinto tsi' pʌsʌ i bʌ ba'añ israelob.
LUK.2.1	Ti jim bʌ ora tsi' cha'le mandar Augusto César
LUK.2.2	Jiñi ñaxan bʌ i tsicol wiñicob tsa' ujti che' woli' cha'len i ye'tel ti gobernador Cirenio ya' ti Siria. 
LUK.2.3	Ti pejtelelob tsa' majliyob ti' tejclum tac ba' chucbilob i c'aba' i tat i ña' cha'añ mi' ts'ijbuntelob i c'aba' ti juñ.
LUK.2.4	Tsa' loq'ui José ti Nazaret am bʌ ti' wenta Galilea. Tsa' majli ti Judea ti' tejclum David i c'aba' Belén, come José loq'uem ti' p'olbal David. 
LUK.2.5	Cha'añ mi' ts'ijbun i c'aba' ti juñ temel yic'ot i yijñam i c'aba' María c'ajtibil bʌ i cha'añ. Cʌntʌbil i cha'añ alʌl. 
LUK.2.6	Che' bʌ ya'añob ti Belén, tsa' c'oti i yorajlel cha'añ mi' yilan pañimil i yalobil. 
LUK.2.7	Tsi' yʌc'ʌ ti pañimil ñaxan bʌ ch'itoñ bʌ i yalobil, tsi' bʌc'ʌ ti' majts, tsi' ñolchoco ti' buc'ujib alʌc'ʌl, come ma'añic tsi' taja i yajñib ti' yotlel wʌyibʌl.
LUK.2.8	Ti jiñi jach bʌ lum añ xcʌnta tʌñʌme'ob ti jamil, woli' cʌntañob i tʌñʌme' ti ac'ʌlel.
LUK.2.9	Awilan, tsa' tsictiyi juntiquil i yÁngel lac Yum ba' añob. I ñuclel Dios tsi' yʌc'ʌ i c'ʌc'al ti' joytʌlelob. Tsa' cajiyob ti ca'bʌl bʌq'uen. 
LUK.2.10	Jiñi ángel tsi' su'beyob:
LUK.2.10	—Mach mi la' cha'len bʌq'uen come tsa' c ch'ʌmbeyetla tilel wen t'añ cha'añ pejtelel wiñicob x'ixicob, mu' bʌ caj i yʌq'ueñetla ca'bʌl i tijicñʌyel la' pusic'al.
LUK.2.11	Come sajmʌl ti' tejclum David tsi' yila pañimil la' waj Coltaya, jiñʌch Cristo lac Yum. 
LUK.2.12	Mi caj la' cʌn che' bajche' iliyi: Mi caj la' taj jiñi alʌl bʌc'ʌl ti majts, ñolol ti' buc'ujib alʌc'ʌl.
LUK.2.13	Ti jiñi jach bʌ ora tsa' tsictiyi bajc'ʌl ángelob ch'oyolo' bʌ ti panchan, woli i su'bob i ñuclel Dios. Tsi' yʌlʌyob:
LUK.2.14	¡La' sujbic i ñuclel Dios ya' ti panchan.
LUK.2.14	Wʌ' ti pañimil woli' yʌq'ueñtelob i ñʌch'tʌlel i pusic'al
LUK.2.14	wiñicob x'ixicob mu' bʌ i q'uejlelob ti uts'at ti Dios!
LUK.2.15	Che' bʌ tsa' cha' majliyob ángelob ti panchan, jiñi xcʌnta tʌñʌme'ob tsi' su'beyob i bʌ:
LUK.2.15	—Coñixla ti Belén cha'añ mi laj q'uel ili tsa' bʌ ujti tsa' bʌ su'bentiyonla cha'añ lac Yum.
LUK.2.16	Tsa' majliyob ti ora. Tsi' tajayob María yic'ot José yic'ot jiñi alʌl ñolol ti' buc'ujib alʌc'ʌl. 
LUK.2.17	Che' bʌ tsi' q'ueleyob, tsa' caji i tsictesañob che' bajche' tsa' su'bentiyob cha'añ i cuxtʌlel jiñi alʌl. 
LUK.2.18	Pejtelel tsa' bʌ i yu'biyob jiñi t'añ tsa' toj sajtiyob i pusic'al cha'añ chuqui tac tsa' su'bentiyob jiñi xcʌnta tʌñʌme'ob. 
LUK.2.19	Pero María chʌn lotol ti' pusic'al pejtelel jiñi t'añ. Tsa' jach i chʌn ña'ta ti' pusic'al pejtelel chuqui tsi' yu'bi.
LUK.2.20	Tsa' sujtiyob xcʌnta tʌñʌme'ob. Tsi' chʌn tsictesayob i ñuclel Dios. Tsi' su'buyob i ñuclel Dios cha'añ pejtelel chuqui tsi' yu'biyob yic'ot chuqui tsi' q'ueleyob che' bajche' tsa' su'bentiyob.
LUK.2.21	Che' bʌ tsa' ts'ʌctiyi waxʌcp'ejl q'uiñ cha'añ mi' tsepbentel i pʌchʌlel alʌ ch'itoñ, tsi' yotsʌbeyob i c'aba' Jesús. Jiñʌch i c'aba' tsa' bʌ i wʌn otsʌbe jiñi ángel che' maxto cʌntʌbilic.
LUK.2.22	Che' bʌ tsa' ts'ʌctiyi i yorajlel cha'añ mi' sʌc-esañob i bʌ che' bajche' mi' yʌl ti' mandar Moisés,
LUK.2.23	Che' bajche' ts'ijbubil ti' mandar lac Yum: “Mux caj la' ña'tan i cha'añʌch lac Yum pejtelel ch'itoñ ñaxan bʌ mi' yilan pañimil.”
LUK.2.24	Che' ja'el tsa' majliyob cha'añ mi' yʌq'ueñob i majtañ Dios che' bajche' mi' yʌl ti' mandar lac Yum: “Aq'uen cha'cojt xpurwoc o mi cha'cojt x'ujcuts.”
LUK.2.25	Añ juntiquil wiñic ti Jerusalén i c'aba' Simeón, toj bʌ i pusic'al, mu' bʌ i ch'ujutesan Dios. Woli i pijtan jiñi mu' bʌ caj i ñuq'uesʌbeñob i pusic'al israelob.
LUK.2.26	Jiñi Ch'ujul bʌ Espíritu tsi' su'be Simeón cha'añ ma'añic mi' caj ti chʌmel jinto che' q'uelbilix i cha'añ jiñi Yajcʌbil bʌ cha'añ lac Yum. 
LUK.2.27	Ñijcʌbil ti Espíritu tsa' majli ti Templo. I tat i ña' Jesús tsi' pʌyʌyob ochel jiñi alʌ Jesús ti Templo cha'añ mi' melbeñob bajche' mi' yʌl ti mandar. 
LUK.2.28	Simeón tsi' meq'ue jiñi alʌl. Tsi' su'bu i ñuclel Dios. Tsi' yʌlʌ:
LUK.2.29	Wʌle c Yum, x'e'telon a cha'añ.
LUK.2.29	La'ix chʌmicon ti' ñʌch'tʌlel c pusic'al
LUK.2.29	che' bajche' tsa' wʌlʌ,
LUK.2.30	Come wʌle tsa'ix j q'uele tic wut jiñi Xcoltaya
LUK.2.31	tsa' bʌ a choco tilel ti' tojlel pejtelel wiñicob x'ixicob.
LUK.2.32	Jiñʌch i sʌclel pañimil mu' bʌ caj i tsictiyel ti' tojlel gentilob
LUK.2.32	yic'ot i ñuclelʌch a cha'año' bʌ ti Israel.
LUK.2.33	Tsa' toj sajtiyob i pusic'al José yic'ot María, i ña' Jesús, che' bʌ tsi' yu'biyob jiñi t'añ cha'añ i yalobil. 
LUK.2.34	Simeón tsi' yʌq'ueyob i yutslel i t'añ, tsi' su'be María, i ña' alʌl:
LUK.2.34	—Awilan, wa'chocobilix a walobil cha'añ ca'bʌl israelob. Lamital mi caj i yajlelob, lamital mi caj i xuc'chocontelob. Ca'bʌlob mi caj i cha'leñob t'añ ti' contra. 
LUK.2.35	Wen ch'ijiyem a pusic'al mi caj a wu'bin che' mi' tsictiyel bajche' woli' ña'tañob ti' pusic'al ca'bʌlob.
LUK.2.36	Ya'añ x'ixic bʌ x'alt'añ ja'el i c'aba' Ana, i yalobil Fanuel, i p'olbal Aser, wen ca'bʌlix i ja'bilel; che' xch'oc to tsa' chumle yic'ot i ñoxi'al wucp'ejl ja'b. 
LUK.2.37	C'ʌlʌl me'ba'ix che' bʌ tsi' taja chʌmp'ejl i jo'c'al (84) i ja'bilel. Ma'añic tsi' wis cʌyʌ i bʌ ti Templo ba' tsi' melbe i ye'tel Dios ti q'uiñil ti ac'ʌlel yic'ot ch'ajb yic'ot oración. 
LUK.2.38	Ti jiñi jach bʌ ora tsa' tili Ana ba'añ alʌl. Tsi' su'be wocolix i yʌlʌ Dios. Tsi' su'beyob isujmlel jiñi alʌl ti' tojlel pejtelel jiñi año' bʌ ti Jerusalén woli bʌ i pijtañob i coltʌntel.
LUK.2.39	Che' bʌ tsa' ujti i melob pejtelel chuqui tac mi' yʌl ti mandar lac Yum, María yic'ot José tsa' sujtiyob majlel ya' ti Galilea, tsa' c'otiyob ti' lumal i c'aba' Nazaret. 
LUK.2.40	Tsa' coli jiñi alʌl, tsa' p'ʌt-a, tsa' bujt'i ti' ña'tʌbal, tsa' chʌn ajñi i yutslel i pusic'al Dios ti' tojlel.
LUK.2.41	Ti jujump'ejl ja'b i tat i ña' Jesús mi' majlelob ti Jerusalén cha'añ i q'uiñilel Pascua.
LUK.2.42	Che' añix lajchʌmp'ejl i ja'bilel Jesús, tsa' majliyob ti q'uiñijel che' bajche' i tilel mi' melob.
LUK.2.43	Che' bʌ tsa' ujtiyob ti q'uiñijel, tsa' cajiyob ti sujtel, pero jiñi ch'itoñ Jesús ya' tsa' cʌle ti Jerusalén che' mach yujilobic i tat i ña'. 
LUK.2.44	Tsi' lon ña'tayob woli' sujtel i yalobil yic'ot motocña bʌ i pi'ʌlob. Tsi' xʌñʌyob majlel jump'ejl q'uiñ. Tsa' caji i sʌclañob ba'añ i pi'ʌlob yic'ot ba'añ i cʌñʌyo' bʌ, 
LUK.2.45	pero ma'añic tsi' tajayob, che' jiñi tsa' cha' majliyob ti Jerusalén cha'añ mi' sʌclañob. 
LUK.2.46	Che' ñumeñix uxp'ejl q'uiñ tsi' tajayob ti Templo buchul ti' tojlel jiñi xcʌntesa mandarob, woli' ñʌch'tʌbeñob i t'añ yic'ot woli' yotsan i c'ajtibal tac ja'el. 
LUK.2.47	Pejtelel jiñi tsa' bʌ i yu'bibeyob i t'añ jiñi ch'itoñ tsa' toj sajtiyob i pusic'al come ca'bʌl i ña'tʌbal yic'ot uts'at bajche' tsi' jac'beyob i t'añ. 
LUK.2.48	Che' bʌ tsi' q'ueleyob i tat i ña', tsa' toj sajtiyob i pusic'al. I ña' Jesús tsi' su'be:
LUK.2.48	—Calobil, ¿chucoch che' tsa' melbeyon lojon bajche' iliyi? Jiñi a tat yic'ot joñon ti' ch'ijiyemlel lojon c pusic'al tsa' c sʌclayet lojon.
LUK.2.49	Jesús tsi' su'beyob:
LUK.2.49	—¿Chucoch tsa' la' sʌclayon? ¿Mach ba la' wujilic yom mic melben i ye'tel c Tat? 
LUK.2.50	Pero ma'añic tsi' ch'ʌmbeyob isujm i t'añ Jesús tsa' bʌ i su'beyob.
LUK.2.51	Tsa' ju'bi majlel Jesús yic'otob. Tsa' c'oti ti Nazaret. Tsi' wen jac'be i t'añ i tat i ña'. Jiñi i ña' tsi' loto ti' pusic'al pejtelel tsa' bʌ ujti.
LUK.2.52	Tsa' p'ojli i ña'tʌbal Jesús, tsa' chañ-a yic'ot tsa' chʌn q'uejli ti uts'at ti' wut Dios yic'ot ti' wut wiñicob x'ixicob.
LUK.3.1	Che' ti' jo'lujump'ejlix ja'b woli i cha'len yumʌntel Tiberio César,
LUK.3.2	Jiñi ñuc bʌ motomajob jiñobʌch Anás yic'ot Caifás.
LUK.3.3	Tsa' ñumi Juan ti subt'añ ti pejtelel lum ya' ti' joytʌlel Jordán ja'. Tsi' su'be wiñicob x'ixicob cha'añ yom mi' cʌyob i mul cha'añ mi' ñusʌbentelob yic'ot yom mi' ch'ʌmob ja', 
LUK.3.4	che' bajche' ts'ijbubil ti' juñ jiñi x'alt'añ Isaías. Tsi' yʌlʌ:
LUK.3.4	“I t'añ juntiquil wiñic
LUK.3.4	mu' bʌ i cha'len c'am bʌ t'añ
LUK.3.4	ti jochol bʌ lum:
LUK.3.4	Chajpanla i bijlel lac Yum.
LUK.3.4	Toj-esanla majlel toj bʌ la' bijlel.
LUK.3.5	Pejtel jiñi c'omol tac bʌ lum
LUK.3.5	mi' caj ti bujt'intel,
LUK.3.5	pejtelel wits yic'ot bujbujtʌl
LUK.3.5	mi' cajel ti ju'bel;
LUK.3.5	jiñi c'ochol metel tac bʌ bij
LUK.3.5	mi caj ti toj añ,
LUK.3.5	yic'ot jiñi bulul bexel tac bʌ bij
LUK.3.5	pamacña mi caj i majlel.
LUK.3.6	Pejtelel wiñicob x'ixicob
LUK.3.6	mi caj i q'uelob jiñi Xcoltaya
LUK.3.6	woli bʌ i choc tilel Dios.”
LUK.3.7	Juan tsa' caji i su'ben jiñi bajc'ʌl wiñicob x'ixicob tsa' bʌ loq'uiyob tilel cha'añ mi' ch'ʌmob ja':
LUK.3.7	—¡I p'olbaletla lucum!
LUK.3.8	Melela toj bʌ la' melbal mi woli la' cʌy la' mul. Mach mi la' wʌl ti la' pusic'al: “Jiñʌch c tat lojon Abraham.”
LUK.3.9	Che' ja'el, wʌle ac'bil jacha
LUK.3.10	Jiñi wiñicob x'ixicob tsi' c'ajtiyob:
LUK.3.10	—Che' jiñi, ¿Chuqui yom mic mel lojon?
LUK.3.11	Juan tsi' jac'ʌ:
LUK.3.11	—Jiñi am bʌ i cha'añ cha'p'ejl i bujc la' i yʌq'ueñ jiñi mach bʌ añic i cha'añ. Jiñi am bʌ i bʌl i ñʌc' che'ʌch yom mi' mel ja'el.
LUK.3.12	Tsa' tiliyob cha'tiquil uxtiquil xch'ʌm tojoñelob
LUK.3.12	—Maestro, ¿chuqui yom mic mel lojon?
LUK.3.13	Juan tsi' su'beyob:
LUK.3.13	—Mach yomic ñumen mi la' c'ajtin tojoñel che' bajche' tsa' su'bentiyetla.
LUK.3.14	Che' ja'el cha'tiquil uxtiquil soldadojob tsi' c'ajtibeyob:
LUK.3.14	—Ixcu joñon lojon, ¿chuqui yom mic mel lojon?
LUK.3.14	Juan tsi' su'beyob:
LUK.3.14	—Mach mi la' chilben i taq'uiñ lac pi'ʌl mi juntiquilic. Mach mi la' pʌc' ti mulil mi juntiquilic. Yom tijicñayetla yic'ot la' tojol ti e'tel.
LUK.3.15	Che' woliyob to ti pijt, pejtelel wiñicob x'ixicob woli' yʌlob ti pusic'al: ¿Jim ba Cristo jiñi Juan? 
LUK.3.16	Juan tsi' su'beyob ti pejtelelob:
LUK.3.16	—Joñon ti isujm mi cʌq'ueñetla ch'ʌmja', pero tal jiñi ñumen p'ʌtʌl bʌ bajche' joñon. Mach ñucoñic cha'añ mic ticben i ch'ajñal i warach.
LUK.3.17	Añ i wejlʌjib ti' c'ʌb cha'añ mi wen wejlan i yajñib trigo. Mi caj i lot jiñi trigo ti' yotlel. Mi caj i pulben i sujl ti c'ajc mach bʌ yujilic yajpel ti pejtelel ora.
LUK.3.18	Che' bʌ tsi' su'beyob wiñicob x'ixicob jiñi wen t'añ, tsi' xic'beyob cha'añ mi' jac'ob. 
LUK.3.19	Juan tsi' su'be i mul Herodes am bʌ i ye'tel ti yumʌl, come Herodes tsi' pʌyʌ Herodías i yijñam Felipe i yijts'in. Juan tsi' su'be pejtelel i jontolil tsa' bʌ i mele. 
LUK.3.20	Añ to yam bʌ jontolil tsa' bʌ i mele Herodes: Tsi' mʌcʌ Juan ti cárcel.
LUK.3.21	Che' bʌ tsi' ch'ʌmʌyob ja' pejtelel wiñicob x'ixicob, tsi' ch'ʌmʌ ja' Jesús ja'el. Che' woli' pejcan Dios ti oración,
LUK.3.22	tsa' ju'bi tilel jiñi Ch'ujul bʌ Espíritu ba'añ Jesús, che' yilal che' bajche' x'ujcuts. Tsa' tili t'añ ch'oyol bʌ ti panchan. Tsi' su'bu: “Jatet Calobil mu' bʌ j c'uxbin.
LUK.3.23	Añ che' bajche' lujump'ejl i cha'c'al i ja'bilel Jesús che' bʌ tsi' teche i ye'tel. Jiñi Jesús i yalobilʌch José, che' mi' lon alob wiñicob. I tat José jiñʌch Elí. 
LUK.3.24	I tat Elí jiñʌch Matat, i tat Matat jiñʌch Leví, i tat Leví jiñʌch Melqui, i tat Melqui jiñʌch Jana, i tat Jana jiñʌch José, 
LUK.3.25	i tat José jiñʌch Matatías, i tat Matatías jiñʌch Amós, i tat Amós jiñʌch Nahúm, i tat Nahúm jiñʌch Esli, i tat Esli jiñʌch Nagai, 
LUK.3.26	i tat Nagai jiñʌch Maat, i tat Maat jiñʌch Matatías, i tat Matatías jiñʌch Semei, i tat Semei jiñʌch José, i tat José jiñʌch Judá, 
LUK.3.27	i tat Judá jiñʌch Joana, i tat Joana jiñʌch Resa, i tat Resa jiñʌch Zorobabel, i tat Zorobabel jiñʌch Salatiel, i tat Salatiel jiñʌch Neri, 
LUK.3.28	i tat Neri jiñʌch Melqui, i tat Melqui jiñʌch Adi, i tat Adi jiñʌch Cosam, i tat Cosam jiñʌch Elmodam, i tat Elmodam jiñʌch Er, 
LUK.3.29	i tat Er jiñʌch Josué, i tat Josué jiñʌch Eliezer, i tat Eliezer jiñʌch Jorim, i tat Jorim jiñʌch Matat, 
LUK.3.30	i tat Matat jiñʌch Leví, i tat Leví jiñʌch Simeón, i tat Simeón jiñʌch Judá, i tat Judá jiñʌch José, i tat José jiñʌch Jonán, i tat Jonán jiñʌch Eliaquim, 
LUK.3.31	i tat Eliaquim jiñʌch Melea, i tat Melea jiñʌch Mainán, i tat Mainán jiñʌch Matata, i tat Matata jiñʌch Natán, 
LUK.3.32	i tat Natán jiñʌch David, i tat David jiñʌch Isaí, i tat Isaí jiñʌch Obed, i tat Obed jiñʌch Booz, i tat Booz jiñʌch Salmón, i tat Salmón jiñʌch Naasón, 
LUK.3.33	i tat Naasón jiñʌch Aminadab, i tat Aminadab jiñʌch Aram, i tat Aram jiñʌch Esrom, i tat Esrom jiñʌch Fares, i tat Fares jiñʌch Judá, 
LUK.3.34	i tat Judá jiñʌch Jacob, i tat Jacob jiñʌch Isaac, i tat Isaac jiñʌch Abraham, i tat Abraham jiñʌch Taré, i tat Taré jiñʌch Nacor, 
LUK.3.35	i tat Nacor jiñʌch Serug, i tat Serug jiñʌch Ragau, i tat Ragau jiñʌch Peleg, i tat Peleg jiñʌch Heber, i tat Heber jiñʌch Sala, 
LUK.3.36	i tat Sala jiñʌch Cainán, i tat Cainán jiñʌch Arfaxad, i tat Arfaxad jiñʌch Sem, i tat Sem jiñʌch Noé, i tat Noé jiñʌch Lamec, 
LUK.3.37	i tat Lamec jiñʌch Matusalén, i tat Matusalén jiñʌch Enoc, i tat Enoc jiñʌch Jared, i tat Jared jiñʌch Mahalaleel, i tat Mahalaleel jiñʌch Cainán, 
LUK.3.38	i tat Cainán jiñʌch Enós, i tat Enós jiñʌch Set, i tat Set jiñʌch Adán, Adán jiñʌch i yalobil Dios.
LUK.3.38	Jiñi ñuc bʌ Herodes:
LUK.3.38	Yumʌl ti Judea, 37-4 che' maxto tilemic Cristo (Mt 2.1-22; Lc 1.5)
LUK.3.38	Herodes Antipas:
LUK.3.38	(I yalobil Herodes, jiñi ñuc bʌ) Gobernador ti Galilea yic'ot ti Perea, ti ja'bil 4 che' maxto tilemic Cristo; 30 che' tilemix Cristo (Mt 14.1-10; Mc 6.14-29; 8.15; Lc 3.1, 19-20; 8.3; 9.7, 9; 13.31; 23.6-12, 15; Hch 4.27; 13.1)
LUK.3.38	Herodes Agripa I:
LUK.3.38	(I buts jiñi ñuc bʌ Herodes) Gobernador ti Palestina, ti ja'bil 41-44 che' tilemix Cristo (Hch 12.1-6, 11, 19-23)
LUK.3.38	Herodes Agripa II:
LUK.3.38	(I yalobil Agripa I) yumʌl ti norte ya' ti Palestina, ti ja'bil 50-54 che' tilemix Cristo (Hch 25.13-26; 26.1-2, 19, 26, 32)
LUK.3.38	Herodías:
LUK.3.38	(X'ixic bʌ yeran Herodes Agripa I) ñaxan tsi' pʌyʌ ti yijñam Herodes Felipe, jiñʌch i yumijel, chumul bʌ ti Roma, tsa' bʌ i yʌq'ue xch'oc bʌ i yalobil i c'aba' Salomé; ti wi'il tsa' cha' ñujpuñi yic'ot yam bʌ i yumijel i c'aba' Herodes Antipas, (Mt 14.3; Mc 6.17).
LUK.4.1	Jesús, but'ul ti jiñi Ch'ujul bʌ Espíritu, tsi' cʌyʌ Jordán ja'. Jiñi Espíritu tsi' pʌyʌ majlel c'ʌlʌl ti' jochol bʌ lum. 
LUK.4.2	Cha'c'al q'uiñ ya'añ. Tsa' ilʌbenti i pusic'al cha'añ xi'ba,
LUK.4.3	Jiñi xi'ba tsi' su'be Jesús:
LUK.4.3	—Mi i Yalobilet Dios, su'ben ili xajlel cha'añ mi' pʌntʌyel ti waj.
LUK.4.4	Jesús tsi' jac'be, tsi' su'be:
LUK.4.4	—Ts'ijbubil: “Mach ti wajic jach cuxulob wiñicob x'ixicob, [cojach ti pejtelel t'añ ch'oyol bʌ ti Dios.”]
LUK.4.5	Jiñi xi'ba tsi' pʌyʌ majlel ti chañ bʌ wits. Ti ora jach tsi' laj pʌsbe Jesús i yumʌntel tac jiñi yumʌlob ti pañimil. 
LUK.4.6	Jiñi xi'ba tsi' su'be Jesús:
LUK.4.6	—Mi caj cʌq'ueñet pejtelel iliyi yic'ot i p'ʌtʌlel yic'ot i ñuclel, come laj aq'uebilon tic wenta.
LUK.4.7	Muq'uic a ñocchocon a bʌ a ch'ujutesañon, laj a cha'añʌch mi' majlel ti pejtelel.
LUK.4.8	Jesús tsi' jac'be:
LUK.4.8	—Cucu ti loq'uel wʌ' ba'añon, Satanás, come ts'ijbubil: “Yom ma' ch'ujutesan a Yum Dios. Cojach jiñi yom ma' yuman.”
LUK.4.9	Jiñi xi'ba tsi' pʌyʌ majlel Jesús ya' ti Jerusalén. Ya' tsi' pʌyʌ majlel ti wa'tʌl ti' pam i jol Templo. Tsi' su'be:
LUK.4.9	—Mi i Yalobilet Dios, choco ju'bel a bʌ. 
LUK.4.10	Come ts'ijbubil: “Mi caj i su'beñob i yángelob cha'añ mi' cʌntañet. 
LUK.4.11	Yic'ot mi caj i chuquet ti' c'ʌb, ame a jats' a woc ti xajlel.”
LUK.4.12	Jesús tsi' su'be:
LUK.4.12	—Albilix jiñi t'añ: “Mach yomic ma' wilʌben i pusic'al a Yum Dios.”
LUK.4.13	Che' bʌ tsa' ujti i yilʌben i pusic'al Jesús, jiñi xi'ba tsi' poj tʌts'ʌ i bʌ jumuc' ti' tojlel.
LUK.4.14	Jesús tsa' cha' majli ti Galilea, añ i p'ʌtʌlel jiñi Espíritu yic'ot. Tsa' pujqui t'añ ti pejtelel lum ti' joytʌlel Galilea cha'añ ñuc bʌ i melbal Jesús. 
LUK.4.15	Jesús tsi' cha'le cʌntesa ti sinagoga tac i cha'añ judíojob. Pejtelel wiñicob x'ixicob tsi' tsictesayob i ñuclel Jesús.
LUK.4.16	Tsa' majli Jesús ya' ti Nazaret ba' tsa' coli. Tsa' ochi ti sinagoga ti' q'uiñilel c'aj-o che' bajche' i tilel. Tsa' wa'le cha'añ mi' pejcan juñ.
LUK.4.17	Tsa' aq'uenti i juñ jiñi x'alt'añ Isaías. Che' bʌ tsi' jamʌ jiñi bʌlbil bʌ juñ tsi' taja ba' ts'ijbubil ili t'añ:
LUK.4.18	“Añ i yEspíritu lac Yum tic pusic'al.
LUK.4.18	Tsi' yajcayon cha'añ mic su'beñob wen t'añ jiñi p'ump'uño' bʌ.
LUK.4.18	[Tsi' chocoyon tilel cha'añ mic lajmesʌbeñob i ch'ijiyemlel jiñi ch'ijiyemo' bʌ i pusic'al,]
LUK.4.18	cha'añ mic su'beñob loq'uel jiñi ñup'ulo' bʌ,
LUK.4.18	cha'añ mij cambeñob i wut jiñi xpots'ob,
LUK.4.18	cha'añ mi cʌc'ob ti colel jiñi tic'lʌbilo' bʌ,
LUK.4.19	yic'ot cha'añ mic su'b i ja'bilel i yutslel i pusic'al lac Yum.”
LUK.4.20	Jesús tsi' cha' bʌlʌ jiñi juñ, tsi' cha' aq'ue jiñi am bʌ i ye'tel ti sinagoga, tsa' buchle.
LUK.4.21	Jiñi cha'añ Jesús tsa' caji i su'beñob:
LUK.4.21	—Wʌle
LUK.4.22	Ti pejtelelob tsi' yʌlʌyob cha'añ uts'at Jesús, tsa' toj sajtiyob i pusic'al cha'añ uts'at i t'añ. Tsi' yʌlʌyob:
LUK.4.22	—¿Mach ba jiñic i yalobil José?
LUK.4.23	Jesús tsi' su'beyob:
LUK.4.23	—Isujm mi caj la' su'beñon jiñi t'añ mu' bʌ i c'ʌñob ti lajiya: “Xts'ʌcaya, ts'ʌcan a bʌ.” Mi caj la' su'beñon c mel wʌ' tic lumal chuqui tsa' c mele ya' ti Capernaúm che' bajche' tsa'ix la' wu'bi.
LUK.4.24	Jesús tsi' yʌlʌ ja'el:
LUK.4.24	—Isujm mic su'beñetla, ma'añic x'alt'añ mu' bʌ i q'uejlel ti ñuc ti' lumal.
LUK.4.25	Isujm mic su'beñetla añ ca'bʌl me'ba' x'ixicob ti Israel ti' yorajlel Elías che' wen jamʌl pañimil ojlil i chʌmp'ejl ja'b, che' bʌ tsa' tili ca'bʌl wi'ñal ti pejtelel lum. 
LUK.4.26	Pero ma'añic tsa' chojqui majlel Elías ba' añob. Tsa' jach chojqui majlel ti Sarepta ya' ti Sidón
LUK.4.27	Añ ja'el ca'bʌl israelob año' bʌ leco bʌ i tsoy che' ti' yorajlel jiñi x'alt'añ Eliseo. Ma'añic majqui tsa' c'oq'uesʌnti, jiñi jach Naamán, ch'oyol bʌ ti Siria.
LUK.4.28	Che' bʌ tsi' yu'biyob ili t'añ, tsa' laj cajiyob ti mich'ajel ya' ti sinagoga. 
LUK.4.29	Tsa' wa'leyob, tsi' pʌyʌyob loq'uel Jesús ti ti' tejclum wa'chocobil bʌ ti wits. Tsi' pʌyʌyob majlel ba' jʌmʌl wits cha'añ mi' xit chocob ju'bel,
LUK.4.30	pero Jesús tsa' ñumi ti yojlil ya' ba' añob, che' jiñi tsa' majli.
LUK.4.31	Tsa' ju'bi majlel Jesús ti Capernaúm, jump'ejl tejclum am bʌ ti' wenta Galilea. Tsi' cʌntesayob ti' q'uiñilel tac c'aj-o. 
LUK.4.32	Tsa' toj sajtiyob i pusic'al cha'añ i cʌntesa Jesús come añ i p'ʌtʌlel i t'añ.
LUK.4.33	Ya' ti sinagoga ya'añ juntiquil wiñic am bʌ i xi'bʌjlel, c'am tsi' cha'le t'añ, 
LUK.4.34	tsi' yʌlʌ:
LUK.4.34	—Cʌyʌyon lojon. ¿Chuqui i ye'tel tsa' tiliyet ba'añon lojon, Jesús ch'oyolet bʌ ti Nazaret? ¿Tsa' ba tiliyet cha'añ ma' jisañon lojon? Cujil majquiyet. Jatet jiñi Ch'ujulet Bʌ ch'oyol bʌ ti Dios.
LUK.4.35	Jesús tsi' tiq'ui, tsi' su'be:
LUK.4.35	—Ch'abix, loq'uen ti' pusic'al.
LUK.4.35	Jiñi xi'ba tsi' choco jiñi wiñic ti lum ti' yojlilob; tsa' loq'ui jiñi xi'ba. Ma'añic tsi' wis lowo jiñi wiñic. 
LUK.4.36	Tsa' toj sajtiyob i pusic'al ti pejtelelob, tsa' caji i pejcañob i bʌ, tsi' yʌlʌyob:
LUK.4.36	—¿Baqui tilem i t'añ? Come ti' p'ʌtʌlel yic'ot i ye'tel mi' choc loq'uel i xi'bʌjlel wiñic.
LUK.4.37	Tsa' pujqui t'añ ti pejtelel jiñi lum yic'ot ti yan tac bʌ lum ti' joytʌlel cha'añ ñuc bʌ i melbal Jesús.
LUK.4.38	Che' jiñi tsa' wa'le Jesús. Tsa' loq'ui ti sinagoga, tsa' ochi ti' yotot Simón,
LUK.4.39	Tsi' ñuc choco i bʌ Jesús ti' t'ejl jiñi x'ixic, tsi' tiq'ui jiñi c'ajc, jiñi x'ixic tsa' lajmi, tsa' ch'ojyi ti ora, tsa' caji i chajpan i bʌl ñʌc'ʌl cha'añ mi' we'san Jesús.
LUK.4.40	Che' woli ti bʌjlel q'uiñ, tsi' pʌyʌyob majlel ba'añ Jesús pejtel año' bʌ i c'am-ʌjel ti' chajp ti' chajp, Jesús tsi' yʌc'ʌ i c'ʌb ti jujuntiquilob, tsi' c'oq'uesayob. 
LUK.4.41	Che' ja'el ca'bʌlob tsa' loq'uiyob i xi'bʌjlel, tsi' cha'leyob c'am bʌ t'añ, tsi' yʌlʌyob:
LUK.4.41	—Jatet i Yalobilet Dios.
LUK.4.41	Jesús tsi' tiq'uiyob, ma'añic tsi' yʌq'ueyob i cha'len t'añ, come cʌñʌl i cha'añob cha'añ jiñʌch jiñi Cristo.
LUK.4.42	Che' bʌ tsa' sʌc'a pañimil tsa' loq'ui majlel Jesús, tsa' majli ti jochol bʌ lum. Jiñi wiñicob x'ixicob tsi' sʌclayob, tsa' majliyob ba'añ. Tsi' ñopo i jalitesañob Jesús cha'añ ya' jach mi' cʌytʌl yic'otob. 
LUK.4.43	Pero Jesús tsi' su'beyob:
LUK.4.43	—Wersa mic su'b jiñi wen t'añ cha'añ i yumʌntel Dios ti yam bʌ tejclum tac ja'el, come jiñʌch cha'añ tsa' chojquiyon tilel.
LUK.4.44	Tsi' cha'le subt'añ ti sinagoga tac ya' ti Galilea.
LUK.5.1	Che' ya'añ Jesús ti' t'ejl mar i c'aba' Genesaret,
LUK.5.2	Tsi' q'uele cha'p'ejl barco lʌc'ʌl ti ti' mar. Loq'uemobix ti barco jiñi xchuc chʌyob, woli' sʌc'ob i chimo' chʌy. 
LUK.5.3	Tsa' ochi Jesús ti jump'ejl barco i cha'añ Simón. Tsi' su'be Simón cha'añ mi' ts'ita' ñijcan ochel jiñi barco ya' ti mar. Tsa' buchle Jesús ti barco, ya' tsa' caji i cʌntesan jiñi tempʌbilo' bʌ. 
LUK.5.4	Che' bʌ tsa' ujti ti t'añ, Jesús tsi' su'be Simón:
LUK.5.4	—Ñijcan majlel jiñi barco ba' tam jiñi mar, chocola ochel la chimo' chʌy.
LUK.5.5	Simón tsi' jac'ʌ:
LUK.5.5	—Maestro, tsa'ix c cha'le lojon e'tel ti pejtelel ac'ʌlel. Ma'añic chuqui tsa' c chucu lojon. Pero cha'añ ti a t'añ mic choc ochel chimo' chʌy.
LUK.5.6	Che' bʌ tsi' yotsayob i chimo' chʌy tsi' chucuyob ca'bʌl chʌy, jiñi chimo' chʌy tsa' caji ti ts'ojquel. 
LUK.5.7	Tsi' pʌyʌyob ti' c'ʌb i pi'ʌlob año' bʌ ti yam bʌ barco cha'añ mi' tilelob i coltañob. Tsa' tiliyob, tsi' but'uyob jiñi cha'p'ejl barco jinto che' yomix sujp'el ochel ti ja' jiñi barco tac. 
LUK.5.8	Che' bʌ tsi' q'uele Simón Pedro, tsi' ñocchoco i bʌ ba'añ Jesús. Tsi' su'be:
LUK.5.8	—Loq'uen tic tojlel c Yum, come xmulilon.
LUK.5.9	Tsa' wen caji ti bʌq'uen Pedro yic'ot pejtelel ya' bʌ añob, come wen oñ tsi' chucuyob chʌy. 
LUK.5.10	Che' ja'el, tsa' cajiyob ti bʌq'uen Jacobo yic'ot Juan, i yalobilob Zebedeo, i pi'ʌlobʌch ti e'tel Simón. Pero Jesús tsi' su'be Simón:
LUK.5.10	—Mach a cha'len bʌq'uen. Wʌle, mi caj la wochel ti x'e'tel cha'añ ma' sʌclan wiñicob x'ixicob mu' bʌ i tsajcañon.
LUK.5.11	Che' bʌ tsa' ujti i ñijcañob majlel barco tac ti ti' mar, jiñi xchuc chʌyob tsi' cʌyʌyob pejtelel i chu'bʌañ, tsi' tsajcayob majlel Jesús.
LUK.5.12	Che' ya'añ Jesús ti jump'ejl tejclum, tsa' tili wiñic wen ca'bʌl bʌ leco bʌ i tsoy. Che' bʌ tsi' q'uele Jesús, tsi' pʌcchoco i bʌ ti lum, tsi' c'ajtibe ti wocol t'añ:
LUK.5.12	—C Yum, mi a wom mi mejlel a c'oq'uesañon.
LUK.5.13	Jesús tsi' sʌts'ʌ i c'ʌb, tsi' tʌlʌ, tsi' yʌlʌ:
LUK.5.13	—Com cu. La' lajmiquet.
LUK.5.13	Ti jiñi jach bʌ ora, tsa' lajmi leco bʌ i tsoy. 
LUK.5.14	Jesús tsi' tiq'ui cha'añ ma'añic mi' su'ben mi juntiquilic. Tsi' su'be:
LUK.5.14	—Cucu, pʌsʌ a bʌ ba'añ motomaj. Ac'ʌ chuqui tsi' su'bu Moisés ti mandar cha'añ mi' ña'tañob wiñicob x'ixicob sʌc-esʌbilet.
LUK.5.15	Ñumen ca'bʌl tsa' pujqui t'añ cha'añ ñuc bʌ i melbal Jesús. Tsi' tempayob i bʌ ca'bʌl wiñicob x'ixicob cha'añ mi' ñʌch'tʌbeñob i t'añ Jesús yic'ot cha'añ mi' lajmelob ti pejtelel i c'am-ʌjel. 
LUK.5.16	Pero Jesús tsi' tʌts'ʌ i bʌ cha'añ tsa' majli ti jochol tac bʌ lum cha'añ mi' pejcan Dios.
LUK.5.17	Ti jump'ejl q'uiñ che' woli ti cʌntesa Jesús, ya' buchulob fariseojob yic'ot xcʌntesa mandarob ch'oyolo' bʌ ti pejtelel tejclum ti Galilea yic'ot ti Judea yic'ot ti Jerusalén. Añ i p'ʌtʌlel lac Yum Dios yic'ot Jesús cha'añ mi' c'oq'uesañob c'amo' bʌ. 
LUK.5.18	Awilan, cha'tiquil uxtiquil wiñicob tsi' pʌyʌyob tilel juntiquil wiñic mach bʌ añic i p'ʌtʌlel i yoc i c'ʌb, ñolol ti' wʌyib. Tsi' ñopoyob i yotsan ti otot cha'añ mi' yʌc'ob ti' tojel Jesús. 
LUK.5.19	Ma'añic baqui tsa' mejli i yotsañob, cha'añ ti' caj ca'bʌl wiñicob x'ixicob. Jiñi cha'añ tsa' letsiyob ti' jol otot tsi' c'alayob i yopol jiñi otot, tsi' ju'sayob ti' wʌyib ti yojlil ba'añ Jesús.
LUK.5.20	Che' bʌ tsi' q'uele Jesús woli i ñopob ti' pusic'al jiñi wiñicob, tsi' su'be jiñi c'am bʌ:
LUK.5.20	—Wiñic, ñusʌbilix a mul.
LUK.5.21	Jiñi cha'añ, jiñi fariseojob yic'ot xts'ijbayajob tsa' caji i yʌlob ti' pusic'al: ¿Majqui ili wiñic mu' bʌ i p'aj Dios?
LUK.5.22	Pero Jesús tsi' ña'ta chuqui woli' yʌlob ti' pusic'al jiñi wiñicob. Tsi' su'beyob:
LUK.5.22	—¿Chuqui woli la' wʌl ti la' pusic'al? 
LUK.5.23	¿Baqui bʌ ñumen uts'at mi la cʌl? ¿“Ñusʌbilix a mul”, o che' mic su'ben: “Ch'ojyen, cha'len xʌmbal”? 
LUK.5.24	Pero cha'añ mi la' ña'tan añ i p'ʌtʌlel i Yalobil Wiñic
LUK.5.25	Ti ora tsa' ch'ojyi jiñi wiñic ti' tojel i wutob, tsi' teche i wʌyib ba' tsa' ñole, tsa' majli ti yotot, tsi' su'bu majlel i ñuclel Dios.
LUK.5.26	Tsa' toj sajtiyob i pusic'al ti' pejtelelob, tsi' su'buyob i ñuclel Dios. Tsi' wen cha'leyob bʌq'uen. Tsi' yʌlʌyob:
LUK.5.26	—Wʌle tsa'ix laj q'uele ñuc tac bʌ i melbal Dios.
LUK.5.27	Ti wi'il tsa' loq'ui majlel Jesús. Tsi' q'uele xch'ʌm tojoñel, i c'aba' Leví,
LUK.5.27	—Tsajcañon.
LUK.5.28	Leví tsi' cʌyʌ pejtelel i chu'bʌañ, tsa' wa'le, tsi' tsajca majlel Jesús.
LUK.5.29	Ti wi'il Leví tsi' mele q'uiñijel ti' yotot; ya'añ ja'el ca'bʌl xch'ʌm tojoñelob yic'ot yaño' bʌ ya' ti' mesa. 
LUK.5.30	Jiñi xts'ijbayajob yic'ot fariseojob tsa' cajiyob ti wulwul t'añ ti' contra jiñi xcʌnt'añob i cha'añ Jesús. Tsi' su'beyob:
LUK.5.30	—¿Chucoch woli la' tem c'ux waj yic'ot jiñi xch'ʌm tojoñelob yic'ot xmulilob?
LUK.5.31	Jesús tsi' jac'beyob:
LUK.5.31	—Jiñi c'oc'o' bʌ mach yomobic ts'ʌcʌntel, cojach jiñi c'amo' bʌ. 
LUK.5.32	Ma'añic tsa' tili c pʌy jiñi tojo' bʌ, jiñi jach xmulilob, cha'añ mi' cʌyob i mul.
LUK.5.33	Jiñi cha'añ jiñi wiñicob tsi' c'ajtibeyob:
LUK.5.33	—¿Chucoch jiñi xcʌnt'añob i cha'añ Juan ca'bʌl mi' cha'leñob ch'ajb yic'ot oración, che'ʌch mi' melob ja'el jiñi xcʌnt'añob i cha'añ fariseojob, pero jiñi xcʌnt'añob a cha'añ mi' c'uxob waj mi' japob chuqui yom?
LUK.5.34	Jesús tsi' su'beyob:
LUK.5.34	—¿Mejl ba la' su'ben jiñi xq'uiñijelob cha'añ mi' cha'leñob ch'ajb che' ya' to añ jiñi xñujpuñijel yic'otob?
LUK.5.35	Pero tal i yorajlel che' mi caj i pʌjyel majlel jiñi woli bʌ ti ñujpuñijel, ti jim bʌ ora mi' cajelob ti ch'ajb.
LUK.5.36	Tsi' su'beyob ja'el jump'ejl lajiya:
LUK.5.36	—Ma'añic majch mi' c'ʌñ tsijib pisil cha'añ mi' lʌw tsucul bʌ i pislel. Mi che'ʌch mi' mel, mux i to'ol asin jiñi tsijib pisil yic'ot mach i t'ojolic i lʌjwil tsiji' bʌ pisil yic'ot tsucul bʌ pisil. 
LUK.5.37	Che' ja'el, ma'añic majch mi' yotsan tsiji' bʌ vino ti tsucul bʌ i yajñib melbil bʌ ti pʌchi; mi tsi' yotsa jiñi vino mi' tojmel, mi' bejq'uel, mi' jilel i yajñib.
LUK.5.38	Pero mi' yotsañob tsiji' bʌ vino ti tsiji' bʌ i yajñib. Che' jiñi mi' jalijel jiñi pʌchi yic'ot jiñi vino ja'el. 
LUK.5.39	Jiñi mu' bʌ i jap wajalix bʌ vino ma'añic mi' mulan i jap jiñi tsiji' bʌ ti wi'il, come mi' yʌl: “Ñumen uts'at jiñi wajalix bʌ vino.”
LUK.6.1	Ti' q'uiñilel c'aj-o Jesús tsa' ñumi ti jamil, jiñi xcʌnt'añob i cha'añ Jesús tsi' tuc'uyob majlel jiñi c'uxbil bʌ i wut jam, tsi' bilt'uyob ti' c'ʌb, tsi' c'uxuyob.
LUK.6.2	Cha'tiquil uxtiquil fariseojob tsi' c'ajtibeyob:
LUK.6.2	—¿Chucoch mi la' mel chuqui tic'bil che' ti' q'uiñilel c'aj-o?
LUK.6.3	Jesús tsi' su'beyob:
LUK.6.3	—¿Mach ba añic tsa' la' q'uele ti juñ chuqui tsi' mele David che' bʌ tsi' yu'bi wi'ñal yic'ot i pi'ʌlob?
LUK.6.4	Tsa' ochi ti' yotot Dios, tsi' ch'ʌmʌ jiñi waj tsa' bʌ ajq'ui ti mesa, tsi' c'uxu, tsi' yʌq'ue i pi'ʌlob ja'el, tic'bil ti mandar cha'añ ma'añic mi' c'uxob, cojach motomajob mi mejlel i c'ux jiñi waj.
LUK.6.5	Jesús tsi' su'beyob:
LUK.6.5	—I Yalobil Wiñic i Yumʌch jiñi q'uiñ che' mi laj c'aj la co.
LUK.6.6	Ti yam bʌ i q'uiñilel c'aj-o tsa' ochi Jesús ti sinagoga, tsa' caji ti cʌntesa, ya'añ juntiquil wiñic tiquin bʌ ñoj bʌ i c'ʌb. 
LUK.6.7	Jiñi xts'ijbayajob yic'ot fariseojob tsa' caji i wen q'uelob Jesús cha'añ mi' jop'beñob i mul mi tsi' c'oq'uesa jiñi wiñic che' ti' yorajlel c'aj-o.
LUK.6.8	Pero yujil Jesús chuqui woli' yʌlob ti' pusic'al, tsi' su'be jiñi wiñic tiquin bʌ i c'ʌb:
LUK.6.8	—Ch'ojyen. Wa'i' ti ojlil.
LUK.6.8	Tsa' ch'ojyi jiñi wiñic, tsa' wa'le.
LUK.6.9	Jiñi cha'añ Jesús tsi' su'beyob:
LUK.6.9	—Añ chuqui com j c'ajtibeñetla: ¿Baqui bʌ tic'bil ti melol ti jiñi q'uiñ che' mi laj c'aj la co? ¿Tic'bil ba chuqui uts'at o jim ba chuqui jontol? ¿Tic'bil ba coltaya o tic'bil ba tsʌnsa?
LUK.6.10	Jesús tsi' joy q'ueleyob ti pejtelel. Tsi' su'be jiñi wiñic:
LUK.6.10	—Sʌts'ʌ a c'ʌb.
LUK.6.10	Che'ʌch tsi' mele, jiñi i c'ʌb tsa' cha' wen-a. 
LUK.6.11	Pero jiñi xts'ijbayajob yic'ot fariseojob tsa' mich'ayob, tsa' caji i pejcañob i bʌ cha'añ mi' ña'tañob chuqui mi caj i tumbeñob Jesús.
LUK.6.12	Ti ili q'uiñ tac tsa' letsi majlel Jesús ti wits cha'añ mi' mel oración. Ti' jump'ejlel ac'ʌlel tsi' pejca Dios. 
LUK.6.13	Che' bʌ tsa' sʌc'a, Jesús tsi' pʌyʌ tilel xcʌnt'añob i cha'añ, tsi' yajca lajchʌntiquil, tsi' yotsʌbeyob i c'aba' ti apóstolob.
LUK.6.14	Tsi' yajca Simón jiñi am bʌ i cha'chajplel i c'aba' Pedro, yic'ot Andrés i yijts'in Pedro, Jacobo yic'ot Juan, Felipe yic'ot Bartolomé, 
LUK.6.15	Mateo yic'ot Tomás, Jacobo i yalobil Alfeo, yic'ot Simón jiñi Zelote,
LUK.6.16	Judas i yijts'in Jacobo, yic'ot Judas Iscariote tsa' bʌ i yʌc'ʌ Jesús ti' c'ʌb i contra.
LUK.6.17	Jesús tsa' ju'bi majlel yic'ot jiñi xcʌnt'añob. Tsa' wa'le ya' ti joctʌl temel yic'ot xcʌnt'añob i cha'añ yic'ot bajc'ʌl wiñicob x'ixicob ch'oyolo' bʌ ti pejtelel Judea, ti Jerusalén, yic'ot ti ti' mar am bʌ ti Tiro yic'ot ti Sidón
LUK.6.18	Che' ja'el jiñi tic'lʌbilo' bʌ cha'añ xi'bajob tsa' c'oq'uesʌntiyob. 
LUK.6.19	Ti pejtelel wiñicob x'ixicob yomob i tʌl Jesús come tsa' tsictiyi i p'ʌtʌlel cha'añ mi' c'oq'uesañob ti pejtelel.
LUK.6.20	Jesús tsa' caji i q'uel xcʌnt'añob i cha'añ,
LUK.6.20	Tijicñayetla mach bʌ añic la' chu'bʌañ,
LUK.6.20	come la' cha'añʌch i yumʌntel Dios.
LUK.6.21	Tijicñayetla am bʌ la' wi'ñal wʌle,
LUK.6.21	come mi caj la' ñaj-añ.
LUK.6.21	Tijicñayetla mu' bʌ la' cha'len uq'uel wʌle,
LUK.6.21	come mi caj la' cha'len tse'ñal.
LUK.6.22	Tijicñayetla che' mi' ts'a'leñetla wiñicob,
LUK.6.22	che' mi' choquetla, che' mi p'ajetla yic'ot che' mi ts'a'leñob la' c'aba'
LUK.6.22	cha'añ ti' caj tsa' la' ñopo i Yalobil Wiñic.
LUK.6.23	Ti jim bʌ ora la' ñuc-ac la' pusic'al. Yom tijicñayetla come, ñuc la' chobejtʌbal ya' ti panchan, come la' ñojte'elob lajal tsi' tic'layob x'alt'añob.
LUK.6.24	Mi caj la' taj wocol wen chumulet bʌ la, come tsa'ix la' taja la' tijicñʌyel.
LUK.6.25	Mi caj la' taj wocol ñajetix bʌ la, come mi caj la' wu'bin wi'ñal.
LUK.6.25	Mi caj la' taj wocol mu' bʌ la' cha'len tse'ñal wʌle, come mi caj la' tsic la' pusic'al yic'ot mi caj la' cha'len uq'uel.
LUK.6.26	Mi caj la' taj wocol che' uts'at mi' tajetla ti t'añ pejtelel wiñicob x'ixicob, come che'ʌch i tatob tsi' tajayob ti t'añ jiñi lot bʌ x'alt'añob.
LUK.6.27	Pero mic su'beñetla mu' bʌ la' wu'bin c t'añ: C'uxbin la' contrajob, melbenla chuqui uts'at jiñi mu' bʌ i ts'a'leñetla. 
LUK.6.28	Aq'uenla i yutslel la' t'añ jiñi mu' bʌ i p'ajetla. Tajala ti oración jiñi mu' bʌ i jop' la' mul.
LUK.6.29	Jiñi mu' bʌ i jats'et ti junwejl a choj, pʌsben yam bʌ a choj; jiñi mu' bʌ i chilbeñet a tsuts bujc aq'uen a bujc ja'el. 
LUK.6.30	Majqui jach mi' c'ajtibeñet, aq'uen chuqui yom. Jiñi mu' bʌ i ch'ʌm chuqui añ a cha'añ mach a chʌn c'ajtiben cha'añ mi' sutq'uibeñet.
LUK.6.31	Che' bajche' la' wom mi' melbeñetla chuqui uts'at wiñicob x'ixicob, che'ʌch yom mi la' melbeñob ja'el.
LUK.6.32	Mi jiñi jach mi la' c'uxbin jiñi c'ux bʌ mi' yu'biñetla, ¿uts'at ba mi la' q'uejlel che' jiñi? Come xmulilob ja'el mi' c'uxbiñob majqui c'ux mi' yu'biñob. 
LUK.6.33	Mi jiñi jach mi la' coltañ jiñi mu' bʌ i coltañetla, ¿uts'at ba mi la' q'uejlel, che' jiñi? Come che'ʌch mi' melob xmulilob ja'el. 
LUK.6.34	Mi jiñi jach mi la' wʌq'ueñob ti majan jiñi mu' bʌ caj i cha' sutq'uibeñetla i q'uexol, ¿uts'at ba mi la' q'uejlel che' jiñi? Jiñi xmulilob mi yʌq'ueñob ti majan yam bʌ xmulilob cha'añ mi' sutq'uibentelob yic'ot i ñumel. 
LUK.6.35	Pero c'uxbinla la' contrajob, melela chuqui wen yic'ot aq'uenla ti majan; mach mi la' cha'len pensar cha'añ mi la' cha' sutq'uibentel, che' jiñi mi caj la' ch'ʌm la' chobejtʌbal yic'ot tsiquil i yalobiletla jiñi C'ax Ñuc Bʌ, come mi' c'uxbin jiñi mach bʌ añobic i yutslel i pusic'al yic'ot jiñi jontolo' bʌ. 
LUK.6.36	P'untan la' pi'ʌlob che' bajche' mi' p'untañetla la' Tat ja'el.
LUK.6.37	Mach mi la' wʌl ti la' pusic'al añ i mul la' pi'ʌlob, che' jiñi, ma'añic mi caj i yʌlob ti' pusic'al añ la' mul ja'el. Mach mi la' su'b ti xmulil la' pi'ʌlob, che' jiñi, ma'añic mi caj la' sujbel ti xmulil. Ñusʌbenla i mul la' pi'ʌlob, che' jiñi, mi caj i ñusʌntel la' mul. 
LUK.6.38	Aq'uenla, che' jiñi, mi caj la' wʌq'uentel wen bʌ i p'isol, tsʌts tejñʌbil, chejpʌbil, che' wolix ti wejtuyel, come che' bajche' mi la' p'isben wiñicob che'ʌch mi caj la' p'isbentel ja'el.
LUK.6.39	Jesús tsi' su'beyob jump'ejl lajiya: ¿mu' ba i mejlel i toj-esan majlel jiñi xpots' yam bʌ xpots'? ¿Mach ba muq'uic i yajlelob ti ch'eñ ti cha'ticlel? 
LUK.6.40	Mach ñuquic xcʌnt'añ che' bajche' i maestro; pero che' tsa'ix i laj ñopo, lajalix mi yajñel che' bajche' i maestro.
LUK.6.41	¿Chucoch ma' q'uel che' bʌ ya' wistʌl sajl te' am bʌ ti' wut a wermañu che' ma'añic ma' q'uel cucujl am bʌ ti a wut?
LUK.6.42	¿Bajche' mi mejlel a su'ben a wermañu: “Quermañu, la' to c loc'san sajl te' ti a wut”, che' ma'añic ma' q'uel jiñi cucujl am bʌ ti a wut? Jatet, cha'chajp jax bʌ a pusic'al, ñaxan loc'san jiñi cucujl am bʌ ti a wut, che' jiñi ti wi'il mi mejlel a wen q'uel cha'añ ma' loc'san jiñi sajl te' am bʌ ti' wut a wermañu.
LUK.6.43	Mach weñic jiñi te' mu' bʌ i yʌc' leco bʌ i wut, mi lecojic jiñi te' mu' bʌ i yʌc' uts'at bʌ i wut. 
LUK.6.44	Come ti jujuntejc te' mi' cʌjñel ti' wut. Ma'añic mi lac tuc' higo ti ts'ʌ'b ac'ol, che' ja'el, ma'añic mi lac tuc' ts'usub ti ch'ixol.
LUK.6.45	Jiñi wen bʌ wiñic mi' loc'san uts'at tac bʌ ti pusic'al, jiñi jontol bʌ wiñic mi' loc'san jontol tac bʌ ti pusic'al. Come chuqui jach but'ul ti lac pusic'al mi' tsictiyel che' mi lac cha'len t'añ.
LUK.6.46	¿Chucoch mi la' pejcañon ti la' Yum che' ma'añic mi la' mel chuqui mic su'beñetla? 
LUK.6.47	Mi caj j cʌntesañetla bajche' yilal jujuntiquil mu' bʌ i tilel ba'añon, mu' bʌ i yu'bibeñon c t'añ yic'ot mu' bʌ i jac'beñon c t'añ. 
LUK.6.48	Lajalʌch bajche' wiñic tsa' bʌ i mele jump'ejl otot, tam tsi' top'o lum, tsi' wa'choco i c'ʌclib otot ti pam xajlel, che' bʌ tsa' tili but'ja', tsʌts tsi' jats'ʌ jiñi otot pero ma'añic tsa' mejli i ñijcan, come wen wa'chocobil jiñi otot ti pam xajlel. 
LUK.6.49	Pero jiñi mu' bʌ i yu'bibeñon c t'añ che' ma'añic mi' jac'beñon lajalʌch bajche' wiñic tsa' bʌ i wa'choco i yotot ti pam lum. Ma'añic tsi' mele i c'ʌclib. Tsʌts tsa' tili but'ja' i jats' jiñi otot, ti ora tsa' bujchi, tsa' laj jejmi jiñi otot.
LUK.7.1	Che' bʌ tsa' ujti i su'b pejtelel jiñi t'añ tsa' bʌ i yu'biyob wiñicob x'ixicob, tsa' ochi Jesús ti Capernaúm. 
LUK.7.2	Ya'i añ juntiquil x'e'tel i cha'añ i yaj capitán jo'c'al soldadojob, wen c'am, wen c'ux mi' yu'bin ja'el, yomix chʌmel. 
LUK.7.3	Che' bʌ tsi' yu'bi jiñi capitán ya'añ Jesús, tsi' choco majlel cha'tiquil uxtiquil xñoxob i cha'añ judíojob cha'añ mi' su'beñob ti wocol t'añ, cha'añ mi' tilel i c'oq'uesan jiñi x'e'tel i cha'añ. 
LUK.7.4	Che' bʌ tsa' tiliyob ba'añ Jesús tsi' su'beyob ti wocol t'añ, tsi' yʌlʌyob:
LUK.7.4	—Uts'at ma' melben jiñi woli bʌ i c'ajtibeñet ili wiñic,
LUK.7.5	come c'ux mi' yu'bin lac lumal yic'ot tsi' wa'chocobeyon lojon sinagoga.
LUK.7.6	Tsa' majli Jesús yic'otob. Che' mach ñajtix añob ti yotot, jiñi capitán tsi' choco majlel i pi'ʌlob ba'añ Jesús, tsi' su'be:
LUK.7.6	—C Yum, mach ma' tic'lan a bʌ, come mach uts'atoñic cha'añ ma' wochel ti cotot. 
LUK.7.7	Jiñi cha'añ tsa' c ña'ta mach uts'atoñic cha'añ mic tilel ba' añet, cojach yom ma' wʌc' a t'añ; che' jiñi, mi' caj i lajmel x'e'tel c cha'añ. 
LUK.7.8	Come joñon ja'el añon ti' wenta yam bʌ wiñic. Añ tic wenta ca'bʌl soldadojob. Mic su'ben juntiquil: “Cucu”, mi' majlel; yam bʌ mic su'ben: “La'”, mi' tilel; mic su'ben c wiñic: “Mele jiñi”, mi' mel.
LUK.7.9	Jesús uts'at tsi' yu'bibe i t'añ jiñi capitán. Tsi' sutq'ui i bʌ. Tsi' su'beyob jiñi woli bʌ i tsajcañob majlel:
LUK.7.9	—Mic su'beñetla, ma'añic ba' tsa' c taja ti pejtelel Israel wiñic mu' bʌ i ñopon bajche' jiñi.
LUK.7.10	Che' bʌ tsa' sujtiyob ti yotot jiñi capitán temel yic'ot jiñi chocbilo' bʌ majlel i cha'añ, c'oq'uix tsi' tajayob jiñi x'e'tel tsa' bʌ c'am-a.
LUK.7.11	Ti wi'il tsa' majli Jesús ti tejclum i c'aba' Naín,
LUK.7.12	Che' lʌc'ʌlix añ ti ti' tejclum, awilan, woli' ch'ʌmob majlel i bʌc'tal cojach bʌ yalobil me'ba' x'ixic cha'añ mi' mucob. Tsi' tsajcayob majlel ca'bʌl wiñicob x'ixicob loq'uemo' bʌ ti jiñi tejclum. 
LUK.7.13	Che' bʌ tsi' q'uele lac Yum, tsi' p'unta jiñi me'ba' x'ixic, tsi' su'be:
LUK.7.13	—Mach a cha'len uq'uel.
LUK.7.14	Che' bʌ tsa' tili Jesús ba' añob, tsi' tʌlʌ
LUK.7.14	—Ch'itoñ mic su'beñet, ch'ojyen.
LUK.7.15	Jiñi cha'añ jiñi tsa' bʌ chʌmi tsa' buchle, tsa' caji ti t'añ, Jesús tsi' cha' aq'ue i yalobil jiñi x'ixic. 
LUK.7.16	Ti pejtelelob tsa' cajiyob ti bʌq'uen, tsi' tsictesayob i ñuclel Dios, tsi' yʌlʌyob: “Tsa'ix tili ñuc bʌ x'alt'añ ba'añonla, Dios tsa'ix i jula'ta i cha'año' bʌ.”
LUK.7.17	Tsa' pujqui t'añ cha'añ ñuc bʌ i melbal Jesús ti pejtelel Judea yic'ot ti pejtelel lum ti' joytʌlel.
LUK.7.18	Jiñi xcʌnt'añob i cha'añ Juan tsi' su'beyob pejtelel chuqui tac tsa' ujti. Juan tsi' pʌyʌ cha'tiquil xcʌnt'añob i cha'añ, 
LUK.7.19	tsi' chocoyob majlel ba'añ Jesús cha'añ mi' c'ajtibeñob: ¿Jatet ba jiñi woli bʌ c pijtan lojon, o yom toj mic pijtan lojon yam bʌ?
LUK.7.20	Che' bʌ tsa' tiliyob jiñi wiñicob ba'añ Jesús, tsi' su'beyob:
LUK.7.20	—Tsi' chocoyon lojon tilel jiñi Juan tsa' bʌ i yʌc'ʌ ch'ʌmja' cha'añ mic c'ajtibeñet lojon: ¿Jatet ba jiñi mu' bʌ i tilel o yom ba mic pijtan lojon yam bʌ?
LUK.7.21	Ti jiñi jach bʌ ora Jesús tsi' c'oq'uesa ca'bʌl xc'am-ʌjelob año' bʌ leco tac bʌ i chʌmel, yic'ot jiñi año' bʌ i xi'bʌjlel, yic'ot tsi' cambeyob i wut ca'bʌl xpots'ob.
LUK.7.22	Jesús tsi' jac'beyob, tsi' su'beyob:
LUK.7.22	—Cucula, su'benla Juan chuqui tsa' la' q'uele yic'ot chuqui tsa' la' wu'bi: wolix i c'otelob i wut jiñi xpots'ob, woliyobix ti xʌmbal jiñi mach bʌ p'ʌtʌlobic i yoc, lajmesʌbilobix jiñi año' bʌ leco bʌ i tsoy, jiñi xcojcob wolix i yu'biñob t'añ, woli' cha' tejchelob ch'ojyel jiñi chʌmeño' bʌ, jiñi p'ump'uño' bʌ woli' yu'biñob jiñi wen t'añ.
LUK.7.23	Tijicña jiñi mach bʌ añic mi' lon tejchel tilebixel bʌ i pusic'al cha'añ c melbal.
LUK.7.24	Che' bʌ tsa' majliyob jiñi wiñicob chocbilo' bʌ tilel cha'añ Juan, Jesús tsa' caji su'ben jiñi tempʌbilo' bʌ bajche' yilal Juan:
LUK.7.24	—¿Chuqui tsajñi la' q'uel ti jochol bʌ lum? ¿Jim ba te' jam woli bʌ i yujcun ic'? 
LUK.7.25	¿Chuqui tsajñi la' q'uel? ¿Jim ba juntiquil wiñic wen i t'ojol bʌ i pislel? La' wilan jiñi wen chumulo' bʌ mu' bʌ i lʌpob weñatax bʌ pisil añob i wo'lel ti' mulil yic'ot añob ti yotot reyob. 
LUK.7.26	Jiñi cha'añ ¿Chuqui tsajñi la' q'uel? ¿Tsajñi ba la' q'uel juntiquil x'alt'añ? Isujm, mic su'beñetla, ñumen ñuc jiñi Juan bajche' x'alt'añ. 
LUK.7.27	Come tsa' ña'tʌnti Juan ti jiñi t'añ tsa' bʌ ts'ijbunti:
LUK.7.27	“Awilan, mic ñaxan choc majlel subt'añ
LUK.7.27	mu' bʌ i chajpan a bijlel.”
LUK.7.28	Mic su'beñetla: Ti pejtelel i yalobilob x'ixicob ma'añic yam bʌ ñuc bʌ x'alt'añ bajche' jiñi Juan tsa' bʌ i yʌc'ʌ ch'ʌmja'. Pero jiñi c'ax ch'och'oc bʌ ti' yumʌntel Dios ñumen añ i ñuclel bajche' Juan.
LUK.7.29	Pejtelel wiñicob x'ixicob yic'ot xch'ʌm tojoñelob tsi' ña'tayob tojʌch Dios che' bʌ tsi' yu'bibeyob i t'añ Juan, tsi' ch'ʌmʌyob ja' ti' c'ʌb Juan. 
LUK.7.30	Pero jiñi fariseojob yic'ot xcʌntesa mandarob tsi' ñusayob i pʌyol ti Dios yic'ot i coltʌntel, come ma'añic tsi' ch'ʌmʌyob ja' ti' c'ʌb Juan.
LUK.7.31	Lac Yum tsi' cha' alʌ:
LUK.7.31	—¿Bajche' mic lajin jiñi wiñicob x'ixicob año' bʌ ti pañimil wʌle? ¿Bajche' yilalob? 
LUK.7.32	Lajalob bajche' alobob buchulo' bʌ ba'añ choñoñibʌl woli bʌ i pʌyob i pi'ʌlob, mi' yʌlob: “Tsa' c wusu lojon flauta, ma'añic tsa' la' cha'le son, tsa' c'ʌyi lojon ch'ijiyem bʌ c'ay pero ma'añic tsa' la' wu'bi la' ch'ijiyemlel.”
LUK.7.33	Come Juan tsa' bʌ i yʌc'ʌ ch'ʌmja' tsa' tili. Ma'añic tsi' c'uxu waj, ma'añic tsi' japʌ vino, mi la' wʌl: “Añ i xi'bʌjlel.” 
LUK.7.34	Tsa' tili i Yalobil Wiñic, añ chuqui tsi' c'uxu, añ chuqui tsi' japʌ, woli la' wʌl: “Awilan, xwo'lel, jiñi xjap vino, mi' cha'len xʌmbal yic'ot xch'ʌm tojoñelob yic'ot xmulilob.”
LUK.7.35	Pero i ña'tʌbal Dios mi' tsictiyel ti uts'at ti pejtel i yalobilob.
LUK.7.36	Juntiquil fariseo tsi' su'be Jesús ti wocol t'añ cha'añ mi' cha'len c'ux waj yic'ot, che' bʌ tsa' ochi Jesús ti' yotot jiñi fariseo. Tsa' buchle ti' t'ejl mesa. 
LUK.7.37	Awilan, juntiquil x'ixic ti tejclum tsa' bʌ i cha'le mulil,
LUK.7.38	Che' ya' wa'al jiñi x'ixic ti' pat Jesús, tsa' caji ti uq'uel, tsa' chʌjq'ui ju'bel i ya'lel i wut ti' yoc Jesús, tsi' sujcube ti' tsutsel i jol, tsi' ts'ujts'ube i yoc, tsi' boño ti jiñi xojocña bʌ ts'ac. 
LUK.7.39	Jiñi fariseo tsa' bʌ i pʌyʌ tilel Jesús ti we'el tsi' q'uele, tsi' ña'ta ti' pusic'al: X'alt'añic jiñi wiñic, tsa'ix i cʌñʌ ili x'ixic woli bʌ i tʌl, tsa'ix i cʌmbe i melbal, come xmulilʌch jiñi x'ixic. 
LUK.7.40	Jiñi cha'añ Jesús tsi' su'be Simón:
LUK.7.40	—Simón, añ chuqui mi caj c su'beñet.
LUK.7.40	Simón tsi' yʌlʌ:
LUK.7.40	—Su'beñon, Maestro.
LUK.7.41	Tsa' caji yʌl Jesús:
LUK.7.41	—Juntiquil wiñic tsi' yʌq'ueyob taq'uiñ ti bet cha'tiquil xbetob. Juntiquil añ i bet jo'c'al i cha'bajc' denario.
LUK.7.42	Ma'añobic i chu'bʌañ ili xbetob cha'añ mi' tojob i bet. Jiñi wiñic tsi' ñusʌbeyob i bet ti cha'ticlelob. Ti cha'ticlel mi caj i c'uxbiñob jiñi wiñic tsa' bʌ i ñusʌbeyob i bet. Alʌ, che' jiñi ¿majqui mi caj i ñumen c'uxbin?
LUK.7.43	Tsi' yʌlʌ Simón:
LUK.7.43	—Mi cʌl jiñi tsa' bʌ ñusʌbenti ñumen oñ bʌ i bet.
LUK.7.43	Jesús tsi' cha' su'be:
LUK.7.43	—Isujmʌch bajche' tsa' ña'ta.
LUK.7.44	Jesús tsi' sutq'ui i bʌ i q'uel jiñi x'ixic, tsi' su'be Simón:
LUK.7.44	—¿Woli ba a q'uel jiñi x'ixic? Tsa' ochiyon ti a wotot, ma'añic tsa' wʌq'ueyon ja' cha'añ mic poc coc, ili x'ixic tsa' chʌjq'ui ju'bel i ya'lel i wut ti coc, tsi' sujcubeyon ti' tsutsel i jol. 
LUK.7.45	Ma'añic tsa' ts'ujts'uyon, pero ili x'ixic ma'añic tsi' cʌyʌ i ts'ujts'ubeñon coc c'ʌlʌl che' bʌ tsa' ochiyon. 
LUK.7.46	Ma'añic tsa' boño c jol ti olivo aceite, pero ili x'ixic tsi' boño coc ti xojocña bʌ ts'ac.
LUK.7.47	Jiñi cha'añ mic su'beñet, anquese ca'bʌl i mul ñusʌbilix ti pejtelel, jiñi cha'añ ca'bʌl mi' c'uxbiñon, majqui mi' ñusʌbentel ts'ita' i mul ts'ita' jach mi' cha'len c'uxbiya.
LUK.7.48	Tsi' su'be x'ixic:
LUK.7.48	—Ñusʌbilix a mul.
LUK.7.49	Jiñi buchulo' bʌ yic'ot Jesús ti' t'ejl mesa tsa' caji i yʌlob ti' pusic'al:
LUK.7.49	—¿Majqui ili wiñic cha'añ mi' ñusan mulil? 
LUK.7.50	Jesús tsi' su'be x'ixic:
LUK.7.50	—Coltʌbilet cha'añ tsa' ñopo, cucu ti' ñʌch'tʌlel a pusic'al.
LUK.7.50	María, i ña' Jesús
LUK.7.50	Mt 1.18—2.23; Mc 3.31-35; Lc 1.26—2.52; Jn 2.1-5; 19.25-27; Hch 1.14
LUK.7.50	María Magdalena
LUK.7.50	Mt 27.56, 61; 28.1; Mc 15.40, 47; 16.1, 9; Lc 8.2; 24.10; Jn 19.25; 20.1-18
LUK.7.50	María yic'ot Marta año' bʌ ti Betania
LUK.7.50	Lc 10.39-42; Jn 11.1-45; 12.1-7
LUK.7.50	X'ixicob tsa' bʌ i tsajcayob Jesús
LUK.7.50	Mt 27.55-56; Lc 8.1-3; Jn 19.25
LUK.7.50	X'ixicob tsa' bʌ ñusʌbentiyob i mul:
LUK.7.50	x'ixic leco bʌ i melbal (Lc 7.36-50)
LUK.7.50	ts'i'lel x'ixic (Jn 8.1-11)
LUK.7.50	X'ixicob tsa' bʌ c'oq'uesʌntiyob:
LUK.7.50	i ñij-al Pedro (Mt 8.14-15; Mc 1.29-31; Lc 4.38-39)
LUK.7.50	x'ixic tsa' bʌ i beq'ue i ch'ich'el (Mt 9.20-23; Mc 5.25-34; Lc 8.43-48)
LUK.7.50	xch'oc bʌ i yalobil Jairo (Mt 9.18-19, 23-26; Mc 5.21-24, 35-43; Lc 8.40-42, 49-56)
LUK.7.50	x'ixic am bʌ ti Canaán (Mt 15.21-28; Mc 7.24-30)
LUK.7.50	x'ixic c'uchul bʌ i pat (Lc 13.10-17)
LUK.7.50	X'ixicob tsa' bʌ sujbiyob i ñuclel:
LUK.7.50	x'ixic am bʌ ti Canaán (Mt 15.21-28)
LUK.7.50	p'ump'un bʌ me'ba' x'ixic (Mc 12.41-44; Lc 21.1-4)
LUK.7.50	Yaño' tac bʌ:
LUK.7.50	x'ixic am bʌ Samaria (Jn 4.1-42)
LUK.7.50	me'ba' x'ixic am bʌ ti Naín (Lc 7.11-17)
LUK.7.50	x'ixicob año' bʌ ti Jerusalén (Lc 23.27-31)
LUK.8.1	Ti wi'il Jesús tsa' ñumi majlel ti pejtelel tejclum yic'ot ti pejtelel xchumtʌl tac, tsi' su'bu jiñi wen t'añ cha'añ i yumʌntel Dios, jiñi lajchʌntiquil xcʌnt'añob i cha'añ tsi' tsajcayob majlel. 
LUK.8.2	Tsi' tsajcayob majlel ja'el cha'tiquil uxtiquil x'ixicob tsa' bʌ c'oq'uesʌntiyob cha'añ i xi'bʌjlel yic'ot i chʌmel:
LUK.8.3	Ya'añ ja'el Juana, i yijñam Chuza, jiñi Chuza xq'uel e'tel i cha'añ Herodes, ya'añ ja'el Susana, yic'ot ca'bʌl yaño' bʌ x'ixicob tsa' bʌ i c'ʌñʌyob i chu'bʌañ cha'añ mi' coltañob.
LUK.8.4	Tsi' tempayob i bʌ bajc'ʌl wiñicob x'ixicob, tsa' tiliyob ba'añ Jesús loq'uemo' bʌ ti ca'bʌl tejclum tac, Jesús tsi' pejcayob ti lajiya:
LUK.8.5	Juntiquil wiñic tsa' majli ti wejch'uya pac', che' woli' wejch'un majlel pac', tsa' yajli ts'ita' ti ti' bij; tsi' t'uchtayob wiñicob x'ixicob yic'ot tsi' c'uxuyob te'lemut. 
LUK.8.6	Yam bʌ tsa' yajli ti xajlelol, che' bʌ tsa' coli, tsa' tiqui, come mach ach'ic i lumil. 
LUK.8.7	Yam bʌ tsa' yajli ti ch'ixol, temel tsa' coli yic'ot jiñi ch'ix, jiñi ch'ix tsi' tsʌnsa. 
LUK.8.8	Yam bʌ tsa' yajli ti wen bʌ lum, che' bʌ tsa' coli, tsi' yʌc'ʌ i wut ti jo'jo'c'al ti jujump'ejl.
LUK.8.8	Che' bʌ tsa' ujti i su'b ili t'añ, tsi' yʌlʌ ti c'am bʌ t'añ: Jiñi am bʌ i chiquin cha'añ mi' yu'bin, la' i yu'bin.
LUK.8.9	Jiñi xcʌnt'añob i cha'añ Jesús tsi' c'ajtibeyob:
LUK.8.9	—¿Chuqui isujmlel jiñi lajiya?
LUK.8.10	Jesús tsi' yʌlʌ:
LUK.8.10	—Aq'uebiletla cha'añ mi la' cʌmben isujmlel i yumʌntel Dios mach bʌ tsictiyemic ti yam bʌ ora. Pero yaño' bʌ mic pejcañob ti lajiya, che' bʌ mi' q'uelob, ma'añic mi' c'otelob i wut. Che' mi' yu'biñob, ma'añic mi' ch'ʌmbeñob isujm.
LUK.8.11	Jiñʌch isujmlel jiñi lajiya: Jiñi pac' jiñʌch i t'añ Dios. 
LUK.8.12	Jiñi am bʌ ti ti' bij jiñobʌch mu' bʌ i yu'biñob t'añ, pero mi' tilel xi'ba cha'añ mi' chil loq'uel jiñi t'añ ti' pusic'al cha'añ ma'añic mi' ñopob ame mi' coltʌntelob. 
LUK.8.13	Jiñi tsa' bʌ coli ti' pam xajlel jiñobʌch mu' bʌ i yu'biñob jiñi t'añ. Ti' tijicñʌyel i pusic'al mi' bʌc' jac'ob, pero ma'añic i wi' ti' pusic'alob. Mi' ñopob jumuc', pero che' mi' yilʌbentelob i pusic'al mi' cha' cʌyob. 
LUK.8.14	Jiñi tsa' bʌ yajli ti ch'ixol jiñobʌch mu' bʌ i yu'biyob jiñi t'añ. Che' añix ora tsi' ñopoyob, mi' caj i c'unte' jilel jiñi año' bʌ ti' pusic'al cha'añ ti' caj añ ca'bʌl i mel pusic'al cha'añ chu'bʌañʌl yic'ot i mulʌntel jiñi am bʌ ti pañimil. Ma'añic mi' yʌc'ob i wut. 
LUK.8.15	Jiñi tsa' bʌ yajli ti wen bʌ lum jiñobʌch mu' bʌ i yu'biñob jiñi t'añ, uts'atob i pusic'al, tojob i pusic'al, mi' lotob jiñi t'añ tsa' bʌ i yu'biyob yic'ot mi' yʌc'ob i wut ti' xuc'tʌlel i pusic'al.
LUK.8.16	Ma'añic majqui mi' tsuc' candil cha'añ ti wi'il mi' mʌc ti p'ejt, mi cha'añic mi' yʌc' ti ye'bal wʌyibʌl, pero mi' joc'chocon ti' joc'lib cha'añ mi' pʌsbeñob i sʌclel jiñi mu' bʌ i yochelob.
LUK.8.17	Ma'añic mucul tac bʌ mach bʌ añic mi' caj ti pʌstʌl, yic'ot mach bʌ añic mi' caj ti cʌjñel, come mi' caj ti tsictiyel ti' sʌclel pañimil. 
LUK.8.18	Chʌcʌ q'uele la' bʌ cha'añ mi la' wen u'bin jiñi t'añ, come majqui jach añ i cha'añ mi caj i yʌq'ueñtel yam bʌ. Majqui jach ma'añic i cha'añ mi caj i laj chilbentel chuqui tac añ i cha'añ.
LUK.8.19	Che' jiñi tsa' tiliyob ba'añ Jesús i ña' yic'ot i yijts'iñob, pero ma'añic tsa' mejliyob ti ochel cha'añ ti caj ca'bʌl wiñicob x'ixicob. 
LUK.8.20	Tsa' su'benti Jesús:
LUK.8.20	—Ya' wa'alob a ña' yic'ot a wijts'iñob ti' pat otot, yomob i q'uelet.
LUK.8.21	Jesús tsi' su'beyob:
LUK.8.21	—Jiñi mu' bʌ i yu'biñob i t'añ Dios mu' bʌ i jac'ob jiñobʌch c ña' yic'ot querañob.
LUK.8.22	Ti yam bʌ q'uiñ Jesús tsa' ochi ti barco yic'ot jiñi xcʌnt'añob i cha'añ, tsi' su'beyob:
LUK.8.22	—La' c'axiconla ti junwejl mar.
LUK.8.22	Tsa' cajiyob ti majlel. 
LUK.8.23	Pero che' woliyob ti xʌmbal majlel ti ja', tsa' caji ti wʌyel Jesús. Tsa' tili p'ʌtʌl bʌ ic' ti mar, yomix ochel ja' ti mal barco, bʌbʌq'uen jach mi' chʌmelob. 
LUK.8.24	Tsa' tiliyob ba'añ Jesús tsi' ñijcayob ch'ojyel, tsi' su'beyob:
LUK.8.24	—Maestro, Maestro, mi caj lac jilel.
LUK.8.24	Tsa' ch'ojyi Jesús, tsi' tiq'ui jiñi ic' yic'ot jiñi wamlaw ch'inlaw bʌ ja'. Tsa' lajmi ñʌch'ʌcña pañimil tsa' majli.
LUK.8.25	Jesús tsi' su'beyob:
LUK.8.25	—¿Baqui añ i xuc'tʌlel la' pusic'al?
LUK.8.25	Tsi' cha'leyob bʌq'uen, tsa' toj sajtiyob i pusic'al, tsi' su'beyob i bʌ:
LUK.8.25	—¿Majqui jiñi? Come jiñi ic' yic'ot jiñi mar mi' jac'ben i t'añ.
LUK.8.26	Tsi' ñijcayob majlel barco c'ʌlʌl ti' lumal geraseñob ya' ti junwejl Galilea.
LUK.8.27	Che' bʌ tsa' c'oti ti lum Jesús, tsa' tili juntiquil wiñic ch'oyol bʌ ti tejclum, añix ora añ i xi'bʌjlel, ma'añic i pislel, ma'añic mi' yajñel ti otot, ya' jach añ ti' yotlel ch'ujlelʌl. 
LUK.8.28	Che' bʌ tsi' q'uele Jesús, jiñi wiñic tsi' cha'le c'am bʌ oñel tsi' ñocchoco i bʌ, tsi' yʌlʌ:
LUK.8.28	—¿Chuqui a wom yic'oton Jesús, i Yalobilet bʌ Dios, jiñi C'ax Ñuc bʌ? Awocolic mach a tic'lañon.
LUK.8.29	Come Jesús tsi' su'be loq'uel jiñi xi'ba ti' pusic'al wiñic, añix ora chucul i cha'añ, tsi' cʌchʌyob ti cadena tac yic'ot ti' ñejt'il i c'ʌb i yoc, pero jiñi wiñic tsi' ts'oco jiñi cadena tac, jiñi xi'ba tsi' wersa pʌyʌ majlel ti jochol bʌ lum. 
LUK.8.30	Jesús tsi' c'ajtibe:
LUK.8.30	—¿Chuqui a c'aba'?
LUK.8.30	Tsi' yʌlʌ:
LUK.8.30	—J c'aba' Legión.
LUK.8.30	Come tsa' ochi ca'bʌl xi'bajob ti' pusic'al jiñi wiñic. 
LUK.8.31	Tsi' c'ajtibeyob ti wocol t'añ cha'añ ma'añic mi' chocob ju'bel ti ch'eñ mach bʌ añic i ye'bal.
LUK.8.32	Ya'añ ca'bʌl chitam
LUK.8.33	Jiñi xi'bajob tsa' loq'uiyob ti jiñi wiñic, tsa' ochiyob ti chitam, ti ajñel tsa' laj ju'bi chitam ti xitil bʌ wits, tsa' ochi ti mar, ya'i tsa' laj chʌmiyob.
LUK.8.34	Jiñi xcʌnta chitamob che' bʌ tsi' q'ueleyob chuqui tsa' ujti, ti ajñel tsa' majliyob ya' ti tejclum yic'ot ti xchumtʌl tac, tsi' su'buyob chuqui tsa' ujti. 
LUK.8.35	Tsa' loq'uiyob tilel wiñicob x'ixicob cha'añ mi' q'uelob jiñi wiñic, tsa' tiliyob ba'añ Jesús, ya' tsi' tajayob jiñi wiñic tsa' bʌ loq'ui i xi'bʌjlel, buchul ti' tojlel Jesús, lʌpʌlix i bujc, wolix i ch'ʌmben isujm pañimil; tsi' cha'leyob bʌq'uen. 
LUK.8.36	Jiñi tsa' bʌ i q'ueleyob tsi' su'buyob bajche' tsa' coltʌnti jiñi wiñic am bʌ i xi'bʌjlel. 
LUK.8.37	Pejtelel wiñicob x'ixicob ch'oyolo' bʌ ti' joytʌlel i lumal geraseñob tsi' su'beyob Jesús ti wocol t'añ cha'añ mi' loq'uel majlel ya' ba' añob, come tsi' cha'leyob ca'bʌl bʌq'uen. Tsa' cha' ochi Jesús ti barco, tsa' majli. 
LUK.8.38	Jiñi wiñic tsa' bʌ chojqui loq'uel i xi'bʌjlel tsi' c'ajtibe Jesús ti wocol t'añ cha'añ mi' yʌc' i t'añ cha'añ mi yajñel yic'ot, pero Jesús tsi' choco sujtel, tsi' su'be:
LUK.8.39	—Sujten ti a wotot, su'ben a pi'ʌlob chuqui tac ñuc tsi' melbeyet Dios.
LUK.8.39	Che' jiñi tsa' majli jiñi wiñic, tsa' caji i puc t'añ ti pejtelel tejclum cha'añ chuqui tac ñuc tsi' melbe Jesús.
LUK.8.40	Che' bʌ tsa' cha' tili Jesús, jiñi wiñicob x'ixicob tsi' ch'ʌmʌyob ti' wenta yic'ot ti tijicñʌyel i pusic'al come ti pejtelelob woli pijtañob. 
LUK.8.41	Che' jiñi, tsa' tili juntiquil wiñic i c'aba' Jairo, i yum sinagoga, tsi' ñocchoco i bʌ ba'añ Jesús, tsi' c'ajtibe ti wocol t'añ cha'añ mi' yochel Jesús ti' yotot. 
LUK.8.42	Come añ jach juntiquil xch'oc bʌ i yalobil, yomix i taj lajchʌmp'ejl i ja'bilel, wolix i chʌmel.
LUK.8.42	Che' woli' toj i majlel Jesús, jiñi wiñicob x'ixicob tsi' joy ñet'eyob.
LUK.8.43	Añ juntiquil x'ixic mach bʌ añic tsa' wis tijq'ui i bec' i ch'ich'el lajchʌmp'ejl ja'b, tsi' laj jisa pejtelel i chu'bʌañ cha'añ i tojol i ts'ʌcʌntel, pero ma'añic majqui tsa' mejli i c'oq'uesan. 
LUK.8.44	Tsi' lʌc'tesa i bʌ ti' pat Jesús, tsi' tʌlbe i yoc i pislel, ti ora tsa' tijq'ui i bec' i ch'ich'el. 
LUK.8.45	Jesús tsa' caji yʌl:
LUK.8.45	—¿Majqui tsi' tʌlʌyon?
LUK.8.45	Ti pejtelelob tsi' yʌlʌyob cha'añ ma'añic tsi' tʌlʌyob. Pedro tsi' su'be yic'ot jiñi ya' bʌ añob:
LUK.8.45	—Maestro, jiñi wiñicob x'ixicob ti a joytʌlel, woli' ñet'etob i woli a c'ajtin. ¿Majqui tsi' tʌlʌyon?
LUK.8.46	Pero Jesús tsi' yʌlʌ:
LUK.8.46	—Añ majqui tsi' tʌlʌyon, come tsa' cu'bi tsa' c'ʌjñi c p'ʌtʌlel.
LUK.8.47	Che' yujilix jiñi x'ixic cha'añ mach mejlix i muc i bʌ, tsiltsilña tsa' tili, tsi' pʌcchoco i bʌ ti' tojel i yoc Jesús; tsi' su'bu ti' tojlel pejtelel wiñicob x'ixicob chucoch tsi' tʌlʌ.
LUK.8.48	Jesús tsi' su'be:
LUK.8.48	—Calobil, tsa' c'oc'ayet cha'añ tsa' ñopoyon, cucu ti' ñʌch'tʌlel a pusic'al.
LUK.8.49	Che' bʌ woli to ti t'añ, tsa' tili wiñic loq'uem bʌ ti' yotot i yum sinagoga, tsi' yʌlʌ:
LUK.8.49	—Tsa'ix chʌmi a walobil, mach a chʌn wolts'iñ jiñi Maestro.
LUK.8.50	Che' bʌ tsi' yu'bi jiñi t'añ, Jesús tsi' su'be jiñi yumʌl:
LUK.8.50	—Mach a cha'len bʌq'uen, chʌn ñopo ti a pusic'al, che' jiñi, mi' caj i coltʌntel jiñi xch'oc.
LUK.8.51	Che' bʌ tsa' ochi Jesús ti' yotot jiñi yumʌl, ma'añic tsi' yʌc'ʌ ti ochel yaño' bʌ, jiñi jach Pedro yic'ot Jacobo yic'ot Juan yic'ot i tat i ña' jiñi xch'oc. 
LUK.8.52	Woliyob ti uq'uel pejtelel wiñicob x'ixicob, woli' yuc'tañob jiñi xch'oc, Jesús tsi' yʌlʌ:
LUK.8.52	—Cʌyʌx la' wuq'uel, mach chʌmeñic, woli jach ti wʌyel.
LUK.8.53	Tsi' wajleyob come yujilob chʌmeñix jiñi xch'oc. 
LUK.8.54	Pero Jesús tsi' chucbe i c'ʌb jiñi xch'oc, tsi' yʌlʌ ti c'am bʌ t'añ:
LUK.8.54	—Xch'oc, ch'ojyen.
LUK.8.55	Tsa' cha' ochi i ch'ujlel, tsa' ch'ojyi ti ora; Jesús tsi' su'beyob cha'añ mi' we'sañob. 
LUK.8.56	Tsa' toj sajtiyob i pusic'al i tat i ña' jiñi xch'oc. Jesús tsi' su'beyob cha'añ ma'añic mi' su'beñob mi juntiquilic i pi'ʌlob chuqui tsa' ujti.
LUK.9.1	Jesús tsi' pʌyʌ tilel jiñi lajchʌntiquil xcʌnt'añob i cha'añ. Tsi' yʌq'ueyob i ye'tel yic'ot i p'ʌtʌlel ti' contra xi'bajob, yic'ot cha'añ mi c'oq'uesañob pejtelel c'am-ʌjel tac. 
LUK.9.2	Tsi' chocoyob majlel cha'añ mi' su'bob jiñi wen t'añ cha'añ i yumʌntel Dios, yic'ot cha'añ mi' c'oq'uesañob jiñi xc'am-ʌjelob. 
LUK.9.3	Jesús tsi' su'beyob:
LUK.9.3	—Mach yomic chuqui mi la' ch'ʌm majlel ti bij, mi te' cha'añ xʌmbal, mi mochila, mi waj, mi taq'uiñ; yic'ot mach yomic mi la' ch'ʌm majlel cha'p'ejl la' bujc. 
LUK.9.4	Baqui jach bʌ otot mi la' wochel, ya' yom mi la' jijlel c'ʌlʌl mi la' loq'uel majlel ti jiñi tejclum. 
LUK.9.5	Baqui jach ma'añic mi la' wotsʌntel, loq'uenla ti jiñi tejclum, tijcanla loq'uel i ts'u'bejñal la' woc
LUK.9.6	Tsa' loq'uiyob majlel jiñi xcʌnt'añob, tsi' pucuyob i bʌ ti pejtelel xchumtʌl tac, tsi' su'buyob jiñi wen t'añ yic'ot tsi' cha'leyob c'oq'uesaya ti pejtelel lum.
LUK.9.7	Tsa' caji yu'bin jiñi yumʌl Herodes pejtelel chuqui tac tsi' mele Jesús, ca'bʌl tsi' cha'le tsic pusic'al, come cha'tiquil uxtiquil tsi' yʌlʌyob: Tsa'ix tejchi ch'ojyel Juan ba'añ chʌmeño' bʌ. 
LUK.9.8	Yaño' bʌ tsi' yʌlʌyob tsa'ix cha' tsictiyi Elías; yaño' bʌ tsi' yʌlʌyob tsa'ix cha' ch'ojyi juntiquil oñiyi bʌ x'alt'añ.
LUK.9.9	Tsi' yʌlʌ Herodes:
LUK.9.9	—Joñon tsa'ix cʌc'ʌ ti set' t'ojbentel loq'uel i bic' Juan. ¿Majqui jiñi woli bʌ i mel ñuc bʌ i ye'tel?
LUK.9.9	Jiñi cha'añ Herodes yom i q'uel Jesús.
LUK.9.10	Che' bʌ tsa' cha' tiliyob jiñi apóstolob, tsi' su'beyob Jesús pejtel chuqui tac tsi' meleyob. Jesús tsi' bajñel pʌyʌyob majlel ti tiquiñal lum ti' tojel jiñi tejclum i c'aba' Betsaida. 
LUK.9.11	Che' bʌ tsi' yu'biyob jiñi wiñicob x'ixicob, tsi' tsajcayob majlel. Jesús tsi' ch'ʌmʌyob ti' wenta. Tsi' su'beyob t'añ cha'añ i yumʌntel Dios. Tsi' c'oq'uesa jiñi yomo' bʌ lajmesʌntel.
LUK.9.12	Che' wolix ti bʌjlel q'uiñ, tsa' tiliyob ba'añ Jesús jiñi lajchʌntiquil, tsi' su'beyob:
LUK.9.12	—Su'beñobix majlel jiñi wiñicob x'ixicob ti xchumtʌl tac yic'ot ti otot tac am bʌ ti' joytʌlel cha'añ mi' jijlelob ba' mi' tajob i bʌl i ñʌc', come wʌ'añonla ti jochol bʌ lum.
LUK.9.13	Jesús tsi' su'beyob:
LUK.9.13	—Aq'uenla jatetla chuqui tac mi' c'uxob.
LUK.9.13	Tsi' su'beyob:
LUK.9.13	—Cojach añ c cha'añ lojon jo'q'uejl waj yic'ot cha'cojt chʌy pero mach jastiyic, cojach mi mux majlel c mʌn lojon i bʌl ñʌc'ʌl cha'añ pejtelel ili bajc'ʌl wiñicob x'ixicob.
LUK.9.14	Ya' añob che' bajche' jo'p'ejl mil wiñicob. Jesús tsi' su'be xcʌnt'añob i cha'añ:
LUK.9.14	—Su'beñob buchtʌl ti' mojt ti' mojt ti lujuntiquil i yuxc'al ti jujunmojt.
LUK.9.15	Che'ʌch tsi' meleyob che' bajche' tsi' yʌlʌ. Tsi' su'beyob buchtʌl ti pejtelelob. 
LUK.9.16	Jesús tsi' ch'ʌmʌ jiñi jo'q'uejl waj yic'ot cha'cojt chʌy. Tsi' letsa i wut ti panchan. Tsi' cha'le oración. Tsi' xet'e waj.
LUK.9.17	Tsi' c'uxuyob waj ti pejtelelob, tsa' ñaj-ayob, tsi' lotoyob lajchʌmp'ejl chiquib i xujt'il tac.
LUK.9.18	Ti jump'ejl q'uiñ Jesús che' woli ti oración ti bajñelil, ya'añob yic'ot xcʌnt'añob i cha'añ, tsi' c'ajtibeyob, tsi' yʌlʌ:
LUK.9.18	—¿Majquiyon mi' yʌlob jiñi wiñicob x'ixicob?
LUK.9.19	Jiñi xcʌnt'añob tsi' jac'beyob:
LUK.9.19	—Cha'tiquil uxtiquil mi' yʌlob jatet Juan tsa' bʌ i yʌc'ʌ ch'ʌmja', yam bʌ mi' yʌlob cha'añ jatetʌch jiñi Elías, yam bʌ mi' yʌlob juntiquil oñiyi bʌ x'alt'añet tsa' bʌ cha' ch'ojyi.
LUK.9.20	Jesús tsi' c'ajtibeyob:
LUK.9.20	—Ixcu jatetla, ¿majquiyon mi la' wʌl?
LUK.9.20	Pedro tsi' jac'ʌ:
LUK.9.20	—Jatet Cristojet, yajcʌbil bʌ i cha'añ Dios.
LUK.9.21	Jesús tsi' tiq'uiyob cha'añ ma'añic majqui mi' su'beñob iliyi mi juntiquilic. 
LUK.9.22	Tsi' yʌlʌ:
LUK.9.22	—Wersa mi' yu'bin ca'bʌl wocol i Yalobil Wiñic, yic'ot mi' taj i ts'a'lentel ti tojlel xñoxob año' bʌ i ye'tel, ti tojlel ñuc bʌ motomajob yic'ot ti tojlel xts'ijbayajob; mi' caj i tsʌnsʌntel, yic'ot mi cha' ch'ojyel ti yuxp'ejlel q'uiñ.
LUK.9.23	Jesús tsi' su'beyob ti pejtelelob:
LUK.9.23	—Mi añ majqui yom i tsajcañon, la' i len cʌy chuqui yom ti' bajñel pusic'al, la' i ch'ʌm i cruz ti jujump'ejl q'uiñ, la' i tsajcañon. 
LUK.9.24	Come majqui jach yom i bajñel cʌntan i cuxtʌlel mi caj i sʌt, yic'ot majqui jach mi' yʌc' i cuxtʌlel cha'añ ti caj, mi caj i coltʌntel.
LUK.9.25	Come ¿chuqui mi' taj wiñic mi tsi' lon ch'ʌmʌ pejtelel pañimil, mi tsi' jisa i bʌ o mi tsi' bajñel sʌtʌ i bʌ? 
LUK.9.26	Majqui jach mi' quisñiñon yic'ot c t'añ, i Yalobil Wiñic ja'el mi caj i quisñin jiñi wiñic che' mi' tilel ti' ñuclel yic'ot i ñuclel i Tat yic'ot i ñuclel jiñi ch'ujul bʌ ángelob.
LUK.9.27	Ti isujm mic su'beñetla, lamital ili wʌ' bʌ añob ilayi, ma'añic mi caj i chʌmelob jinto mi' q'uelob i yumʌntel Dios.
LUK.9.28	Che' bʌ tsa' ñumi che' bajche' waxʌcp'ejl q'uiñ che' bʌ tsi' yʌlʌ ili t'añ, Jesús tsi' pʌyʌ majlel Pedro, Juan yic'ot Jacobo; tsa' letsi majlel yic'otob ti wits cha'añ mi' pejcañob Dios.
LUK.9.29	Che' woli ti oración, tsa' yʌjñi i wut Jesús,
LUK.9.30	Awilan, cha'tiquil wiñicob tsi' pejcayob Jesús, jiñobʌch Moisés yic'ot Elías,
LUK.9.31	tsa' tsictiyiyob yic'ot i ñuclel, tsa' caji i yʌlob bajche' mi caj i cʌy pañimil Jesús che' mi' ts'ʌctesan mu' bʌ caj i mel ya' ti Jerusalén.
LUK.9.32	Suts'atax i wut Pedro yic'ot i pi'ʌlob cha'añ yomob wʌyel, pero che' cañalob i wut tsi' q'ueleyob i ñuclel Jesús yic'ot jiñi cha'tiquil wiñicob ya' bʌ añob yic'ot. 
LUK.9.33	Che' bʌ tsa' cajiyob ti majlel jiñi cha'tiquil, Pedro tsi' su'be Jesús:
LUK.9.33	—Maestro, uts'at mi laj cʌytʌl ilayi. La' lac mel uxp'ejl lejchempat, jump'ejl cha'añet, jump'ejl cha'añ Moisés, yic'ot jump'ejl cha'añ Elías.
LUK.9.33	Pero ma'añic tsi' ña'ta Pedro chuqui woli yʌl. 
LUK.9.34	Che' woli to i yʌl jiñi t'añ, tsa' tili tocal, tsi' mosoyob; tsi' cha'leyob bʌq'uen jiñi xcʌnt'añob che' bʌ tsi' mosoyob jiñi tocal.
LUK.9.35	Tsa' loq'ui t'añ ti jiñi tocal, tsi' yʌlʌ: “Jiñʌch c'uxbibil bʌ Calobil. U'bibenla i t'añ.”
LUK.9.36	Che' bʌ tsa' ujti jiñi t'añ, ya'añ Jesús ti' bajñelil. Jiñi xcʌnt'añob ñʌch'ʌl tsa' cʌleyob, ca'bʌl q'uiñ ma'añic tsi' wis su'beyob yaño' bʌ chuqui tac tsi' q'ueleyob.
LUK.9.37	Ti yijc'ʌlal che' bʌ tsa' ju'biyob ti wits, bajc'ʌl wiñicob x'ixicob tsa' tiliyob i taj Jesús. 
LUK.9.38	Awilan añ juntiquil wiñic tsa' tili, tsi' yʌlʌ ti c'am bʌ t'añ:
LUK.9.38	—Maestro mij c'ajtibeñet, awocolic q'uele calobil, come jiñʌch cojach bʌ calobil. 
LUK.9.39	Awilan, jiñi xi'ba ti ora jach mi' choc ju'bel, mi' yʌc' ti oñel, mi yʌc' ti juquin chʌmel, mi' yʌc' ti loq'uel i lojc i yej, mi' chʌn tic'lan, yic'ot mach yomic i col. 
LUK.9.40	Tsa' c'ajtibe xcʌnt'añob a cha'añ ti wocol t'añ cha'añ mi' chocob loq'uel, pero ma'añic tsa' mejliyob.
LUK.9.41	Jesús tsi' jac'ʌ:
LUK.9.41	—Wiñicob x'ixicob año' bʌ wʌle mach bʌ añic mi la' ñop, sojquemetla. ¿Jayp'ejl to q'uiñ wʌ'añon la' wic'ot, cha'añ mij cuchbeñetla la' sajtemal? Pʌyʌ tilel a walobil wʌ' ba'añon.
LUK.9.42	Che' woli to i tilel i lʌc'tesan i bʌ jiñi ch'itoñ, jiñi xi'ba tsi' yʌsa ju'bel ti lum, tsi' yʌc'ʌ ti juquin chʌmel, pero Jesús tsi' tiq'ui jiñi xi'ba, tsi' c'oq'uesa jiñi ch'itoñ, tsi' cha' ac'ʌ ti' wenta i tat. 
LUK.9.43	Tsa' toj sajtiyob i pusic'al ti pejtelelob che' bʌ tsi' q'ueleyob i ñuclel Dios.
LUK.9.43	Che' bʌ tsa' toj sajtiyob i pusic'al cha'añ chuqui tac tsi' mele Jesús, tsa' caji i su'ben xcʌnt'añob i cha'añ:
LUK.9.44	—La' ochic ti la' chiquin jiñi c t'añ, come i Yalobil Wiñic mi caj i yʌjq'uel ti' c'ʌb wiñicob.
LUK.9.45	Pero ma'añic tsi' ch'ʌmbeyob isujm jiñi t'añ, come mucbil isujmlel i t'añ cha'añ ma'añic mi' ch'ʌmbeñob isujm, ma'añic tsi' c'ajtiyob isujmlel come woliyob ti bʌq'uen.
LUK.9.46	Jiñi cha'añ tsa' caji i cʌlʌx pejcañob i bʌ cha'añ mi' bajñel yajcañob majqui ñumen ñuc ti' tojlelob. 
LUK.9.47	Jesús tsi' ña'ta chuqui woli' yʌlob ti' pusic'al, tsi' pʌyʌ tilel juntiquil alob, tsi' yʌc'ʌ ti' t'ejl. 
LUK.9.48	Tsi' su'beyob:
LUK.9.48	—Majqui jach mi' c'uxbin ili alob tij c'aba', mi' c'uxbiñon. Majqui jach mi' c'uxbiñon mi' c'uxbin c Tat tsa' bʌ i chocoyon tilel. Come jiñi ñumen ch'och'oc bʌ ti la' tojlel jiñʌch ñumen ñuc bʌ.
LUK.9.49	Juan tsi' su'be:
LUK.9.49	—Maestro, tsa' q'uele lojon juntiquil mu' bʌ i choc loq'uel xi'bajob ti a c'aba'. Tsa' c tiq'ui lojon come ma'añic mi' tsajcañon lojon.
LUK.9.50	Jesús tsi' su'be:
LUK.9.50	—Mach mi la' tic', come jiñi mach bʌ añic mi' contrajiñonla woli' coltañonla.
LUK.9.51	Che' i yorajlelix mi caj i pʌjyel majlel ti panchan, ti jump'ejl jach i pusic'al tsa' caji ti majlel ti Jerusalén. 
LUK.9.52	Tsi' choco majlel wiñicob ti' tojel i wut. Tsa' ochiyob ti jump'ejl i tejclum samaritanojob cha'añ mi' chajpʌbeñob ba' mi' jijlel Jesús. 
LUK.9.53	Pero jiñi wiñicob x'ixicob ma'añic tsi' pʌyʌyob ochel come tsi' cʌñʌyob cha'añ wersa yom majlel ti Jerusalén.
LUK.9.54	Che' bʌ tsi' q'ueleyob Jacobo yic'ot Juan, xcʌnt'añob i cha'añ, tsi' su'beyob:
LUK.9.54	—C Yum, ¿A wom ba mic cha'len lojon mandar cha'añ mi' ju'bel tilel c'ajc ti panchan cha'añ mi' jisañob [che' bajche' tsi' mele Elías?]
LUK.9.55	Jiñi cha'añ Jesús tsi' sutq'ui i bʌ i q'uelob, tsi' tiq'uiyob, tsi' yʌlʌ:
LUK.9.55	—[Jatetla mach la' wujilic baqui bʌ espíritu woli i c'ʌñetla 
LUK.9.56	come i Yalobil Wiñic ma'añic tsa' tili cha'añ mi' jisan wiñicob x'ixicob, pero tsa' tili cha'añ mi' coltañob.]
LUK.9.56	Ti wi'il tsa' majliyob ti yam bʌ xchumtʌl.
LUK.9.57	Che' woli' majlelob ti bij, juntiquil wiñic tsi' su'be Jesús:
LUK.9.57	—C Yum, mi caj c tsajcañet baqui jach ma' majlel.
LUK.9.58	Jesús tsi' su'be:
LUK.9.58	—Añ i met wax. Añ i c'u' te'lemut, pero ma'añic i yajñib ba' mi' c'aj i yoj i Yalobil Wiñic.
LUK.9.59	Jesús tsi' su'be yam bʌ wiñic:
LUK.9.59	—Tsajcañon.
LUK.9.59	Jiñi wiñic tsi' su'be:
LUK.9.59	—C Yum, la' ñaxan majlicon c muc c tat.
LUK.9.60	Jesús tsi' su'be:
LUK.9.60	—La' i mucob chʌmeño' bʌ jiñi chʌmeño' bʌ i pi'ʌlob,
LUK.9.61	Yam bʌ wiñic tsi' su'be Jesús:
LUK.9.61	—Mi caj c tsajcañet, c Yum, pero la' ñaxan majlicon c su'beñob jiñi año' bʌ ti cotot.
LUK.9.62	Jesús tsi' su'be:
LUK.9.62	—Jiñi mu' bʌ i q'uel i pat
LUK.10.1	Che' ujtemix iliyi, lac Yum tsi' yʌq'ueyob i ye'tel yam bʌ lajchʌntiquil i chʌnc'al (72).
LUK.10.2	Tsi' su'beyob:
LUK.10.2	“Isujm, ca'bʌl jiñi c'ajbal pero ma'añic jaytiquil x'e'telob, jiñi cha'añ c'ajtibenla i yum c'ajbal cha'añ mi' choc majlel x'e'telob ti c'ajbal.
LUK.10.3	Cucula; mic choquetla majlel che' bajche' tʌñʌme' joyol bʌ ti bʌte'el ts'i'.
LUK.10.4	Mach mi la' ch'ʌm majlel i yajñib taq'uiñ, mi mochila, mi xʌñʌbʌl, mach mi la' wʌq'ueñob cortesía jiñi xñumelob ti bij.
LUK.10.5	Baqui jach mi la' wochel ti otot ñaxan su'benla: La' ñʌch'lec la' pusic'al añet bʌ la' ti ili otot.”
LUK.10.6	Mi ya'añ juntiquil yom bʌ i taj i ñʌch'tʌlel i pusic'al, aq'uenla i yutslel la' t'añ cha'añ mi' taj i ñʌch'tʌlel i pusic'al, mi mach yomic, ma'añic mi caj i taj. 
LUK.10.7	Ya' yom mi la' jijlel ti jiñi jach bʌ otot ba' pʌybiletla; c'uxula, japʌla chuqui mi la' wʌq'uentel; come uts'at mi' yʌq'ueñtelob i tojol x'e'telob.
LUK.10.8	Che' mi la' wochel ti colem tejclum ba' uts'at mi' pʌyetla ochel, c'uxula chuqui jach mi' yʌq'ueñetla. 
LUK.10.9	Mi añ xc'am-ʌjelob ya' ba' mi la' wochel, c'oq'uesanla, su'benla: “Tsa'ix juli i yumʌntel Dios wʌ' ba'añetla.” 
LUK.10.10	Che' mi la' wochel ti colem tejclum ba' ma'añic mi' pʌyetla ochel, ñumenla ti calle tac, su'bula jiñi t'añ: 
LUK.10.11	“Jiñi ts'u'bejn tsa' bʌ i toybeyon lojon coc ti la' tejclum mic tijcan lojon loq'uel
LUK.10.12	Mic su'beñetla: Ñumen wocol mi caj i yu'biñob ti jiñi tejclum che' bajche' tsi' yu'biyob jiñi año' bʌ ti Sodoma.
LUK.10.13	Mi caj la' taj wocol añet bʌ la ti Corazín, mi caj la' taj wocol añet bʌ la ti Betsaida, come tsa'ic mejli ñuc bʌ e'tel ti Tiro yic'ot ti Sidón che' bajche' tsa' mejli ba'añetla, tsi' cʌyʌyob i mul, tsa' buchleyob ti tʌñʌl c'ajc, tsi' xojoyob tsucul bʌ i pislelob.
LUK.10.14	Jiñi cha'añ, ñumen wocol mi caj i yu'biñob ti' q'uiñilel tojmulil jiñi chumulo' bʌ ti jiñi tejclum, bajche' jiñi ch'oyolo' bʌ ti Tiro yic'ot ti Sidón. 
LUK.10.15	Ixcu jatet Capernaúm, mu' bʌ a q'uel a bʌ ti ñuc che' bajche' i ñuclel panchan, mi caj a chojquel ju'bel ti c'ajc.
LUK.10.16	Jiñi mu' bʌ i yu'biñetla la' t'añ mi' yu'bibeñon c t'añ, jiñi mu' bʌ i ts'a'leñetla, mi' ts'a'leñon, jiñi mu' bʌ i ts'a'leñon mi' ts'a'len jiñi tsa' bʌ i chocoyon tilel.
LUK.10.17	Tsa' cha' tiliyob jiñi lajchʌntiquil i chʌnc'al, ti tijicñʌyelob, tsi' su'beyob:
LUK.10.17	—C Yum, jiñi xi'bajob mi' loq'uelob che' mic su'ben lojon loq'uel ti a c'aba'.
LUK.10.18	Jesús tsi' su'beyob:
LUK.10.18	—Tsa' q'uele Satanás woli yajlel ju'bel tilel ti panchan che' bajche' i xu'il chajc.
LUK.10.19	La' wilan, mi cʌq'ueñetla la' p'ʌtʌlel cha'añ mi la' t'uchtan lucum yic'ot siñan yic'ot pejtelel i p'ʌtʌlel la' contra, ma'añic chuqui mi caj i tumbeñetla.
LUK.10.20	Mach yomic tijicñayetla cha'añ woli' loq'uelob xi'bajob cha'añ ti la' t'añ, pero yom tijicñayetla cha'añ ts'ijbubil la' c'aba' ti panchan.
LUK.10.21	Ti jim bʌ ora tijicña i pusic'al Jesús cha'añ jiñi Espíritu, tsi' yʌlʌ: “Mic su'beñet a ñuclel, c Tat, i Yumet panchan yic'ot pañimil, come tsa' mucbeyob a t'añ jiñi año' bʌ ca'bʌl i ña'tʌbal yic'ot jiñi p'ip'o' bʌ i pusic'al, pero tsa' wʌq'ueyob i ch'ʌmbeñob isujm alʌlob. Uts'atʌch, c Tat, come che'ʌch yom a pusic'al.
LUK.10.22	Pejtelel chuqui tac añ, aq'uebilon i cha'añ c Tat, ma'añic majqui mi' cʌñon cojach c Tat, che' ja'el, ma'añic majqui mi' cʌn c Tat cojach joñon come i Yalobilon, mi' cʌñob c Tat ja'el majqui jach mi cʌq'uen i cʌn.”
LUK.10.23	Tsa' caji i su'ben xcʌnt'añob che' añobix ti bajñelil:
LUK.10.23	—Tijicñayob jiñi mu' bʌ i q'uelob chuqui tac mi la' q'uel. 
LUK.10.24	Come mic su'beñetla, ca'bʌl x'alt'añob yic'ot reyob tsi' ña'tayob i q'uel jiñi woli bʌ la' q'uel pero ma'añic tsi' q'ueleyob, yomob i yu'biñob jiñi woli bʌ la' wu'bin pero ma'añic tsi' yu'biyob.
LUK.10.25	Awilan, tsa' wa'le juntiquil xcʌntesa mandar cha'añ mi' yilʌben i pusic'al Jesús. Tsa' caji i c'ajtiben:
LUK.10.25	—Maestro, ¿chuqui yom mic mel cha'añ mic taj cuxtʌlel mach bʌ añic mi' jilel?
LUK.10.26	Jesús tsi' su'be:
LUK.10.26	—¿Chuqui ts'ijbubil ti mandar? ¿Bajche' ma' ch'ʌmben isujm?
LUK.10.27	Jiñi xcʌntesa mandar tsi' jac'ʌ:
LUK.10.27	—“C'uxbin a Yum Dios ti pejtelel a pusic'al, ti pejtelel a ch'ujlel, ti pejtelel a p'ʌtʌlel yic'ot ti pejtelel a ña'tʌbal; che' ja'el, c'uxbin a pi'ʌlob che' bajche' ma' bajñel c'uxbin a bʌ.”
LUK.10.28	Jesús tsi' su'be:
LUK.10.28	—Weñʌch bajche' tsa' jac'ʌ, che'ʌch yom ma' mel, che' jiñi, mi caj a taj a cuxtʌlel.
LUK.10.29	Jiñi wiñic yom i q'uel i bʌ ti toj, jiñi cha'añ tsi' su'be Jesús:
LUK.10.29	—¿Majqui c pi'ʌlob?
LUK.10.30	Jesús tsi' jac'ʌ:
LUK.10.30	—Juntiquil wiñic tsa' loq'ui ti Jerusalén cha'añ mi' majlel ti Jericó, tsi' chucuyob xujch'ob, tsi' laj chilbeyob i chu'bʌañ yic'ot i pislel, tsi' lowoyob, tsa' majliyob, ts'ita' jax yom chʌmel che' bʌ tsi' cʌyʌyob. 
LUK.10.31	Tsa' tili juntiquil motomaj ya' ti jiñi bij. Che' bʌ tsi' q'uele jiñi lojwem bʌ, tsa' ñumi ti junwejl i ti' bij. 
LUK.10.32	Che'ʌch tsi' mele juntiquil leví ja'el che' bʌ tsa' tili ba'añ, tsa' jach i q'uele, tsa' ñumi ti junwejl i ti' bij. 
LUK.10.33	Pero juntiquil samaritano, che' bʌ woli ti xʌmbal tilel ti jiñi bij, tsa' c'oti ba'añ jiñi lojwem bʌ, che' bʌ tsi' q'uele, tsi' p'unta. 
LUK.10.34	Tsi' lʌc'tesa i bʌ ba'añ, tsi' pixbe i lojwel, tsi' bombe olivo aceite yic'ot vino,
LUK.10.35	Ti yijc'ʌlal che' yomix majlel, tsi' loc'sa cha'p'ejl denario,
LUK.10.36	¿Bajche' ma' wʌl? ¿Majqui ti yuxticlelob ili wiñicob tsi' pʌsʌ i bʌ ti' pi'ʌl jiñi tsa' bʌ chujqui cha'añ xujch'ob?
LUK.10.37	Jiñi wiñic tsi' yʌlʌ:
LUK.10.37	—Jiñi tsa' bʌ i p'unta.
LUK.10.37	Che' jiñi, Jesús tsi' su'be:
LUK.10.37	—Cucu, che'ʌch yom ma' mel ja'el.
LUK.10.38	Che' woli' majlel ti bij, Jesús tsa' c'oti ti xchumtʌl. Juntiquil x'ixic i c'aba' Marta tsi' pʌyʌ ochel ti' yotot. 
LUK.10.39	Añ i yijts'in jiñi Marta, i c'aba' María, María tsa' buchle ti' tojel Jesús cha'añ mi' ñʌch'tʌben i t'añ. 
LUK.10.40	Marta tsa' caji i mel i pusic'al, come ca'bʌl i ye'tel, tsa' tili ba'añ Jesús, tsi' yʌlʌ:
LUK.10.40	—C Yum, ¿mach ba añic ma' q'uel bajche' mi' cʌyon quijts'in cha'añ mic bajñel cha'len e'tel? Su'ben cha'añ mi' coltañon.
LUK.10.41	Pero Jesús tsi' su'be:
LUK.10.41	—Marta, Marta, ca'bʌl ma' mel a pusic'al che' ja'el ma'añix ma' c'aj a wo cha'añ a we'tel. 
LUK.10.42	Pero junchajp jach yom, María tsi' yajca jiñi wen bʌ, ma'añic mi caj i chilbentel.
LUK.11.1	Ti jump'ejl bʌ q'uiñ, Jesús tsa' majli ya' ba' tsi' pejca Dios, che' bʌ tsa' ujti ti oración, juntiquil xcʌnt'añ i cha'añ tsi' su'be:
LUK.11.1	—C Yum, cʌntesañon lojon bajche' yom mic pejcan lojon Dios, che' bajche' Juan tsi' cʌntesa xcʌnt'añob i cha'añ ja'el.
LUK.11.2	Jesús tsi' su'beyob:
LUK.11.2	—Che' mi la' pejcan Dios, yom mi la' wʌl:
LUK.11.2	“C Tat lojon añet bʌ ti panchan,
LUK.11.2	la' ch'ujutesʌntic a c'aba',
LUK.11.2	la' tilic a yumʌntel,
LUK.11.2	la' mejlic chuqui a wom ti pañimil che' bajche' ti panchan.
LUK.11.3	Aq'ueñon lojon c waj cha'añ ili q'uiñ.
LUK.11.4	Ñusʌbeñon lojon c mul che' bajche' mic ñusʌbeñob i mul c pi'ʌlob lojon.
LUK.11.4	Mach ma' wʌc'on lojon ba' mic pʌjyel lojon ti mulil.
LUK.11.4	[Cʌntañon lojon ame yajlicon lojon ti jontolil.”]
LUK.11.5	Jesús tsi' su'beyob ja'el:
LUK.11.5	—¿Majqui ti la' tojlel che' añ juntiquil i yamigo mi' majlel ti' tojlel che' ti ojlil ac'ʌlel i su'ben: “queran la' c majñan uxq'uejl a waj? 
LUK.11.6	Come juntiquil c wen cʌñʌ bʌ tsa' tili i jula'tañon; ma'añic chuqui mi cʌq'uen i c'ux.” 
LUK.11.7	Jiñi am bʌ ti' mal otot mi' su'beñet: “Mach a tic'lañon, ñup'ulix i ti' cotot, wʌyʌloñix quic'ot calobilob, mach mejlicon ti ch'ojyel cha'añ mi cʌq'ueñet.” 
LUK.11.8	Mic su'beñetla: Anquese cʌñʌlet i cha'añ, mach yomic ch'ojyel i yʌq'ueñet jiñi waj, pero che' ma' chʌn c'ajtiben mi caj i ch'ojyel i yʌq'ueñet pejtelel chuqui yom. 
LUK.11.9	Joñon mic su'beñetla: C'ajtinla, mi caj la' wʌq'uentel. Sajcanla, mi caj la' taj. Pejcanla i yum otot, mi caj la' jambentel. 
LUK.11.10	Come jujuntiquil mu' bʌ i c'ajtin mi' yʌq'ueñtel.
LUK.11.11	¿Am ba juntiquil tatʌl mu' bʌ i yʌq'ueñ xajlel i yalobil che' mi' c'ajtiben waj? ¿Mu' ba a wʌq'uen lucum che' mi' c'ajtibeñet chʌy? 
LUK.11.12	¿Mu' ba a wʌq'uen siñan che' mi' c'ajtibeñet tumut? 
LUK.11.13	Jatetla jontolet bʌ la, la' wujil i yʌq'ueñtel la' walobil chuqui uts'at. La' Tat am bʌ ti panchan, ¿mach ba ñumen yujilic i yʌq'ueñob jiñi Ch'ujul bʌ Espíritu jiñi mu' bʌ i c'ajtibeñob?
LUK.11.14	Jesús tsa' caji i choc loq'uel juntiquil xi'ba ti' tojlel wiñic tsa' bʌ i yotsa ti x'uma', che' bʌ tsa'ix chojqui loq'uel i xi'bʌjlel tsa' caji ti t'añ,
LUK.11.15	Lamital tsi' yʌlʌyob:
LUK.11.15	—Ti' p'ʌtʌlel Beelzebú,
LUK.11.16	Yaño' bʌ, cha'añ mi' yilʌbeñob i pusic'al tsi' c'ajtibeyob cha'añ mi' pʌsbeñob i yejtal i p'ʌtʌlel ti panchan.
LUK.11.17	Pero Jesús yujil chuqui woli' yʌlob ti' pusic'al, tsi' su'beyob:
LUK.11.17	—Mi tsi' t'oxoyob i bʌ ti leto i wiñicob juntiquil yumʌl, mi' jilel i yumʌntel. Mi' jilel jump'ejl otot ba' mi' t'oxob i bʌ ti leto. 
LUK.11.18	Che' ja'el, mi woli' bajñel contrajin i bʌ Satanás, ¿bajche' mi' mejlel ti jalijel i yumʌntel? Mic su'beñetla iliyi, come jatetla mi la' wʌl wolic choc loq'uel xi'bajob ti' p'ʌtʌlel Beelzebú. 
LUK.11.19	Mi wolic choc loq'uel xi'bajob ti' p'ʌtʌlel Beelzebú, ¿baqui mi' tajob i p'ʌtʌlel la' walobilob cha'añ mi' chocob loq'uel? Jiñi cha'añ la' walobilob mi caj i meletla. 
LUK.11.20	Mi wolic choc loq'uel xi'bajob ti' p'ʌtʌlel i c'ʌb Dios,
LUK.11.21	Che' p'ʌtʌl i yum otot che' chajpʌbil yic'ot juloñib, ma'añic mi' tic'lʌbentel i chu'bʌañ. 
LUK.11.22	Pero che' mi' tilel ñumen p'ʌtʌl bʌ che' bajche' i yum otot, mi' mʌjlel i cha'añ, mi' chilben i juloñib tsa' bʌ i lon ña'ta i c'ʌn i coltañ i bʌ, che' jiñi mi' puc jiñi tsa' bʌ i chili.
LUK.11.23	Jiñi mach bʌ añic quic'ot woli' contrajiñon, jiñi mach bʌ añic mi' pʌy tilel tʌñʌme' ba'añon woli jach i pam puc.
LUK.11.24	Che' mi' loq'uel i xi'bʌjlel wiñic, mi' cha'len xʌmbal ba' tiquin pañimil,
LUK.11.25	Che' mi' c'otel, mi' taj che' misubilix, yic'ot che' chajpʌbilix. 
LUK.11.26	Che' jiñi mi' majlel i pʌy tilel yam bʌ wuctiquil espíritujob ñumen jontolo' bʌ; mi' yochelob ti chumtʌl, ñumen leco mi' caj ti ajñel jiñi wiñic ti wi'il bajche' ti ñaxan.
LUK.11.27	Che' bʌ Jesús woli to i su'b ili t'añ, juntiquil x'ixic ya' ti' yojlil wiñicob x'ixicob tsi' cha'le c'am bʌ t'añ, tsi' yʌlʌ:
LUK.11.27	—Tijicña jiñi x'ixic tsa' bʌ i cʌntayet, yic'ot jiñi tsa' bʌ i tsu'sayet.
LUK.11.28	Jesús tsi' su'be:
LUK.11.28	—Ñumen tijicñayob jiñi mu' bʌ i yu'bibeñob i t'añ Dios yic'ot jiñi mu' bʌ i jac'ob.
LUK.11.29	Che' bʌ tsi' tempayob i bʌ bajc'ʌl wiñicob x'ixicob ba'añ Jesús tsa' caji i yʌl: “Jontolob jiñi wiñicob x'ixicob año' bʌ wʌle, woli' c'ajtiñob i yejtal c p'ʌtʌlel, pero ma'añic mi caj i yʌq'ueñtelob i q'uel, jiñi jach i yejtal c p'ʌtʌlel tsa' bʌ pʌsle ti Jonás.”
LUK.11.30	Come che' bajche' tsa' pʌsbentiyob nínivejob i yejtal c p'ʌtʌlel ti Jonás, che' ja'el mi caj i pʌstʌl i Yalobil Wiñic cha'añ mi' ñopob año' bʌ ti pañimil wʌle.
LUK.11.31	Jiñi x'ixic tsa' bʌ i mele i yumʌntel ya' ti Sur mi caj i wa'tʌl ti' q'uiñilel melo' mulil yic'ot jiñi wiñicob año' bʌ ti pañimil wʌle; mi caj i su'beñob i mul, come jiñi x'ixic tsa' tili ti ñajtʌl cha'añ mi' yu'biben i ña'tʌbal Salomón. Awilan, wʌle wʌ'an ñumen ñuc bʌ bajche' Salomón.
LUK.11.32	Jiñi wiñicob ch'oyolo' bʌ ti Nínive, mi caj i wa'tʌlob ti' q'uiñilel melo' mulil yic'ot jiñi año' bʌ ti pañimil wʌle, mi caj i su'beñob i mul; come tsi' cʌyʌyob i mul che' bʌ tsi' cha'le subt'añ Jonás.
LUK.11.33	Ma'añic majqui mi' muc candil che' tsuc'bilix, ma'añic mi' ñup' ti chiquib, pero mi' joc'chocon ti' joc'lib cha'añ mi' pʌsbeñob i c'ʌc'al jiñi mu' bʌ i yochelob.
LUK.11.34	Jiñi a wut lámparajʌch cha'añ a bʌc'tal, mi weñʌch a wut ma' wen q'uel i sʌclel pañimil, pero mi mach weñic a wut añet ti ac'ʌlel.
LUK.11.35	Tsajiletme che' jiñi, ame i'iq'uic ma' q'uel i sʌclel pañimil. 
LUK.11.36	Jiñi cha'añ mi añet ti' sʌclel pañimil mi mach i cha'añetic ac'ʌlel, puro i sʌclel pañimil ma' pʌs che' bajche' lámpara am bʌ i c'ʌc'al.
LUK.11.37	Che' bʌ tsa' ujti ti t'añ Jesús, juntiquil fariseo tsi' su'be ti wocol t'añ cha'añ mi' cha'len we'el yic'ot, tsa' ochi Jesús ti jiñi otot; tsa' buchle ti' t'ejl mesa. 
LUK.11.38	Jiñi fariseo leco tsi' q'uele Jesús come ma'añic tsi' ñaxan poco i c'ʌb che' bʌ tsa' caji ti we'el.
LUK.11.39	Lac Yum tsi' su'be:
LUK.11.39	—Jatetla, fariseojet bʌ la, mi la' wen pocben i pat jiñi vaso yic'ot plato, pero but'ul la' pusic'al ti xujch' yic'ot ca'bʌl jontolil. 
LUK.11.40	Tontojetla, jiñi tsa' bʌ i mele la' bʌc'tal, ¿mach ba añic tsi' mele la' pusic'al ja'el? 
LUK.11.41	Aq'ueñob p'ump'uño' bʌ chuqui añ la' cha'añ, che' jiñi sʌc ti' pejtelel chuqui mi caj a q'uel.
LUK.11.42	¡Mi caj la' taj wocol, fariseojob! Mi la' wʌq'uen Dios i diezmojlel jiñi pimel i c'aba' menta, yic'ot ruda, yic'ot jujunchajp pimel, pero mi la' junyajlel ñusan toj bʌ meloñel yic'ot i c'uxbiya Dios. Mach yomic mi la' cʌy la' wʌq'uen i diezmojlel tac la' chu'bʌañ,
LUK.11.43	¡Mi caj la' taj wocol fariseojob! come mi la' mulan ñaxan bʌ buchlibʌl ti sinagoga tac, yic'ot mi la' mulan la' wʌq'uentel ca'bʌl cortesía ti choñoñibʌl tac.
LUK.11.44	¡Mi caj la' taj wocol xts'ijbayajob yic'ot fariseojob, cha'chajp jach la' pusic'al! lajaletla bajche' mucoñibʌl mach bʌ tsiquilic, jiñi wiñicob mi' cha'leñob xʌmbal ti' pam che' mach yujilobic.
LUK.11.45	Juntiquil xcʌntesa mandar tsi' su'be Jesús:
LUK.11.45	—Maestro, che' ma' cha'len t'añ bajche' jiñi wolix a wʌ'leñon lojon ja'el.
LUK.11.46	Jesús tsi' yʌlʌ:
LUK.11.46	—¡Mi caj la' taj wocol ja'el, xcʌntesa mandaret bʌ la! come mi la' wʌq'ueñob wiñicob al bʌ i cuch mach bʌ mejlic i lʌt'ob, pero jatetla ma'añic mi la' tʌl jiñi cuchʌl mi ti junts'ijtic i yal la' c'ʌb.
LUK.11.47	¡Mi caj la' taj wocol! come mi la' melben i yotlel ba' muculob jiñi x'alt'añob tsʌnsʌbilo' bʌ i cha'añ la' ñojte'el. 
LUK.11.48	Woli la' tsictesan la' bʌ, woli la' lon ña'tan uts'at bajche' tsi' meleyob la' ñojte'el, come isujm la' ñojte'el tsi' tsʌnsayob x'alt'añob, pero jatetla mi la' melben i yotlel ba' muculob jiñi x'alt'añob.
LUK.11.49	Jiñi cha'añ, Dios ja'el tsa'ix i yʌlʌ ti' ña'tʌbal: “Mi caj c chocbeñetla majlel x'alt'añob yic'ot apóstolob, lamital mi caj la' tsʌnsañob, yaño' bʌ mi caj la' tic'lañob.”
LUK.11.50	Jiñi cha'añ jiñi año' bʌ ti pañimil wʌle mi caj i tojbeñob i mul jiñi tsa' bʌ i tsʌnsayob x'alt'añob c'ʌlʌl ti' cajibal pañimil,
LUK.11.51	c'ʌlʌl che' bʌ tsa' tsʌnsʌnti Abel,
LUK.11.52	¡Mi caj la' taj wocol, xcʌntesa mandarob! come tsa' la' mʌcta cha'añ ma'añic mi' tajob i ña'tʌbal, mi jateticla tsa' ochiyetla, che' ja'el, tsa' la' mʌcta jiñi woli' bʌ i yochelob.
LUK.11.53	Che' bʌ tsa' ujti ti t'añ Jesús, jiñi xts'ijbayajob yic'ot fariseojob, mayajax tsi' pejcayob, ca'bʌl chuqui tsa' caji i c'ajtibeñob Jesús cha'añ mi' tajbeñob i sajtemal ti' t'añ. 
LUK.11.54	Tsi' chʌcʌ ñʌch'tʌbeyob i t'añ cha'añ mi' jop'beñob i mul.
LUK.12.1	Ti jim bʌ ora tsi' tempayob i bʌ bajc'ʌl wiñicob x'ixicob jinto che' wolix i t'uchtʌbeñob i bʌ i yoc, Jesús tsa' caji i ñaxan pejcan xcʌnt'añob i cha'añ, tsi' yʌlʌ:
LUK.12.1	—Chʌcʌ q'uele la' bʌ cha'añ i levadura
LUK.12.2	Come ma'añic mosol tac bʌ mach bʌ añic mi' caj ti pʌstʌl, ma'añic mucul tac bʌ mach bʌ añic mi' caj ti ña'tʌntel.
LUK.12.3	Jiñi cha'añ pejtelel chuqui tac tsa' la' wʌlʌ ti mucul, mi caj i yu'bintel ti jamʌl yic'ot chuqui tac tsa' la' mucu alʌ ti mal otot, mi' caj i sujbel ti pejtelel ti jol otot.
LUK.12.4	Mic su'beñetla, c pi'ʌlob, mach mi la' bʌc'ñan jiñi mu' bʌ i tsʌnsan la' bʌc'tal pero ti wi'il ma'añix chuqui mi mejlel i tumbeñetla. 
LUK.12.5	Mi caj su'beñetla majqui yom mi la' bʌc'ñan, bʌc'ñanla jiñi mu' bʌ i yʌq'uetla ti chʌmel yic'ot jiñi am bʌ i p'ʌtʌlel cha'añ mi' choquetla ochel ti tojmulil isujm mic su'beñetla, jiñi jach yom mi la' bʌc'ñan.
LUK.12.6	¿Mach ba muq'uic i chojñel jo'cojt xpurwoc ti cha'p'ejl taq'uiñ? Ti pejtelel ma'añic mi' ñajʌyel mi juncojtic ti' pusic'al Dios. 
LUK.12.7	Che' ja'el, tsicbil i tsutsel la' jol, jiñi cha'añ mach mi la' cha'len bʌq'uen, come jatetla, ñumen añ la' c'ʌjñibal bajche' ca'bʌl xpurwoc.
LUK.12.8	Mic su'beñetla: Majqui jach mi' su'b cha'añ i cʌñʌyon ti' tojlel wiñicob x'ixicob, che' ja'el i Yalobil Wiñic mi caj i su'b cha'añ i cʌñʌyʌch jiñi wiñic ya' ti' tojlel i yÁngel Dios. 
LUK.12.9	Pero majqui jach mi' su'beñob wiñicob x'ixicob mach i cʌñʌyoñic, mi' caj ti sujbel ya' ti' tojlel i yÁngel Dios cha'añ mach i cʌñʌyic jiñi wiñic.
LUK.12.10	Majqui jach mi' cha'len t'añ ti' contra i Yalobil Wiñic mi caj i ñusʌbentel i mul, pero majqui jach mi' cha'len p'ajoñel ti' contra jiñi Ch'ujul bʌ Espíritu ma'añic mi caj i ñusʌbentel i mul.
LUK.12.11	Che' mi la' pʌjyel majlel ti sinagoga tac ti' tojlel yumʌlob yic'ot año' bʌ i ye'tel, mach mi la' mel la' pusic'al cha'añ bajche' mi' caj ti loq'uel la' t'añ yic'ot bajche' mi caj la' jac', yic'ot chuqui mi caj la' su'b. 
LUK.12.12	Come jiñi Ch'ujul bʌ Espíritu mi caj i cʌntesañetla ti jim bʌ ora chuqui yom mi la' su'b. 
LUK.12.13	Che' motocñayob wiñicob x'ixicob juntiquil tsi' su'be Jesús:
LUK.12.13	—Maestro, su'ben jiñi cʌscun cha'añ mi' t'oxbeñon i chu'bʌañ c tat.
LUK.12.14	Jesús tsi' su'be jiñi wiñic:
LUK.12.14	—¿Am ba que'tel ti meloñel cha'añ mic t'oxbeñetla la' chu'bʌañ?
LUK.12.15	Tsi' su'beyob:
LUK.12.15	—Chʌcʌ q'uele la' bʌ cha'añ ma'añic chuqui tac mi la' tsʌjyun, come mach cuxulobic wiñicob cha'añ ti ca'bʌl i chu'bʌañ.
LUK.12.16	Jesús tsi' su'beyob ja'el jump'ejl lajiya, tsi' yʌlʌ: Awilan, juntiquil wen chumul bʌ wiñic, añ jumpejt i lum tsi' pʌc'ʌ tsi' wen ac'ʌ i wut. 
LUK.12.17	Jiñi wiñic tsa' caji i bajñel ña'tan ti' pusic'al, tsi' yʌlʌ: ¿Chuqui mi caj c mel? Come ma'añix i yotlel ba' mic lot i wut c pʌc'ʌb. 
LUK.12.18	Tsi' yʌlʌ: “Añ chuqui mi caj c mel, mi caj c jem i yotlel tac, mi caj c cha' mel ñumen colem bʌ, ya'i mi caj c lot pejtelel i wut c pʌc'ʌb yic'ot c chu'bʌañ. 
LUK.12.19	Mi caj c bajñel ña'tan tic pusic'al, ca'bʌl jax c chu'bʌañ lotbil cha'añ mij c'ʌn ti ca'bʌl ja'b, la' j c'aj co, la' j c'ux c waj, la' c jap chuqui com, la' cu'bin i tijicñʌyel c pusic'al.” 
LUK.12.20	Pero Dios tsi' su'be jiñi wiñic: “Tontojet, ti ili ac'ʌlel talob i pʌyob majlel a ch'ujlel, che' jiñi, ¿majqui i cha'añ pejtelel a chu'bʌañ tsa' bʌ a tempa?” 
LUK.12.21	Che'ʌch jiñi mu' bʌ i bajñel p'ol ca'bʌl i chu'bʌañ cha'añ mi' bajñel c'ʌn, pero ma'añic chuqui mi' taj ti Dios.
LUK.12.22	Jesús tsi' su'be xcʌnt'añob i cha'añ: Jiñi cha'añ mic su'beñetla, mach mi la' mel la' pusic'al cha'añ la' cuxtʌlel wʌ' ti pañimil, mi cha'añ chuqui mi la' c'ux, mi cha'añ chuqui mi la' xoj. 
LUK.12.23	Ñumen i c'ʌjñibal la cuxtʌlel bajche' i bʌl la' ñʌc' yic'ot ñumen i c'ʌjñibal la' bʌc'tal bajche' la' pislel. 
LUK.12.24	Ña'tanla jiñi xwachin, ma'añic mi' cha'len pac' mi c'ajbal; ma'añic i yotlel ba' mi' tempan i buc'bal pero Dios mi yʌq'ueñ i buc'bal. ¿Mach ba ñumen añic la' c'ʌjñibal che' bajche' te'lemut? 
LUK.12.25	¿Am ba majch mi mejlel ti chañ-an junxujc'ubʌyel cha'añ ti ca'bʌl mel pusic'al? 
LUK.12.26	Pero mi ma'añic mi mejlel la' mel chuqui tac mach ñuquic ti' melol. ¿Chucoch mi la' mel la' pusic'al cha'añ jiñi yan tac bʌ?
LUK.12.27	Ña'tanla bajche' mi' colel jiñi sʌsʌc bʌ i ñich pimel: Ma'añic mi' cha'len e'tel, mi jalbal, pero mic su'beñetla, mach wen i t'ojolic i pislel Salomón ti pejtelel i ñuclel bajche' i ñich pimel.
LUK.12.28	Mi che'ʌch mi' ch'ʌl Dios jiñi pimel cuxul bʌ wʌle ti jamil mu' bʌ caj i chojquel ti c'ajc ti yijc'ʌlal. ¿Mach ba muq'uic i yʌq'ueñetla chuqui mi la' xoj jatetla mach bʌ añic mi la' ñop ti pejtelel la' pusic'al? 
LUK.12.29	Mach la' mel la' pusic'al cha'añ chuqui mi caj la' c'ux mi chuqui mi caj la' jap. Mach mi la' tsic la' pusic'al. 
LUK.12.30	Come pejtelel iliyi mi' sʌclañob wiñicob x'ixicob año' bʌ ti pañimil; pero yujil la' Tat pejtelel chuqui tac añ to yom la' cha'añ.
LUK.12.31	Jiñi cha'añ sajcanla i yumʌntel Dios, che' jiñi mi caj la' wʌq'uentel pejtelel chuqui tac yom.
LUK.12.32	Mach mi la' cha'len bʌq'uen anquese mach ca'bʌleticla, come la' Tat tsi' ña'ta i yotsañetla ti' yumʌntel. 
LUK.12.33	Choño la' chu'bʌañ, aq'uenla jiñi p'ump'uño' bʌ. Melela i yajñib la' taq'uiñ mach bʌ añic mi' ñox-an. Tempan la' chu'bʌañ ti panchan ba' ma'añic mi' jilel, ba' ma'añic mi' yochelob xujch', ba' ma'añic mi' jisan motso'.
LUK.12.34	Come baqui jach tempʌbil la' chu'bʌañ ya' mi la' teñe ac' la' pusic'al.
LUK.12.35	Yom chajpʌbiletla, yom tsuc'bil la' lámpara. 
LUK.12.36	Ajñenla bajche' mi' yajñelob x'e'telob woli bʌ i pijtañob i yum mu' bʌ i cha' tilel ti' yotot che' mi' yujtel i q'uiñilel ñujpuñijel, che' jiñi, che' mi' c'otel i pejcañob ti' yotot, mi' jambeñob ti ora. 
LUK.12.37	Tijicñayob jiñi x'e'telob woli bʌ i pijtañob i yum che' mi' tilel. Isujm mic su'beñetla, i yum mi caj i chajpan i bʌ, mi caj i su'beñob buchtʌl ti c'ux waj jiñi x'e'telob i cha'añ, mi caj i tilel i yʌq'ueñob i bʌl i ñʌc'. 
LUK.12.38	Mi tsa' tili i yum che' yomix i taj ojlil ac'ʌlel o che' ñumeñix ti ojlil ac'ʌlel,
LUK.12.39	Pero ña'tanla yom yʌxʌl la' wo. Tsa'ic i ña'ta i yum otot bajche' ora mi' caj i tilel xujch', che' jiñi tsi' chʌcʌ q'uele i yotot cha'añ ma'añic mi' jambentel. 
LUK.12.40	Yom chajpʌbiletla ja'el, come tal i Yalobil Wiñic ti' yorajlel che' mach yʌxʌlic la' wo.
LUK.12.41	Che' jiñi Pedro tsa' caji i su'ben:
LUK.12.41	—C Yum, jiñi t'añ mu' bʌ a su'b ti lajiya ¿woli ba a su'beñon lojon, o woli ba a su'ben pejtelel wiñicob x'ixicob?
LUK.12.42	Lac Yum tsi' yʌlʌ:
LUK.12.42	—¿Majqui jiñi xuc'ul bʌ xq'uel e'tel am bʌ ca'bʌl i ña'tʌbal tsa' bʌ aq'uenti i ye'tel ti' yum cha'añ mi' yʌq'ueñob i bʌl i ñʌc' jiñi año' bʌ ti' yotot che' ti' yorajlel? 
LUK.12.43	Tijicña jiñi x'e'tel uts'at bʌ woli' mel i ye'tel che' mi' julel i yum. 
LUK.12.44	Isujm mic su'beñetla, i yum mi caj i yʌq'ueñ ti' wenta pejtelel i chu'bʌañ. 
LUK.12.45	Pero mi tsi' yʌlʌ ti' pusic'al jiñi x'e'tel: “Jal to tal c yum”, mi tsa' caji i jats' jiñi x'e'telob, wiñicob yic'ot x'ixicob, mi tsi' bajñel cha'le we'el uch'el, yic'ot yʌc'ʌjel, 
LUK.12.46	mi caj i c'otel i yum jiñi x'e'tel ti jump'ejl q'uiñ che' mach yʌxʌlic i yoj, tsʌts mi caj i yʌq'ueñ i toj mul, yic'ot mi caj i yʌc' ba'añ jiñi mach bʌ xuc'ulobic.
LUK.12.47	Jiñi x'e'tel cʌmbil bʌ i cha'añ chuqui yom i yum, mi ma'añic tsi' chajpa i bʌ cha'añ mi' mel jiñi e'tel, ca'bʌl mi caj i jajts'el ti asiyal. 
LUK.12.48	Pero jiñi x'e'tel mach bʌ yujilic chuqui yom i yum, mi tsi' mele chuqui mach weñic, ts'ita' jach mi caj i jajts'el ti asiyal; come pejtelel jiñi tsa' bʌ aq'uentiyob i majtañ ti ca'bʌl, ca'bʌl añ ti' wenta cha'añ mi' c'ʌn ti uts'at; jiñi ca'bʌl bʌ mi' yʌq'ueñtel i majtañ, ñumen ca'bʌl mi caj i c'ajtibentel.
LUK.12.49	Tsa' tiliyon cha'añ mic choc tilel c'ajc ti pañimil. Uts'atic jax che' tsa'iquix tsujq'ui.
LUK.12.50	Añ wocol mu' bʌ c wersa ñusan. Ca'bʌl wolic mel pusic'al jinto mi' ts'ʌctiyel. 
LUK.12.51	¿Woli ba la' lon ña'tan tsa' tiliyon cha'añ mic ñʌch'chocon jiñi año' bʌ ti pañimil? Mic su'beñetla mach jiñiqui; tsa' tiliyon cha'añ mi cʌq'ueñob i t'oxob i bʌ. 
LUK.12.52	Wʌle, c'ʌlʌl ti' jilibal, mi añ jo'tiquil ti jump'ejl otot mi caj i t'oxob i bʌ, jiñi uxtiquil ti' contra cha'tiquil, jiñi cha'tiquil ti' contra uxtiquil. 
LUK.12.53	T'oxol mi caj i yajñel jiñi tatʌl ti' contra i yalobil, i yalobil ti' contra i tat, jiñi ña'ʌl ti' contra i yixic'al, jiñi yixic'al ti' contra i ña', jiñi x'ixic bʌ ñij-alʌl ti' contra i yʌ'lib, jiñi yʌ'lib ti contra x'ixic bʌ i ñij-al.
LUK.12.54	Tsi' su'be ja'el jiñi bajc'ʌl wiñicob x'ixicob: Che' mi la' q'uel tocal mu' bʌ i loq'uel tilel ba' mi' bʌjlel q'uiñ, ti ora mi la' wʌl: “Tal ja'al.” Isujm, che'ʌch mi' yujtel. 
LUK.12.55	Che' mi' tilel ic' loq'uem bʌ ti sur, mi la' wʌl: “Mi' cajel ticwal”, che'ʌch mi yujtel. 
LUK.12.56	¡Cha'chajp jax bʌ la' pusic'al! Mi la' ña'tʌben isujmlel chuqui tac mi la' q'uel ti pañimil yic'ot ti panchan. ¿Chucoch ma'añic mi la' ña'tʌben isujmlel jiñi woli bʌ ti ujtel wʌle?
LUK.12.57	¿Chucoch ma'añic mi la' ña'tan ti la' bajñelil chuqui toj? 
LUK.12.58	Che' ma' majlel ba'añ jiñi am bʌ i ye'tel yic'ot a contra, ñopo a mel a bʌ yic'ot a contra che' temel añetla ti bij cha'añ ma'añic mi' wersa pʌyet majlel ba'añ xmel mulil, come, jiñi xmel mulil mi caj i yʌq'uet ti' c'ʌb xcʌnta cárcel, jiñi xcʌnta cárcel mi caj i yotsañet ti cárcel. 
LUK.12.59	Mic su'beñet, ma'añic mi caj a loq'uel ya'i jinto ma' toj, ma'añic mi caj a cʌybentel mi jump'ejlic centavo.
LUK.12.59	Jiñi xi'ba
LUK.12.59	Jiñi Jesucristo
LUK.12.59	Tsi' cha'le mulil c'ʌlʌl ti' cajibal: 1 Jn 3.8a; Ef 6.11; 1 Tm 3.7
LUK.12.59	Tsa' tili cha'añ mi' jisʌben i p'ʌtʌlel i ye'tel diablo: 1 Jn 3.8b
LUK.12.59	Jiñʌch i contra i tejclum Dios: Mt 13.39; 1 P 5.8-9
LUK.12.59	Jiñʌch amigo i cha'añ i tejclum Dios: Lc 12.4; Jn 11.11; 15.13-15
LUK.12.59	Jiñʌch xtsʌnsa: Jn 8.44
LUK.12.59	Jiñʌch i yum laj cuxtʌlel: Jn 5.26; 6.35; 10.10
LUK.12.59	Jiñʌch xlot: Jn 8.44
LUK.12.59	Isujmlelʌch: Jn 14.6
LUK.12.59	Mi pʌy wiñicob x'ixicob cha'añ mi' cha'leñob mulil: Ap 12.9
LUK.12.59	Mi' ñusan mulil: Mt 9.2-6; Lc 7.47; Ef 4.32
LUK.12.59	Mach yomic cha'añ mi lac taj lac cuxtʌlel: Lc 8.12
LUK.12.59	Tsa' tili cha'añ mi' coltañ wiñicob x'ixicob: Jn 3.17; 10.9; 1 Tm 1.15
LUK.12.59	Mi caj i majlel ti tojmulil: Mt 25.41; Heb 2.14; Ap 20.10.
LUK.12.59	Mi yajñel ti panchan: Hch 1.9; Ef 6.9; Heb 4.14.
LUK.13.1	Ti jim bʌ ora ya'añob cha'tiquil uxtiquil tsa' bʌ i su'beyob Jesús chuqui tsi' mele Pilato che' bʌ tsi' tsʌnsa galileojob. Tsi' xʌbeyob i ch'ich'el galileojob yic'ot i ch'ich'el jiñi tsʌnsʌbil bʌ i majtañ Dios tsa' bʌ i yʌq'ueyob.
LUK.13.2	Jesús tsi' c'ajtibeyob, tsi' yʌlʌ:
LUK.13.2	—¿Mu' ba la' lon ña'tan cha'añ ili galileojob tsa' bʌ tsʌnsʌntiyob ñumen ca'bʌlob i mul bajche' i mul pejtelel i pi'ʌlob? 
LUK.13.3	Mic su'beñetla: ma'añic, mi ma'añic mi la' cʌy la' mul che'ʌch mi caj la' jilel ja'el ti la' pejtelel. 
LUK.13.4	Ixcu jiñi waxʌclujuntiquilob tsa' bʌ chʌmiyob che' bʌ tsa' tejñiyob ti chañ bʌ ts'ajc che' bʌ tsa' yajli ya' ti Siloé.
LUK.13.5	Mic su'beñetla: ma'añic, mi ma'añic mi la' cʌy la' mul che'ʌch mi caj la' jilel ja'el ti la' pejtelel.
LUK.13.6	Tsi' yʌlʌ ja'el ili lajiya: Juntiquil wiñic añ i cha'añ higuera te' pʌc'bil ti' ts'usubil, tsa' tili i q'uel mi añix i wut, ma'añic tsi' taja. 
LUK.13.7	Tsi' su'be xcʌnta ts'usubil: “uxp'ejlix ja'b wolic tilel cha'añ mij q'uelben mi añix i wut jiñi higuera te', ma'añic tsa' c tajbe, seq'uex. ¿Chuqui to i ye'tel mi' chʌn mʌctañ lum?”
LUK.13.8	Jiñi xcʌnta ts'usubil tsi' yʌlʌ: “C yum, la' to ajñic yam bʌ ja'b jinto mic joy picben i ye'bal, mi caj cotsʌben i ta' alʌc'ʌl. 
LUK.13.9	Mi tsi' yʌc'ʌ i wut, uts'at, mi ma'añic mi' yʌc' i wut, ti wi'il ma' sec'.”
LUK.13.10	Ti' q'uiñilel c'aj-o tsa' caji ti cʌntesa Jesús ti sinagoga. 
LUK.13.11	Ya'añ x'ixic am bʌ i c'am-ʌjel waxʌclujump'ejlix (18) ja'b, c'uchucña tsi' cha'le xʌmbal, ma'añic tsa' mejli i toj-esan i pat cha'añ i xi'bʌjlel. 
LUK.13.12	Che' bʌ tsi' q'uele Jesús, tsi' pʌyʌ tilel, tsi' su'be:
LUK.13.12	—X'ixic c'oq'uesʌbiletix ti a c'am-ʌjel.
LUK.13.13	Tsi' yʌc'ʌ i c'ʌb ti jiñi x'ixic, ti ora tsa' toj-esʌbenti i pat. Tsi' tsictesa i ñuclel Dios. 
LUK.13.14	Pero i yum sinagoga tsa' mich'a, come Jesús tsi' cha'le c'oq'uesaya ti' q'uiñilel c'aj-o. Tsi' su'beyob wiñicob x'ixicob:
LUK.13.14	—Wʌcp'ejl q'uiñ mi lac cha'len e'tel, ti jim bʌ ora yom mi la' tilel cha'añ mi la' lajmesʌntel, mach ti' q'uiñilelic c'aj-o.
LUK.13.15	Jiñi cha'añ lac Yum tsi' su'be:
LUK.13.15	—Cha'chajp jax la' pusic'al. ¿Mach ba muq'uic a tic jiñi tat wacax yic'ot a burro ba' cʌchʌl ti' buc'ujib che' ti' q'uiñilel c'aj-o cha'añ ma' pʌy majlel ba' mi' jap ja'? 
LUK.13.16	Ixcu ili x'ixic i yalobil Abraham ¿Mach ba yomic mi' yʌjq'uel ti colel ti' q'uiñilel c'aj-o, che' añix waxʌclujump'ejl ja'b chucbil i cha'añ Satanás?
LUK.13.17	Che' bʌ tsi' su'bu ili t'añ, tsi' cha'leyob quisin pejtelel i contrajob, pero pejtelel wiñicob x'ixicob tijicñajax tsi' yu'biyob cha'añ pejtelel jiñi ñuc tac bʌ i melbal Jesús.
LUK.13.18	Jesús tsi' yʌlʌ:
LUK.13.18	—¿Bajche' mi' mejlel lac lajin i yumʌntel Dios? ¿Chuqui yic'ot mi mejlel c lajin? 
LUK.13.19	Lajalʌch bajche' i bʌc' mostaza tsa' bʌ i ch'ʌmʌ wiñic, tsi' wejch'u ti lum, tsa' coli, tsa' ochi ti colem te'; jiñi te'lemut tsi' meleyob i c'u' tac ti' c'ʌb jiñi te'.
LUK.13.20	Tsi' cha' alʌ:
LUK.13.20	—¿Chuqui yic'ot mi mejlel c lajin i yumʌntel Dios? 
LUK.13.21	Lajalʌch bajche' levadura tsa' bʌ i ch'ʌmʌ juntiquil x'ixic, tsi' yotsa ti uxp'is harina,
LUK.13.22	Tsa' ñumi majlel Jesús ti pejtelel tejclum yic'ot ti xchumtʌl tac. Tsi' cha'le cʌntesa che' woli' majlel ti Jerusalén. 
LUK.13.23	Añ juntiquil tsa' bʌ i c'ajti:
LUK.13.23	—C Yum, ¿ts'ita' jach ba mu' bʌ caj i coltʌntelob?
LUK.13.23	Jesús tsi' su'beyob:
LUK.13.24	—Cha'lenla wersa cha'añ mi la' wochel ti ch'och'oc bʌ i ti'. Come mic su'beñetla ca'bʌlob mi caj i ñopob ochel pero ma'añic mi caj i mejlelob.
LUK.13.25	Ti wi'il i yum otot mi caj i ch'ojyel i ñup'ben i ti' otot, che' añetla ti jumpat mi caj la' pejcan i yum ya' ti ti' otot. Mi caj la' wʌl: “C Yum, c Yum, jambeñon lojon”, i yum otot mi caj i su'beñetla: “Mach cujilic baqui ch'oyoletla.”
LUK.13.26	Che' jiñi mi caj la' wʌl: “Tsa' c cha'le lojon we'el uch'el ti a tojlel. Jatet tsa' cha'le cʌntesa ti yojlil c tejclum tac lojon.” 
LUK.13.27	Pero i yum otot mi caj i su'beñetla: “Mic su'beñetla, mach cujilic baqui ch'oyoletla; loq'uenla tic tojlel pejteletla mu' bʌ la' cha'len jontolil.” 
LUK.13.28	Che' bʌ chocbiletixla mi caj la' cha'len ca'bʌl uq'uel yic'ot quech'ecña bʌ i bʌquel la' wej,
LUK.13.29	Mi caj i tilelob ca'bʌl ch'oyolo' bʌ ti' pasibal q'uiñ yic'ot ti' bʌjlibal q'uiñ yic'ot ti norte yic'ot ti sur, mi caj i buchtʌlob ti' t'ejl mesa ya' ti' yumʌntel Dios. 
LUK.13.30	Awilan, añ wi'ilobix bʌ mu' bʌ caj i c'axelob majlel ti ñaxan; añ ñaxaño' bʌ mu' bʌ caj i cʌytʌlob ti wi'ipat.
LUK.13.31	Ti jiñi jach bʌ q'uiñ tsa' tiliyob cha'tiquil uxtiquil fariseojob, tsi' su'beyob Jesús:
LUK.13.31	—Cucu, loq'uen wʌ'i come Herodes yom i tsʌnsañet.
LUK.13.32	Jesús tsi' su'beyob:
LUK.13.32	—Cucula, su'benla jiñi wax:
LUK.13.33	Wersa mic cha'len xʌmbal wʌle, yic'ot ijc'ʌl, yic'ot cha'bi come mach mejlic ti tsʌnsʌntel x'alt'añ ti yam bʌ tejclum, ya' jach ti Jerusalén. 
LUK.13.34	Jerusalén, Jerusalén, mu' bʌ a tsʌnsan x'alt'añob, mi la' jul ti xajlel jiñi chocbilo' bʌ tilel ba'añetla. Añix ca'bʌl tsa' c ñopo c tempan la' walobilob che' bajche' mi' luts' i yal jiñi xña'a mut, pero mach la' womic. 
LUK.13.35	Awilan, jocholix mi caj i cʌlel la' wotot, mic su'beñetla ma'añic mi caj la' chʌn q'uelon jinto mi' tilel i yorajlel che' mi caj la' wʌl: “La' sujbic i ñuclel jiñi woli bʌ i tilel ti' c'aba' lac Yum.”
LUK.13.35	Jiñi lujuntiquil xch'ocob
LUK.13.35	Mt 25.1-13
LUK.13.35	Jiñi x'ixic tsa' bʌ i sʌtʌ jump'ejl i taq'uiñ
LUK.13.35	Lc 15.8-10
LUK.13.35	Jiñi me'ba' x'ixic yic'ot jiñi xmeloñel
LUK.13.35	Lc 18.1-8
LUK.13.35	Jiñi me'ba' x'ixic am bʌ ti Sarepta
LUK.13.35	Lc 4.25-26
LUK.13.35	Jiñi x'ixic bʌ yumʌl ti Sabá
LUK.13.35	Lc 11.31.
LUK.14.1	Ti jump'ejl bʌ q'uiñ che' ti q'uiñilel c'aj-o, tsa' ochi Jesús ti c'ux waj ti' yotot i yumob fariseo,
LUK.14.2	Ya'añ juntiquil wiñic ti' tojel Jesús, sit'il bʌ i bʌc'tal. 
LUK.14.3	Jiñi cha'añ Jesús tsi' su'be fariseojob yic'ot xcʌntesa mandarob, tsi' yʌlʌ:
LUK.14.3	—¿Tic'bil ba c'oq'uesaya che' ti' yorajlel c'aj-o?
LUK.14.4	Ñʌch'ʌl tsa' cʌleyob, jiñi cha'añ Jesús tsi' pʌyʌ tilel jiñi wiñic, tsi' c'oq'uesa, tsi' choco sujtel. 
LUK.14.5	Jesús tsi' pejcayob, tsi' su'beyob:
LUK.14.5	—¿Majqui ti la' tojlel mi añ [i burro]
LUK.14.6	Ma'añic tsa' mejli i jac'beñob i t'añ.
LUK.14.7	Che' bʌ tsi' q'uele woli i yajcañob ñaxan bʌ buchlibʌl ti mesa jiñi pʌybilo' bʌ ti q'uiñijel, Jesús tsa' caji i su'beñob ti lajiya:
LUK.14.8	Che' pʌybilet majlel ti c'ux waj ba' woliyob ti q'uiñijel cha'añ ñujpuñijel, mach ma' buchtʌl ti ñaxan bʌ buchlibʌl, ame añic yam bʌ pʌybil bʌ ñumen ñuc bʌ bajche'et. 
LUK.14.9	Che' mi' tilel i yum q'uiñijel tsa' bʌ i pʌyʌyetla tilel ti la' cha'ticlel, mi caj i su'beñet cha'añ ma' wʌq'uen a buchlib ili wiñic, che' jiñi quisintic mi caj a wu'bin che' ma' majlel ti buchtʌl ti jiñi cojix bʌ buchlibʌl. 
LUK.14.10	Che' pʌybilet majlel ti q'uiñijel, cucu, buchi' ti wi'ilix bʌ buchlibʌl; che' mi c'otel jiñi tsa' bʌ i pʌyʌyet tilel ti q'uiñijel tic'ʌl mi' su'beñet: “Queran, la' ti buchtʌl ti ñumen uts'at bʌ buchlibʌl”, che' jiñi, ñuc mi caj a q'uejlel ti' wut jiñi buchulo' bʌ ti' t'ejl mesa. 
LUK.14.11	Majqui jach chañ mi' mel i bʌ mi caj i peq'uesʌntel; jiñi pec' bʌ mi' mel i bʌ mi caj i chañ-esʌntel.
LUK.14.12	Jesús tsi' su'be ja'el jiñi wiñic tsa' bʌ i pʌyʌ tilel ti q'uiñijel:
LUK.14.12	—Che' ma' mel q'uiñijel, mach ma' pʌy tilel a cʌñʌyo' bʌ, mi a werañobic, mi a pi'ʌlob, mi jiñic wen chumulo' bʌ a pi'ʌlob ti chumtʌl, ame i cha' pʌyetob majlel ti q'uiñijel, che' jiñi ma' cha' q'uextʌbentel. 
LUK.14.13	Che' ma' mel q'uiñijel, pʌyʌ tilel jiñi mach bʌ añobic i chu'bʌañ, yic'ot mach bʌ weñobic i yoc i c'ʌb, yic'ot xpots'ob. 
LUK.14.14	Mi caj a taj i tijicñʌyel a pusic'al come mach mejlic i cha' q'uextʌbeñet, pero mi caj a q'uextʌbentel che' mi' cha' ch'ojyelob jiñi tojo' bʌ.
LUK.14.15	Che' bʌ tsi' yu'bi juntiquil buchul bʌ ti' t'ejl mesa ba'añ Jesús, tsi' su'be:
LUK.14.15	—Tijicña jiñi mu' bʌ i c'ux waj ti' yumʌntel panchan.
LUK.14.16	Jiñi cha'añ Jesús tsi' su'be: Juntiquil wiñic tsi' mele colem bʌ q'uiñijel, tsi' pʌyʌ tilel ca'bʌlob. 
LUK.14.17	Ti' yorajlel q'uiñijel tsi' choco majlel x'e'tel i cha'añ, cha'añ mi' su'ben jiñi pʌybilo' bʌ: “La'ixcula, laj chajpʌbilix.” 
LUK.14.18	Pero ti pejtelelob tsa' caji i jop'ob i t'añ cha'añ mach yomobic majlel. Jiñi ñaxan bʌ tsi' yʌlʌ: “Tsa' c mʌñʌ jump'ejl lum, wersa mic majlel j q'uel. Awocolic ñusʌbeñon.” 
LUK.14.19	Yam bʌ tsi' yʌlʌ: “Tsa' c mʌñʌ lujuncojt tat wacax. Samito j q'uel mi wen yujil e'tel. Awocolic ñusʌbeñon.” 
LUK.14.20	Yam bʌ tsi' yʌlʌ: “Tsa' to ujtiyon ti ñujpuñijel, jiñi cha'añ mach mejlicon ti majlel.” 
LUK.14.21	Tsa' sujti jiñi x'e'tel, tsi' laj su'be i yum bajche' tsi' yʌlʌyob, jiñi cha'añ tsa' mich'a i yum otot, tsi' su'be jiñi x'e'tel i cha'añ: “Cucu ti ora ti choñoñibʌl tac yic'ot ti calle tac ya' ti tejclum; pʌyʌ tilel jiñi mach bʌ añobic i chu'bʌañ, yic'ot mach bʌ weñobic i yoc i c'ʌb, yic'ot xpots'ob.” 
LUK.14.22	Jiñi x'e'tel tsi' yʌlʌ, C yum: “Che'ʌch tsa' c mele bajche' tsa' su'beyon, pero añ to jochol bʌ buchlibʌl tac.” 
LUK.14.23	I yum tsi' su'be jiñi x'e'tel i cha'añ: “Cucu ti bij tac yic'ot ti mucu bij, wersa pʌyʌyob tilel cha'añ mi' bujt'el cotot. 
LUK.14.24	Come mic su'beñetla mi juntiquilic jiñi tsa' bʌ c ñaxan pʌyʌyob tilel ti q'uiñijel, mi caj i c'uxob jiñi we'elʌl tsa' bʌ c chajpa.”
LUK.14.25	Bajc'ʌl wiñicob x'ixicob tsa' majliyob yic'ot Jesús, tsi' sutq'ui i bʌ Jesús cha'añ mi' q'uelob, tsi' su'beyob: 
LUK.14.26	Mi añ majqui mi' tsajcañon mach bʌ añic mi' ts'a'len i tat, i ña',
LUK.14.27	Jiñi mach bʌ añic mi' ch'ʌm i cruz che' mi tsajcañon, mach mejlic ti ochel ti xcʌnt'añ c cha'añ.
LUK.14.28	¿Majqui ti la tojlel yom bʌ i mel chañ bʌ q'ueloñib, mach ba ñaxañic mi' buchtʌl i tsicben i tojol cha'añ mi' ña'tan mi jasʌl i taq'uiñ cha'añ mi' yujtel i mel? 
LUK.14.29	Mi tsi' melbe i c'ʌclib pero mi ma'añic tsa' mejli i yujtesan, mi caj i wajleñob pejtelel mu' bʌ i q'uelob. 
LUK.14.30	Mi caj i yʌlob: “Ili wiñic tsa' caji i wa'chocon chañ bʌ q'ueloñib, pero ma'añic tsa' mejli i yujtesan.”
LUK.14.31	Che' ja'el mi añ juntiquil rey mu' bʌ i majlel ti guerra ti' contra yam bʌ rey, ¿mach ba ñaxañic mi' buchtʌl i ña'tan mi jasʌl lujump'ejl mil soldadojob cha'añ mi' contrajin junc'al mil mu' bʌ i tilelob ti' contra? 
LUK.14.32	Mi tsi' ña'ta mach mejlic i cha'añ, mi' choc majlel wiñic ba'añ i contrajob che' ñajt to añob, cha'añ mi' c'ajtibeñob ti wocol t'añ, cha'añ ma'añic mi' techob guerra. 
LUK.14.33	Che' ja'el, mi añ juntiquil mach bʌ yomic i len cʌy pejtelel i chu'bʌañ,
LUK.14.34	Uts'at jiñi ats'am, pero mi tsa' jili i tsajel,
LUK.14.35	Ma'añix i c'ʌjñibal cha'añ lum, mi cha'añic mi' xʌbob yic'ot i ta' alʌc'ʌl; mux i chojquel loq'uel. Jiñi am bʌ i chiquin cha'añ mi' yu'bin, la' i yu'bin.
LUK.15.1	Tsa' cajiyob ti tilel pejtelel xch'ʌm tojoñelob yic'ot xmulilob ba'añ Jesús cha'añ mi yu'bibeñob i t'añ. 
LUK.15.2	Jiñi fariseojob yic'ot xts'ijbayajob tsa' cajiyob ti wulwul t'añ, tsi' yʌlʌyob:
LUK.15.2	—Jesús mi' ch'ʌm ti' wenta xmulilob,
LUK.15.3	Jiñi cha'añ Jesús, tsi' su'beyob ili t'añ ti lajiya: 
LUK.15.4	¿Am ba juntiquil wiñic ti la' tojlel am bʌ jo'c'al i tʌñʌme', mi tsa' sajti juncojt, mach ba muq'uic i cʌy bolonlujuncojt i jo'c'al ti jochol bʌ lum cha'añ mi' majlel i sajcan jiñi sajtem bʌ jinto mi' taj?
LUK.15.5	Che' bʌ tsa'ix i taja, tijicña i pusic'al mi' yʌc' ti' quejlab. 
LUK.15.6	Che' mi' c'otel ti' yotot, mi' pʌy tilel i cʌñʌyo' bʌ yic'ot i pi'ʌlob ti chumtʌl, mi' su'beñob: “Yom tijicñayetla quic'ot come tsa' c taja c tʌñʌme' tsa' bʌ cʌn sajti.”
LUK.15.7	Mic su'beñetla, ñumen tijicñayob i pusic'al mi' yu'biñob jiñi año' bʌ ti panchan che' mi' cʌy i mul juntiquil xmulil, pero ts'ita' jach mi' yu'biñob i tijicñʌyel cha'añ bolonlujuntiquil i jo'c'al tojo' bʌ mach bʌ añobic i mul.
LUK.15.8	Mi añ x'ixic am bʌ i cha'añ lujump'ejl dracma
LUK.15.9	Che' bʌ tsa'ix i taja mi' pʌy tilel i cʌñʌyo' bʌ yic'ot i pi'ʌlob ti chumtʌl. Mi' su'beñob: “Yom tem tijicñayetla quic'ot, come tsa' c taja jiñi taq'uiñ tsa' bʌ j cʌn sʌtʌ.” 
LUK.15.10	Che' ja'el mic su'beñetla, tijicñayob i yÁngel Dios cha'añ juntiquil xmulil mu' bʌ i cʌy i mul.
LUK.15.11	Tsi' yʌlʌ ja'el: Juntiquil wiñic añ cha'tiquil i yalobil. 
LUK.15.12	Jiñi ijts'iñʌl bʌ tsi' su'be i tat: “C tat, aq'ueñon a chu'bʌañ che' bajche' c'amel yom mic ch'ʌm.” I tat tsi' t'oxbeyob i chu'bʌañ.
LUK.15.13	Che' ñumeñix cha'p'ejl uxp'ejl q'uiñ, jiñi ijts'iñʌl bʌ i yalobil tsi' ch'ʌmʌ pejtelel i chu'bʌañ;
LUK.15.14	Che' bʌ tsa'ix i to'ol laj jisa i taq'uiñ, tsa' tejchi ca'bʌl wi'ñal ti jiñi lum, tsa' caji i yu'bin wi'ñal. 
LUK.15.15	Che' jiñi tsa' majli ti e'tel ba'añ juntiquil wiñic ti jiñi lum, ba' tsa' chojqui majlel ti jamil cha'añ mi' buc'san chitam. 
LUK.15.16	Jiñi ch'itoñ yom i c'uxben i buc'bal chitam, come ma'añic majqui tsi' yʌq'ue i bʌl i ñʌc'.
LUK.15.17	Che' bʌ tsa' caji i ña'tan pañimil tsi' yʌlʌ: “Añ x'e'telob ya' ti' yotot c tat añob ca'bʌl i waj; pero joñon ilayi wolic chʌmel ti wi'ñal. 
LUK.15.18	Mi caj c ch'ojyel, muq'uix c majlel ba'añ c tat. Mi caj c su'ben: c tat, tsa'ix c cha'le mulil ti' contra jiñi am bʌ ti panchan yic'ot ti a tojlel. 
LUK.15.19	Mach uts'aticon cha'añ mic chʌn pejcʌntel ti a walobil, otsañon jax ti x'e'tel a cha'añ.” 
LUK.15.20	Tsa' ch'ojyi, tsa' majli ba'añ i tat. Che' ñajt to i tilel, i tat tsi' q'uele, tsi' p'unta, ti ajñel tsa' majli i taj i yalobil, tsi' meq'ue, tsi' ts'ujts'u. 
LUK.15.21	I yalobil tsi' su'be: “C tat, tsa'ix c cha'le mulil ti' contra jiñi am bʌ ti panchan yic'ot ti a tojlel; mach uts'aticon cha'añ mic chʌn pejcʌntel ti a walobil.” 
LUK.15.22	I tat tsi' su'be x'e'telob i cha'añ: “Ch'ʌmʌla tilel jiñi ñumen uts'at bʌ bujcʌl, xojbenla, otsʌbenla mʌtc'ʌbʌl ti' c'ʌb yic'ot xʌñʌbʌl ti yoc.
LUK.15.23	Pʌyʌla tilel jiñi jujp'em bʌ alʌ tat wacax, tsʌnsanla, la' laj c'ux, la' lac cha'len q'uiñijel. 
LUK.15.24	Come ili calobil chʌmeñ yu'bil ti yam bʌ ora, pero wʌle tsa'ix cha' cuxtʌyi; tsa' sajti pero tsa'ix cha' tajle.” Jiñi cha'añ tsa' caji i yu'biñob i tijicñʌyel i pusic'al.
LUK.15.25	Jiñi ascuñʌl bʌ i yalobil
LUK.15.26	Tsi' pʌyʌ juntiquil x'e'tel, tsi' c'ajtibe chuqui woli ti ujtel; 
LUK.15.27	jiñi x'e'tel tsi' su'be: “Tsa'ix juli a wijts'in. Jiñi a tat tsa'ix i tsʌnsa jujp'em bʌ alʌ tat wacax come c'oc' tsi' cha' taja a wijts'in.” 
LUK.15.28	Jiñi cha'añ, jiñi ascuñʌl bʌ tsa' mich'a mach yomic ochel ti mal; jiñi cha'añ tsa' loq'ui tilel i tat, tsi' su'be ti wocol t'añ cha'añ mi' yochel. 
LUK.15.29	Pero jiñi ascuñʌl bʌ tsi' su'be i tat: “Awilan ca'bʌl ja'b tsa' c melbeyet a we'tel, ma'añic ba' ora tsa' c ñusʌbeyet a t'añ, ma'añic ba' ora tsa' wʌq'ueyon mi juncojtic alʌ chivo cha'añ mic cha'len q'uiñijel quic'ot c pi'ʌlob. 
LUK.15.30	Pero che' bʌ tsa' tili ili a walobil tsa' bʌ i jisʌbeyet a chu'bʌañ yic'ot i yixicob, tsa' tsʌnsʌbe jiñi jujp'em bʌ alʌ tat wacax.” 
LUK.15.31	I tat tsi' su'be: “Calobil, ti pejtelel q'uiñ wʌ' añet quic'ot yic'ot pejtelel c chu'bʌañ a cha'añʌch. 
LUK.15.32	Pero wersa yom mi lac cha'len q'uiñijel yic'ot yom mi la cu'bin i tijicñʌyel lac pusic'al, come ili a wijts'in chʌmeñ yu'bil ti yam bʌ ora, pero wʌle tsa'ix cha' cuxtʌyi, tsa' cʌn sajti pero tsa'ix cha' tajle.”
LUK.16.1	Jesús tsi' su'be xcʌnt'añob i cha'añ ja'el: Añ juntiquil wen chumul bʌ wiñic am bʌ juntiquil xq'uel e'tel i cha'añ, tsa' jojp'i i mul ti tojlel i yum cha'añ woli jach i to'ol jisʌben i chu'bʌañ. 
LUK.16.2	Jiñi cha'añ tsi' pʌyʌ tilel, tsi' su'be: ¿Chuqui ili woli bʌ cu'bin ti a tojlel? Su'beñon bajche' tsa' c'ʌñʌ jiñi tsa' bʌ cotsa ti a wenta come mach chʌn mejlix a melbeñon que'tel. 
LUK.16.3	Jiñi cha'añ i yaj e'tel tsa' caji i yʌl ti' pusic'al: ¿Chuqui mi caj c mel? C yum mi caj i loc'sañon ti que'tel. Mach mejlicon ti top' lum, quisintic jax che' mi caj c'ajtin taq'uiñ. 
LUK.16.4	Cujilix chuqui mi caj c mel che' ba ora mic chilbentel que'tel, cha'añ mi' mejlel i pʌyoñob ochel ti' yotot c pi'ʌlob. 
LUK.16.5	Tsi' pʌyʌ tilel pejtelel wiñicob año' bʌ i bet yic'ot i yum, tsi' su'be jiñi ñaxan bʌ wiñic: ¿Bajche' c'amel añ a bet yic'ot c yum? 
LUK.16.6	Jiñi wiñic tsi' jac'be: “Añ c bet jo'c'al barril olivo aceite.” Jiñi x'e'tel tsi' su'be: “Ch'ʌmʌ i juñilel a bet, buchi' ti ora, yom ma' ts'ijban ti lujump'ejl i yuxc'al.” 
LUK.16.7	Ti wi'il tsi' su'be yam bʌ: “Ixcu jatet, ¿bajche' c'amel añ a bet?” Tsi' jac'ʌ: “Añ c bet jo'c'al ti p'is jiñi trigo.”
LUK.16.8	I yum tsa' caji i su'b i ñuclel jiñi jontol bʌ i yaj e'tel, come mayajax che' bajche' tsi' mele. Come i cha'año' bʌ pañimil ñumen mayajax i melbal ti' tojlel i pi'ʌlob bajche' i cha'año' bʌ i sʌclel pañimil.
LUK.16.9	Mic su'beñetla: C'ʌñʌ la' chu'bʌañ ti pañimil cha'añ mi' p'ojlelob la' cʌñʌyo' bʌ ya' ti panchan, cha'añ mi' pʌyetla ochel ti' yotot tac mach bʌ añic mi' jilel che' bʌ tsa'ix jili la' chu'bʌañ.
LUK.16.10	Jiñi mu' bʌ i c'ʌn i chu'bʌañ ti xuc'ul che' ts'ita' jach añ ti' wenta, xuc'ul mi caj i c'ʌn che' ca'bʌl. Jiñi mach bʌ tojic mi' c'ʌn che' ts'ita' jach añ ti' wenta, che' ja'el mach tojic mi caj i c'ʌn che' ca'bʌl.
LUK.16.11	Mi mach xuc'ulic mi la' c'ʌn i chu'bʌañ pañimil, ¿majqui mi caj i yʌq'ueñetla jiñi mero isujm bʌ chu'bʌañʌl? 
LUK.16.12	Mi mach xuc'ulic mi la' c'ʌmben i chu'bʌañ yam bʌ wiñic, ¿majqui mi caj i yʌq'ueñetla la' bajñel cha'añ bʌ?
LUK.16.13	Ma'añic x'e'tel mu' bʌ mejlel i yuman cha'tiquil yumʌl, come juntiquil mi' ts'a'len, yam bʌ mi' c'uxbin, mi' jac'ben i t'añ juntiquil, yam bʌ mi' ñusʌben. Mach mejlic la' yuman Dios che' woli la' yuman chu'bʌañʌl.
LUK.16.14	Jiñi fariseojob tsi' yu'biyob ja'el pejtelel jiñi t'añ, come mi wen mulañob taq'uiñ, jiñi cha'añ tsa' caji i wajleñob. 
LUK.16.15	Jiñi cha'añ Jesús tsi' su'beyob: Jatetla mi la su'b la bʌ ti toj ti tojlel wiñicob, pero Dios mi' cʌn la' pusic'al; come chuqui tac mi' q'uelob ti ñuc wiñicob x'ixicob, ts'a' mi' q'uel Dios.
LUK.16.16	Tsa' sujbi mandar yic'ot i t'añ tac x'alt'añob
LUK.16.17	Mi' mejlel ti jilel panchan yic'ot pañimil, pero mach mejlic ti jilel mi jump'ejlic punto ti jiñi mandar.
LUK.16.18	Majqui jach mi' to'ol cʌy i yijñam cha'añ mi' pʌy yam bʌ, woli' cha'len i ts'i'lel, yic'ot majqui jach mi' pʌy cʌybil bʌ x'ixic, woli' cha'len i ts'i'lel yic'ot.
LUK.16.19	Añ juntiquil wen chumul bʌ wiñic, mu' bʌ i lʌp chʌccojan bʌ
LUK.16.20	Añ ja'el juntiquil p'ump'un bʌ xc'ajtiya taq'uiñ i c'aba' Lázaro tsa' bʌ ajq'ui ti ti' i yotot jiñi wen chumul bʌ, ca'bʌl jax i tsoy. 
LUK.16.21	Yom i c'ux i colojbal waj tsa' bʌ yajli ti' mesa jiñi wen chumul bʌ. Tsa' tili ca'bʌl ts'i'
LUK.16.22	Ti jump'ejl bʌ q'uiñ tsa' chʌmi jiñi p'ump'un bʌ xc'ajtiya taq'uiñ, jiñi ángelob tsi' pʌyʌyob majlel ya' ti' tajñ Abraham.
LUK.16.23	Ya' ti' yajñib chʌmeño' bʌ
LUK.16.24	Jiñi cha'añ tsi' yota, tsi' yʌlʌ: “C Tat Abraham, p'untañon, choco tilel Lázaro cha'añ mi' ts'aj i ñi' i yal i c'ʌb ti ja' cha'añ mi' tsʌñesʌbeñon cac' come tic'lʌbilon ti ili c'ajc.” 
LUK.16.25	Pero Abraham tsi' su'be: “Calobil, ña'tan cha'añ tsa' taja a chu'bʌañ ti pañimil che' cuxulet to; jiñi Lázaro tsi' yu'bi wocol, pero wʌle ñuq'uesʌbilix i pusic'al ilayi; ixcu jatet tic'lʌbilet ti wocol, 
LUK.16.26	awilan, añ colem jajp ch'eñ mu' bʌ i t'oxonla cha'añ ma'añic mi' mejlel ti ñumel majlel ya' ba'añetla jiñi yomo' bʌ loq'uel ilayi, mi jateticla mi' mejlel la' c'axel tilel.”
LUK.16.27	Jiñi cha'añ jiñi wen chumul bʌ tsi' yʌlʌ: “Awocolic tat, choco majlel Lázaro ti' yotot c tat, 
LUK.16.28	come añ jo'tiquil querañob cha'añ mi' su'beñob ame tilicob ja'el wʌ' ba'añon ti wocol.” 
LUK.16.29	Abraham tsi' su'be: “Añ i cha'añob i juñ Moisés yic'ot x'alt'añob,
LUK.16.30	Jiñi wen chumul bʌ wiñic tsi' yʌlʌ: “Mach che'iqui c tat Abraham, come mi tsa' majli juntiquil loq'uem bʌ ba'añ chʌmeño' bʌ cha'añ mi' pejcañob, mux caj i cʌyob i mul.” 
LUK.16.31	Pero Abraham tsi' su'be: “Mi ma'añic mi' jac'beñob i t'añ Moisés yic'ot x'alt'añob, mach muq'uic i ñopob ja'el anquese mi' ch'ojyel loq'uel juntiquil ba'añ chʌmeño' bʌ.”
LUK.17.1	Jesús tsa' caji i su'ben xcʌnt'añob i cha'añ: Wersa mi' tilelob jiñi mu' bʌ i yʌsañob ti mulil
LUK.17.2	Uts'at tsa'ic ñaxan cʌjchi ña'atun ti' bic' cha'añ mi' chojquel ochel ti chʌmel ti mar che' maxto añic tsi' yʌsa ti mulil juntiquil ch'och'oco' bʌ.
LUK.17.3	Chʌcʌ q'uele la' bʌ, mi tsi' cha'le mulil a wermañu ti a contra, tiq'ui; mi' tsi' cʌñʌ i mul, ñusʌben,
LUK.17.4	mi wucyajl ti jump'ejl q'uiñ mi' cha'len mulil ti a contra, ñusʌben i mul mi ti jujunyajl mi' tilel ba' añet cha'añ mi' su'beñet tsa'ix i mele i pusic'al.
LUK.17.5	Jiñi apóstolob tsi' su'beyob lac Yum:
LUK.17.5	—Coltañon lojon cha'añ xuc'ul mic ñopet lojon.
LUK.17.6	Jiñi cha'añ lac Yum tsi' yʌlʌ:
LUK.17.6	—Añic jax che' wistʌl i xuc'tʌlel la' pusic'al, che' bajche' i bʌc' mostaza, mi mejlel la' su'ben ili sicómoro te': “La' bojquiquet, la' pʌjq'uiquet ti mar”, che' jiñi mi caj i jac'beñet la' t'añ.
LUK.17.7	¿Am ba ti la' tojlel juntiquil x'e'tel a cha'añ, mi xtop' lum o mi xcʌnta tʌñʌme', mi tsa' sujti ti otot che' loq'uemix ti jamil, mu' ba a bʌc' su'ben: “La' ti buchtʌl, c'uxu a waj?” 
LUK.17.8	¿Mach ba muq'uic a su'ben? “Chajpʌbeñon i bʌl c ñʌc', chajpan a bʌ, aq'ueñon c we'el yic'ot chuqui mic jap, jinto mi cujtel, mi caj a cha'len we'el uch'el ja'el” 
LUK.17.9	¿Mu' ba a su'ben x'e'tel a cha'añ wocolix i yʌlʌ, che' mi' yujtel i mel chuqui tsa' su'be? Mi cʌl, ma'añic. 
LUK.17.10	Che' ja'el jatetla, che' bʌ tsa'ix la' mele pejtelel chuqui tsa' bʌ su'bentiyetla ti Dios, su'bula: “X'e'telon jach lojon, mach ca'bʌlic j c'ʌjñibal lojon; tsa' jach c mele lojon jiñi am bʌ tic wenta lojon.”
LUK.17.11	Che' woli' majlel Jesús ti Jerusalén, tsa' ñumi majlel ti lum Samaria yic'ot ti Galilea. 
LUK.17.12	Che' bʌ tsa' ochi ti jump'ejl xchumtʌl, awilan tsa' tili i tajob Jesús lujuntiquil wiñicob año' bʌ leco bʌ i tsoy; ñajt to tsa' wa'leyob. 
LUK.17.13	C'am tsi' cha'leyob t'añ, tsi' yʌlʌyob:
LUK.17.13	—Jesús, Maestro, p'untañon lojon.
LUK.17.14	Jesús tsi' q'ueleyob, tsi' su'beyob:
LUK.17.14	—Cucula, pʌsʌ la' bʌ ba'añ motomajob.
LUK.17.14	Che' woliyob ti majlel tsa' c'oq'uesʌntiyob.
LUK.17.15	Che' jiñi juntiquil che' bʌ tsi' q'uele lajmeñix i tsoy tsa' cha' tili ba'añ Jesús, c'am tsi' su'bu i ñuclel Dios, 
LUK.17.16	tsi' pʌcchoco bʌ ti yoc Jesús, tsi' su'be wocolix i yʌlʌ. Ili wiñic ch'oyol ti Samaria. 
LUK.17.17	Jesús tsi' c'ajtibe:
LUK.17.17	—¿Mach ba lujuntiquilic tsa' bʌ c'oq'uesʌntiyob? Ixcu jiñi bolontiquil, ¿baqui añob? 
LUK.17.18	Ma'añic majqui tsa' cha' tili i su'b i ñuclel Dios, cojach ili juntiquil ch'oyol bʌ ti yam bʌ lum.
LUK.17.19	Jesús tsi' su'be:
LUK.17.19	—Ch'ojyen, cucu, tsa' coltʌntiyet cha'añ tsa' ñopoyon.
LUK.17.20	Jiñi fariseojob tsi' c'ajtibeyob Jesús baqui ora mi caj i tilel i yumʌntel Dios. Jesús tsi' jac'beyob, tsi' yʌlʌ:
LUK.17.20	—Mach tsiquilic mi caj i tilel i yumʌntel Dios. 
LUK.17.21	Ma'añic mi caj i yʌlob: “Q'uele ya'añ ya'i”, mi “q'uele wʌ'an ilayi”, come i yumʌntel Dios, wʌ'ix añ ti la' tojlel.
LUK.17.22	Tsi' su'be xcʌnt'añob i cha'añ:
LUK.17.22	—Tal to i yorajlel che' la' wom la' q'uel i q'uiñilel i Yalobil Wiñic,
LUK.17.23	Wiñicob mi caj i su'beñetla: “Q'uele wʌ'an ilayi, q'uele ya'añ ya'i”, mach mi la' majlel, mach la' tsajcañob. 
LUK.17.24	Come che' bajche' mi' tsictiyel i xu'il chajc c'ʌlʌl ti junwejl panchan c'ʌlʌl ti yam bʌ junwejl, che' ja'el mi' caj ti tsictiyel i Yalobil Wiñic che' ti' q'uiñilel, 
LUK.17.25	Pero wersa mi' ñaxan u'bin ca'bʌl wocol, yic'ot wersa mi' ts'a'lentel cha'añ wiñicob x'ixicob año' bʌ ti pañimil wʌle. 
LUK.17.26	Che' bajche' tsa' ujti ti' yorajlel Noé,
LUK.17.27	Tsi' cha'leyob we'el, tsi' cha'leyob uch'el, tsi' cha'leyob ñujpuñijel, tsi' sijiyob i yalobilob c'ʌlʌl ti jiñi q'uiñ che' bʌ tsa' ochi Noé ti barco; tsa' tili but'ja', tsi' laj jisayob. 
LUK.17.28	Che' bajche' tsa' ujti ti' yorajlel Lot, tsi' cha'leyob we'el, uch'el, tsi' cha'leyob mʌñoñel, tsi' cha'leyob choñoñel, tsi' cha'leyob pac', tsi' wa'chocoyob i yotot; 
LUK.17.29	ti jiñi jach bʌ q'uiñ che' bʌ tsa' loq'ui Lot ti Sodoma, tsa' loq'ui tilel c'ajc yic'ot azufre ti panchan. Tsi' laj jisayob.
LUK.17.30	Che'ʌch ja'el mi' caj ti ujtel ti jiñi q'uiñ che' mi' tsictiyel i Yalobil Wiñic.
LUK.17.31	Ti jiñi jach bʌ q'uiñ, jiñi am bʌ ti' jol otot mach ju'bic cha'añ mi' loc' i chu'bʌañ am bʌ ti' mal otot. Che' ja'el jiñi am bʌ ti cholel mach i chʌn ña'tan sujtel.
LUK.17.32	Ña'tanla i yijñam Lot.
LUK.17.33	Majqui jach mi' ñop i bajñel cʌntan i cuxtʌlel mi caj i sʌt; majqui jach mi' yʌc' i cuxtʌlel cha'añon mi caj i coltʌntel.
LUK.17.34	Mic su'beñetla, ti jim bʌ ac'ʌlel cha'tiquil mi caj i wʌyelob ti jump'ejl wʌyibʌl, juntiquil mi caj i pʌjyel majlel, yam bʌ mi caj i cʌytʌl. 
LUK.17.35	Temel mi' cajelob ti juch'bal cha'tiquil x'ixicob, juntiquil mi caj i pʌjyel majlel, yam bʌ mi caj i cʌytʌl. 
LUK.17.36	[Cha'tiquil wiñicob mi caj i yajñelob ti cholel, juntiquil mi caj i pʌjyel majlel, yam bʌ mi caj i cʌytʌl.]
LUK.17.37	Jiñi xcʌnt'añob tsi' c'ajtibeyob Jesús:
LUK.17.37	—¿Baqui mi caj i yujtel, c Yum?
LUK.17.37	Jesús tsi' su'beyob:
LUK.17.37	—Baqui jach añ i bʌc'tal chʌmeñ bʌ ya' mi caj i tempañob i bʌ xta'jol.
LUK.18.1	Jesús tsi' su'be xcʌnt'añob i cha'añ jump'ejl lajiya ti cʌntesa cha'añ mi' cha'leñob oración ti pejtelel ora cha'añ ma'añic mi' lujb-añob.
LUK.18.2	Tsi' yʌlʌ: Añ xmel mulil ti jump'ejl tejclum, mach bʌ añic mi' bʌc'ñan Dios yic'ot ma'añic mi' p'is ti' wenta wiñicob. 
LUK.18.3	Ya'añ ja'el juntiquil me'ba' x'ixic ti jiñi tejclum,
LUK.18.4	Tsa' ñumi ca'bʌl ora cha'añ mach yomic i coltañ jiñi x'ixic. Ti wi'il tsa' caji i bajñel al ti' pusic'al: “Anquese ma'añic mic bʌc'ñan Dios, yic'ot ma'añic mic p'is ti' wenta wiñicob, 
LUK.18.5	pero ili me'ba' x'ixic ca'bʌl woli' mʌctʌbeñon q'uiñ. Jiñi cha'añ mi caj c cha'len toj bʌ meloñel ti tojlel, ame chʌn tilic i mich'esañon.”
LUK.18.6	Tsi' yʌlʌ lac Yum: U'binla chuqui mi' yʌl jiñi mach bʌ tojic bʌ xmel mulil. 
LUK.18.7	Ixcu Dios, ¿mach ba muq'uic i melben i mul jiñi mu' bʌ i contrajin jiñi yajcʌbilo' bʌ i cha'añ, mu' bʌ i chʌn pejcañob ti q'uiñil yic'ot ti ac'ʌlel? ¿Jal ba mi' caj i jac'beñob? 
LUK.18.8	Mic su'beñetla, ti ora mi caj i melbeñob i mul i contra; pero che' mi' tilel i Yalobil Wiñic, ¿mu' ba caj i taj ti pañimil jiñi mu' bʌ i ñopob?
LUK.18.9	Jesús tsi' su'beyob ili t'añ ti lajiya ti tojlelob jiñi tsa' bʌ i ña'tayob toj i pusic'al cha'añ ti' bajñel p'ʌtʌlel, yic'ot tsa' bʌ i lon ña'tayob mach tojic i pusic'al yaño' bʌ. 
LUK.18.10	Jesús tsi' yʌlʌ: Cha'tiquil wiñicob tsa' letsiyob majlel ti Templo ti oración,
LUK.18.11	Wa'al jiñi fariseo woli ti oración ti' bajñelil, tsi' yʌlʌ: “Wocolix a wʌlʌ Dios, come mach lajaloñic bajche' yaño' bʌ wiñicob: xujch'o' bʌ, mach bʌ tojobic i pusic'al, xts'i'lelob, mach lajaloñic ja'el bajche' jiñi xch'ʌm tojoñel, 
LUK.18.12	joñon cha'yajl ti semana mic cha'len ch'ajb, mi cʌq'uen Dios i diezmojlel pejtel c chu'bʌañ mu' bʌ c taj.”
LUK.18.13	Pero jiñi xch'ʌm tojoñel ñajt to añ, mach yomic i letsan i wut ti panchan, tsi' jats'ʌ i tajñ,
LUK.18.14	Mic su'beñetla: Dios tsi' q'uele ti toj
LUK.18.15	Tsi' pʌyʌyob tilel alobob ba'añ Jesús cha'añ mi' yʌc' i c'ʌb ti' jol. Jiñi xcʌnt'añob tsi' tiq'uiyob che' bʌ tsi' q'ueleyob. 
LUK.18.16	Pero Jesús tsi' pʌyʌyob tilel, tsi' su'beyob:
LUK.18.16	—La' tilicob alobob ba'añon, mach mi la' mʌctañob come i cha'añob i yumʌntel Dios. 
LUK.18.17	Ti isujm mic su'beñetla, jiñi mach bʌ añic mi' ch'ʌm ti' wenta i yumʌntel Dios che' bajche' alob, ma'añic mi caj i yochel. 
LUK.18.18	Juntiquil i yum judíojob tsi' c'ajtibe, tsi' yʌlʌ:
LUK.18.18	—Wen bʌ Maestro, ¿chuqui yom mic mel cha'añ mic taj j cuxtʌlel mach bʌ añic mi' jilel?
LUK.18.19	Jesús tsi' su'be:
LUK.18.19	—¿Chucoch ma' wʌl weñon? Ma'añic majch wen, jiñi jach Dios. 
LUK.18.20	A cʌñʌyʌch mandar: “Mach a cha'len ts'i'lel, mach a cha'len tsʌnsa, mach a cha'len xujch', mach a cha'len jop't'añ, q'uele ti ñuc a tat a ña'.” 
LUK.18.21	Jiñi i yum judíojob tsi' jac'ʌ:
LUK.18.21	—Ti pejtelel jiñi mandar tsa' c jac'ʌ c'ʌlʌl che' ch'itoñon to.
LUK.18.22	Che' bʌ tsi' yu'bi jiñi t'añ, Jesús tsi' su'be:
LUK.18.22	—Añ to yom ma' mel yam bʌ junchajp, choño pejtelel a chu'bʌañ, aq'uen jiñi mach bʌ añobic i chu'bʌañ, che' jiñi, mi caj a taj ca'bʌl a chu'bʌañ ti panchan. La' tsajcañon.
LUK.18.23	Che' bʌ tsi' yu'bi ili t'añ, wen ch'ijiyem tsi' yu'bi, come wen ca'bʌl i chu'bʌañ.
LUK.18.24	Che' bʌ tsi' q'uele Jesús wen ch'ijiyem i pusic'al i yum judíojob, tsi' yʌlʌ:
LUK.18.24	—Wen wocol mi' yochelob ti' yumʌntel Dios jiñi wen chumulo' bʌ.
LUK.18.25	Come mach wen wocolic mi ñumel camello ti wut acuxan, pero ñumen wocol mi' yochel ti' yumʌntel Dios jiñi wen chumul bʌ.
LUK.18.26	Jiñi tsa' bʌ i yu'biyob tsi' c'ajtibeyob:
LUK.18.26	—¿Majqui mi mejlel i coltʌntel, che' jiñi?
LUK.18.27	Jesús tsi' su'beyob:
LUK.18.27	—Jiñi mach bʌ añic mi mejlel i mel wiñicob mi mejlel i mel Dios.
LUK.18.28	Jiñi cha'añ Pedro tsa' caji i su'ben:
LUK.18.28	—Awilan, tsa' j cʌyʌ lojon c chu'bʌañ, cha'añ mic tsajcañet lojon.
LUK.18.29	Jesús tsi' su'beyob:
LUK.18.29	—Isujm mic su'beñetla: Ma'añic juntiquil tsa' bʌ i cʌyʌ i yotot, mi i tat, mi i ña', mi i yerañob, mi i yijñam, mi i yalobilob cha'añ ti caj i yumʌntel Dios, 
LUK.18.30	che' ja'el mi caj i taj ñumen ca'bʌl ti ili ora yic'ot ti wi'il bʌ ora mi caj i yʌq'ueñtel i cuxtʌlel mach bʌ añic mi' jilel.
LUK.18.31	Jesús tsi' pʌyʌ tilel jiñi lajchʌntiquil, tsi' su'beyob:
LUK.18.31	—Awilan, woli lac letsel majlel ti Jerusalén, mi caj i ts'ʌctiyel pejtelel chuqui tac ts'ijbubil i cha'añ x'alt'añob cha'añ i Yalobil Wiñic. 
LUK.18.32	Come mi caj i yʌjq'uel ti' c'ʌb gentilob, mi caj i wajlentel, mi caj i p'ajtʌl, yic'ot mi caj i tujbʌntel.
LUK.18.33	Che' mi' yujtel i jats'ob ti asiyal mi caj i tsʌnsañob, pero ti yuxp'ejlel q'uiñ mi caj i cha' ch'ojyel.
LUK.18.34	Pero ma'añic tsi' ch'ʌmbeyob isujm ili t'añ mi ts'ita'ic, come ma'añic tsa' aq'uentiyob i ña'tan isujmlel, yic'ot ma'añic tsi' ch'ʌmbeyob isujm chuqui tac tsi' su'beyob Jesús.
LUK.18.35	Che' bʌ lʌc'ʌlix añ Jesús ti Jericó, ya'añ juntiquil xpots' buchul ti ti' bij, woli' c'ajtin taq'uiñ. 
LUK.18.36	Che' bʌ tsi' yu'bi jiñi xpots' woli i ñumelob ca'bʌl wiñicob x'ixicob, tsi' c'ajtibeyob chuqui woli yujtel. 
LUK.18.37	Tsi' su'beyob: Woli ti ñumel Jesús ch'oyol bʌ ti Nazaret 
LUK.18.38	Jiñi cha'añ c'am tsi' cha'le t'añ jiñi xpots', tsi' yʌlʌ:
LUK.18.38	—Jesús, i Yalobilet bʌ David, p'untañon. 
LUK.18.39	Jiñi woli bʌ i majlelob ti ñaxan, tsi' tiq'uiyob, pero tsa' utsi caji ti c'am bʌ t'añ jiñi xpots':
LUK.18.39	—I Yalobilet bʌ David, p'untañon.
LUK.18.40	Jiñi cha'añ Jesús tsa' wa'le, tsi' yʌc'ʌ i t'añ cha'añ mi' pʌyob tilel ti tojlel; che' bʌ tsa' c'oti tsi' c'ajtibe, 
LUK.18.41	tsi' yʌlʌ:
LUK.18.41	—¿Chuqui a wom mic melbeñet?
LUK.18.41	Jiñi xpots' tsi' jac'ʌ:
LUK.18.41	—C Yum, com mi' cha' c'otel c wut.
LUK.18.42	Jesús tsi' su'be:
LUK.18.42	—La' c'otic a wut; tsa' coltʌntiyet cha'añ tsa' ñopoyon.
LUK.18.43	Tsa' bʌc' c'oti i wut, tsi' tsajca majlel Jesús, woli i su'b majlel i ñuclel Dios. Pejtelel tsa' bʌ i q'ueleyob, tsi' su'buyob i ñuclel Dios.
LUK.19.1	Che' bʌ tsa' ochi Jesús ti Jericó. Che' woli i ñumel majlel, 
LUK.19.2	awilan, ya'añ juntiquil wiñic i c'aba' Zaqueo,
LUK.19.3	Tsi' ñopo i q'uel Jesús cha'añ mi' cʌn, pero ma'añic tsa' mejli come joyol ti bajc'ʌl wiñicob x'ixicob, come wen pec'atax. 
LUK.19.4	Ti ajñel tsa' majli ti ñaxan, tsa' letsi ti sicómoro
LUK.19.5	Che' bʌ tsa' c'oti Jesús ba'añ Zaqueo, tsi' letsa i wut, tsi' q'uele, tsi' su'be:
LUK.19.5	—Zaqueo, juben ti ora come wersa yom mic jijlel ya' ti a wotot.
LUK.19.6	Jiñi cha'añ ora jach tsa' ju'bi Zaqueo. Tijicña i pusic'al tsi' pʌyʌ majlel Jesús ti' yotot. 
LUK.19.7	Pejtel tsa' bʌ i q'ueleyob tsa' cajiyob ti wulwul a'leya, tsi' yʌlʌyob: Tsa'ix majli ti jijlel ba'añ xmulil.
LUK.19.8	Jiñi cha'añ Zaqueo che' wa'al ti tojel lac Yum, tsi' su'be:
LUK.19.8	—C Yum, mi caj cʌq'ueñob ojlil c chu'bʌañ jiñi mach bʌ añobic i chu'bʌañ, mi añ tsa' bʌ j chilbe i chu'bʌañ, mi caj c cha' sutq'uiben chʌnyajl i ñumel.
LUK.19.9	Jesús tsi' su'be:
LUK.19.9	—Wʌle tsa'ix juli i coltʌntel jiñi año' bʌ ti ili otot, come jiñʌch i yalobil Abraham
LUK.19.10	Come i Yalobil Wiñic tsa' tili i sʌclan jiñi sajtem bʌ, tsa' tili i coltañ.
LUK.19.11	Che' bʌ tsi' yu'biyob ili t'añ, Jesús tsa' caji i su'beñon jump'ejl lajiya, come lʌc'ʌlix añ ti Jerusalén; jiñi wiñicob tsi' lon ña'tayob cha'añ i yumʌntel Dios mi caj i tsictiyel ti ora.
LUK.19.12	Tsi' yʌlʌ: Juntiquil yumʌl tsa' majli ti ñajt bʌ lum cha'añ ya' mi' ch'ʌm i ye'tel ti yumʌl, tsi' ña'ta sujtel che' ujtel ch'ʌm. 
LUK.19.13	Tsi' pʌyʌ tilel lujuntiquil x'e'telob i cha'añ, tsi' yʌq'ueyob lujump'ejl mina,
LUK.19.14	Pero jiñi i wiñicob año' bʌ ti lumal tsi' ts'a'leyob, jiñi cha'añ tsi' chocoyob majlel wiñicob ti' pat jiñi yumʌl cha'añ mi' su'beñob: “Mach comic lojon cha'añ ili wiñic mi' cha'len yumʌl tic tojlel lojon.”
LUK.19.15	Che' bʌ tsa' ujti i ch'ʌm i ye'tel ti yumʌl, tsa' cha' sujti ti' yotot. Tsi' yʌc'ʌ i t'añ cha'añ mi' pʌjyelob tilel jiñi x'e'telob tsa' bʌ aq'uentiyob jiñi taq'uiñ, cha'añ mi' ña'tan bajche' woli i c'ʌñob ti ganar ti jujuntiquil. 
LUK.19.16	Tsa' tili jiñi ñaxan bʌ, tsi' yʌlʌ: “C yum tsa' cʌc'ʌ a taq'uiñ ti ganar, tsa' c taja lujump'ejl.” 
LUK.19.17	I yum tsi' su'be: “Uts'at bajche' tsa' mele, xuc'ul bʌ x'e'telet, anquese ts'ita' jach añ ti a wenta; jiñi cha'añ mi caj cotsañet ti yumʌl ti lujump'ejl tejclum.”
LUK.19.18	Tsa' tili yam bʌ x'e'tel, tsi' su'be: “C yum, tsa' c'ʌñʌ a taq'uiñ ti ganar; tsa' p'ojli jo'p'ejl mina.” 
LUK.19.19	Che' ja'el i yum tsi' su'be: “Jatet ja'el, mi caj cʌc' ti a wenta jo'p'ejl tejclum.”
LUK.19.20	Tsa' tili yam bʌ x'e'tel, tsi' yʌlʌ: “C yum, wʌ'ʌch añ a taq'uiñ tsa' bʌ c pixi ti jump'ejl pisil. 
LUK.19.21	Come tsa' c bʌc'ñayet, yic'ot bʌc'ñʌbilet, ma'añic ma' ch'ʌm chuqui ma'añic tsa' wʌc'ʌ, yic'ot ma' tsep jam ba' ma'añic tsa' pʌc'ʌ.” 
LUK.19.22	Jiñi cha'añ i yum tsi' su'be: “Jontol bʌ x'e'telet, mi caj c melet cha'añ a t'añ tsa' bʌ a wʌlʌ; awujil bʌc'ñʌbilon, mic ch'ʌm chuqui ma'añic tsa' c cʌc'ʌ, yic'ot mic tsep jam ba' ma'añic tsa' c pʌc'ʌ. 
LUK.19.23	¿Chucoch che' jiñi, ma'añic tsa' wʌc'ʌ c taq'uiñ ba' mi' c'ʌjñel ti ganar? Che'ic jiñi tsa' mejli c cha' ch'ʌm c taq'uiñ yic'ot i jol che' bʌ tsa' juliyon.” 
LUK.19.24	I yum tsi' su'be jiñi ya' bʌ añob: “Chilbenla jiñi taq'uiñ, aq'uenla jiñi am bʌ i cha'añ lujump'ejl.” 
LUK.19.25	Tsi' su'beyob: “Pero, c yum, añix i cha'añ lujump'ejl.” 
LUK.19.26	“Joñon mic su'beñetla: Majqui jach añ i cha'añ mi caj i yʌq'ueñtel yam bʌ, pero jiñi mach bʌ añic i cha'añ mi caj i laj chilbentel chuqui añ i cha'añ.
LUK.19.27	Che' ja'el pʌyʌla tilel jiñi mu' bʌ i contrajiñoñob mach bʌ yomobic i yumañoñob, pʌyʌla tilel ilayi, set' t'ojbenla loq'uel i bic' tic tojel.”
LUK.19.28	Jesús tsa' ujti i su'b ili t'añ. Tsa' caji ti letsel majlel ti ñaxan ti Jerusalén. 
LUK.19.29	Che' lʌc'ʌlix añ ti Betfagé yic'ot ti Betania ya' ti Olivo wits, tsi' choco majlel cha'tiquil xcʌnt'añob i cha'añ. 
LUK.19.30	Tsi' yʌlʌ:
LUK.19.30	—Cucula ti tejclum ya' ti' tojel la' wut, che' mi la' wochel, ya' cʌchʌl mi caj la' taj tsiji' burro maxto bʌ añic majqui tsi' c'ʌchta, jitila, chucula tilel. 
LUK.19.31	Mi añ majqui mi' c'ajtibeñetla: ¿Chucoch woli la' jit? Yom mi la' su'ben: “Come yom i c'ʌn lac Yum.”
LUK.19.32	Tsa' majliyob. Tsi' tajayob che' bajche' tsi' yʌlʌ Jesús. 
LUK.19.33	Che' bʌ woli i jitob jiñi burro, i yumob tsa' caji i su'beñob:
LUK.19.33	—¿Chucoch woli la' jit jiñi burro?
LUK.19.34	Jiñi xcʌnt'añob tsi' yʌlʌyob:
LUK.19.34	—Come yom i c'ʌn lac Yum.
LUK.19.35	Tsi' pʌyʌyob tilel ba'añ Jesús. Tsi' tasibeyob i pat jiñi burro ti' pislelob, tsi' c'ʌchchocoyob Jesús. 
LUK.19.36	Che' bʌ woli ti majlel Jesús tsi' tasiyob majlel jiñi bij ti' pislelob. 
LUK.19.37	Che' bʌ lʌc'ʌlix añob ya' ti ye'bal Olivo wits, pejtelel wiñicob x'ixicob woli bʌ i ñopob Jesús, tijicñayob; tsa' caji i su'bob i ñuclel Dios ti c'am bʌ t'añ cha'añ pejtelel ñuc tac bʌ i melbal Jesús tsa' bʌ i q'ueleyob. 
LUK.19.38	Tsi' yʌlʌyob:
LUK.19.38	—La' sujbic i ñuclel Rey mu' bʌ i tilel ti' c'aba' lac Yum,
LUK.19.39	Jiñi cha'añ cha'tiquil uxtiquil fariseojob ya' bʌ añob ti' tojlel bajc'ʌl wiñicob x'ixicob, tsi' su'beyob Jesús:
LUK.19.39	—Maestro, tiq'ui jiñi xñopt'añob a cha'añ.
LUK.19.40	Jesús tsi' su'beyob:
LUK.19.40	—Mic su'beñetla, mi tsa' ñʌjch'iyob mi' caj ti c'am bʌ t'añ jiñi xajlel tac.
LUK.19.41	Che' lʌc'ʌlix añ, che' wolix i q'uel jiñi tejclum, Jesús tsi' yuc'ta. 
LUK.19.42	Tsi' yʌlʌ:
LUK.19.42	—Uts'at tsa'ic jach la' ña'ta ti ili q'uiñ bajche' mi' mejlel la' taj i ñʌch'tʌlel la' pusic'al, pero wʌle mʌcʌl ti la' wut. 
LUK.19.43	Tal jiñi q'uiñ che' mi caj i tilel a contrajob cha'añ mi caj i joy mʌctañet, mi caj i joyetla, mi caj i mʌctañetla ti jujunwejl. 
LUK.19.44	Mi caj i choquetla ju'bel ti lum yic'ot la' walobilob año' bʌ ti la' tejclum, ma'añic mi caj la' cʌybentel mi jump'ejlic xajlel ti' pam yam bʌ,
LUK.19.45	Tsa' ochi Jesús ti Templo, tsa' caji i choc loq'uel pejtelel jiñi woliyo' bʌ ti choñoñel [yic'ot jiñi woliyo' bʌ ti mʌñoñel.]
LUK.19.46	Jesús tsi' su'beyob:
LUK.19.46	—Ts'ijbubil: “Jiñi cotot i yotlelʌch oración,
LUK.19.47	Ti jujump'ejl q'uiñ tsi' cha'le cʌntesa Jesús ti Templo, pero jiñi ñuc bʌ motomajob yic'ot xts'ijbayajob yic'ot jiñi ñuco' bʌ i ye'tel ti tejclum, yomob i tsʌnsan Jesús,
LUK.19.48	pero ma'añic chuqui tsa' mejli i tumbeñob come pejtelel jiñi wiñicob x'ixicob woli i wen ñʌch'tʌbeyob i t'añ.
LUK.20.1	Ti jump'ejl bʌ q'uiñ Jesús woli' cʌntesan jiñi wiñicob x'ixicob ti Templo. Che' woli' su'b jiñi wen t'añ, tsa' c'otiyob ñuc bʌ motomajob yic'ot xts'ijbayajob yic'ot xñoxob año' bʌ i ye'tel. 
LUK.20.2	Tsa' caji i pejcañob Jesús, tsi' yʌlʌyob:
LUK.20.2	—Su'beñon lojon, ¿Baqui tsa' taja a we'tel cha'añ ma' mel iliyi? ¿Majqui tsi' yʌq'ueyet a we'tel?
LUK.20.3	Jesús tsi' su'beyob:
LUK.20.3	—Añ chuqui mij c'ajtibeñetla ja'el. Su'beñonla. 
LUK.20.4	¿Baqui ch'oyol i ye'tel Juan cha'añ mi' yʌc' ch'ʌmja'? ¿Ch'oyol ba ti panchan o ch'oyol ba ti wiñicob?
LUK.20.5	Jiñi cha'añ tsa' caji i comol alob, tsi' yʌlʌyob:
LUK.20.5	—Mi tsa' lac su'be: “Ch'oyol ti panchan”, mi cho'onla, muq'uix i cha' c'ajtibeñonla: ¿Chucoch ma'añic tsa' la' ñopbe i t'añ? 
LUK.20.6	Mi tsa' lac su'be: “Ch'oyol ti wiñicob”, mi cho'onla, pejtelel wiñicob mi caj i julonla ti xajlel, come mi' ña'tañob ti isujm x'alt'añʌch jiñi Juan.
LUK.20.7	Tsi' yʌlʌyob cha'añ mach yujilobic baqui ch'oyol i ye'tel Juan. 
LUK.20.8	Jesús tsi' su'beyob:
LUK.20.8	—Joñon ja'el, ma'añic mic su'beñetla baqui tsa' c taja que'tel cha'añ jiñi mu' bʌ c mel.
LUK.20.9	Jesús tsa' caji i su'ben wiñicob x'ixicob ili lajiya: Juntiquil wiñic tsi' pʌc'ʌ ts'usubil,
LUK.20.10	Che' bʌ tsa' c'oti i yorajlel,
LUK.20.11	I yum tsi' cha' choco majlel yam bʌ x'e'tel, jiñi xcʌnta ts'usubilob tsi' lowoyob ja'el. Leco tsi' tic'layob, to'ol che' jach tsi' cha' chocoyob sujtel. 
LUK.20.12	I yum tsi' cha' choco majlel i yuxticlel bʌ x'e'tel; jiñi xcʌnta ts'usubilob tsi' lowoyob ja'el, tsi' chocoyob loq'uel.
LUK.20.13	Jiñi cha'añ i yum ts'usubil tsi' yʌlʌ: ¿Chuqui yom mic mel? Mi caj c choc majlel c'uxbibil bʌ calobil. Tic'ʌl che' mi' q'uelob calobil mi caj i q'uelob ti ñuc. 
LUK.20.14	Jiñi xcʌnta ts'usubilob che' bʌ tsi' q'ueleyob i yalobil jiñi yumʌl, tsi' comol alʌyob, tsi' yʌlʌyob: “Jiñʌch mu' bʌ caj i yochel ti yumʌl, la' lac tsʌnsan, che' jiñi, mi caj la cochel ti' yum pejtelel i chu'bʌañ.” 
LUK.20.15	Tsi' chocoyob loq'uel ti ts'usubil, tsi' tsʌnsayob, ¿Chuqui mi caj i tumbeñob xcʌnta ts'usubilob jiñi i yum ts'usubil? 
LUK.20.16	Mi caj i tilel, mi caj i wersa jisan jiñi xcʌnta ts'usubilob, mi caj i yʌq'ueñ ti' wenta i ts'usubil yaño' bʌ.
LUK.20.16	Che' bʌ tsi' yu'biyob ili t'añ tsi' yʌlʌyob:
LUK.20.16	—Ma'añic ba ora mi caj cujtel lojon che' bajche' jiñi.
LUK.20.17	Jesús tsi' q'ueleyob, tsi' su'beyob:
LUK.20.17	—Che' jiñi ¿Chuqui isujmlel ili ts'ijbubil bʌ?
LUK.20.17	“Jiñi xajlel tsa' bʌ i chocoyob xmel ototob
LUK.20.17	tsa'ix otsʌnti ti ñaxan bʌ i xujc otot.”
LUK.20.18	Pejtelel mu' bʌ i yajlel ti' pam ili xajlel mi caj i c'ʌscujel, pero jiñi mu' bʌ i tejñel ti jiñi xajlel mi caj i laj bic'tiyel.
LUK.20.19	Ti jim bʌ ora, jiñi ñuc bʌ motomajob yic'ot xts'ijbayajob tsa' caji i ña'tañob bajche' mi mejlel i chucob Jesús, come tsi' ch'ʌmbeyob isujm cha'añ tsi' cha'le t'añ ti lajiya ti' contrajob, pero tsi' bʌc'ñayob wiñicob.
LUK.20.20	Tsi' chʌcʌ q'ueleyob Jesús. Tsi' chocoyob majlel xñʌch'ta t'añob tsa' bʌ i lon pʌsʌyob i bʌ ti toj, cha'añ mi' tajbeñob i mul Jesús ti' t'añ cha'añ mi' yʌc'ob ti melobʌjʌl ti' tojlel jiñi gobernador. 
LUK.20.21	Jiñi xñʌch'ta t'añob tsi' su'beyob Jesús:
LUK.20.21	—Maestro, cujil lojon ma' wʌl chuqui isujm, yic'ot toj ma' cha'len cʌntesan yic'ot junlajal jach ma' q'uel wiñicob, wola' cʌntesañon lojon ti' bijlel Dios ti isujm. 
LUK.20.22	¿Mu' ba i yʌl ti mandar cha'añ yom mi la cʌq'uen tojoñel jiñi César
LUK.20.23	Pero Jesús tsi' ña'ta mayajax i t'añob, tsi' su'beyob:
LUK.20.23	—¿Chucoch mi la' wilʌbeñon c pusic'al? 
LUK.20.24	Pʌsbeñon jiñi taq'uiñ.
LUK.20.24	Tsi' jac'beyob:
LUK.20.24	—I cha'añ César.
LUK.20.25	Jiñi cha'añ Jesús tsi' su'beyob:
LUK.20.25	—Aq'uenla César chuqui i cha'añ César. Aq'uenla Dios chuqui i cha'añ Dios.
LUK.20.26	Ma'añic tsa' mejli i tajbeñob i mul Jesús, come toj i t'añ ti' tojlel wiñicob x'ixicob, tsa' toj sajtiyob i pusic'al cha'añ uts'at tsi' jac'ʌ Jesús, ñʌch'ʌl tsa' cʌleyob.
LUK.20.27	Tsa' tiliyob saduceojob
LUK.20.28	Tsi' yʌlʌ:
LUK.20.28	—Maestro, Moisés tsi' ts'ijbubeyonla: “Mi tsa' chʌmi juntiquil ascuñʌl bʌ am bʌ i yijñam mach bʌ añic i yalobil, che' jiñi añ ti' wenta jiñi ijts'iñʌl bʌ cha'añ mi' pʌyben i yijñam i yʌscun cha'añ mi' techben i p'olbal.”
LUK.20.29	Añ wuctiquil wiñicob i yerañob i bʌ, jiñi ñaxan bʌ tsi' pʌyʌ i yijñam, tsa' chʌmi jiñi wiñic, ma'añic i yalobil. 
LUK.20.30	Jiñi i cha'ticlel bʌ wiñic tsi' pʌyʌ jiñi x'ixic, tsa' chʌmi ja'el, ma'añic i yalobil. 
LUK.20.31	I yuxticlel bʌ wiñic tsi' pʌyʌ, che'ʌch tsa' laj ujti jiñi wuctiquilob, tsa' laj chʌmiyob, ma'añobic i yalobil. 
LUK.20.32	Ti wi'il tsa' chʌmi jiñi x'ixic ja'el. 
LUK.20.33	Ti' yorajlel che' mi' cha' ch'ojyelob chʌmeño' bʌ, ¿majqui bʌ wiñic i ñoxi'al jiñi x'ixic? Come ti' wucticlelob tsi' pʌyʌyob cha'añ i yijñam.
LUK.20.34	Jiñi cha'añ Jesús tsi' jac'beyob:
LUK.20.34	—Jiñi yalobilob wiñicob, x'ixicob cuxulo' bʌ ti ili ora mi' pʌyob i bʌ yic'ot mi' sijintelob. 
LUK.20.35	Pero jiñi mu' bʌ i q'uejlelob ti uts'at cha'añ mi' tajob i cuxtʌlel ti jiñi tal to bʌ ora yic'ot cha'añ mi' cha' ch'ojyelob ba'añ chʌmeño' bʌ, ma'añix mi' pʌyob i pi'ʌl, ma'añix mi' sijintelob. 
LUK.20.36	Come mach chʌn mejlobix ti chʌmel, lajalobix che' bajche' ángelob, yic'ot yalobilobʌch Dios, come tsa'ix tejchiyob ch'ojyel ba'añ chʌmeño' bʌ. 
LUK.20.37	Pero jiñi chʌmeño' bʌ mi caj i cha' ch'ojyelob, che'ʌch tsi' yʌlʌ ja'el Moisés che' bʌ tsi' tsictesa chuqui tsa' ujti ti alʌ te' che' bʌ tsi' pejca lac Yum ti' Dios Abraham, i Dios Isaac, i Dios Jacob. 
LUK.20.38	Come Dios mach i Diosic chʌmeño' bʌ, pero i Diosʌch cuxulo' bʌ,
LUK.20.39	Cha'tiquil uxtiquil xts'ijbayajob tsi' su'beyob:
LUK.20.39	—Maestro, uts'at chuqui tsa' wʌlʌ.
LUK.20.40	Ti wi'il ma'añix majch tsi' chʌn ñopo i c'ajtiben yan tac bʌ c'ajtibal.
LUK.20.41	Jiñi cha'añ Jesús tsi' c'ajtibeyob:
LUK.20.41	—¿Chucoch mi la' wʌl i Yalobilʌch David jiñi Cristo? 
LUK.20.42	Jiñi David tsi' yʌlʌ ti' Salmo:
LUK.20.42	“Lac Yum tsi' su'be c Yum:
LUK.20.42	Buchi' tic ñoj,
LUK.20.43	jinto mi cʌq'ueñet a t'uchtan a contrajob.”
LUK.20.44	David tsi' pejca Cristo ti' yum, ¿Bajche' isujm che' jiñi i yalobil David jiñi Cristo?
LUK.20.45	Che' bʌ woli ñʌch'tañob jiñi t'añ pejtelel wiñicob x'ixicob, Jesús tsi' su'be xcʌnt'añob i cha'añ:
LUK.20.46	—Chʌcʌ q'uele la' bʌ cha'añ xts'ijbayajob mu' bʌ i mulañob i lʌpob pʌl bʌ i bujc, mi' mulañob i yʌq'ueñtelob cortesía ba'añ choñoñibʌl tac, mi' mulañob jiñi ñaxan bʌ buchlibʌl ti sinagoga tac, yic'ot ñaxan bʌ buchlibʌl ti q'uiñijel. 
LUK.20.47	Mi' chilbeñob i yotot me'ba' x'ixicob yic'ot mi' melob tam bʌ oración tac cha'añ mi' lon q'uejlelob ti uts'at, pero ñumen mi caj i yʌq'ueñtelob i tojob i mul. 
LUK.21.1	Jesús tsi' letsa i wut, tsi' q'uele jiñi wen chumulo' bʌ che' bʌ tsi' chocoyob ochel ofrenda ti' yajñib. 
LUK.21.2	Tsi' q'uele ja'el juntiquil me'ba' x'ixic mach bʌ añic i chu'bʌañ tsa' bʌ i choco ochel cha'p'ejl taq'uiñ. 
LUK.21.3	Jesús tsi' yʌlʌ:
LUK.21.3	—Ti isujm mic su'beñetla, jiñi me'ba' x'ixic mach bʌ añic i chu'bʌañ tsa'ix i choco ochel ñumen ca'bʌl bajche' pejtelel yaño' bʌ. 
LUK.21.4	Come ti pejtelelob tsi' yʌq'ueyob Dios ofrenda loq'uem bʌ ti' colojbal i chu'bʌañ, pero jiñi me'ba' x'ixic mach bʌ añic i chu'bʌañ tsi' choco ochel pejtelel i taq'uiñ, i tojol bʌ bʌl i ñʌc'.
LUK.21.5	Cha'tiquil uxtiquil tsi' yʌlʌyob cha'añ wen i t'ojol jax jiñi xajlel tac am bʌ ti templo yic'ot i ch'ʌjlib tsa' bʌ i yʌc'ʌyob wiñicob x'ixicob.
LUK.21.6	—Ti pejtelel ili woli bʌ la' q'uel mi caj i jilel. Tal jiñi q'uiñ che' ma'añic mi caj i cʌytʌl mi jump'ejlic xajlel ti' pam yam bʌ mach bʌ añic mi caj i chojquel ju'bel.
LUK.21.7	Tsi' c'ajtibeyob Jesús:
LUK.21.7	—Maestro, ¿baqui ora mi caj i yujtel pejtelel jiñi? ¿Chuqui i yejtal mi caj ti pʌstʌl che' yom ujtel?
LUK.21.8	Jiñi cha'añ Jesús tsi' yʌlʌ:
LUK.21.8	—Chʌcʌ q'uele la' bʌ ame añic majqui mi' lotiñetla, come talob ca'bʌl tij c'aba' mi caj i yʌlob: “Joñon jiñi Cristo, wʌle lʌc'ʌlix i yorajlel”, pero mach mi la' tsajcañob majlel.
LUK.21.9	Ba' ora mi la' wu'bin añ ca'bʌl guerra yic'ot leto, mach mi la' cha'len bʌq'uen. Come wersa mi' ñaxan ujtel pejtelel jiñi, pero maxto i jilibalic.
LUK.21.10	Jiñi cha'añ Jesús tsi' cha' alʌ:
LUK.21.10	—Jiñi año' bʌ ti jump'ejl lum mi caj i techob guerra ti' contra jiñi año' bʌ ti yam bʌ lum, juntiquil yumʌl mi caj i techob guerra ti' contra jiñi año' bʌ ti' wenta yam bʌ yumʌl. 
LUK.21.11	Tal p'ʌtʌl bʌ i yujquel lum. Tal wi'ñal ti ca'bʌl lum yic'ot c'am-ʌjel mu' bʌ i pam pujquel. Tal bʌbʌq'uen tac bʌ yic'ot chuqui tac ñuc mi caj i pʌstʌl ti panchan.
LUK.21.12	Pero che' maxto ujtem taquic iliyi, wiñicob mi caj i chuquetla, mi caj i tic'lañetla, mi caj i pʌyetla majlel ti sinagoga tac yic'ot ti cárcel, mi caj la' pʌjyel majlel ti' tojlel reyob yic'ot ti' tojlel gobernadorob cha'añ ti' caj c'aba'.
LUK.21.13	Ti jim bʌ ora mi mejlel la' wen ac'on ti cʌjñel.
LUK.21.14	Mach yomic mi la' wʌn mel la' pusic'al cha'añ bajche' mi caj la' jac' cha'añ mi la' coltañ la' bʌ, 
LUK.21.15	come joñon mi caj cʌq'ueñetla t'añ mu' bʌ caj la' su'b yic'ot la' ña'tʌbal mach bʌ mejlic i contrajintel.
LUK.21.16	La' tat, la' ña', la' werañob, la pi'ʌlob yic'ot la' cʌñʌyo' bʌ mi caj i yʌq'uetla ti' c'ʌb la' contra.
LUK.21.17	Mi caj la' ts'a'lentel cha'añ pejtelel wiñicob x'ixicob cha'añ ti' caj c'aba'. 
LUK.21.18	Pero ma'añic mi caj i sajtel mi junt'ujmic i tsutsel la' jol. 
LUK.21.19	Che' xuc'ul la' pusic'al ti wocol ma'añic mi caj i sajtel la' ch'ujlel.
LUK.21.20	Che' mi la' q'uel Jerusalén joyol ti soldadojob, ña'tanla che' jiñi, lʌc'ʌlix i yorajlel i jisʌntel. 
LUK.21.21	Ti jim bʌ ora jiñi año' bʌ ti Judea, la' puts'icob majlel ti wits. La' loq'uicob jiñi año' bʌ ti Jerusalén. Jiñi año' bʌ ti jamil mach chʌn sujticob ti Jerusalén. 
LUK.21.22	Jiñʌch i q'uiñilel tac che' mi caj i q'uextʌbentelob i jontolil, cha'añ mi' ts'ʌctiyel ti pejtelel che' bajche' ts'ijbubil.
LUK.21.23	Ti jim bʌ ora o'bolob jax i bʌ jiñi cʌntʌbilo' bʌ i cha'añ alʌl yic'ot jiñi woli bʌ i tsu'sañob alʌl, come tal ca'bʌl wocol ti pañimil yic'ot i mich'lel Dios ti' tojlel ili wiñicob x'ixicob. 
LUK.21.24	Mi caj i yajlelob cha'añ ti' yej machit. Mi caj i pʌjyelob majlel ti yan tac bʌ lum. Jerusalén mi caj i t'uchtʌntel cha'añ gentilob c'ʌlʌl mi' ts'ʌctiyel i yorajlel gentilob.
LUK.21.25	Añ chuqui tac mi' caj ti pʌstʌl ti q'uiñ, yic'ot ti uw, yic'ot ti ec', jiñi wiñicob x'ixicob ti pañimil ca'bʌl mi caj i tsicob i pusic'al, mi caj i sʌc sojquelob i pusic'al cha'añ ju'ucña jiñi mar, yic'ot cha'añ jiñi wʌlʌcña bʌ ja'.
LUK.21.26	Mi caj i cʌn chʌmelob wiñicob cha'añ bʌq'uen yic'ot pensar cha'añ chuqui mi' caj ti ujtel ti pañimil, come jiñi p'ʌtʌl tac bʌ ti panchan mi caj i wersa ñijcʌntel. 
LUK.21.27	Ti jim bʌ ora mi caj i q'uelob i Yalobil Wiñic che' mi' tilel ti tocal yic'ot i p'ʌtʌlel yic'ot ca'bʌl i ñuclel.
LUK.21.28	Che' mi' cajel ti ujtel tac iliyi, letsan la' wut, letsan la' jol, come lʌc'ʌlix la' coltʌntel.
LUK.21.29	Che' ja'el Jesús tsi' su'beyob jump'ejl lajiya: Q'uelela jiñi higuera te' yic'ot pejtelel te' tac. 
LUK.21.30	Che' mi la' q'uel woli' pasel i yopol te' mi la' ña'tan lʌc'ʌlix i yorajlel ticwal. 
LUK.21.31	Che' ja'el, che' mi la' q'uel woli ti ujtel tac iliyi, ña'tanla lʌc'ʌlix i yumʌntel Dios.
LUK.21.32	Isujm mic su'beñetla, ti pejtelel mi' caj ti ujtel che' wʌ' to añob ti pañimil jiñi wiñicob x'ixicob año' bʌ wʌle. 
LUK.21.33	Mi' caj ti jilel panchan yic'ot pañimil, pero mach jilic c t'añ.
LUK.21.34	Chʌcʌ q'uele la' bʌ ame tsʌts-ac la' pusic'al cha'añ la' wo'lel yic'ot yʌc'ʌjel che' mi la' c'oj-ojtan chuqui tac añ ti pañimil, ame i bʌc' tajetla ili q'uiñ. 
LUK.21.35	Ili q'uiñ che' bajche' yac mi caj i taj pejtelel wiñicob x'ixicob chumulo' bʌ ti' petol pañimil. 
LUK.21.36	Yom yʌxʌl la' wo che' jiñi, chʌn cha'lenla oración ti pejtelel ora, cha'añ mi la' q'uejlel ti uts'at, cha'añ ma'añic mi' tajetla ili wocol mu' bʌ caj ti ujtel, cha'añ uts'at mi la' wa'tʌl ti' tojel i Yalobil Wiñic.
LUK.21.37	Ti q'uiñil tsi' cha'le cʌntesa Jesús ti Templo, ti ac'ʌlel tsa' majli ti wits i c'aba' Olivo.
LUK.21.38	Che' ti sʌc'ajel tsa' tiliyob pejtelel wiñicob x'ixicob ba'añ Jesús ti Templo cha'añ mi yu'bibeñob i t'añ.
LUK.22.1	Lʌc'ʌlix i q'uiñilel Pascua che' mi' c'uxob waj mach bʌ añic i levadurajlel. 
LUK.22.2	Jiñi ñuc bʌ motomajob yic'ot xts'ijbayajob tsi' temeyob i t'añ bajche' yom mi' tsʌnsañob Jesús, come tsi' bʌc'ñayob wiñicob x'ixicob.
LUK.22.3	Tsa' ochi Satanás
LUK.22.4	Tsa' majli Judas i pejcan jiñi ñuc bʌ motomajob yic'ot i yumob xcʌnta Templo cha'añ mi' temob i t'añ bajche' mi caj i yʌc' Jesús ti' c'ʌbob. 
LUK.22.5	Tijicñayob i pusic'al che' bʌ tsi' yu'biyob, tsi' ña'ta i yʌq'ueñob taq'uiñ Judas. 
LUK.22.6	Judas tsi' yʌc'ʌ i t'añ. Tsa' caji i wʌn ña'tan baqui ora mi caj i yʌc' Jesús ti' c'ʌb motomajob che' mach yujilobic wiñicob x'ixicob.
LUK.22.7	Tsa' c'oti ili q'uiñ che' mi' c'uxob waj mach bʌ añic i levadurajlel, jiñʌch i q'uiñilel Pascua
LUK.22.8	Jiñi cha'añ Jesús tsi' choco majlel Pedro yic'ot Juan, tsi' su'beyob:
LUK.22.8	—Cucula, chajpanla jiñi we'elʌl cha'añ Pascua cha'añ mi laj c'ux.
LUK.22.9	Tsi' c'ajtibeyob Jesús:
LUK.22.9	—¿Baqui a wom mic chajpan lojon?
LUK.22.10	Jesús tsi' su'beyob:
LUK.22.10	—Awilan, che' ochemetixla ti tejclum, mi caj i tajetla wiñic woli bʌ i q'uech majlel uc'um but'ul bʌ ti ja',
LUK.22.11	Su'benla i yum otot: “Jiñi Maestro mi' c'ajtibeñet: ¿Baqui añ jump'ejl i mal otot ba' mi mejlel j c'ux we'elʌl cha'añ Pascua yic'ot xcʌnt'añob c cha'añ?” 
LUK.22.12	Che' jiñi mi caj i pʌsbeñetla colem bʌ i mal otot ti chañ chajpʌbilix bʌ. Chajpanla ya'i chuqui tac yom.
LUK.22.13	Tsa' majliyob, tsi' tajayob jiñi otot che' bajche' tsi' su'beyob Jesús, tsi' chajpayob jiñi we'elʌl cha'añ Pascua.
LUK.22.14	Che' i yorajlelix,
LUK.22.15	Jesús tsi' su'beyob:
LUK.22.15	—Ti pejtelel c pusic'al com j c'ux jiñi we'elʌl cha'añ Pascua quic'otetla che' maxto añic woli cu'bin wocol. 
LUK.22.16	Come mic su'beñetla, ma'añix mi caj c chʌn c'ux jinto mi' ts'ʌctiyel ti' yumʌntel Dios.
LUK.22.17	Jesús tsi' ch'ʌmʌ vaso, tsi' su'be wocolix i yʌlʌ Dios, tsi' yʌlʌ:
LUK.22.17	—Ch'ʌmʌla, aq'uen la' bʌ. 
LUK.22.18	Come mic su'beñetla ma'añix mic chʌn jap i ya'lel ts'usub jinto mi' tilel i yumʌntel Dios.
LUK.22.19	Jesús tsi' ch'ʌmʌ waj, tsi' su'be wocolix i yʌlʌ Dios, tsi' xet'e, tsi' yʌq'ueyob, tsi' yʌlʌ:
LUK.22.19	—Jiñʌch c bʌc'tal,
LUK.22.20	Che' ja'el, che' bʌ tsa' ujtiyob ti c'ux waj, tsi' ch'ʌmʌ jiñi vaso, tsi' yʌlʌ:
LUK.22.20	—Jiñi vaso jiñʌch tsiji' bʌ xuc'ul bʌ c t'añ cha'añ c ch'ich'el
LUK.22.21	Awilan, wʌ'ʌch añ quic'ot ti mesa jiñi mu' bʌ i yʌc'on ti' c'ʌb j contra. 
LUK.22.22	Isujm, i Yalobil Wiñic mi caj i majlel che' bajche' wʌn ña'tʌbil.
LUK.22.23	Che' jiñi tsa' caji i c'ajtibeñob i bʌ: ¿Majqui ti lac tojlel mi caj i mel che' bajche' iliyi?
LUK.22.24	Ti wi'il jiñi xcʌnt'añob tsa' caji i cʌlʌx pejcañob i bʌ cha'añ woli' bajñel yajcañob majqui ñumen ñuc ti' tojlelob.
LUK.22.25	Jesús tsi' su'beyob:
LUK.22.25	—I yumob jiñi tejclumob c'ax ñuc mi' pʌsob i bʌ ti' tojlelob, jiñi año' bʌ i ye'tel ti' tojlelob mi' pejcʌntelob ti wen bʌ x'e'telob. 
LUK.22.26	Pero jatetla mach che'ic yom mi la' mel, jiñi ñumen ñuc bʌ ti la' tojlel la' i mel i bʌ ti pec', jiñi mu' bʌ i xic' e'tel la' i mel i bʌ che' bajche' x'e'tel la' cha'añ.
LUK.22.27	Come ¿majqui ñumen ñuc ma' wʌl? ¿Jim ba mu' bʌ i buchtʌl ti c'ux waj, o jim ba x'e'tel mu' bʌ i ñusʌben waj? Pero joñon che'ʌch añon ti la' tojlel che' bajche' x'e'tel la' cha'añ.
LUK.22.28	Jatetla, tsa' chʌn ajñiyetla quic'ot che' ti' yorajlel i yilʌbentel c pusic'al. 
LUK.22.29	Joñon mi caj cʌq'ueñetla la' yumʌntel che' bajche' c Tat tsi' yʌq'ueyon c yumʌntel. 
LUK.22.30	Che' jiñi mi mejlel la' cha'len we'el uch'el tic mesa tic yumʌntel. Mi caj la' buchtʌl ti la' we'tel cha'añ mi la' mel jiñi lajchʌnmojt i p'olbal Israel.
LUK.22.31	Lac Yum tsi' yʌlʌ ja'el:
LUK.22.31	—Simón, Simón, awilan, Satanás tsi' c'ajtiyetla cha'añ mi' chijcañetla
LUK.22.32	Pero joñon tsa' c tajayet ti oración ame a cʌy a ñopon. Che' ma' cha' sutq'uin a bʌ, p'ʌt-esan a wermañujob.
LUK.22.33	Pedro tsi' su'be:
LUK.22.33	—C Yum chajpʌbiloñix cha'añ mic majlel quic'otet ti cárcel, yic'ot mic chʌmel a wic'ot.
LUK.22.34	Jesús tsi' su'be:
LUK.22.34	—Pedro, mic su'beñet, che' maxto añic tsi' cha'le uq'uel jiñi tat mut ti ili ac'ʌlel, uxyajl mi caj a wʌl mach a cʌñʌyoñic.
LUK.22.35	Jesús tsi' su'beyob:
LUK.22.35	—Che' bʌ tsa' c chocoyetla majlel ma'añic i yajñib la' taq'uiñ, ma'añic la' mochila, mi jiñic la' xʌñʌb. ¿Mach ba añic tsa' la' taja pejtelel chuqui yom la' cha'añ?
LUK.22.35	Tsi' yʌlʌyob:
LUK.22.35	—Tsa' cu.
LUK.22.36	Jesús tsi' su'beyob:
LUK.22.36	—Wʌle jiñi am bʌ i yajñib i taq'uiñ la' i ch'ʌm majlel yic'ot ja'el i mochila; jiñi mach bʌ añic i yespada, la' i chon i tsuts bujc cha'añ mi' mʌn.
LUK.22.37	Come mic su'beñetla, wersa mi caj i ts'ʌctiyel tic tojlel che' bajche' mi yʌl ti' ts'ijbujel Dios: “Tsa' tsijqui yic'ot xmulilob”;
LUK.22.38	Jiñi cha'añ jiñi xcʌnt'añob tsi' yʌlʌyob:
LUK.22.38	—C Yum, wʌ'an cha'ts'ijt espada.
LUK.22.38	Jesús tsi' su'beyob:
LUK.22.38	—Jasʌl jiñi.
LUK.22.39	Jesús tsa' loq'ui ti tejclum, tsa' majli ti Olivo wits come i tilel che'ʌch mi' mel, jiñi xcʌnt'añob i cha'añ tsa' caji i tsajcañob majlel. 
LUK.22.40	Che' bʌ tsa' c'oti Jesús ya' ba' yom ajñel, tsi' su'beyob:
LUK.22.40	—Cha'lenla oración cha'añ ma'añic mi la' jac' la' pʌyol ti mulil.
LUK.22.41	Tsi' ts'ita' tʌts'ʌ i bʌ ti' tojlelob che' i ñajtlel bajche' mi' chojquel xajlel, tsa' ñocle, tsi' cha'le oración, 
LUK.22.42	tsi' yʌlʌ: C Tat, mi a wom, loc'sʌbeñon jiñi vaso i yejtal bʌ wocol; pero mach che'ic bajche' com, la' mejlic che' bajche' yom a pusic'al.
LUK.22.43	Ti jim bʌ ora tsa' tili ángel ch'oyol bʌ ti panchan cha'añ mi' p'ʌt-esan Jesús. 
LUK.22.44	Che' bʌ woli ti wocol Jesús, ñumen wersa tsa' caji i pejcan Dios, tsi' cha'le bu'lich, lajal bajche' ch'ich' tsa' chʌjq'ui ju'bel ti lum.
LUK.22.45	Che' bʌ tsa' ujti ti oración tsa' ch'ojyi, tsa' tili ba'añ xcʌnt'añob i cha'añ, tsi' tajayob wʌyʌlob cha'añ i ch'ijiyemlel i pusic'al. 
LUK.22.46	Jesús tsi' c'ajtibeyob:
LUK.22.46	—¿Chucoch wʌyʌletla? Ch'ojyenla, cha'lenla oración cha'añ ma'añic mi la' jac' la' pʌyol ti mulil.
LUK.22.47	Che' woli to ti t'añ Jesús, awilan tsa' tiliyob ca'bʌl wiñicob yic'ot Judas, i pi'ʌl jiñi junlujuntiquil, ñaxan woli' tilel Judas, tsa' c'oti i ts'ujts'un Jesús. 
LUK.22.48	Pero Jesús tsi' su'be:
LUK.22.48	—Judas, ¿mu' ba a wʌc' i Yalobil Wiñic yic'ot ts'ujts'uya?
LUK.22.49	Jiñi año' bʌ yic'ot Jesús che' bʌ tsi' ña'tayob chuqui mi' caj ti ujtel tsi' su'beyob:
LUK.22.49	—C Yum, ¿a wom ba mic low lojon ti espada?
LUK.22.50	Juntiquil xcʌnt'añ tsi' lowo jiñi x'e'tel i cha'añ jiñi c'ax ñuc bʌ motomaj, tsi' wel tsepbe loq'uel jiñi ñoj bʌ i chiquin. 
LUK.22.51	Jesús tsi' yʌlʌ:
LUK.22.51	—La' to ajñic, cʌyʌx.
LUK.22.51	Tsi' tʌlbe i chiquin, tsi' c'oq'uesa. 
LUK.22.52	Jesús tsi' su'be jiñi ñuc bʌ motomajob yic'ot i yum xcʌnta templo yic'ot xñoxob año' bʌ i ye'tel tsa' bʌ tiliyob ti' contra:
LUK.22.52	—¿Tsa' ba tiliyetla cha'añ mi la' chucon yic'ot espada yic'ot te' che' bajche' mi la' chuc xujch'? 
LUK.22.53	Che' ya'añon quic'otetla jujump'ejl q'uiñ ti Templo
LUK.22.54	Tsi' chucuyob Jesús, tsi' pʌyʌyob majlel ti' yotot jiñi ñuc bʌ motomaj, Pedro tsi' ñajti tsajca majlel. 
LUK.22.55	Jiñi ya' bʌ añob tsi' xiq'uiyob c'ajc ti' pat otot, tsa' buchleyob ti' joytʌlel c'ajc ti pejtelelob che' ja'el Pedro tsa' buchle yic'otob. 
LUK.22.56	Juntiquil criada tsi' q'uele Pedro che' buchul ti' t'ejl c'ajc, tsi' ch'ujch'uj q'uele, tsi' yʌlʌ:
LUK.22.56	—Ili wiñic tsi' cha'le xʌmbal ñumel yic'ot Jesús.
LUK.22.57	Pedro tsi' yʌlʌ:
LUK.22.57	—Mach isujmic, x'ixic, mach j cʌñʌyic jiñi wiñic.
LUK.22.58	Ti jumuc', añ yam bʌ tsa' bʌ i q'uele Pedro, tsi' yʌlʌ:
LUK.22.58	—Jatet ja'el i pi'ʌlet ili wiñicob.
LUK.22.58	Pedro tsi' yʌlʌ:
LUK.22.58	—Wiñic, mach joñoñic.
LUK.22.59	Ñumeñix jump'ejl ora yam bʌ wiñic tsi' yʌlʌ:
LUK.22.59	—Isujmʌch jiñi wiñic tsi' cha'le xʌmbal ñumel yic'ot Jesús, come ch'oyol ti Galilea.
LUK.22.60	Pedro tsi' yʌlʌ:
LUK.22.60	—Wiñic, mach cujilic chuqui wola' wʌl.
LUK.22.60	Ti ora che' woli to ti t'añ Pedro, tsi' cha'le uq'uel tat mut. 
LUK.22.61	Che' bʌ tsi' sutq'ui i bʌ lac Yum, tsi' q'uele Pedro, tsa' c'ajtiyi ti' pusic'al Pedro i t'añ lac Yum tsa' bʌ i wʌn su'be: “Che' maxto añic tsi' cha'le uq'uel tat mut, uxyajl mi caj a wʌl mach a cʌñʌyoñic.” 
LUK.22.62	Pedro tsa' loq'ui majlel, tsʌts tsa' caji ti uq'uel cha'añ ca'bʌl i ch'ijiyemlel.
LUK.22.63	Jiñi wiñicob woli bʌ i cʌntañob Jesús tsi' wajleyob, tsi' jats'ʌyob. 
LUK.22.64	Tsi' mʌc cʌchbeyob i wut, tsi' poch'iyob, tsi' c'ajtibeyob:
LUK.22.64	—Su'beñon lojon, ¿majqui tsi' jats'ʌyet?
LUK.22.65	Añ to ca'bʌl chuqui tsi' yʌlʌyob ti p'ajoñel jiñi wiñicob ti' contra Jesús.
LUK.22.66	Che' bʌ tsa' sʌc'a pañimil tsi' tempayob i bʌ xñoxob año' bʌ i ye'tel ti' tojlel i pi'ʌlob yic'ot ñuc bʌ motomajob yic'ot xts'ijbayajob. Tsi' pʌyʌyob majlel Jesús ba tempʌbilob jiñi año' bʌ i ye'tel, tsi' c'ajtibeyob:
LUK.22.67	—¿Jatet ba jiñi Cristo? Su'beñon lojon.
LUK.22.67	Jesús tsi' su'beyob:
LUK.22.67	—Mi tsa' c su'beyetla, mach la' ñopoyic. 
LUK.22.68	Che' ja'el mi añ chuqui mij c'ajtibeñetla, ma'añic mi la' jac'beñon yic'ot mach la coloyoñic. 
LUK.22.69	Wʌle yic'ot ti pejtelel ora mi' caj ti buchtʌl i Yalobil Wiñic ti' ñoj jiñi P'ʌtʌl bʌ Dios.
LUK.22.70	Ti pejtelelob tsi' su'beyob:
LUK.22.70	—¿Jatet ba i Yalobilet Dios?
LUK.22.70	Jesús tsi' su'beyob:
LUK.22.70	—Joñoñʌch che' bajche' woli la' wʌl.
LUK.22.71	Jiñi cha'añ tsi' c'ajtibeyob i bʌ:
LUK.22.71	—¿Mach ba jasʌlic ili t'añ cha'añ mi' tsictiyel i mul? Tsa'ix la cu'bibe i t'añ tsa' bʌ i su'bu.
LUK.23.1	Jiñi cha'añ pejtelel jiñi tempʌbilo' bʌ wiñicob tsa' wajleyob; tsi' pʌyʌyob majlel Jesús ba'añ Pilato. 
LUK.23.2	Tsa' caji i jop'beñob i mul, tsi' yʌlʌyob:
LUK.23.2	—Tsa' c taja lojon ili wiñic woli' i soc pejtelel wiñicob x'ixicob ti lac lumal, mi' tic'ob wiñicob cha'añ ma'añic mi yʌq'ueñob tojoñel César,
LUK.23.3	Jiñi cha'añ Pilato tsi' c'ajtibe Jesús:
LUK.23.3	—¿Jatet ba i Reyet judíojob?
LUK.23.3	Jesús tsi' jac'be:
LUK.23.3	—Joñon cu.
LUK.23.4	Pilato tsi' su'be jiñi ñuc bʌ motomajob yic'ot jiñi wiñicob:
LUK.23.4	—Joñon mi cʌl ma'añic i mul jiñi wiñic.
LUK.23.5	Pero ñumen tsʌts tsi' yʌlʌyob:
LUK.23.5	—Woli' ñijcañob ti ca'bʌl t'añ wiñicob x'ixicob, mi' cha'len cʌntesa ti pejtelel Judea c'ʌlʌl ti Galilea c'ʌlʌl ilayi.
LUK.23.6	Che' bʌ tsi' yu'bi Pilato woli' tajob ti t'añ Galilea tsi' c'ajtibeyob mi ya' ch'oyol Jesús ti Galilea. 
LUK.23.7	Che' bʌ tsi' ña'ta isujm ya' ch'oyol Jesús ba' woli ti yumʌntel Herodes, Pilato tsi' choco majlel ba'añ Herodes. Ya'añ Herodes ja'el ti Jerusalén ti jim bʌ ora. 
LUK.23.8	Wen tijicña Herodes che' bʌ tsi' q'uele Jesús, come añix ora yom i q'uel come tsa'ix i yu'bi t'añ cha'añ Jesús. Yom i q'uel i yejtal i p'ʌtʌlel Jesús. 
LUK.23.9	Anquese Herodes añ ca'bʌl chuqui tsi' c'ajtibe Jesús, pero ma'añic chuqui tsi' jac'ʌ.
LUK.23.10	Ya' wa'alob ñuc bʌ motomajob yic'ot xts'ijbayajob. Ti wersa tsi' jop'beyob i mul Jesús. 
LUK.23.11	Jiñi cha'añ Herodes yic'ot i soldadojob tsi' q'ueleyob ti lolom, tsi' wajleyob, tsi' lʌpbeyob wen i t'ojol bʌ i pislel. Herodes tsi' cha' choco majlel ba'añ Pilato. 
LUK.23.12	Ti jiñi jach bʌ q'uiñ Pilato yic'ot Herodes tsa' caji i cha' uts-esañob i bʌ, come ti yam bʌ ora ts'a' woli' q'uelob i bʌ.
LUK.23.13	Jiñi cha'añ, Pilato tsi' tempa tilel jiñi ñuc bʌ motomajob yic'ot yumʌlob yic'ot wiñicob x'ixicob. 
LUK.23.14	Tsi' su'beyob:
LUK.23.14	—Tsa' la' pʌybeyon tilel ili wiñic che' bajche' juntiquil woli' bʌ i soc wiñicob x'ixicob; pero joñon tsa'ix j c'ajtibe ti' la' tojlel chuqui tac tsi' mele, ma'añic tsa' c tajben mi junchajpic i mul che' bajche' woli la' su'b ti' contra. 
LUK.23.15	Che' ja'el Herodes, ma'añic tsi' tajbe i mul come tsa'ix i cha' choco tilel.
LUK.23.16	Jiñi cha'añ mi caj j col che' mi' yujtel c jats' ti asiyal.
LUK.23.17	[Come wersa mi' yʌc' ti colel juntiquil xñujp'el ti jujunyajl che' mi' melob q'uiñijel.] 
LUK.23.18	Pero ti' pejtelel jiñi wiñicob x'ixicob junlajal tsi' yʌlʌyob ti c'am bʌ t'añ:
LUK.23.18	—La' chʌmic ili wiñic. Colbeñon lojon Barrabás.
LUK.23.19	Jiñi Barrabás tsa' ochi ti cárcel, cha'añ tsi' ñijca i pi'ʌlob ti' contra yumʌl yic'ot cha'añ ti' caj tsi' cha'le tsʌnsa. 
LUK.23.20	Pilato tsi' cha' pejcayob come yom i col Jesús. 
LUK.23.21	Pero jiñi wiñicob tsi' cha' cha'leyob c'am bʌ t'añ:
LUK.23.21	—Ch'iji ti cruz, ch'iji ti cruz.
LUK.23.22	Ti' yuxyajlel Pilato tsi' c'ajtibeyob:
LUK.23.22	—¿Chuqui ti jontolil tsi' cha'le ili wiñic? Tsa' j q'uele ma'añic i mul cha'añ mi' yʌjq'uel ti chʌmel, mi caj c jats' ti asiyal, mi caj cʌc' ti colel.
LUK.23.23	Tsi' wersa c'ajtibeyob ti c'am bʌ t'añ cha'añ mi' ch'ijtʌl ti cruz, tsa' mʌjliyob i cha'añ wiñicob x'ixicob [yic'ot ñuc bʌ motomajob.]
LUK.23.24	Che' jiñi, Pilato tsi' yʌc'ʌ i t'añ cha'añ mi' yujtel che' bajche' tsi' c'ajtiyob wiñicob x'ixicob. 
LUK.23.25	Tsi' yʌc'ʌ ti colel jiñi c'ajtibil bʌ i cha'añob tsa' bʌ ñujp'i ti cárcel cha'añ tsi' ñijca wiñicob x'ixicob ti' contra yumʌl yic'ot cha'añ tsi' cha'le tsʌnsa. Pilato tsi' yʌc'ʌ Jesús ti' c'ʌb wiñicob x'ixicob cha'añ mi' melbeñob che' bajche' yomob.
LUK.23.26	Che' bʌ tsi' pʌyʌyob majlel Jesús, tsi' chucuyob wiñic i c'aba' Simón ch'oyol bʌ ti Cirene, che' woli sujtel ti ye'tel, tsi' xic'beyob i q'uech majlel cruz ti' pat Jesús.
LUK.23.27	Bajc'ʌl wiñicob x'ixicob tsi' tsajcayob yic'ot x'ixicob woli bʌ i yuc'tañob, ch'ijiyemob i pusic'al. 
LUK.23.28	Jesús tsi' sutq'ui i bʌ cha'añ mi' q'uelob, tsi' su'beyob:
LUK.23.28	—X'ixicob añet bʌ la ti Jerusalén, mach mi la' wuc'tañon, uc'tan la' bʌ, uc'tan la' walobilob ja'el.
LUK.23.29	Come, tal jiñi q'uiñ tac che' mi caj i yʌlob: “Tijicñayob jiñi to'ol wa'al jach bʌ x'ixic yic'ot jiñi mach bʌ añic tsi' cʌntayob i yalobil yic'ot jiñi mach bʌ añic tsi' tsu'sayob alʌl.” 
LUK.23.30	Ti jim bʌ ora mi caj i su'beñob wits: “Yajlem ti joñon lojon.” Mi caj i su'beñob bujtʌl: “Mujlañon lojon.”
LUK.23.31	Come mi che'ʌch mi' melbentel jiñi yax bʌ te', ¿mach ba ñumeñic mi caj i melbeñob jiñi tiquiñix bʌ?
LUK.23.32	Tsi' pʌyʌyob majlel ja'el cha'tiquil xjontolilob yic'ot Jesús cha'añ mi' tsʌnsañob. 
LUK.23.33	Che' bʌ tsa' c'otiyob ti jiñi bujtʌl i c'aba' I Bʌquel Jolʌl, ya' tsi' ch'ijiyob ti cruz Jesús yic'ot jiñi xjontolilob, juntiquil ti' ñoj, yam bʌ ti' ts'ej.
LUK.23.34	Jesús tsi' yʌlʌ:
LUK.23.34	—C Tat, ñusʌbeñob i mul come mach yujilobic chuqui woli' melob.
LUK.23.34	Tsi' pucbeyob i bʌ i pislel Jesús che' bʌ tsi' cha'leyob yajcaya ti alas.
LUK.23.35	Jiñi wiñicob x'ixicob woli' q'uelob. Jiñi yumʌlob tsi' wajleyob Jesús, tsi' yʌlʌyob:
LUK.23.35	—Tsi' colta yaño' bʌ; la' i bajñel coltañ i bʌ mi jiñʌch jiñi Cristo, jiñi Yajcʌbil bʌ i cha'añ Dios.
LUK.23.36	Jiñi soldadojob ja'el tsi' wajleyob, tsa' tili i yʌq'ueñob vinagre,
LUK.23.37	tsi' yʌlʌyob:
LUK.23.37	—Mi i Reyet judíojob coltañ a bʌ.
LUK.23.38	Añ ti' chañelal i jol Jesús ili t'añ ts'ijbubil bʌ ti griego, ti latín yic'ot ti hebreo: JIÑɅCH I REY JUDÍOJOB.
LUK.23.39	Juntiquil xjontolil tsa' bʌ ch'ijle ti cruz tsi' wajle, tsi' yʌlʌ:
LUK.23.39	—Mi Cristojet, coltañ a bʌ yic'ot coltañon lojon ja'el.
LUK.23.40	Jiñi yam bʌ xjontolil tsi' tiq'ui, tsi' yʌlʌ:
LUK.23.40	—¿Mach ba añic ma' bʌc'ñan Dios che' junlajal woli lac chʌmel ti cruz? 
LUK.23.41	Ti isujm che'ʌch yom mi lac chʌmel cha'añ jontol lac melbal. Pero ili wiñic ma'añic chuqui jontol tsi' mele.
LUK.23.42	Jiñi wiñic tsi' su'be Jesús:
LUK.23.42	—C Yum, ña'tañon che' ma' tilel ti a yumʌntel.
LUK.23.43	Jiñi cha'añ Jesús tsi' su'be:
LUK.23.43	—Ti isujm mic su'beñet, wʌle jach mi caj a wochel quic'ot ti paraíso.
LUK.23.44	Che' ti xinq'uiñil tsa' ic'a pejtelel pañimil c'ʌlʌl ti och'ajel q'uiñ. 
LUK.23.45	Jiñi q'uiñ tsa' ic'a yic'ot jiñi pisil joc'ol bʌ ti Templo
LUK.23.46	Che' jiñi Jesús, wen c'am tsi' cha'le t'añ, tsi' yʌlʌ:
LUK.23.46	—C Tat, mi cʌq'ueñet c ch'ujlel ti a c'ʌb.
LUK.23.46	Che' ujtemix i yʌl, tsa' chʌmi.
LUK.23.47	Che' bʌ tsi' q'uele chuqui tsa' ujti i yaj capitán jo'c'al soldadojob, tsi' su'bu i ñuclel Dios, tsi' yʌlʌ:
LUK.23.47	—Isujm tojʌch ili wiñic.
LUK.23.48	Che' bʌ tsi' q'ueleyob pejtelel wiñicob x'ixicob ya' bʌ tempʌbilob, ch'ijiyemob i pusic'al cha'añ chuqui tsa' ujti. Tsa' sujtiyob. 
LUK.23.49	Pero pejtelel i cʌñʌyo' bʌ Jesús yic'ot x'ixicob tsa' bʌ i tsajcayob tilel c'ʌlʌl che' bʌ tsa' loq'uiyob ti Galilea, ñajt wa'alob woli' q'uelob.
LUK.23.50	Añ juntiquil wiñic i c'aba' José ch'oyol bʌ ti Arimatea, am bʌ ti' wenta Judea; añ ñuc bʌ i ye'tel ti' tojlel i pi'ʌlob, wen, yic'ot toj i pusic'al jiñi wiñic. 
LUK.23.51	Woli' pijtan ja'el i yumʌntel Dios, ma'añic tsi' teme i t'añ yic'ot jiñi año' bʌ i ye'tel tsa' bʌ i contrajiyob Jesús. 
LUK.23.52	Tsa' majli José ba'añ Pilato, tsi' c'ajtibe i bʌc'tal Jesús, 
LUK.23.53	tsi' ju'sʌbe i bʌc'tal ti cruz, tsi' bʌc'ʌ ti wen bʌ pisil, tsi' ñolchoco ti mucoñibʌl, tocbil bʌ i mal xajlel ba' maxto ac'bilic xchʌmel.
LUK.23.54	Tsa' ujti i mucob ti' q'uiñilel chajpaya che' yomix cajel i q'uiñilel caj o.
LUK.23.55	Jiñi x'ixicob ja'el tsa' bʌ i tsajcayob majlel Jesús c'ʌlʌl che' bʌ tsa' loq'ui ti Galilea tsi' q'ueleyob baqui tsa' mujqui yic'ot bajche' tsa' ñolchoconti i bʌc'tal Jesús. 
LUK.23.56	Tsa' sujtiyob, tsi' chajpayob xojocña bʌ perfume yic'ot c'o'ol bʌ ts'ac; tsi' c'ajayob i yoj ti' q'uiñilel c'aj-o che' bajche' mi yʌl mandar.
LUK.24.1	Ti ñaxan bʌ q'uiñ ti semana
LUK.24.2	Che' bʌ tsa' c'otiyob, selc'ubilix loq'uel jiñi xajlel ti ti' jiñi mucoñibʌl. 
LUK.24.3	Che' bʌ tsa' ochiyob ti mal, ma'añic tsi' tajbeyob i bʌc'tal lac Yum Jesús. 
LUK.24.4	Che' woli melob i pusic'al cha'añ ma'añic tsiquil, awilan tsa' wa'leyob ya' ti' t'ejl jiñi x'ixicob cha'tiquil wiñicob ts'ʌylaw bʌ i pislel. 
LUK.24.5	Jiñi x'ixicob tsi' ju'sayob i wut c'ʌlʌl ti lum cha'añ bʌq'uen. Jiñi wiñicob tsi' su'beyob:
LUK.24.5	—¿Chucoch mi la' sajcan jiñi cuxul bʌ ba'añ chʌmeño' bʌ? 
LUK.24.6	Mach wʌ'ix añ, tsa'ix ch'ojyi. Ña'tanla chuqui tsi' su'beyetla che' ya' to añ ti Galilea, 
LUK.24.7	che' bʌ tsi' yʌlʌ: “Wersa mi' yʌjq'uel i Yalobil Wiñic ti' c'ʌb xmulilob, wersa mi' ch'ijtʌl ti cruz, wersa mi' cha' ch'ojyel ti' yuxp'ejlel q'uiñ.”
LUK.24.8	Che' jiñi, ili x'ixicob tsa' c'ajtiyi i cha'añob i t'añ Jesús. 
LUK.24.9	Tsi' cʌyʌyob mucoñibʌl, tsa' majli i laj su'beñob chuqui tsa' ujti jiñi junlujuntiquil yic'ot pejtel i pi'ʌlob. 
LUK.24.10	Jiñobʌch María Magdalena, yic'ot Juana, yic'ot María i ña' Jacobo, yic'ot yaño' bʌ x'ixicob tsa' bʌ i su'beyob jiñi apóstolob chuqui tsa' ujti. 
LUK.24.11	Pero jiñi junlujuntiquil tonto jax tsi' yu'bibeyob i t'añ ili x'ixicob, ma'añic tsi' ñopbeyob. 
LUK.24.12	Tsa' wa'le Pedro, ajñel tsa' majli ti mucoñibʌl. Che' bʌ tsi' q'uele i mal, cojach tsi' q'uelbe i bʌjq'uil Jesús. Tsa' cha' majli ti' yotot. Tsa' toj sajti i pusic'al cha'añ jiñi tsa' bʌ ujti.
LUK.24.13	Awilan, ti jiñi jach bʌ q'uiñ woli' majlelob cha'tiquil xcʌnt'añob
LUK.24.14	Che' woliyob ti xʌmbal majlel, woli yʌlob pejtelel chuqui tac tsa' bʌ ujti. 
LUK.24.15	Che' woliyob ti t'añ majlel, che' wolix i tsʌts pejcañob i bʌ, Jesús tsi' lʌc'tesa i bʌ ba' añob, temel tsa' cajiyob ti xʌmbal majlel. 
LUK.24.16	Pero ma'añic tsa' aq'uentiyob i cʌñob Jesús che' bʌ tsi' q'ueleyob.
LUK.24.17	Jesús tsi' c'ajtibeyob:
LUK.24.17	—¿Chuqui woli la' wʌl che' woliyetla ti xʌmbal majlel? Yic'ot ¿Chucoch ch'ijiyemetla?
LUK.24.18	Juntiquil i c'aba' Cleofas tsi' c'ajtibe:
LUK.24.18	—¿Xjula'et jach ba ti Jerusalén? ¿Mach ba añic tsa' wu'bi chuqui tsa' ujti ya'i ti ili q'uiñ tac?
LUK.24.19	Jiñi cha'añ Jesús tsi' c'ajtibeyob:
LUK.24.19	—¿Chuqui jiñi tsa' bʌ ujti?
LUK.24.19	Jiñi xcʌnt'añob tsi' su'beyob:
LUK.24.19	—¿Mach ba añic tsa' wu'bi bajche' tsa' ujti Jesús ch'oyol bʌ ti Nazaret? X'alt'añʌch
LUK.24.20	Pero jiñi ñuc bʌ motomajob yic'ot jiñi yumʌlob lac cha'añ tsi' yʌc'ʌyob ti' c'ʌb yaño' bʌ cha'añ mi' yʌjq'uel ti chʌmel; tsi' ch'ijiyob ti cruz. 
LUK.24.21	Pero tsa' j lon ña'ta lojon cha'añ jiñʌch mu' bʌ caj i coltañ israelob, pero wʌle añix uxp'ejl q'uiñ tsa' ujti. 
LUK.24.22	Anquese añ x'ixic bʌ c pi'ʌlob lojon tsa' bʌ i yʌc'ʌ ti toj sajtel c pusic'al lojon. Ti sʌc'ajel tsa' majliyob ti mucoñibʌl. 
LUK.24.23	Come ma'añic tsi' tajbeyob i bʌc'tal Jesús, tsa' cha' tili i su'beñon lojon cha'añ ja'el tsi' q'ueleyob ángelob tsa' bʌ i yʌlʌyob cha'añ cuxul Jesús. 
LUK.24.24	Cha'tiquil uxtiquil c pi'ʌlob lojon tsa' majliyob ti mucoñibʌl. Che'ʌch tsi' tajayob bajche' tsi' yʌlʌyob jiñi x'ixicob, pero ma'añic tsi' q'ueleyob Jesús.
LUK.24.25	Jiñi cha'añ Jesús tsi' su'beyob:
LUK.24.25	—Tontojetla, jal mi la' ñop ti la' pusic'al pejtelel chuqui tsi' yʌlʌyob x'alt'añob. 
LUK.24.26	¿Mach ba wersajic mi' ñaxan u'bin wocol jiñi Cristo cha'añ mi yochel ti' ñuclel?
LUK.24.27	Jesús tsa' caji i su'beñob isujmlel pejtelel i Ts'ijbujel Dios ba' tsa' tajle ti t'añ c'ʌlʌl ti' juñ Moisés c'ʌlʌl ti' juñ pejtelel x'alt'añob.
LUK.24.28	Tsa' c'otiyob ti alʌ tejclum ba' woli' majlelob, tsi' mele Jesús che' bajche' yom to i xʌn majlel. 
LUK.24.29	Pero tsi' wersa su'beyob cʌytʌl, tsi' yʌlʌyob:
LUK.24.29	—Cʌlejen quic'ot lojon come yomix ic'an, wolix i bʌjlel q'uiñ.
LUK.24.29	Tsa' ochi ti jijlel yic'otob. 
LUK.24.30	Che' bʌ buchul yic'otob ti' t'ejl mesa, Jesús tsi' ch'ʌmʌ waj, tsi' su'be wocolix i yʌlʌ Dios, tsi' xut'u jiñi waj, tsi' yʌq'ueyob. 
LUK.24.31	Ti jim bʌ ora tsa' jambentiyob i wut cha'añ mi cʌñob Jesús, pero tsi' bʌc' sʌtʌ i bʌ ti' wutob.
LUK.24.32	Tsi' su'beyob i bʌ:
LUK.24.32	—¿Mach ba tijicñayic jax lac pusic'al tsa' la cu'bi che' bʌ tsi' pejcayonla Jesús ti bij? Yic'ot ¿Che' bʌ tsi' su'beyonla isujmlel i Ts'ijbujel Dios?
LUK.24.33	Ti jiñi jach bʌ ora, tsa' ch'ojyiyob, tsa' cha' majliyob ti Jerusalén ba' tsi' tajayob jiñi junlujuntiquil tsa' bʌ i tempayob i bʌ yic'ot yaño' bʌ i pi'ʌlob, 
LUK.24.34	tsi' yʌlʌyob:
LUK.24.34	—Isujmʌch tsa'ix cha' ch'ojyi lac Yum, tsa'ix i pʌsʌ i bʌ ba'añ Simón.
LUK.24.35	Jiñi cha'tiquil tsi' su'beyob chuqui tsa' ujti ti bij, tsa' caji i yʌlob bajche' tsi' cʌñʌyob Jesús che' bʌ tsi' xut'u waj.
LUK.24.36	Che' woliyob to ti t'añ jiñi xcʌnt'añob, cha'añ jiñi tsa' bʌ ujti; tsa' wa'le Jesús ti ojlil ba' añob, tsi' su'beyob:
LUK.24.36	—La' ñʌch'lec la' pusic'al.
LUK.24.37	Jiñi cha'añ tsa' toj sajtiyob i pusic'al, tsi' cha'leyob bʌq'uen, tsi' lon ña'tayob woli' q'uelob espíritu. 
LUK.24.38	Jesús tsi' su'beyob:
LUK.24.38	—¿Chucoch woliyetla ti bʌq'uen? ¿Chucoch woli ti t'añ la' pusic'al? 
LUK.24.39	Q'uelela j c'ʌb yic'ot coc. Awilan, joñoñʌch, tʌlʌyonla, q'ueleyonla, come ma'añic i bʌc'tal, yic'ot ma'añic i bʌquel espíritu che' bajche' woli la' q'uelon.
LUK.24.40	Che' bʌ tsa' ujti i su'b jiñi t'añ, tsi' pʌsbeyob i c'ʌb yic'ot i yoc. 
LUK.24.41	Come cha'añ ti caj wen tijicñayob yic'ot cha'añ tsa' toj sajtiyob i pusic'al, maxto añic tsa' mejli i ñopob mi isujm chuqui woli q'uelob. Jesús tsi' c'ajtibeyob:
LUK.24.41	—¿Am ba chuqui mij c'ux?
LUK.24.42	Jiñi cha'añ tsi' yʌq'ueyob ts'ita' pojpobil bʌ chʌy yic'ot cha'b. 
LUK.24.43	Jesús tsi' ch'ʌmʌ, tsi' c'uxu ti' tojelob i wut.
LUK.24.44	Ti wi'il Jesús tsi' su'beyob:
LUK.24.44	—Jiñʌch tsa' bʌ c su'beyetla che' añon to quic'otetla: cha'añ wersa mi' ts'ʌctiyel
LUK.24.45	Ti jim bʌ ora tsi' jambeyob i ña'tʌbal cha'añ mi' ch'ʌmbeñob isujm i Ts'ijbujel Dios. 
LUK.24.46	Tsi' su'beyob:
LUK.24.46	—Come che'ʌch ts'ijbubil. Wersa mi' yu'bin wocol jiñi Cristo, wersa mi' cha' ch'ojyel ba'añ chʌmeño' bʌ ti yuxp'ejlel q'uiñ,
LUK.24.47	yic'ot wersa mi' su'bentelob wiñicob x'ixicob ti pejtelel pañimil cha'añ mi' cʌyob i mul ti' c'aba' Cristo cha'añ mi' ñusʌbentelob i mul. Ya' ti Jerusalén mi caj i tejchel ti sujbel jiñi t'añ.
LUK.24.48	Jatetla mi caj la' su'b chuqui tac tsa' la' q'uele.
LUK.24.49	Awilan, mi caj c chocbeñetla tilel chuqui su'bebiletla i cha'añ c Tat
LUK.24.50	Ti wi'il Jesús tsi' pʌyʌyob majlel xcʌnt'añob i cha'añ c'ʌlʌl ti Betania, tsi' letsa i c'ʌb, tsi' yʌq'ueyob i yutslel i t'añ. 
LUK.24.51	Che' bʌ tsa' ujti i yʌq'ueñob i yutslel i t'añ tsi' cʌyʌyob, tsa' pʌjyi letsel ti panchan. 
LUK.24.52	Jiñi xcʌnt'añob che' bʌ tsa' ujti i ch'ujutesañob, tsa' cha' majliyob ti Jerusalén yic'ot ca'bʌl i tijicñʌyelob i pusic'al. 
LUK.24.53	Tsa' chʌn majliyob ti Templo, tsi' su'buyob i ñuclel Dios, tsi' yʌlʌyob, uts'at Dios. [Amén.]
JHN.1.1	Ti' cajibal pañimil añʌch jiñi T'añ,
JHN.1.1	jiñi T'añ añʌch yic'ot Dios,
JHN.1.1	jiñi t'añ Diosʌch.
JHN.1.2	Añʌch yic'ot Dios ti' cajibal pañimil.
JHN.1.3	Jiñi tsi' mele pejtelel chuqui tac añ,
JHN.1.3	ma'añic junchajp chuqui añ ti' pañimil, mach bʌ melbilic i cha'añ.
JHN.1.4	Ti' tojlel añʌch laj cuxtʌlel,
JHN.1.4	jiñi laj cuxtʌlel mi' yʌc'ob ti' ajñel wiñicob x'ixicob ti' sʌclel pañimil.
JHN.1.5	I sʌclel pañimil mi' pʌs i bʌ ti ic'ch'ipan bʌ pañimil.
JHN.1.5	Jiñi ic'ch'ipan bʌ pañimil ma'añic tsa' mejli i yʌpben i sʌclel.
JHN.1.6	Añ juntiquil wiñic chocbil bʌ tilel i cha'añ Dios, jiñʌch i c'aba' Juan. 
JHN.1.7	Tsa' tili cha'añ mi' su'b chuqui isujm, cha'añ mi' yʌc' ti cʌjñel i sʌclel pañimil, cha'añ mi' mejlel i ñopob
JHN.1.8	Juan mach jiñic i sʌclel pañimil; tsa' jach chojqui tilel cha'añ mi' yʌc' ti cʌjñel i sʌclel pañimil.
JHN.1.9	Jiñi isujm bʌ i sʌclel pañimil,
JHN.1.9	tsa' tili cha'añ mi' yʌq'ueñob i sʌclel pañimil pejtelel wiñicob x'ixicob
JHN.1.10	Wʌn añʌch ti pañimil,
JHN.1.10	jiñʌch tsa' bʌ i mele pañimil;
JHN.1.10	pero jiñi año' bʌ ti pañimil ma'añic tsi' cʌñʌyob.
JHN.1.11	Tsa' tili ti' tojlel i pi'ʌlob
JHN.1.11	pero i pi'ʌlob ma'añic tsi' ch'ʌmʌyob ti' wenta.
JHN.1.12	Pejtelel tsa' bʌ i ch'ʌmʌyob ti' wenta,
JHN.1.12	tsa' bʌ i ñopbeyob i c'aba',
JHN.1.12	tsa' aq'uentiyob i p'ʌtʌlel cha'añ mi' yochelob ti' yalobilob Dios.
JHN.1.13	Tsi' cha' ilayob pañimil,
JHN.1.13	mach ti bʌc'talic mi ti' ch'ich'elic,
JHN.1.13	mi cha'añic che' yom i tat i ña',
JHN.1.13	mi cha'añic che' yom wiñic,
JHN.1.13	cha'añʌch che' yom Dios
JHN.1.14	Jiñi T'añ tsi' ch'ʌmʌ i bʌc'tal.
JHN.1.14	Tsa' chumle la quic'ot,
JHN.1.14	jiñʌch i ñuclel
JHN.1.14	but'ul bʌ ti' yutslel i pusic'al yic'ot isujmlel.
JHN.1.15	Juan tsi' yʌc'ʌ ti cʌjñel Cristo, c'am tsi' cha'le t'añ, tsi' yʌlʌ: Jiñʌch tsa' bʌ c wʌn su'beyetla: Jiñi tal bʌ tic pat, ñumen ñuc, come añʌch ti' ñaxan che' bajche' joñon.
JHN.1.16	Ti lac pejtelel mi' lac ch'ʌm i bujt'emal Cristo,
JHN.1.16	jiñʌch i yutslel i pusic'al mu' bʌ i yʌq'ueñonla ti lac majtañ,
JHN.1.17	come jiñi mandar tsa' aq'uenti Moisés
JHN.1.17	pero i yutslel i pusic'al Dios yic'ot isujmlel tsa' tili ti' Jesucristo.
JHN.1.18	Ma'añic majqui wis q'uelbil i cha'añ Dios;
JHN.1.18	jiñi jach cojach bʌ i Yalobil, am bʌ ti' t'ejl i Tat,
JHN.1.18	jiñi tsi' yʌc'ʌ ti cʌjñel i Tat.
JHN.1.19	Jiñʌch i t'añ Juan tsa' bʌ i su'bu ti tojlel motomajob yic'ot levijob chocbilo' bʌ tilel i cha'añ Judíojob
JHN.1.19	—¿Majquiyet?
JHN.1.20	Juan tsi' su'bu isujmlel, ma'añic tsi' mucu, tsi' su'beyob:
JHN.1.20	—Mach Cristojoñic.
JHN.1.21	Tsi' c'ajtibeyob:
JHN.1.21	—¿Majquiyet, che' jiñi? ¿Jatet ba Elías?
JHN.1.21	Juan tsi' yʌlʌ:
JHN.1.21	—Mach joñoñic.
JHN.1.21	Tsi' cha' c'ajtibeyob:
JHN.1.21	—¿Jatet ba jiñi x'alt'añ?
JHN.1.21	Juan tsi' su'beyob:
JHN.1.21	—Mach joñoñic.
JHN.1.22	Tsi' cha' c'ajtibeyob:
JHN.1.22	—¿Majquiyet, che' jiñi? Su'bu a bʌ, cha'añ mi mejlel cʌq'uen lojon i jac'bal jiñi tsa' bʌ i chocoyon lojon tilel.
JHN.1.23	Juan tsi' yʌlʌ:
JHN.1.23	—Joñon mic cha'len c'am bʌ t'añ ti jochol bʌ lum: “Toj-esanla majlel i bijlel lac Yum”, che' bajche' tsi' yʌlʌ jiñi x'alt'añ Isaías.
JHN.1.24	Jiñi wiñicob tsa' bʌ chojquiyob tilel, i wiñicobʌch fariseojob. 
JHN.1.25	Tsi' c'ajtibeyob:
JHN.1.25	—¿Chucoch ma' wʌc' ch'ʌmja' che' jiñi, mi mach Cristojet, mi mach Elíaset, mi mach x'alt'añet?
JHN.1.26	Juan tsi' jac'beyob:
JHN.1.26	—Joñon mi cʌc' ch'ʌmja'; pero añ juntiquil am bʌ ti la' tojlel mach bʌ añic mi la' cʌn. 
JHN.1.27	Jiñʌch am bʌ ti ñaxan mu' bʌ caj i tilel tic pat, mach ñucoñic cha'añ mic ticben i ch'ajñal i warach.
JHN.1.28	Tsa' ujti iliyi ti Betania
JHN.1.29	Ti yijc'ʌlal Juan tsi' q'uele woli i tilel Jesús ba'añ, Tsi' yʌlʌ: Q'uelela, jiñʌch i Tʌñʌme' Dios mu' bʌ i ch'ʌm majlel i mul pejtelel pañimil.
JHN.1.30	Jiñʌch tsa' bʌ j su'bu ti' ñaxan: “Tal tic pat juntiquil wiñic ñumen ñuc bʌ bajche' joñon come añ ti ñaxan.”
JHN.1.31	Mach cʌmbilic c cha'añ ti' ñaxan. Tsa' tili cʌc' ch'ʌmja' cha'añ mi' tsictiyel majqui jiñi wiñic ti' tojlel israelob.
JHN.1.32	Juan tsi' tsictesa chuqui tsi' q'uele, tsi' yʌlʌ: Tsa' j q'uele jiñi Espíritu woli i ju'bel tilel ti panchan che' bajche' x'ujcuts, tsa' t'uchle ti' tojlel. 
JHN.1.33	Mach cʌmbilic c cha'añ ti' ñaxan, pero jiñi tsa' bʌ i chocoyon tilel cha'añ mi cʌc' ch'ʌmja' tsi' su'beyon: “Jiñi mu' bʌ a q'uel che' mi' ju'bel tilel jiñi Espíritu, mu' bʌ i cʌytʌl ti' tojlel; jiñʌch mu' bʌ i yʌq'ueñetla la' ch'ʌm jiñi Ch'ujul bʌ Espíritu.”
JHN.1.34	Joñon tsa' j q'uele, tsa' c su'bu cha'añ jiñʌch i Yalobil Dios.
JHN.1.35	Ti yijc'ʌlal cha' ya'añ Juan yic'ot cha'tiquil xcʌnt'añob i cha'añ. 
JHN.1.36	Juan tsi' q'uele Jesús woli ti xʌmbal ñumel ti lʌc'ʌl, tsi' yʌlʌ: Q'uelela i Tʌñʌme' Dios. 
JHN.1.37	Jiñi cha'tiquil xcʌnt'añob tsi' yu'bibeyob i t'añ Juan. Tsi' tsajcayob majlel Jesús. 
JHN.1.38	Jesús tsi' sutq'ui i bʌ, tsi' q'uele woli' tsajcañob majlel, tsi' su'beyob:
JHN.1.38	—¿Chuqui woli la' sajcan?
JHN.1.38	Tsi' jac'ʌyob:
JHN.1.38	—Rabí (Añ isujmlel ti lac t'añ: Xcʌntesa).
JHN.1.39	Jesús tsi' su'beyob:
JHN.1.39	—La' la q'uele.
JHN.1.39	Tsa' majliyob tsi' q'ueleyob baqui jijlem. Tsa' cʌleyob yic'ot ti jiñi q'uiñ, come och'ajelix q'uiñ.
JHN.1.40	Andrés i yijts'in Simón Pedro, jiñʌch juntiquil tsa' bʌ i yu'bibe i t'añ Juan, tsi' tsajca majlel Jesús. 
JHN.1.41	Andrés tsi' ñaxan taja i yʌscun i c'aba' Simón, tsi' su'be:
JHN.1.41	—Tsa' c taja lojon jiñi Mesías (Mi' yʌl ti lac t'añ, jiñʌch Cristo, jiñi Yajcʌbil bʌ).
JHN.1.42	Andrés tsi' pʌyʌ tilel Simón ba'añ Jesús.
JHN.1.42	—Jatet, Simón, i yalobilet Juan,
JHN.1.43	Ti yijc'ʌlal Jesús tsi' ña'ta i majlel ti Galilea, tsi' taja Felipe, tsi' su'be:
JHN.1.43	—Tsajcañon.
JHN.1.44	Ya' ch'oyol Felipe ti Betsaida ti jiñi tejclum ba' ch'oyolob Andrés yic'ot Pedro. 
JHN.1.45	Felipe tsi' taja Natanael, tsi' su'be:
JHN.1.45	—Tsa'ix c taja lojon jiñi ts'ijbubil bʌ i cha'añ Moisés ti jiñi mandar, yic'ot ti' ts'ijbujel x'alt'añob; jiñʌch Jesús i yalobil bʌ José,
JHN.1.46	Natanael tsi' su'be:
JHN.1.46	—¿Am ba chuqui wen mi' loq'uel ti Nazaret?
JHN.1.46	Felipe tsi' jac'be:
JHN.1.46	—La', q'uele.
JHN.1.47	Che' bʌ tsi' q'uele Jesús Natanael che' bʌ woli i lʌc'tiyel tilel ba'añ, tsi' su'bu:
JHN.1.47	—Awilan, isujm jiñʌch juntiquil Israel mach bʌ yujilic lot.
JHN.1.48	Natanael tsi' su'be:
JHN.1.48	—¿Baqui tsa' cʌñʌyon?
JHN.1.48	Jesús tsi' jac'be:
JHN.1.48	—Che' maxto añic tsi' pʌyʌyet Felipe, che' ya' to añet ti ye'bal higuera te',
JHN.1.49	Natanael tsi' jac'be:
JHN.1.49	—Rabí, jatet i Yalobilet Dios,
JHN.1.50	Jesús tsi' jac'be:
JHN.1.50	—¿Woli a ñop come tsa' c su'beyet tsa' q'ueleyet ti ye'bal higuera te'? Mu' to caj a q'uel ñumen ñuc tac bʌ bajche' jiñi.
JHN.1.51	Jesús tsi' cha' su'be:
JHN.1.51	—Isujm, isujm mic su'beñetla, mi caj la' q'uel che' jajmeñix panchan, mi caj la' q'uel i yÁngel Dios che' mi' letselob majlel yic'ot che' mi' ju'belob tilel ti' tojlel i Yalobil Wiñic.
JHN.1.51	Tsi' pʌntesa ja' ti vino
JHN.1.51	2.1-11
JHN.1.51	Tsi' c'oq'uesʌbe i yalobil juntiquil yumʌl
JHN.1.51	4.43-54
JHN.1.51	Tsi' c'oq'uesa jiñi mach bʌ weñic i yoc
JHN.1.51	5.1-18
JHN.1.51	Tsi' we'sa bajc'ʌl wiñicob x'ixicob
JHN.1.51	6.1-15
JHN.1.51	Tsi' cha'le xʌmbal ti' pam ja'
JHN.1.51	6.16-21
JHN.1.51	Tsi' cambe i wut juntiquil xpots'
JHN.1.51	9.1-41
JHN.1.51	Tsi' teche ch'ojyel Lázaro
JHN.1.51	11.1-44
JHN.1.51	(Q'uele ja'el 20.30-31)
JHN.2.1	Ti yuxp'ejlel q'uiñ tsi' meleyob q'uiñijel cha'añ ñujpuñijel
JHN.2.2	Tsa' pʌjyi Jesús ja'el temel yic'ot xcʌnt'añob i cha'añ ba' woli' melob q'uiñijel. 
JHN.2.3	Che' bʌ tsa' jili jiñi vino, i ña' Jesús tsi' su'be i yalobil:
JHN.2.3	—Ma'añix i cha'añob vino.
JHN.2.4	Jesús tsi' su'be: X'ixic,
JHN.2.4	—¿Chuqui i ye'tel ma' tilel ba'añon? Maxto i yorajlelic que'tel.
JHN.2.5	I ña' tsi' su'be xñusa vinojob:
JHN.2.5	—Laj melela chuqui mi' su'beñetla.
JHN.2.6	Ya'añ wʌcp'ejl colem bʌ i yajñib ja' melbil bʌ ti xajlel, come i tilelʌch judíojob mi' c'ʌñob ti pocoñel.
JHN.2.7	Jesús tsi' su'beyob:
JHN.2.7	—Laj but'ula ti ja' jiñi wʌcp'ejl i yajñib ja'.
JHN.2.7	Tsi' but'uyob jinto che' laj pampaña tsa' cʌle. 
JHN.2.8	Jiñi cha'añ tsi' su'beyob:
JHN.2.8	—Luchula ts'ita', ch'ʌmbenla majlel jiñi am bʌ ti' wenta jiñi q'uiñijel cha'añ mi' ts'ita' jap. 
JHN.2.9	Jiñi am bʌ ti' wenta jiñi q'uiñijel tsi' mits'ti'a jiñi ja' tsa' bʌ pʌntʌyi ti vino, che' mach yujilic baqui tilem; cojach jiñi xñusa vinojob yujilob, come jiñobʌch tsi' luchuyob jiñi ja'. Jiñi am bʌ ti' wenta jiñi q'uiñijel tsi' pʌyʌ tilel jiñi wiñic woli bʌ ti ñujpuñijel. 
JHN.2.10	Tsi' su'be:
JHN.2.10	—Pejtelel wiñicob mi' yʌc'ob wen bʌ vino ti ñaxan, ti wi'il che' ñajobix xq'uiñijelob, mi' yʌc'ob jiñi mach bʌ wen sumuquix. Pero jatet mach che'ic tsa' mele, tsa' loto jiñi wen bʌ; woli' toj a wʌc' ti wi'il.
JHN.2.11	Jesús tsi' mele jiñi ñaxan bʌ i yejtal i p'ʌtʌlel ya' ti Caná ti Galilea, tsi' pʌsʌ i ñuclel; jiñi xcʌnt'añob i cha'añ tsi' ñopoyob Jesús.
JHN.2.12	Ti wi'il tsa' ju'bi majlel Jesús ti Capernaúm
JHN.2.13	Lʌc'ʌlix i q'uiñilel Pascua
JHN.2.14	ya'i tsi' tajayob xq'uex taq'uiñob yic'ot xchoñoñelob buchulob ya' ti Templo. Woli' choñob i tat wacax tac yic'ot tʌñʌme' tac yic'ot x'ujcuts tac.
JHN.2.15	Che' bʌ tsa' ujti i pʌculan lazo cha'añ asiyal, Jesús tsi' chocoyob loq'uel ti Templo ti pejtelelob yic'ot tʌñʌme' tac yic'ot jiñi tat wacax tac. Tsi' wejch'ubeyob i taq'uiñ xq'uex taq'uiñob. Tsi' ch'a' chocbeyob i mesa tac. 
JHN.2.16	Jesús tsi' su'be jiñi woli bʌ i choñob x'ujcuts:
JHN.2.16	—Ch'ʌmʌla loq'uel pejtelel iliyi; mach mi la' sutq'uin ti choñoñibʌl i yotot c Tat.
JHN.2.17	Jiñi xcʌnt'añob i cha'añ tsi' ña'tayob jiñi ts'ijbubil bʌ mu' bʌ i yʌl: “Mi caj c jisʌntel cha'añ c bʌxlel ti a wotot.”
JHN.2.18	Jiñi judíojob tsi' c'ajtibeyob:
JHN.2.18	—¿Chuqui i yejtal a p'ʌtʌlel mu' bʌ caj a pʌsbeñon lojon cha'añ jiñi e'tel woli bʌ a mel?
JHN.2.19	Jesús tsi' jac'beyob, tsi' yʌlʌ:
JHN.2.19	—Jemela jiñi templo.
JHN.2.20	Jiñi judíojob tsi' yʌlʌyob:
JHN.2.20	—Ti wʌcp'ejl i yuxc'al (46) ja'b tsa' mejli jiñi Templo,
JHN.2.21	Jesús tsi' laji i bʌc'tal che' bajche' Templo.
JHN.2.22	Jiñi cha'añ che' bʌ tsa' tejchi ch'ojyel Jesús ba'añ chʌmeño' bʌ, jiñi xcʌnt'añob i cha'añ tsi' ña'tayob jiñi t'añ tsa' bʌ i yʌlʌ Jesús. Tsi' ñopoyob i Ts'ijbujel Dios yic'ot i t'añ Jesús tsa' bʌ i yʌlʌ.
JHN.2.23	Che' ya'añ Jesús ti Jerusalén ti' q'uiñilel Pascua, ca'bʌl wiñicob x'ixicob tsi' ñopbeyob i c'aba' che' bʌ tsi' q'ueleyob i yejtal i p'ʌtʌlel tsa' bʌ i pʌsʌ. 
JHN.2.24	Jesús ma'añic tsi' ñopo chuqui tsi' yʌlʌyob wiñicob x'ixicob, come tsi' laj cʌmbeyob i pusic'al. 
JHN.2.25	Mach wersajic mi' su'bentel Jesús chuqui añ ti' pusic'al wiñicob x'ixicob, come yujilʌch.
JHN.3.1	Añ juntiquil fariseo, i c'aba' Nicodemo,
JHN.3.2	Nicodemo tsa' tili ba'añ Jesús ti ac'ʌlel, tsi' su'be:
JHN.3.2	—Rabí, cujil lojon maestrojet, chocbilet tilel i cha'añ Dios, come ma'añic majqui mi mejlel i pʌs i yejtal i p'ʌtʌlel che' bajche' jatet mi ma'añic Dios yic'ot.
JHN.3.3	Jesús tsi' jac'be Nicodemo:
JHN.3.3	—Isujm, isujm mic su'beñet, jiñi mach bʌ añic mi' cha' ilan pañimil,
JHN.3.4	Nicodemo tsi' c'ajtibe:
JHN.3.4	—¿Bajche' mi mejlel i cha' ilan pañimil wiñic che' ñoxix? ¿Mejl ba i cha' ochel ti' ñʌc' i ña' cha'añ mi' cha' ilan pañimil?
JHN.3.5	Jesús tsi' jac'ʌ:
JHN.3.5	—Isujm, isujm mic su'beñet, jiñi mach bʌ añic mi' yilan pañimil yic'ot ja' yic'ot jiñi Espíritu mach mejlic ti ochel ti' yumʌntel Dios.
JHN.3.6	Jiñi mu' bʌ i yilan pañimil ti' ña', mi' yʌq'ueñtel i bʌc'tal. Jiñi mu' bʌ i yilan pañimil ti Espíritu, mi' yʌq'ueñtel i cuxtʌlel ti' ch'ujlel. 
JHN.3.7	Mach yomic mi' toj sajtel a pusic'al cha'añ tsa' c su'beyet: Wersa yom ma' cha' ilan pañimil. 
JHN.3.8	Jiñi ic' mi' ñumel majlel baqui jach yom. Jatet ma' wu'bin i t'añ, mach a wujilic baqui ch'oyol mi baqui mi' majlel;
JHN.3.9	Nicodemo tsi' c'ajtibe Jesús:
JHN.3.9	—¿Bajche' mi' mejlel jiñi?
JHN.3.10	Jesús tsi' jac'ʌ:
JHN.3.10	—Jatet maestrojet ti Israel, ¿Mach ba añic ma' ch'ʌmben isujm iliyi?
JHN.3.11	Isujm, isujm mic su'beñet, mic cha'len lojon t'añ cha'añ chuqui tac cujil lojon. Mic su'b lojon ti isujm chuqui tsa' q'uele lojon, pero ma'añic mi la' ñop c t'añ lojon. 
JHN.3.12	Mi ma'añic mi la' ñop che' mic su'beñetla chuqui tac añ ti pañimil, ¿bajche' mi caj la' ñop che' mic su'beñetla chuqui tac añ ti panchan? 
JHN.3.13	Ma'añic majch tsa' letsi ti panchan, cojach jiñi tsa' bʌ ju'bi tilel ti panchan, jiñʌch i Yalobil Wiñic [am bʌ ti panchan.]
JHN.3.14	Che' bajche' Moisés tsi' joc'choco lucum ti te' ti jochol bʌ lum, che'ʌch ja'el mi caj i wersa letsʌntel i Yalobil Wiñic,
JHN.3.15	cha'añ ma'añic mi' sajtel majqui jach mi' ñop. Mi' taj i cuxtʌlel mach bʌ añic mi' jilel.
JHN.3.16	Come che'i tsi' wen c'uxbi jiñi año' bʌ ti pañimil Dios, tsi' yʌc'ʌ cojach bʌ i Yalobil; majqui jach mi' ñop i Yalobil, ma'añic mi' sajtel;
JHN.3.17	Come Dios ma'añic tsi' choco tilel i Yalobil ti pañimil cha'añ mi' yotsan ti tojmulil wiñicob x'ixicob. Tsi' choco tilel cha'añ mi' taj i coltʌntel ti' Yalobil. 
JHN.3.18	Jiñi mu' bʌ i ñop ma'añic mi' yochel ti tojmulil pero jiñi mach bʌ añic mi' ñop, ochemix ti tojmulil, come ma'añic tsi' ñopbe i c'aba' jiñi cojach bʌ i Yalobil Dios.
JHN.3.19	Ti caj ili tojmulil: tsa' tili i sʌclel pañimil
JHN.3.20	Come pejtelel mu' bʌ i cha'leñob jontolil ts'a' mi' q'uelob i sʌclel pañimil, ma'añic mi' tilelob ba'añ i sʌclel pañimil come mi' bʌc'ñañob ame tsictiyic i melbal.
JHN.3.21	Pero jiñi mu' bʌ i mel chuqui isujm, mi' ñochtan i sʌclel pañimil, cha'añ mi' tsictiyel i melbal cha'añ tilemʌch ti' p'ʌtʌlel Dios.
JHN.3.21	I cha'añ Dios:
JHN.3.21	Ex 34.6; Dt 7.7-9; Sal 25.6-7, 10; 103.17-18; Is 54.8-10; Os 11.1-4; Jn 3.16; 14.23; 16.27; Rm 5.5, 8; 8.38-39; Ef 1.4-5; 2.4-5; 1 Jn 3.1; 4.7-12, 16-19
JHN.3.21	I cha'añ Cristo:
JHN.3.21	Jn 13.1, 34; 14.31; 15.9-10, 12; Rm 8.35, 37; 2 Cor 5.14; Gl 2.20; Ef 3.17-18; 5.2; Ap 1.5
JHN.3.22	Che' bʌ tsa' ujti ti t'añ, tsa' tili Jesús yic'ot xcʌnt'añob i cha'añ ti lumal Judea ba' tsa' jal-a yic'otob. Tsi' yʌc'ʌ ch'ʌmja'. 
JHN.3.23	Juan ja'el woli' yʌc' ch'ʌmja' ya' ti Enón lʌc'ʌl ti Salim, come añ ca'bʌl ja' ya'i; tsa' tiliyob wiñicob x'ixicob i ch'ʌmob ja'. 
JHN.3.24	Come maxto otsʌbilic Juan ti cárcel.
JHN.3.25	Che' jiñi tsa' caji i cʌlʌx pejcañob i bʌ judíojob yic'ot xcʌnt'añob i cha'añ Juan, ti chajp ti chajp woliyob ti t'añ che' bajche' yom mi' sʌc-esañob i bʌ. 
JHN.3.26	Tsa' tiliyob ba'añ Juan, tsi' su'beyob:
JHN.3.26	—Maestro, q'uele jiñi tsa' bʌ tili ba' añet ti junwejl Jordán ja', jiñi tsa' bʌ a wʌc'ʌ ti cʌjñel che' bʌ tsa' cha'le subt'añ; woli i yʌc' ch'ʌmja', pejtelel wiñicob x'ixicob mi' tsajcañob.
JHN.3.27	Juan tsi' jac'ʌ:
JHN.3.27	—Ma'añic chuqui mi' tajob wiñicob, mi mach aq'uebilic ti Dios ti panchan. 
JHN.3.28	Jatetla tsa'ix la' wu'bi c t'añ, la' wujil tsa' c su'bu mach Cristojoñic,
JHN.3.29	Jiñi mu' bʌ i pʌy i yijñam, jiñʌch ñoxi'alʌl; wen tijicña i pusic'al i cʌñʌ bʌ, che' añ ti' t'ejl jiñi xñujpuñijel che' mi' yu'biben i t'añ mi' yu'bin ca'bʌl i tijicñʌyel. Jiñi cha'añ c tijicñʌyel c pusic'al tsa'ix ts'ʌctiyi ti Cristo. 
JHN.3.30	Wersa mi' ñuq'uesʌntel Cristo, joñon wersa mic ch'och'ocʌyel.
JHN.3.31	Jiñi ch'oyol bʌ ti chañ i Yumʌch pejtelel chuqui tac añ. Jiñi ch'oyol bʌ ti pañimil mu' jach i ña'tan chuqui añ ti pañimil; jiñi ch'oyol bʌ ti panchan lac Yumʌch ti lac pejtelel. 
JHN.3.32	Mi' su'b chuqui tsi' q'uele yic'ot chuqui tac tsi' yu'bi, ma'añic majqui mi' ñopben i t'añ. 
JHN.3.33	Jiñi mu' bʌ i ñopben i t'añ mi' su'b isujmʌch Dios. 
JHN.3.34	Come jiñi tsa' bʌ chojqui tilel cha'añ Dios, mi' su'b i t'añ Dios, come ma'añic i p'isol bajche' mi' yʌc' Dios i yEspíritu. 
JHN.3.35	Lac Tat mi' c'uxbin i Yalobil, tsa'ix i yʌc'ʌ ti' wenta i Yalobil pejtelel chuqui tac añ.
JHN.3.36	Jiñi mu' bʌ i ñop i Yalobil Dios, añ i cha'añ i cuxtʌlel mach bʌ añic mi' jilel; jiñi mach bʌ añic mi' ñop
JHN.4.1	Che' bʌ tsi' yu'bi lac Yum chuqui tsi' yʌlʌyob jiñi fariseojob: Jesús ñumen woli' yotsan wiñicob ti xcʌnt'añob i cha'añ yic'ot ñumen woli i yʌc' ch'ʌmja' che' bajche' Juan. 
JHN.4.2	(Anquese ma'añic tsi' yʌc'ʌ ch'ʌmja' Jesús, cojach jiñi xcʌnt'añob i cha'añ tsi' yʌc'ʌyob ch'ʌmja').
JHN.4.3	Jiñi cha'añ Jesús tsi' cʌyʌ Judea. Tsa' cha' majli ti Galilea. 
JHN.4.4	Ya' tsa' ñumi majlel ti Samaria.
JHN.4.5	Tsa' c'oti ti jump'ejl tejclum am bʌ ti Samaria, i c'aba' Sicar, lʌc'ʌl ti' lum Jacob tsa' bʌ i yʌq'ue i yalobil, i c'aba' José.
JHN.4.6	Ya'añ pozo tsa' bʌ i mele Jacob.
JHN.4.7	Tsa' tili juntiquil x'ixic ch'oyol bʌ ti Samaria cha'añ mi' luch ja'. Jesús tsi' su'be:
JHN.4.7	—Aq'ueñon ja' cha'añ mic jap 
JHN.4.8	—come jiñi xcʌnt'añob i cha'añ tsa' majliyob ti tejclum cha'añ mi' mʌñob i bʌlob i ñʌc'—.
JHN.4.9	Jiñi x'ixic ch'oyol bʌ ti Samaria tsi' su'be Jesús:
JHN.4.9	—Jatet judíojet. ¿Chucoch ma' c'ajtibeñon ja' che' awujil samaritanajon? —Come judíojob yic'ot samaritanojob, ts'a' mi q'uelob i bʌ—.
JHN.4.10	Jesús tsi' jac'be:
JHN.4.10	—Tsa'ic a cʌñʌ a majtañ ch'oyol bʌ ti Dios, tsa'ic a cʌñʌ jiñi woli' bʌ i c'ajtibeñet ja', tic'ʌl che' jiñi tsa'ix a c'ajtibeyon ja' cha'añ mi cʌq'ueñet cuxul bʌ ja'.
JHN.4.11	Jiñi x'ixic tsi' su'be:
JHN.4.11	—C Yum ma'añic a lucho' ja', tam i ch'eñal ja'. ¿Baqui ma' taj jiñi cuxul bʌ ja'? 
JHN.4.12	¿Ñumen ñuquet ba bajche' lac tat Jacob tsa' bʌ i yʌq'ueyonla ili pozo? Wʌ' tsi' japʌ ja' Jacob yic'ot i yalobilob yic'ot pejtelel i yʌlac'.
JHN.4.13	Jesús tsi' jac'be:
JHN.4.13	—Majqui jach mi' jap jiñi ja' mi caj i cha' tiquin i ti', 
JHN.4.14	pero majqui jach mi' jap ja' mu' bʌ cʌq'uen, ma'añix mi caj i chʌn tiquin i ti', come jiñi ja' mu' bʌ cʌq'uen mi' caj ti ajñel ti' pusic'al che' bajche' bulux ja' cha'añ mi' yʌq'ueñ i cuxtʌlel mach bʌ añic mi' jilel.
JHN.4.15	Jiñi x'ixic tsi' su'be:
JHN.4.15	—C Yum, aq'ueñon jiñi ja' cha'añ ma'añic mi' chʌn tiquin c ti', cha'añ ma'añix mic chʌn tilel ti luch ja' ilayi.
JHN.4.16	Jesús tsi' su'be:
JHN.4.16	—Cucu, pʌyʌ tilel a ñoxi'al.
JHN.4.17	Jiñi x'ixic tsi' jac'be:
JHN.4.17	—Ma'añic c ñoxi'al.
JHN.4.17	Jesús tsi' su'be:
JHN.4.17	—Melel chuqui ma' wʌl, ma'añic a ñoxi'al, 
JHN.4.18	come tsa'ix ajñiyob a wic'ot jo'tiquil a ñoxi'al. Jiñi wiñic am bʌ a wic'ot wʌle mach a ñoxi'alic. Isujm bajche' tsa' wʌlʌ.
JHN.4.19	Jiñi x'ixic tsi' su'be:
JHN.4.19	—C Yum, mic ña'tan x'alt'añet.
JHN.4.20	C tat lojon tsi' ch'ujutesayob Dios ila ti wits.
JHN.4.21	Jesús tsi' su'be:
JHN.4.21	—X'ixic, ñopo cha'añ tal i yorajlel che' mach wʌ'ic ti wits mi ya'ic ti Jerusalén mi caj la' ch'ujutesan lac Tat. 
JHN.4.22	Jatetla mach la' wujilic chuqui mi la' ch'ujutesan. Joñon lojon cujil chuqui mic ch'ujutesan lojon, come ch'oyol i coltʌntel wiñicob x'ixicob ti judíojob.
JHN.4.23	Tal i yorajlel, i yorajlelix wʌle, che' mi caj i ch'ujutesañob lac Tat ti' Espíritu yic'ot ti isujm; come lac Tat ja'el mi' sajcan jiñi mu' bʌ i ch'ujutesañob che' bajche' jiñi. 
JHN.4.24	Dios Espíritujʌch. Jiñi mu' bʌ i ch'ujutesañob Dios, wersa mi' ch'ujutesañob ti espíritu yic'ot ti isujm.
JHN.4.25	Jiñi x'ixic tsi' su'be:
JHN.4.25	—Cujil tal jiñi Mesías, mu' bʌ i pejcʌntel ti Cristo;
JHN.4.26	Jesús tsi' su'be:
JHN.4.26	—Joñoñʌch woli bʌ i cha'len t'añ a wic'ot.
JHN.4.27	Che' jiñi tsa' tiliyob xcʌnt'añob i cha'añ, tsa' toj sajtiyob i pusic'al cha'añ woli ti t'añ yic'ot juntiquil x'ixic;
JHN.4.28	Jiñi cha'añ jiñi x'ixic tsi' cʌyʌ i yuc'um, tsa' majli ti tejclum, tsi' su'be wiñicob x'ixicob:
JHN.4.29	—La' cu la. Q'uelela juntiquil wiñic tsa' bʌ i su'beyon pejtel chuqui tac tsa' c mele ti pejtelel q'uiñ. ¿Mach ba jiñic jiñi Cristo, jiñi yajcʌbil bʌ mi la' wʌl?
JHN.4.30	Che' jiñi tsa' cajiyob ti loq'uel majlel ti tejclum, tsa' tiliyob ba'añ Jesús.
JHN.4.31	Che' woli' tilelob, jiñi xcʌnt'añob tsi' su'beyob Jesús ti wocol t'añ:
JHN.4.31	—Maestro, c'uxux a waj.
JHN.4.32	Jesús tsi' su'beyob:
JHN.4.32	—Añ junchajp c waj yom bʌ mi c'ux mach bʌ la wujilic.
JHN.4.33	Jiñi cha'añ jiñi xcʌnt'añob tsi' su'beyob i bʌ:
JHN.4.33	—¿Am ba majch tsi' ch'ʌmbe tilel chuqui mi' c'ux?
JHN.4.34	Jesús tsi' su'beyob:
JHN.4.34	—Jiñi c waj jiñʌch che' mic mel chuqui yom c Tat tsa' bʌ i chocoyon tilel, yic'ot che' ts'ʌcʌl mic melben i ye'tel.
JHN.4.35	¿Mach ba añic mi la' wʌl: “Añ to yom chʌmp'ejl uw cha'añ mi' c'otel i yorajlel c'ajbal?”
JHN.4.36	Jiñi mu' bʌ i cha'len c'ajbal mi' taj i tojol yic'ot mi' tempan i chobejtʌbal cha'añ i cuxtʌlel mach bʌ añic mi' jilel. Cha'añ junlajal tijicña mi' yu'bin jiñi mu' bʌ i cha'len pac' yic'ot jiñi mu' bʌ i cha'len c'ajbal. 
JHN.4.37	Isujm bajche' mi' yʌlob wiñicob: “Juntiquil mi' cha'len pac', yam bʌ mu' bʌ i c'ajben i wut.”
JHN.4.38	Tsa'ix c chocoyetla majlel cha'añ mi la' c'aj ba' ma'añic tsa' la' cha'le e'tel, yaño' bʌ tsi' cha'leyob e'tel, jatetla wolix la' c'ajben i wut i ye'tel.
JHN.4.39	Ca'bʌl samaritanojob ya' ti Sicar tsi' ñopoyob Jesús cha'añ i su'bal jiñi x'ixic che' bʌ tsi' yʌlʌ: “Jiñi Wiñic tsi' su'beyon pejtelel chuqui tac tsa' c mele ti pejtelel q'uiñ.” 
JHN.4.40	Che' tilemobix samaritanojob ba'añ Jesús, tsi' c'ajtibeyob ti wocol t'añ cha'añ mi' jalijel yic'otob. Ya' tsa' cʌle Jesús cha'p'ejl q'uiñ. 
JHN.4.41	Añ to ca'bʌlob tsa' bʌ i ñopoyob Jesús cha'añ ti' t'añ.
JHN.4.42	Tsi' su'beyob jiñi x'ixic:
JHN.4.42	Wʌle mic ñop lojon, mach cha'añic jach tsa' su'beyon lojon, pero cha'añ tsa' cu'bi lojon i t'añ ja'el. Cujil lojon ti isujm jiñʌch jiñi Cristo, jiñi Yajcʌbil bʌ, i yaj Coltaya wiñicob x'ixicob año' bʌ ti pañimil.
JHN.4.43	Che' ñumeñix cha'p'ejl q'uiñ, tsa' loq'ui Jesús ya'i, tsa' majli ti Galilea. 
JHN.4.44	Come Jesús tsi' yʌlʌ ma'añic mi' c'uxbintel x'alt'añ ti' lumal.
JHN.4.45	Che' bʌ tsa' tili Jesús ti Galilea, jiñi galileojob tsi' pʌyʌyob ochel, come tsi' q'ueleyob pejtel i melbal Jesús ti Jerusalén che' woli' q'uiñijel, come tsajñiyob ja'el ti jiñi q'uiñijel.
JHN.4.46	Tsa' cha' tili Jesús ti Caná ti Galilea, ya' ba' tsi' pʌntesa ja' ti vino.
JHN.4.47	Che' bʌ tsi' yu'bi loq'uem Jesús ti Judea woli' tilel ti Galilea, tsa' majli ba'añ Jesús, tsi' c'ajtibe ti wocol t'añ cha'añ mi' tilel i c'oq'uesan i yalobil, come yomix chʌmel. 
JHN.4.48	Jiñi cha'añ Jesús tsi' su'be:
JHN.4.48	—Mi ma'añic mi la' q'uel i yejtal c p'ʌtʌlel, ma'añic mi caj la' ñop.
JHN.4.49	Jiñi am bʌ i ye'tel cha'añ rey tsi' su'be:
JHN.4.49	—C Yum, conla ti ora ame chʌmic calobil.
JHN.4.50	Jesús tsi' su'be:
JHN.4.50	—Sujteñix, cha' c'oq'uix a walobil.
JHN.4.50	Jiñi wiñic tsi' ñopbe i t'añ Jesús, tsa' sujti majlel.
JHN.4.51	Che' woli ti sujtel, tsa' tili i tajob i wiñicob ti bij, tsi' su'beyob:
JHN.4.51	—C'oq'uix a walobil.
JHN.4.52	Jiñi am bʌ i ye'tel tsi' c'ajtibeyob baqui ora tsa' caji ti c'oc'an. Tsi' su'beyob:
JHN.4.52	—Ac'bi che' ts'ita' ñumen ti xinq'uiñil, tsa' lajmi jiñi c'ajc.
JHN.4.53	Tsa' caji i ña'tan i tat cha'añ tsa' c'oc'a i yalobil ti jiñi jach bʌ ora che' bʌ tsi' su'be Jesús: “cuxul a walobil.” Tsi' ñopo Jesús jiñi wiñic yic'ot pejtelel año' bʌ ti' yotot. 
JHN.4.54	Jiñʌch i cha'yajlel i yejtal i p'ʌtʌlel Jesús tsa' bʌ i pʌsʌ ti Galilea che' loq'uemix ti Judea.
JHN.5.1	Ti wi'il tsa' caji i melob q'uiñijel judíojob,
JHN.5.2	Añ ya' ti Jerusalén lʌc'ʌl ti yochib tʌñʌme' jump'ejl ts'ʌmibʌl i c'aba' Betesda
JHN.5.3	Ya' ñololob bajc'ʌl xc'am-ʌjelob, xpots'ob, yic'ot mach bʌ weñobic i yoc i c'ʌb [woli' pijtañob i ñijcʌntel ja'.]
JHN.5.4	[Come i tilel mi' ju'bel tilel juntiquil ángel ti' ts'ʌmibʌl cha'añ mi' ñijcan ja'. Majqui jach mi' ñaxan ochel che' mi' ñijcʌntel jiñi ja', mi' lajmel pejtelel i c'am-ʌjel.]
JHN.5.5	Ya'añ juntiquil wiñic wen c'am bʌ, añix che' bajche' waxʌclujump'ejl i cha'c'al (38) ja'b. 
JHN.5.6	Che' bʌ tsi' q'uele Jesús ya' ñolol, tsi' yu'bi cha'añ añix ca'bʌl ora ya' ñolol, tsi' su'be:
JHN.5.6	—¿A wom ba ma' taj a c'oq'uesʌntel?
JHN.5.7	Jiñi c'am bʌ tsi' jac'be:
JHN.5.7	—C Yum, ma'añic mach mi' yotsañon ti ts'ʌmibʌl che' mi' ñijcʌntel jiñi ja', che' woli to c ñochtan ja', mi' bʌc' ochel yam bʌ.
JHN.5.8	Jesús tsi' su'be:
JHN.5.8	—Ch'ojyen, q'ueche a wʌyib, cha'len xʌmbal.
JHN.5.9	Ti ora jach jiñi wiñic tsa' c'oc'a, tsi' q'ueche i wʌyib, tsi' cha'le xʌmbal. Ti' jim bʌ q'uiñ jiñʌch i yorajlel c'aj-o
JHN.5.10	Jiñi cha'añ judíojob tsi' su'beyob jiñi tsa' bʌ c'oq'uesʌnti:
JHN.5.10	—Jiñʌch i q'uiñilel c'aj-o; mach uts'atic ma' q'uech majlel a wʌyib.
JHN.5.11	Jiñi wiñic tsi' jac'beyob:
JHN.5.11	—Jiñi wiñic tsa' bʌ i c'oq'uesayon tsi' su'beyon: “Q'ueche a wʌyib, cha'len xʌmbal.”
JHN.5.12	Jiñi cha'añ tsi' c'ajtibeyob:
JHN.5.12	—¿Majqui jiñi wiñic tsa' bʌ i su'beyet: “Q'ueche a wʌyib, cha'len xʌmbal”?
JHN.5.13	Jiñi tsa' bʌ c'oq'uesʌnti mach yujilic majqui, come Jesús tsi' tʌts'ʌ i bʌ ba' tempʌbilob wiñicob x'ixicob. 
JHN.5.14	Ti wi'il Jesús tsi' taja jiñi wiñic ti Templo, tsi' su'be:
JHN.5.14	—Awilan, c'oq'uetix, mach a chʌn cha'len mulil ame mi' cha' tajet ñumen wocol bʌ.
JHN.5.15	Tsa' majli jiñi wiñic, tsi' su'be judíojob cha'añ jiñʌch Jesús tsa' bʌ i c'oq'uesa. 
JHN.5.16	Jiñi cha'añ judíojob tsi' sʌclayob Jesús, [come yomob i tsʌnsan]
JHN.5.17	Jesús tsi' su'beyob:
JHN.5.17	—C'ʌlʌl wʌle mi' cha'len e'tel c Tat, joñon ja'el mic cha'len e'tel.
JHN.5.18	Jiñi cha'añ judíojob ñumen tsa' caji i ña'tañob i tsʌnsan Jesús, come mach cojic jach tsi' ñusa i q'uiñilel c'aj-o, yic'ot cha'añ tsi' pejca Dios ti' Tat ja'el; che' jiñi tsi' laji i bʌ bajche' Dios.
JHN.5.19	Jiñi cha'añ Jesús tsi' su'beyob:
JHN.5.19	—Isujm, isujm mic su'beñetla: Ma'añic chuqui mi mejlel i bajñel mel i Yalobil Dios; mi' q'uel chuqui tac woli' mel i Tat, come pejtelel chuqui tac mi' mel i Tat, mi' mel i Yalobil ja'el.
JHN.5.20	Come c Tat mi' c'uxbin i Yalobil, mi' pʌsbeñon pejtelel chuqui tac mi' mel, mu' toj caj i pʌsbeñon ñumen ñuc bʌ i ye'tel, cha'añ mi' toj sajtel la' pusic'al. 
JHN.5.21	Come che' bajche' c Tat mi' tech ch'ojyel jiñi chʌmeño' bʌ, mi' yʌq'ueñob i cuxtʌlel; che' ja'el i Yalobil mi' yʌq'ueñ i cuxtʌlel majqui jach yom i yʌq'ueñ. 
JHN.5.22	Come c Tat ma'añic mi' mel wiñicob, tsi' yʌq'ue i p'ʌtʌlel i Yalobil cha'añ mi' cha'len meloñel, 
JHN.5.23	cha'añ mi' q'uelob ti ñuc i Yalobil, che' bajche' mi' q'uelob ti ñuc c Tat; jiñi mach bʌ añic mi' q'uel ti ñuc i Yalobil Dios, ma'añic mi' q'uel ti ñuc c Tat tsa' bʌ i chocoyon tilel.
JHN.5.24	Isujm, isujm mic su'beñetla: Jiñi mu' bʌ i yu'bin c t'añ, mu' bʌ i ñop jiñi tsa' bʌ i chocoyon tilel, añix i cuxtʌlel mach bʌ añic mi' jilel, ma'añic mi yʌjq'uel ti tojmulil, tsa'ix i mʌlbe chʌmel, aq'uebilix i cuxtʌlel.
JHN.5.25	Isujm, isujm mic su'beñetla: Tal i yorajlel, i yorajlelix wʌle, che' mi caj i yu'bibeñob i t'añ i Yalobil Dios jiñi chʌmeño' bʌ. Pejtelel mu' bʌ i yu'biñob mi caj i yʌq'ueñtelob i cuxtʌlel. 
JHN.5.26	Come che' bajche' c Tat añ i p'ʌtʌlel cha'añ mi' yʌq'ueñob i cuxtʌlel, che' ja'el tsi' yʌq'ue i p'ʌtʌlel i Yalobil cha'añ mi' yʌq'ueñob i cuxtʌlel,
JHN.5.27	yic'ot ja'el tsi' yʌq'ue i p'ʌtʌlel cha'añ mi' cha'len meloñel come i Yalobilʌch Wiñic. 
JHN.5.28	Mach yomic mi' toj sajtel la' pusic'al cha'añ jiñi c t'añ, come tal i yorajlel che' mi caj i yu'bibeñob i t'añ i Yalobil Wiñic jiñi año' bʌ ti mucoñibʌl. 
JHN.5.29	Jiñi tsa' bʌ i meleyob chuqui wen, mi caj i tejchelob ch'ojyel ti mucoñibʌl cha'añ mi' yochelob ti' cuxtʌlel, jiñi tsa' bʌ i cha'leyob jontolil, mi caj i ch'ojyelob loq'uel ti mucoñibʌl cha'añ mi yochelob ti tojmulil.
JHN.5.30	Tic bajñelil ma'añic chuqui mi mejlel c mel; che' bajche' mi cu'bin che'ʌch mic cha'len meloñel,
JHN.5.31	Mi tsa' c bajñel su'bu c bʌ, mach isujmic c t'añ. 
JHN.5.32	Añ yam bʌ
JHN.5.33	Jatetla tsa' la' choco majlel wiñicob ba'añ Juan, jiñi tsi' yʌc'ʌyon ti cʌjñel ti' isujm.
JHN.5.34	Pero joñon ma'añic woli c taj coltʌntel ti wiñicob; pero wolic su'beñetla iliyi cha'añ jatetla mi la' taj la' coltʌntel. 
JHN.5.35	Lajalʌch Juan bajche' jump'ejl c'ajc woli bʌ ti lejmel mu' bʌ i yʌc' i sʌclel, pero jatetla poj tijicña tsa' la' wu'bi che' bʌ tsa' la' q'uele i sʌclel. 
JHN.5.36	Pero añ c cha'añ ñumen ñuc bʌ mu' bʌ i yʌc'on ti cʌjñel che' bajche' Juan; jiñʌch que'tel tsa' bʌ i yʌq'ueyon c Tat cha'añ mic mel ti ts'ʌcʌl. Jiñi c melbal, mi' yʌc'on ti cʌjñel cha'añ mi la' ña'tan tsi' chocoyon tilel c Tat.
JHN.5.37	C Tat ja'el tsa' bʌ i chocoyon tilel tsa'ix i yʌc'ʌyon ti cʌjñel, jatetla ma'añic ba' ora tsa' la' wis u'bibe i t'añ, ma'añic ba' tsa' la' q'uele bajche' yilal Dios.
JHN.5.38	Ma'añic mi yajñel i t'añ ti la' pusic'al, come ma'añic mi la' ñop jiñi tsa' bʌ i choco tilel.
JHN.5.39	Jatetla woli la' wen q'uel i Ts'ijbujel Dios, come mi la' ña'tan cha'añ ya'ʌch mi la' taj la' cuxtʌlel mach bʌ añic mi' jilel; isujm jiñi i Ts'ijbujel Dios jiñʌch mu' bʌ i yʌc'on ti cʌjñel.
JHN.5.40	Pero mach la' womic tilel ba'añon cha'añ mi la' taj la' cuxtʌlel.
JHN.5.41	Mach ti wiñiquic ch'oyol c ñuclel. 
JHN.5.42	Pero joñon mij cʌñetla, ma'añic i c'uxbiya Dios ti la' pusic'al. 
JHN.5.43	Joñon tsa' tiliyon ti' c'aba' c Tat, pero ma'añic mi la' ñopon. Pero mi tsa' tili yam bʌ wiñic i su'b i bajñel c'aba', jiñi mi la' ch'ʌm ti la' wenta. 
JHN.5.44	¿Bajche' mi mejlel la' ñop, che' mi la' wʌlʌc sʌclan la' ñuclel ti wiñicob; che' ma'añic mi la' sajcan la' ñuclel ch'oyol bʌ ti jiñi cojach bʌ Dios? 
JHN.5.45	Mach mi la' ña'tan cha'añ joñon mi caj c su'b la' mul ti' tojlel c Tat; añʌch mu' bʌ caj i su'b la' mul, jiñʌch Moisés jiñi mu' bʌ la' ñop.
JHN.5.46	Tsa'ic la' ñopo Moisés, tsa' la' ñopoyon ja'el, come tsi' tajayon ti t'añ ti' ts'ijbujel.
JHN.5.47	Pero mi ma'añic mi la' ñop chuqui tsi' ts'ijba Moisés, ¿bajche' mi caj la' ñop c t'añ?
JHN.6.1	Ti wi'il Jesús tsa' c'axi ti junwejl mar am bʌ ti Galilea,
JHN.6.2	bajc'ʌl wiñicob x'ixicob tsi' tsajcayob majlel Jesús, come tsi' q'uelbeyob i yejtal i p'ʌtʌlel tsa' bʌ i pʌsʌ ti tojlel xc'am-ʌjelob. 
JHN.6.3	Che' jiñi tsa' letsi majlel Jesús ti wits, ya'i tsa' buchle yic'ot xcʌnt'añob i cha'añ. 
JHN.6.4	Lʌc'ʌlix i q'uiñilel Pascua
JHN.6.5	Che' bʌ tsi' letsa i wut Jesús, tsi' q'uele bajc'ʌl wiñicob x'ixicob woli bʌ i tilelob ba'añ, tsi' su'be Felipe:
JHN.6.5	—¿Baqui mi caj lac mʌn waj cha'añ mi' c'uxob ili wiñicob x'ixicob?
JHN.6.6	Tsi' yʌlʌ ili t'añ cha'añ yom i q'uelben i pusic'al Felipe, come yujilix chuqui mi caj i mel 
JHN.6.7	Felipe tsi' jac'be:
JHN.6.7	—Mach jasʌlic lujunc'al denario cha'añ mi' lac mʌn waj
JHN.6.8	Yam bʌ juntiquil xcʌnt'añ i cha'añ i c'aba' Andrés, i yeran Simón Pedro, tsi' su'be:
JHN.6.9	—Wʌ'an juntiquil ch'itoñ am bʌ i cha'añ jo'q'uejl waj melbil bʌ ti cebada
JHN.6.10	Jiñi cha'añ Jesús tsi' yʌlʌ:
JHN.6.10	—Su'beñob buchtʌl wiñicob x'ixicob.
JHN.6.10	Ya' ba'añob añ ca'bʌl jam, ya'i tsa' laj buchleyob, añob che' bajche' jo'p'ejl mil wiñicob.
JHN.6.11	Jesús tsi' ch'ʌmʌ jiñi waj, che' bʌ tsi' su'be wocolix i yʌlʌ Dios, tsi' yʌq'ueyob xcʌnt'añob; jiñi xcʌnt'añob tsi' pucbeyob jiñi buchulo' bʌ, che' ja'el jiñi chʌy tsi' c'uxuyob bajche' c'amel yomob.
JHN.6.12	Che' ñajobix, Jesús tsi' su'be xcʌnt'añob i cha'añ:
JHN.6.12	—Laj tempanla i xujt'il tac tsa' bʌ colojbaji cha'añ ma'añic mi' sajtel mi ts'ita'ic.
JHN.6.13	Jiñi cha'añ tsi' tempayob, tsi' but'uyob lajchʌmp'ejl chiquib i xujt'il tac jiñi jo'q'uejl waj tsa' bʌ colojbaji che' bʌ tsa' ujti i c'uxob. 
JHN.6.14	Jiñi wiñicob tsa' bʌ i q'ueleyob i yejtal i p'ʌtʌlel
JHN.6.15	Che' bʌ tsi' ña'ta Jesús woli' tilel i chucob ti wersa cha'añ mi yotsañob ti rey, tsa' cha' majli ti wits ti' bajñel.
JHN.6.16	Che' wolix i yic'an, tsa' ju'biyob majlel xcʌnt'añob i cha'añ c'ʌlʌl ti mar. 
JHN.6.17	Tsa' ochiyob ti barco. Tsa' ñumiyob ti mar cha'añ yomob majlel ti Capernaúm. Che' ac'ʌlelix, maxto c'otemic Jesús ba' añob. 
JHN.6.18	Tsa' caji i ca'bʌl ñijcan i bʌ mar, come ca'bʌl ic' tsi' wec'ula. 
JHN.6.19	Che' bʌ tsa'ix i ñijcayob majlel barco che' bajche' jo'p'ejl o wʌcp'ejl kilómetro, jiñi xcʌnt'añob tsi' q'ueleyob Jesús, woli' cha'len xʌmbal ti' pam ja', woli i lʌc'tesan tilel i bʌ ba'añ barco, tsi' cha'leyob bʌq'uen. 
JHN.6.20	Jesús tsi' su'beyob:
JHN.6.20	—Joñoñʌch; mach la' cha'len bʌq'uen.
JHN.6.21	Jiñi cha'añ tijicñayob xcʌnt'añob tsi' pʌyʌyob ochel ti barco, ti ora tsa' c'oti barco ti lum ba' yomob majlel.
JHN.6.22	Ti yijc'ʌlal ya' to añ wiñicob x'ixicob ti junwejl mar ba' tsi' c'uxuyob waj, yujilob cha'añ jump'ejl jach barco ba' tsa' bajñel ochiyob jiñi xcʌnt'añob, come ma'añic tsa' ochi Jesús yic'otob; i bajñelob jach tsa' majliyob jiñi xcʌnt'añob. 
JHN.6.23	Ti jim bʌ ora tsa' c'oti yan tac bʌ barco ch'oyol bʌ ti Tiberias, lʌc'ʌl ba' tsi' c'uxuyob waj che' bʌ tsa' ujti i su'ben wocolix i yʌlʌ lac Yum. 
JHN.6.24	Che' bʌ tsi' q'ueleyob wiñicob mach ya'ic añ Jesús, mi jiñic xcʌnt'añob i cha'añ ja'el, tsa' ochiyob ti barco tac, tsa' tiliyob ti Capernaúm cha'añ mi' sajcañob Jesús.
JHN.6.25	Che' bʌ tsi' tajayob Jesús ti junwejl mar, tsi' c'ajtibeyob:
JHN.6.25	—Maestro, ¿baqui ora tsa' juliyet wʌ'i?
JHN.6.26	Jesús tsi' jac'beyob:
JHN.6.26	—Isujm, isujm mic su'beñetla, mi la' sajcañon mach cha'añic tsa' la' q'uele i yejtal c p'ʌtʌlel, cha'añ jach tsa' ñaj-ayetla ti waj. 
JHN.6.27	Cha'lenla e'tel, mach cha'añic jiñi we'elʌl mu' bʌ i jilel, cha'lenla e'tel cha'añ jiñi we'elʌl mu' bʌ i jalijel cha'añ mi la' taj la' cuxtʌlel mach bʌ añic mi' jilel, i Yalobil Wiñic mi caj i yʌq'ueñetla jiñi we'elʌl, come Dios lac Tat tsa'ix i yʌq'ueyon c p'ʌtʌlel cha'añ ili e'tel.
JHN.6.28	Jiñi cha'añ tsi' c'ajtibeyob:
JHN.6.28	—¿Chuqui yom mic cha'len lojon cha'añ mic mel lojon i ye'tel Dios?
JHN.6.29	Jesús tsi' jac'beyob:
JHN.6.29	—Jiñʌch i ye'tel Dios, che' mi la' ñop i Yalobil tsa' bʌ i choco tilel.
JHN.6.30	Jiñi cha'añ tsi' c'ajtibeyob:
JHN.6.30	—¿Chuqui i yejtal a p'ʌtʌlel ma' pʌs cha'añ mij q'uel lojon, cha'añ mic ñopet lojon? ¿Chuqui a we'tel mu' bʌ a mel? 
JHN.6.31	Jiñic c ñojte'el lojon tsi' c'uxuyob maná
JHN.6.32	Jesús tsi' su'beyob:
JHN.6.32	—Isujm, isujm mic su'beñetla: Mach jiñic Moisés jiñi tsa' bʌ i yʌq'ueyetla jiñi waj ch'oyol bʌ ti panchan. Pero c Tat mi' yʌq'ueñetla jiñi isujm bʌ waj ch'oyol bʌ ti panchan. 
JHN.6.33	Come jiñi waj ch'oyol bʌ ti Dios, jiñʌch tsa' bʌ ju'bi tilel ti panchan mu' bʌ i yʌq'ueñob i cuxtʌlel jiñi año' bʌ ti pañimil.
JHN.6.34	Tsi' su'beyob:
JHN.6.34	—C Yum, aq'ueñon lojon jiñi waj ti pejtelel ora.
JHN.6.35	Jesús tsi' su'beyob:
JHN.6.35	—Joñon jiñi waj mu' bʌ i yʌq'ueñetla la' cuxtʌlel,
JHN.6.36	Pero jatetla, che' bajche' tsa' c su'beyetla, anquese tsa' la' q'ueleyon ma'añic mi la' ñopon. 
JHN.6.37	Pejtelel wiñicob x'ixicob mu' bʌ i yʌq'ueñon c Tat mi caj i tilelob ba'añon,
JHN.6.38	Come tsa' ju'biyon tilel ti panchan, mach cha'añic mic mel chuqui yom c bajñel pusic'al, cha'añʌch mic mel chuqui yom c Tat tsa' bʌ i chocoyon tilel 
JHN.6.39	Jiñʌch chuqui yom c Tat tsa' bʌ i chocoyon tilel; cha'añ pejtelel wiñicob x'ixicob tsa' bʌ i yʌq'ueñon tic wenta, mach yomic mi' sajtel mi juntiquilic, yom mic techob ch'ojyel ti jiñi cojix bʌ q'uiñ. 
JHN.6.40	Come jiñi yom bʌ c Tat tsa' bʌ i chocoyon tilel jiñʌch: cha'añ pejtelel mu' bʌ i q'uel i Yalobil Dios, yic'ot mu' bʌ i ñopob mi' tajob i cuxtʌlel mach bʌ añic mi' jilel; joñon mi caj c techob ch'ojyel ti jiñi cojix bʌ q'uiñ.
JHN.6.41	Jiñi judíojob tsa' cajiyob ti wulwul a'leya come tsi' yʌlʌ Jesús: “Joñon jiñi Waj tsa' bʌ ju'bi tilel ti panchan.” 
JHN.6.42	Tsi' yʌlʌyob:
JHN.6.42	—¿Mach ba jiñic Jesús, i yalobil José, cʌmbil bʌ lac cha'añ i tat i ña'?
JHN.6.43	Jesús tsi' jac'beyob:
JHN.6.43	—Cʌyʌx la' wulwul a'len la' bʌ. 
JHN.6.44	Ma'añic majch mi mejlel i tilel ba'añon, jiñi jach mu' bʌ i pʌjyel tilel cha'añ c Tat tsa' bʌ i chocoyon tilel,
JHN.6.45	Ts'ijbubil i cha'añ x'alt'añob: “Dios mi caj i cʌntesan pejtelel wiñicob x'ixicob.”
JHN.6.46	Ma'añic majch tsi' q'uele c Tat mi juntiquilic, jiñi jach jiñi tsa' bʌ tili ti Dios; jiñi tsa'ix i q'uele lac Tat. 
JHN.6.47	Isujm, isujm mic su'beñetla, jiñi mu' bʌ i ñopon, añix i cuxtʌlel mach bʌ añic mi' jilel. 
JHN.6.48	Joñoñʌch jiñi Waj mu' bʌ yʌq'ueñetla la' cuxtʌlel. 
JHN.6.49	La' ñojte'el tsi' c'uxuyob maná ti jochol bʌ lum pero tsa' chʌmiyob. 
JHN.6.50	Jiñʌch jiñi Waj mu' bʌ i ju'bel tilel ti panchan, cha'añ majqui jach mi' c'ux, ma'añic mi' chʌmel. 
JHN.6.51	Joñoñʌch jiñi cuxul bʌ Waj tsa' bʌ ju'bi tilel ti panchan, mi añ majqui mi' c'ux ili Waj, chʌn cuxul ti pejtelel ora; jiñi Waj mu' bʌ cʌc' jiñʌch c bʌc'tal, mu' bʌ cʌc' cha'añ i cuxtʌlel jiñi año' bʌ ti pañimil.
JHN.6.52	Jiñi cha'añ judíojob tsa' caji i cʌlʌx pejcañob i bʌ, tsi' yʌlʌyob:
JHN.6.52	—¿Bajche' mi mejlel i yʌq'ueñonla i bʌc'tal cha'añ mi laj c'ux?
JHN.6.53	Jesús tsi' su'beyob:
JHN.6.53	—Isujm, isujm mic su'beñetla, mi ma'añic mi la' c'uxben i bʌc'tal i Yalobil Wiñic, mi ma'añic mi la' japben i ch'ich'el, ma'añic la' cuxtʌlel. 
JHN.6.54	Jiñi mu' bʌ i c'ux c bʌc'tal, mu' bʌ i jap c ch'ich'el, añix i cuxtʌlel mach bʌ añic mi' jilel; joñon mi caj c tech ch'ojyel ti jiñi cojix bʌ q'uiñ. 
JHN.6.55	Come c bʌc'tal jiñʌch mero we'elʌl, jiñic ch'ich'el jiñʌch mero japbil bʌ. 
JHN.6.56	Jiñi mu' bʌ i c'ux c bʌc'tal, mu' bʌ i jap c ch'ich'el, mi' yajñel ti joñon, Joñon ja'el mi cajñel ti' pusic'al.
JHN.6.57	Che' bajche' cuxul c Tat tsa' bʌ i chocoyon tilel, che' bajche' añ j cuxtʌlel tic Tat, che' ja'el jiñi mu' bʌ i c'ux c bʌc'tal mi caj i taj i cuxtʌlel ti joñon. 
JHN.6.58	Jiñʌch jiñi Waj tsa' bʌ ju'bi tilel ti panchan, mach che'ic bajche' jiñi maná tsa' bʌ i c'uxuyob la' ñojte'el anquese tsi' c'uxuyob tsa' chʌmiyob, jiñi mu' bʌ i c'uxob jiñi Waj mu' bʌ cʌq'ueñob, chʌn cuxul mi' yajñelob ti pejtelel ora. 
JHN.6.59	Che'ʌch tsi' cha'le cʌntesa Jesús ti sinagoga ya' ti Capernaúm.
JHN.6.60	Ca'bʌl xcʌnt'añob i cha'añ, che' bʌ tsi' yu'biyob jiñi t'añ, tsi' yʌlʌyob:
JHN.6.60	—Tsʌts ili cʌntesa. ¿Majqui mi mejlel i chʌn u'bin?
JHN.6.61	Yujil Jesús ti' bajñelil woliyob ti wulwul t'añ xcʌnt'añob i cha'añ, cha'añ i cʌntesa, tsi' su'beyob:
JHN.6.61	—¿Mu' ba i tic'lañetla ili c t'añ? 
JHN.6.62	¿Chuqui mi caj la' wʌl, che' jiñi, mi tsa' la' q'uele i Yalobil Wiñic che' mi' letsel majlel ya' ba' tsa' chumle ti ñaxan?
JHN.6.63	Jiñi Espíritu jiñʌch mu' bʌ i yʌq'ueñonla laj cuxtʌlel; lac bʌc'tal ma'añic chuqui mi' yʌq'ueñonla, jiñi c t'añ tsa' bʌ c su'beyetla i cha'añʌch la' ch'ujlel, yic'ot mi' yʌq'ueñetla la' cuxtʌlel. 
JHN.6.64	Pero añ lamitaletla ma'añic mi la' ñop. Come yujil Jesús c'ʌlʌl ti' cajibal majquiyob jiñi mach bʌ añic mi' ñopob yic'ot majqui jiñi mu' bʌ caj i yʌc' ti' c'ʌb i contra.
JHN.6.65	Tsi' yʌlʌ:
JHN.6.65	—Jiñi cha'añ tsa' c su'beyetla, ma'añic majch mi mejlel i tilel ba'añon mi mach aq'uebilic i p'ʌtʌlel tic Tat.
JHN.6.66	Ti jiñi jach bʌ ora, ca'bʌl tsa' bʌ i tsajcayob Jesús tsa' caji i tʌts'ob i bʌ, ma'añix tsi' chʌn cha'leyob xʌmbal yic'ot Jesús. 
JHN.6.67	Jiñi cha'añ Jesús tsi' su'beyob jiñi lajchʌntiquil:
JHN.6.67	—¿La' wom ba majlel ja'el?
JHN.6.68	Simón Pedro tsi' jac'ʌ:
JHN.6.68	—C Yum, ¿am ba yam bʌ mu' bʌ mejlel tsajcan lojon majlel? Come jatet jach ma' su'b jiñi t'añ cha'añ mic taj lojon j cuxtʌlel mach bʌ añic mi' jilel. 
JHN.6.69	Mic ñopet lojon, cujil lojon cha'añ jatetʌch jiñi Cristo, i Yalobil bʌ jiñi cuxul bʌ Dios.
JHN.6.70	Jesús tsi' jac'be:
JHN.6.70	—¿Mach ba tsa'ic j yajcayetla jatetla jiñi lajchʌntiquil,
JHN.6.71	Jesús tsi' taja ti t'añ Judas Iscariote, i yalobil Simón, come jiñʌch Judas tsa' bʌ i yʌc'ʌ Jesús ti' c'ʌb i contra. Jiñi Judas i pi'ʌlʌch jiñi junlujuntiquil.
JHN.6.71	“Jiñi waj cha'añ bʌ laj cuxtʌlel”
JHN.6.71	6.35, 48, 51
JHN.6.71	“I sʌclel pañimil”
JHN.6.71	8.12
JHN.6.71	“I ti' otot”
JHN.6.71	10.7, 9
JHN.6.71	“Jiñi wen bʌ xcʌnta tʌñʌme'”
JHN.6.71	10.11, 14-15
JHN.6.71	“Jiñi mu' bʌ i yʌq'ueñ i cuxtʌlel chʌmeñ bʌ”
JHN.6.71	11.25
JHN.6.71	“I bijlel, isujmlel bʌ yic'ot i cuxtʌlel”
JHN.6.71	14.6
JHN.6.71	“Jiñi isujmlel bʌ ac'”
JHN.6.71	15.1, 5
JHN.7.1	Ti wi'il Jesús tsa' caji ti xʌmbal majlel ti Galilea, tsi' cʌyʌ i xʌmbal ti Judea, come judíojob woli' ña'tañob cha'añ mi' tsʌnsañob. 
JHN.7.2	Lʌc'ʌlix i yorajlel che' mi' melob q'uiñijel jiñi judíojob cha'añ Tabernáculo.
JHN.7.3	I yijts'iñob Jesús
JHN.7.3	—Loq'uen wʌ'i. Cucu ti Judea cha'añ mi' q'uelob a melbal xcʌnt'añob a cha'añ. 
JHN.7.4	Ma'añic majch mi' cha'len i ye'tel ti mucul che' yom i yʌc' i bʌ ti cʌjñel, mi wolix a mel ili e'tel, pʌsʌ a bʌ ti' wut jiñi año' bʌ ti pañimil.
JHN.7.5	Mi jiñic i yijts'iñob tsi' ñopoyob ja'el. 
JHN.7.6	Jiñi cha'añ Jesús tsi' su'beyob:
JHN.7.6	—Maxto c'otemic i yorajlel cha'añ mic majlel, pero jatetla mi la' mel bajche' jach la' wom. 
JHN.7.7	Wiñicob x'ixicob i cha'año' bʌ pañimil mach mejlic i ts'a'leñetla; pero joñon mi' ts'a'leñoñob come mic tsictesʌbeñob jontol bʌ i melbal. 
JHN.7.8	Cucula jatetla ti' jiñi q'uiñijel; joñon maxto añic mic letsel majlel come maxto i yorajlelic.
JHN.7.9	Che' bʌ tsa' ujti i su'beñob ili t'añ, Jesús tsa' cʌle ti Galilea.
JHN.7.10	Che' majlemobix i yijts'iñob Jesús ti q'uiñijel, tsa' letsi majlel Jesús ja'el ba' woli' melob q'uiñijel, mucul jach tsa' majli, ma'añic tsi' pʌsʌ i bʌ. 
JHN.7.11	I yumob judíojob tsi' sajcayob Jesús ba' woli' melob q'uiñijel, tsi' c'ajtibeyob i bʌ:
JHN.7.11	—¿Baqui añ jiñi Jesús mi la' wʌl?
JHN.7.12	Ca'bʌl tsi' cha'leyob wulwul t'añ wiñicob x'ixicob cha'añ Jesús, lamital tsi' yʌlʌyob: Uts'at i pusic'al, yaño' bʌ tsi' yʌlʌyob: Mach uts'atic, come woli' soc wiñicob x'ixicob. 
JHN.7.13	Mucul jach tsi' tajayob ti t'añ Jesús come tsi' bʌc'ñayob judíojob.
JHN.7.14	Che' ojlil to jiñi q'uiñijel, tsa' letsi majlel Jesús ti Templo, tsa' caji ti cʌntesa.
JHN.7.15	Tsa' toj sajtiyob i pusic'al judíojob, tsi' yʌlʌyob:
JHN.7.15	—¿Bajche' tsi' taja ca'bʌl i ña'tʌbal jiñi wiñic che' mach ca'bʌlic tsa' cʌntesʌnti?
JHN.7.16	Jesús tsi' jac'beyob:
JHN.7.16	—Jiñi j cʌntesa mach c cha'añic, i cha'añʌch jiñi tsa' bʌ i chocoyon tilel.
JHN.7.17	Majqui jach yom i mel chuqui yom Dios, mi caj i ña'tan mi ch'oyol j cʌntesa ti Dios, o mi ch'oyol jach tic bajñel pusic'al. 
JHN.7.18	Jiñi mu' bʌ i cha'len t'añ ch'oyol bʌ ti' bajñel pusic'al woli jach i bajñel sʌclan i ñuclel, pero jiñi mu' bʌ i tsictesan i ñuclel c Tat tsa' bʌ i chocoyon tilel, jiñʌch isujm bʌ; ma'añic chuqui mach tojic ti' pusic'al. 
JHN.7.19	¿Mach ba añic tsi' yʌq'ueyetla mandar Moisés? Pero ma'añic mi la' jac' mi juntiquileticla. ¿Chucoch la' wom la' tsʌnsañon?
JHN.7.20	Jiñi wiñicob x'ixicob tsi' jac'beyob:
JHN.7.20	—Añ a xi'bʌjlel ¿Majqui yom i tsʌnsañet?
JHN.7.21	Jesús tsi' jac'beyob, tsi' yʌlʌ:
JHN.7.21	—Tsa'ix c mele junchajp que'tel,
JHN.7.22	Isujm, Moisés tsi' yʌq'ueyetla tsep pʌchʌlel,
JHN.7.23	Mi uts'at mi' tsepbentel i pʌchʌlel wiñic ti' q'uiñilel c'aj-o cha'añ ma'añic mi' ñusʌntel i mandar Moisés, ¿chucoch mi la' mich'leñon cha'añ tsa' c c'oq'uesa wiñic ti pejtelel i chʌmel ti' q'uiñilel c'aj-o? 
JHN.7.24	Mach mi la' lon ña'tan woli la' cʌmben i pusic'al la' pi'ʌlob cha'añ chuqui jach mi la' q'uel ti' tojlel, ña'tanla ti toj chuqui mi la' ña'tan.
JHN.7.25	Tsi' yʌlʌyob cha'tiquil, uxtiquil año' bʌ ti' Jerusalén:
JHN.7.25	—¿Mach ba jiñic ili wiñic woli bʌ i sʌclañob judíojob cha'añ mi' tsʌnsañob? 
JHN.7.26	Awilan, ya' woli ti t'añ ti' wut pejtelel wiñicob x'ixicob, pero ma'añic chuqui woli i su'beñob. ¿Tsa'ix ba i cʌñʌyob ti' isujm jiñi yumʌlob cha'añ ili wiñic jiñʌch jiñi Cristo? 
JHN.7.27	Pero joñonla la cujil baqui ch'oyol jiñi wiñic, che' mi' tilel jiñi mero Cristo ma'añic majqui yujil baqui ch'oyol.
JHN.7.28	Jiñi cha'añ Jesús tsa' caji ti cʌntesa ti templo, c'am tsa' caji ti t'añ, tsi' yʌlʌ:
JHN.7.28	—Jatetla mi la' cʌñon, yic'ot la' wujil baqui ch'oyolon, ma'añic tsa' c bajñel ña'ta c tilel, pero jiñi tsa' bʌ i chocoyon tilel jiñʌch isujm bʌ, pero jatetla ma'añic mi la' cʌn. 
JHN.7.29	Pero joñon mij cʌn come ya' ch'oyolon ya' ba'añ, jiñi tsi' chocoyon tilel.
JHN.7.30	Jiñi cha'añ tsi' ña'ta i chucob Jesús, ma'añic majch tsi' chucu come maxto c'otemic i yorajlel. 
JHN.7.31	Ca'bʌl wiñicob x'ixicob tsi' ñopoyob, tsi' yʌlʌyob:
JHN.7.31	—Jiñi mero Cristo mu' bʌ i tilel, ¿mejl ba i pʌs ñumen ñuc bʌ i yejtal i p'ʌtʌlel che' bajche' tsi' pʌsʌ Jesús?
JHN.7.32	Jiñi fariseojob tsi' yu'biyob jiñi t'añ tsa' bʌ i yʌlʌyob wiñicob x'ixicob, jiñi cha'añ jiñi ñuc bʌ motomajob yic'ot fariseojob tsi' chocoyob tilel i wiñicob cha'añ mi' chucob Jesús. 
JHN.7.33	Jiñi cha'añ, Jesús tsi' yʌlʌ:
JHN.7.33	—Jumuc' jax wʌ'añon la' wic'ot, mic cha' majlel ya' ba'añ jiñi tsa' bʌ i chocoyon tilel. 
JHN.7.34	Mi caj la' sajcañon, ma'añic mi caj la' tajon, ya' ba' mic majlel, ma'añic mi mejlel la' c'otel.
JHN.7.35	Jiñi cha'añ jiñi judíojob tsi' su'beyob i bʌ:
JHN.7.35	—¿Baqui sami mi yʌl jiñi wiñic ba' ma'añic mi caj lac taj? ¿Mu' ba caj i majlel ba'añ lac pi'ʌlob ti' lumal griegojob cha'añ mi' cʌntesan griegojob? 
JHN.7.36	¿Chuqui isujmlel jiñi t'añ tsa' bʌ i yʌlʌ: “Mi caj la' sʌclañon, ma'añic mi caj la' tajon, ya' ba' mic majlel, ma'añic mi mejlel la' c'otel”?
JHN.7.37	Che' ti' yujtibal jiñi ñuc bʌ q'uiñijel, Jesús tsa' wa'le, c'am tsi' cha'le t'añ, tsi' yʌlʌ:
JHN.7.37	—Mi añ majqui añ i tiquinti', la' tilic ba'añon, la' i jap ja'. 
JHN.7.38	Jiñi mu' bʌ i ñopon, che' bajche' mi' yʌl i Ts'ijbujel Dios, oñ mi' caj i wʌjlel loq'uel cuxul bʌ ja' ti' pusic'al.
JHN.7.39	Jiñi ja' jiñʌch jiñi Espíritu mu' bʌ caj i yʌq'ueñtelob jiñi mu' bʌ i ñopob, come maxto añic tsa' aq'uentiyob Ch'ujul bʌ Espíritu, che' ja'el maxto añic tsa' aq'uenti i ñuclel Jesús.
JHN.7.40	Jiñi cha'añ lamital wiñicob x'ixicob che' bʌ tsi' yu'biyob jiñi t'añ, tsi' yʌlʌyob: Isujm, jiñʌch jiñi x'alt'añ. 
JHN.7.41	Yaño' bʌ tsi' yʌlʌyob: Jiñʌch jiñi Cristo, jiñi Yajcʌbil bʌ, pero juntiquil cha'tiquil tsi' yʌlʌyob: ¿ti Galilea ba mi caj i tilel jiñi Cristo? 
JHN.7.42	¿Mach ba añic mi yʌl ti' Ts'ijbujel Dios tal jiñi Cristo ti' p'olbal David ya' ti Belén,
JHN.7.43	Che' jiñi, tsa' caji i t'oxob i bʌ ti t'añ wiñicob x'ixicob cha'añ ti' caj Jesús. 
JHN.7.44	Lamital yomob i chuc Jesús pero ma'añic majch tsi' chucu, mi juntiquilic.
JHN.7.45	Jiñi xcʌnta templojob tsa' tiliyob ba'añ ñuc bʌ motomajob yic'ot fariseojob. Jiñi año' bʌ i ye'tel tsi' c'ajtibeyob:
JHN.7.45	—¿Chucoch ma'añic tsa' la' pʌyʌ tilel Jesús?
JHN.7.46	Jiñi xcʌntayajob tsi' jac'beyob:
JHN.7.46	—Ma'añic mi juntiquil wiñic ti pejtelel ora mu' bʌ i cha'len t'añ che' bajche' iliyi.
JHN.7.47	Jiñi fariseojob tsi' c'ajtibeyob:
JHN.7.47	—Ixcu jatetla ¿Tsa'ix ba la' jac'ʌ la lotintel ja'el? 
JHN.7.48	¿Am ba juntiquil yumʌl yic'ot fariseojob tsa' bʌ i ñopo Jesús? 
JHN.7.49	Jiñi jach mi' ñopob Jesús jiñi wiñicob x'ixicob mach bʌ cʌntesʌbilobic ti mandar, chocbilobix ti Dios.
JHN.7.50	Ya'añ Juntiquil yumʌl i c'aba' Nicodemo, jiñʌch tsajñi bʌ i pejcan Jesús ti ac'ʌlel,
JHN.7.51	—¿Chuqui mi' yʌl jiñi mandar?
JHN.7.52	Jiñi fariseojob tsi' jac'beyob yic'ot tsi' c'ajtibeyob:
JHN.7.52	—¿Jatet ch'oyolet ba ti Galilea ja'el? wen q'uele jiñi ts'ijbubil bʌ, mi caj a taj cha'añ ma'añic mi juntiquilic x'alt'añ loq'uem bʌ ti Galilea.
JHN.7.53	Che' jiñi ti jujuntiquil tsa' sujtiyob ti yotot tac,
JHN.8.1	pero Jesús tsa' majli ti olivo wits. 
JHN.8.2	Ti sʌc'ajel tsa' cha' majli ti Templo, pejtelel wiñicob x'ixicob tsa' tiliyob ba'añ, tsa' buchle Jesús, tsa' caji i cʌntesañob. 
JHN.8.3	Jiñi xts'ijbayajob yic'ot fariseojob tsi' pʌyʌyob tilel juntiquil x'ixic tsa' bʌ tajle ti ts'i'lel, tsi' yʌc'ʌyob jiñi x'ixic ti ojlil ba' añob, 
JHN.8.4	tsi' su'beyob:
JHN.8.4	—Maestro, jiñi x'ixic tsa' tajle che' woli' mel i ts'i'lel. 
JHN.8.5	Moisés mi' su'beyonla ti mandar cha'añ mi lac jul ti xajlel juntiquil am bʌ i mul che' bajche' ili x'ixic.
JHN.8.6	Che'ʌch tsi' yʌlʌyob cha'añ mi' q'uelob bajche' mi caj i jac' Jesús cha'añ mi' tajbeñob i mul,
JHN.8.7	Che' bʌ tsi' chʌn c'ajtibeyob Jesús jiñi wiñicob, tsa' wa'le Jesús, tsi' su'beyob:
JHN.8.7	—Jiñi mach bʌ añic i mul, la' i ñaxan jul ti xajlel.
JHN.8.8	Tsa' cha' wutsle Jesús, tsa' cha' caji i ts'ijban lum ti' yal i c'ʌb. 
JHN.8.9	Che' bʌ tsi' yu'bibeyob i t'añ Jesús, tsi' yu'biyob i bʌ cha'añ añobʌch i mul, tsa' loq'uiyob majlel ti jujuntiquil, ñaxan jiñi ñoxobix bʌ, ti wi'il jiñi ch'itoñ wiñicob jinto tsa' laj majliyob, cojach tsa' bajñel cʌle Jesús yic'ot jiñi x'ixic tsa' bʌ wa'le ti ojlil. 
JHN.8.10	Jesús tsa' cha' wa'le, che' bʌ tsi' q'uele i bajñel jax ya'añ jiñi x'ixic, tsi' c'ajtibe:
JHN.8.10	—X'ixic, ¿baqui añob jiñi tsa' bʌ i su'buyob a mul? ¿Añ to ba majch yom i julet cha'añ a mul?
JHN.8.11	Jiñi x'ixic tsi' jac'ʌ:
JHN.8.11	—C Yum, ma'añic mi juntiquilic.
JHN.8.11	Jiñi cha'añ Jesús tsi' su'be:
JHN.8.11	—Joñon ja'el ma'añic mic julet cha'añ a mul,
JHN.8.12	Jesús tsi' cha' su'beyob, tsi' yʌlʌ:
JHN.8.12	—Joñon i sʌclelon pañimil,
JHN.8.13	Jiñi cha'añ jiñi fariseojob tsi' su'beyob:
JHN.8.13	—Ti a bajñelil ma' su'b a bʌ, mach isujmic chuqui woli' a wʌl.
JHN.8.14	Jesús tsi' jac'beyob:
JHN.8.14	—Anquese mic bajñel su'b c bʌ, isujmʌch c t'añ, come cujil baqui ch'oyolon, che' ja'el cujil baqui mic majlel; pero jatetla mach la' wujilic baqui ch'oyolon, mi baqui mic majlel.
JHN.8.15	Jatetla mi la' to'ol ña'tʌbeñon c pusic'al cha'añ chuqui jach mi la' q'uel, joñon ma'añic majch mic to'ol ña'tʌben i pusic'al. 
JHN.8.16	Che' mic ña'tʌbeñob chuqui mi' yʌl i pusic'al wiñicob x'ixicob, mij cʌñob ti isujm, come mach tic bajñelic mic ña'tʌbeñob i pusic'al, come jump'ejl jach c pusic'al quic'ot c Tat jiñi tsa' bʌ i chocoyon tilel. 
JHN.8.17	Ts'ijbubil ti la' mandar: “cha'añ ti t'añ cha'tiquil wiñicob isujmʌch jiñi t'añ.”
JHN.8.18	Joñon mic bajñel su'b c bʌ; che' ja'el c Tat tsa' bʌ i chocoyon tilel mi' yʌc'on ti cʌjñel.
JHN.8.19	Tsi' c'ajtibeyob:
JHN.8.19	—¿Baqui añ a Tat?
JHN.8.19	Jesús tsi' jac'beyob:
JHN.8.19	—Ma'añic mi la' cʌñon, ma'añic mi la' cʌn c Tat ja'el; tsa'ic la' cʌñʌyon, tsa' la' cʌñʌ c Tat ja'el.
JHN.8.20	Ili t'añ tsi' yʌlʌ Jesús ya' ba' mi' yotsañob i yofrenda,
JHN.8.21	Jesús tsi' cha' su'be fariseojob:
JHN.8.21	—Joñon mic majlel, mi caj la' sʌclañon. Mi caj la' chʌmel che' añet to la ti la' mul. Ya' ba' mic majlel, jatetla mach mejliquetla ti majlel.
JHN.8.22	Judíojob tsa' caji i su'beñob i bʌ:
JHN.8.22	—¿Mu' ba caj i tsʌnsan i bʌ? Come mi' yʌl: “Baqui mic majlel mach mejliquetla ti majlel.”
JHN.8.23	Jesús tsi' su'beyob:
JHN.8.23	—Jatetla añetla ti ye'bal, joñon añon ti chañ, i cha'añetla jiñi pañimil, joñon mach i cha'añoñic jiñi pañimil. 
JHN.8.24	Jiñi cha'añ tsa' c su'beyetla mi caj la' chʌmel che' añet to la ti la' mul, mi ma'añic mi la' ñopon,
JHN.8.25	Jiñi cha'añ judíojob tsi' c'ajtibeyob:
JHN.8.25	—¿Majquiyet?
JHN.8.25	Jesús tsi' su'beyob:
JHN.8.25	—Joñoñʌch jiñi tsa' bʌ c su'beyetla ti ñaxan. 
JHN.8.26	Añ ca'bʌl chuqui com c su'beñetla cha'añ mic tsictesan la' melbal, pero jiñi tsa' bʌ i chocoyon tilel isujm Diosʌch, joñon tsa' cu'bi ti tojlel c Tat jiñʌch mu' bʌ su'beñob wiñicob x'ixicob.
JHN.8.27	Pero ma'añic tsi' ch'ʌmbeyob isujm mi woli i taj ti t'añ i Tat am bʌ ti panchan.
JHN.8.28	Jiñi cha'añ Jesús tsi' su'beyob:
JHN.8.28	—Che' bʌ tsa'ix la' ch'iji ti cruz i Yalobil Wiñic, che' jiñi mi caj la' ch'ʌmben isujm majquiyon, yic'ot ma'añic chuqui mic mel tic bajñelil, chuqui tac tsi' cʌntesayon c Tat, jiñi jach mic su'b. 
JHN.8.29	Come jiñi tsa' bʌ i chocoyon tilel añ quic'ot. Ma'añic tsi' cʌyʌyon c Tat tic bajñelil come ti pejtelel ora mic mel chuqui tac mi' mulan.
JHN.8.30	Che' bʌ tsi' su'bu jiñi t'añ ca'bʌl tsi' ñopoyob.
JHN.8.31	Jiñi cha'añ Jesús tsi' su'beyob judíojob tsa' bʌ i ñopoyob:
JHN.8.31	—Mi chʌn xuc'uletla mi la' wajñel tic t'añ, mero xcʌnt'añetla c cha'añ. 
JHN.8.32	Mi caj la' cʌn isujmlel c t'añ, isujmlel c t'añ mi caj i yʌq'uetla ti colel.
JHN.8.33	Tsi' jac'beyob:
JHN.8.33	—I p'olbalon lojon Abraham, ma'añic ba' ora tsa' ochiyon lojon ti' mozo e'tel, ¿Chucoch ma' wʌl mi caj cʌjq'uel lojon ti colel?
JHN.8.34	Jesús tsi' jac'beyob:
JHN.8.34	—Isujm, isujm mic su'beñetla, pejtelel mu' bʌ i cha'leñob mulil, mi yochelob ti mozo cha'añ mulil.
JHN.8.35	Jiñi wiñic am bʌ ti mozo e'tel mach ti pejtelic ora mi' yajñel ti' yotot i yum; jiñi i yalobil bʌ mi' yajñel ti pejtelel ora. 
JHN.8.36	Che' jiñi, mi tsi' yʌc'ʌyetla ti colel i Yalobil Dios, colbiletla ti isujm.
JHN.8.37	Cujil i p'olbaletla Abraham, pero woli la' ña'tan la' tsʌnsañon come ma'añic mi' yochel c t'añ ti la' pusic'al. 
JHN.8.38	Joñon mic su'b chuqui tac tsa' q'uele che' añon quic'ot c Tat; pero jatetla mi la' mel chuqui tac tsa' la' wu'bi ti tojlel la' tat.
JHN.8.39	Jiñi judíojob tsi' jac'beyob:
JHN.8.39	—C tat lojon jiñʌch Abraham.
JHN.8.39	Jesús tsi' su'beyob:
JHN.8.39	—Che' i yalobileticla Abraham, mux la' tsajcʌben i melbal Abraham. 
JHN.8.40	Pero wʌle woli la' ña'tan la' tsʌnsañon, joñon tsa' c su'beyetla chuqui isujm che' bajche' tsi' su'beyon Dios. Mach che'ic tsi' mele Abraham. 
JHN.8.41	Jatetla mi la' mel che' bajche' i melbal la' tat.
JHN.8.41	Jiñi cha'añ judíojob tsa' caji i su'beñob:
JHN.8.41	—Joñon lojon mach tsa'ic quila lojon pañimil cha'añ ti' ts'i'lel wiñicob, juntiquil jach c Tat lojon, jiñʌch Dios.
JHN.8.42	Jiñi cha'añ Jesús tsi' su'beyob:
JHN.8.42	—Che' la' Tatic jiñi Dios, che' jiñi mi' la' c'uxbiñon, come ch'oyolon ti Dios i wʌ'añon la' wic'ot, ma'añic tsa' tiliyon tic bajñel pusic'al, Dios tsi' chocoyon tilel. 
JHN.8.43	¿Chucoch ma'añic mi la' ch'ʌmben isujm c t'añ? Come mach la' womic la' wu'bin c t'añ. 
JHN.8.44	Jatetla la' tatʌch xi'ba, la' wom la' mel chuqui yom la' tat. Jiñi xi'ba xtsʌnsajʌch
JHN.8.45	Joñon mic su'beñetla chuqui isujm, jiñi cha'añ ma'añic mi la' ñopon. 
JHN.8.46	¿Majqui ti' la' tojlel mu' bʌ mejlel i su'b añ c mul? Mi' woli c su'b chuqui isujm ¿Chucoch ma'añic mi la' ñopon?
JHN.8.47	Jiñi i cha'año' bʌ Dios mi' yu'biben i t'añ Dios, jiñi cha'añ ma'añic mi la' wu'bin come mach i cha'añeticla Dios.
JHN.8.48	Jiñi judíojob tsi' jac'beyob, tsi' su'beyob:
JHN.8.48	—¿Mach ba isujmic tsa' bʌ c su'bu lojon, samaritanojet yic'ot añ a xi'bʌjlel?
JHN.8.49	Jesús tsi' jac'beyob:
JHN.8.49	—Ma'añic c xi'bʌjlel, joñon mic su'b i ñuclel c Tat, jatetla ts'a' mi la' q'uelon. 
JHN.8.50	Ma'añic mic bajñel sʌclan c ñuclel, añ juntiquil mu' bʌ i yʌq'ueñon c ñuclel, jiñi mi' ña'tan ñucon. 
JHN.8.51	Isujm, isujm mic su'beñetla, jiñi mu' bʌ i jac'beñon c t'añ, ma'añic mi' caj i chʌmel ti pejtelel ora.
JHN.8.52	Jiñi cha'añ judíojob tsi' su'beyob:
JHN.8.52	—Wʌle cujilix lojon añ a xi'bʌjlel. Abraham tsa' chʌmi, che' ja'el x'alt'añob, jatet wola' wʌl mi añ majqui mi' jac'beñet a t'añ, ma'añic mi' caj i chʌmel ti pejtelel ora. 
JHN.8.53	¿Ñumen ñuquet ba che' bajche' lac tat Abraham tsa' bʌ chʌmi, yic'ot x'alt'añob ja'el tsa' bʌ chʌmiyob? ¿Majquiyet ma' lon al?
JHN.8.54	Jesús tsi' jac'beyob:
JHN.8.54	—Mi tsa' c bajñel su'bu c bʌ ti ñuc, ma'añic c ñuclel; c Tat mi' tsictesan c ñuclel, jiñi mu' bʌ la lon pejcan ti la' Dios. 
JHN.8.55	Pero jatetla mach cʌmbilic la' cha'añ; joñon mij cʌn, mi tsa' c su'beyetla mach cʌñʌyic Dios, che'ic jiñi xloton che' bajche'etla, pero joñon cʌmbil c cha'añ, yic'ot mic jac'ben i t'añ. 
JHN.8.56	Abraham jiñi la' tat tsi' yu'bi i tijicñʌyel cha'añ mi' caj i q'uel j q'uiñilel ti pañimil. Abraham tsi' q'uele, tijicña tsi' yu'bi.
JHN.8.57	Jiñi cha'añ judíojob tsi' su'beyob:
JHN.8.57	—Maxto añic lujump'ejl i yuxc'al (50) a ja'bilel. ¿Bajche' mi mejlel a wʌl tsa'ix a q'uele Abraham?
JHN.8.58	Jesús tsi' su'beyob:
JHN.8.58	—Isujm, isujm mic su'beñetla, che' maxto añic Abraham añoñix.
JHN.8.59	Jiñi cha'añ tsi' lotoyob xajlel cha'añ mi' julob
JHN.9.1	Che' bʌ tsa' ñumi Jesús tsi' q'uele juntiquil wiñic xpots' bʌ c'ʌlʌl che' bʌ tsi' yila pañimil. 
JHN.9.2	Jiñi xcʌnt'añob i cha'añob tsi' c'ajtibeyob:
JHN.9.2	—Maestro, ¿Chucoch xpots' jiñi wiñic che' bʌ tsi' yila pañimil? ¿Majqui tsi' cha'le mulil? ¿Jim ba jiñi wiñic? o ¿Jim ba i tat i ña'?
JHN.9.3	Jesús tsi' jac'beyob:
JHN.9.3	—Ma'añic tsi' cha'le mulil jiñi wiñic, mi' tat, i ña'; xpots'ʌch cha'añ mi' tsictiyel i p'ʌtʌlel Dios ti' tojlel. 
JHN.9.4	Wersa mic melben i ye'tel jiñi tsa' bʌ i chocoyon tilel che' q'uiñil to, come tal ac'ʌlel che' ma'añic majch mi mejlel i cha'len e'tel. 
JHN.9.5	Che' wʌ' to añon ti pañimil i sʌclelon pañimil.
JHN.9.6	Che' bʌ tsa' ujti i su'b jiñi t'añ, tsi' tujba lum, tsi' mele oc'ol yic'ot i tujb; tsi' bombe i wut xpots' ti jiñi oc'ol.
JHN.9.7	Tsi' su'be:
JHN.9.7	—Cucu poco a wut ti ts'ʌmibʌl i c'aba' Siloé. (Jiñi Siloé mi' yʌl ti lac t'añ, chocbil bʌ majlel).
JHN.9.7	Tsa' majli jiñi xpots', tsi' poco i wut, che' c'otemix i wut tsa' cha' tili.
JHN.9.8	Jiñi cha'añ pi'ʌlob ti chumtʌl yic'ot jiñi tsa' bʌ i cʌñʌyob che' xpots' to tsa' caji i yʌlob:
JHN.9.8	—¿Mach ba jiñic jiñi wiñic mu' bʌ i buchtʌl i c'ajtin taq'uiñ?
JHN.9.9	Lamital tsi' yʌlʌyob: “Jincuyi.” Yaño' bʌ tsi' yʌlʌyob: “Mach jiñiqui pero ts'ita' lajal i wut yic'ot.” Jiñi wiñic tsi' su'beyob: “Joñoñʌch.”
JHN.9.10	Jiñi cha'añ jiñi wiñicob tsi' c'ajtibeyob:
JHN.9.10	—¿Bajche' tsa' cajñi a wut?
JHN.9.11	Tsi' jac'beyob:
JHN.9.11	—Juntiquil wiñic i c'aba' Jesús tsi' mele oc'ol, tsi' bombeyon tic wut, tsi' su'beyon majlel cha'añ mic poc ti ts'ʌmibʌl i c'aba' Siloé. Tsa' majli c poc, che' jiñi tsa' c'oti c wut.
JHN.9.12	Jiñi cha'añ tsi' c'ajtibeyob:
JHN.9.12	—¿Baqui añ jiñi wiñic?
JHN.9.12	Tsi' su'beyob:
JHN.9.12	—Mach cujilic.
JHN.9.13	Tsi' pʌyʌyob majlel ba'añ fariseojob jiñi xpots' bʌ ti yam bʌ ora. 
JHN.9.14	Jiñʌch i q'uiñilel c'aj-o
JHN.9.15	Jiñi fariseojob tsi' cha' c'ajtibeyob jiñi xpots' bajche' tsa' c'oti i wut. Jiñi xpots' tsi' su'beyob:
JHN.9.15	—Tsi' bombeyon c wut ti oc'ol, tsa' c poco, wʌle mi' c'otel c wut.
JHN.9.16	Jiñi cha'añ lamital fariseojob tsi' yʌlʌyob:
JHN.9.16	—Jiñi wiñic mach chocbilic tilel ti Dios, come ma'añic mi' p'is ti' wenta i q'uiñilel c'aj-o.
JHN.9.16	Yaño' bʌ tsi' yʌlʌyob:
JHN.9.16	—Añic i mul Jesús, ¿mejl ba i pʌs i yejtal i p'ʌtʌlel che' bajche' jiñi?
JHN.9.16	Tsi' t'oxoyob i bʌ ti t'añ jiñi wiñicob. 
JHN.9.17	Tsi' cha' c'ajtibeyob jiñi xpots':
JHN.9.17	—¿Chuqui ma' wʌl jatet? ¿Majqui ma' wʌl jiñi tsa' bʌ i cambeyet a wut?
JHN.9.17	Jiñi xpots' bʌ ti' yam bʌ ora tsi' su'bu:
JHN.9.17	—Jiñʌch x'alt'añ.
JHN.9.18	Jiñi judíojob ma'añic tsi' ñopoyob mi xpots'ʌch ti' yam bʌ ora jiñi wiñic, ma'añic mi' ñopob mi' tsa' cambenti i wut ti' tojlel Jesús, jinto tsi' pʌyʌyob tilel i tat i ña' jiñi wiñic tsa' bʌ c'oti i wut, 
JHN.9.19	tsi' c'ajtibeyob:
JHN.9.19	—¿Jim ba la' walobil jiñi wiñic, xpots' bʌ tsi' yila pañimil? ¿Bajche' tsa' cajñi i wut?
JHN.9.20	I tat i ña' tsi' jac'ʌyob:
JHN.9.20	—Cujil lojon cha'añ jiñʌch calobil lojon jiñi xpots' bʌ tsi' yila pañimil. 
JHN.9.21	Mach cujilic lojon bajche' tsa' caji ti c'otel i wut, mach cujilic lojon majqui tsi' cambe i wut; wiñiquix, c'ajtibenla, mi mejlel i bajñel su'b.
JHN.9.22	Che'ʌch tsi' cha'leyob t'añ i tat i ña' come tsi' bʌc'ñayob judíojob, come jiñi judíojob albilobix i cha'añ, wersa mi' chojquelob loq'uel wiñicob x'ixicob ti sinagoga
JHN.9.23	Jiñi cha'añ tsi' yʌlʌyob i tat i ña': “Wiñiquix, c'ajtibenla.”
JHN.9.24	Jiñi cha'añ jiñi judíojob tsi' cha' pʌyʌyob tilel jiñi mach bʌ añic mi' q'uel pañimil ti yam bʌ ora, tsi' su'beyob:
JHN.9.24	—Xuc'chocon a t'añ ti' tojlel Dios,
JHN.9.25	Jiñi wiñic tsi' su'beyob:
JHN.9.25	—Mach cujilic mi xmulil, cujil ti isujm xpots'on ti yam bʌ ora, pero wʌle c'otemix c wut.
JHN.9.26	Tsi' cha' c'ajtibeyob:
JHN.9.26	—¿Chuqui tsi' tumbeyet? ¿Bajche' tsi' cambeyet a wut?
JHN.9.27	Jiñi wiñic tsi' jac'beyob:
JHN.9.27	—Tsa'ix c su'beyetla, ma'añic tsa' la' ñopo ¿Chucoch la' wom la' cha' u'bin? ¿La' wom ba la' sutq'uin la' bʌ ti xcʌnt'añ i cha'añ ja'el?
JHN.9.28	Jiñi cha'añ tsa' caji i wajleñob, tsi' su'beyob:
JHN.9.28	—Jatet xcʌnt'añet i cha'añ, joñon lojon xcʌnt'añon lojon i cha'añ Moisés. 
JHN.9.29	Cujil lojon cha'añ Dios tsi' pejca Moisés,
JHN.9.30	Jiñi wiñic tsi' jac'beyob:
JHN.9.30	—Bajche' isujm che' jiñi, che' mach la' wujilic baqui ch'oyol Jesús, pero joñon tsi' cambeyon c wut. 
JHN.9.31	La cujil ma'añic mi' yu'biben i t'añ xmulilob jiñi Dios; mi añ wiñic mu' bʌ i bʌc'ñan Dios, mu' bʌ i cha'len chuqui yom Dios, Dios mi' yu'biben i t'añ.
JHN.9.32	C'ʌlʌl ti' cajibal pañimil ma'añic ba' tsa' la cu'bi majqui mi' mejlel i camben i wut xpots' che' bʌ xpots' tsi' yila pañimil. 
JHN.9.33	Machic jax chocbil tilel ti Dios jiñi wiñic, ma'añic chuqui mi' mejlel i mel.
JHN.9.34	Jiñi judíojob tsi' jac'beyob:
JHN.9.34	—Jatet ca'bʌl jax a mul tsa' wila pañimil. ¿Mu' ba a cʌntesañon lojon?
JHN.9.34	Tsi' chocoyob loq'uel.
JHN.9.35	Tsi' yu'bi Jesús chocbilix loq'uel jiñi wiñic, tsa' majli i taj, tsi' su'be:
JHN.9.35	—¿Mu' ba a ñop i Yalobil Dios?
JHN.9.36	Jiñi wiñic tsi' yʌlʌ:
JHN.9.36	—C Yum ¿Majqui jiñi, cha'añ mic ñop?
JHN.9.37	Jesús tsi' su'be:
JHN.9.37	—Tsa'ix a q'uele, jiñʌch woli bʌ i pejcañet.
JHN.9.38	Jiñi wiñic tsi' yʌlʌ:
JHN.9.38	—Mic ñopet c Yum, che' jiñi tsi' ch'ujutesa.
JHN.9.39	Jesús tsi' su'be:
JHN.9.39	—Tsa' tiliyon ti meloñel ti pañimil cha'añ mi' c'otelob i wut jiñi mach bʌ weñobic i wut, yic'ot cha'añ mi' yochelob ti xpots' jiñi weño' bʌ i wut.
JHN.9.40	Ya' añob lamital fariseojob yic'ot Jesús, tsi' yu'bibeyob i t'añ, tsi' su'beyob:
JHN.9.40	—¿Xpots'on ba lojon ja'el?
JHN.9.41	Jesús tsi' su'beyob:
JHN.9.41	—Xpots'eticla, ma'añic la' mul, pero come mi la' lon al woli' c'otel la' wut, jiñi cha'añ chʌn añ la' mulil.
JHN.10.1	Isujm, isujm mic su'beñetla: Jiñi mach bʌ añic mi' yochel ti ti' corral ba'añ tʌñʌme', jiñi mu' bʌ i letsel ochel ti pam corral jiñʌch xujch', jiñʌch xchiloñel. 
JHN.10.2	Pero jiñi mu' bʌ i yochel ti ti' corral jiñʌch xcʌnta tʌñʌme'. 
JHN.10.3	Jiñi xcʌnta corral mi' jamben jiñi xcʌnta tʌñʌme', jiñi tʌñʌme' mi yu'biben i t'añ i yaj cʌntaya, mi' pejcan i tʌñʌme' ti' c'aba', mi' pʌy loq'uel. 
JHN.10.4	Che' mi yujtel i pʌy loq'uel mi' majlel ti ñaxan, jiñi tʌñʌme' mi' tsajcan jiñi xcʌnta tʌñʌme' come mi cʌmben i t'añ. 
JHN.10.5	Ma'añic mi' tsajcan yam bʌ wiñic, mi' puts'tan, come ma'añic mi' cʌmben i t'añ. 
JHN.10.6	Che' tsi' cha'le t'añ Jesús ti lajiya, pero jiñi fariseojob ma'añic tsi' ch'ʌmbeyob isujm i t'añ.
JHN.10.7	Jiñi cha'añ Jesús tsi' cha' su'beyob:
JHN.10.7	—Isujm, isujm mic su'beñetla: Joñon i ti'on ba' mi' yochel tʌñʌme'. 
JHN.10.8	Pejtelel tsa' bʌ tiliyob ti ñaxan xujch'ob, xchiloñelob,
JHN.10.9	Joñon i ti'on
JHN.10.10	Mi' tilel xujch', cha'añ mi' xujch'in, cha'añ mi' tsʌnsan yic'ot cha'añ mi jisan; pero joñon tsa' tiliyon cha'añ mi' tajob i cuxtʌlel, cha'añ oñ mi' tajob pejtelel chuqui wen.
JHN.10.11	Joñon jiñi wen bʌ Xcʌnta tʌñʌme';
JHN.10.12	Pero jiñi mu' bʌ i cʌntan tʌñʌme' cha'añ ganar, mach i yumic tʌñʌme', ma'añic mi' cʌntan, che' mi' q'uel bʌte'el ts'i' mu' bʌ i tilel, mi' cʌy jiñi tʌñʌme' mi' puts'el, jiñi bʌte'el ts'i' mi' chuc, yic'ot mi' pam puc. 
JHN.10.13	Jiñi mu' bʌ i cha'len ganar mi' puts'el come woli jach ti ganar. Mach i wentajic jiñi tʌñʌme'. 
JHN.10.14	Joñon jiñi wen bʌ Xcʌnta tʌñʌme', mij cʌn c tʌñʌme', c tʌñʌme' mi' cʌñon ja'el. 
JHN.10.15	Che' bajche' c Tat mi' cʌñon, joñon ja'el mij cʌn c Tat,
JHN.10.16	Añ to yam bʌ c tʌñʌme'
JHN.10.17	Jiñi cha'añ c Tat mi' c'uxbiñon come mi cʌc' c bʌ ti chʌmel cha'añ mic cha' cuxtʌyel. 
JHN.10.18	Ma'añic majch mi' yʌc'on ti chʌmel, mic bajñel ac' c bʌ ti chʌmel. Añ c p'ʌtʌlel cha'añ mi cʌc' c bʌ, añ ja'el c p'ʌtʌlel cha'añ mic cha' cuxtʌyel. Jiñʌch i mandar c Tat tsa' bʌ i su'beyon cha'añ mic mel.
JHN.10.19	Jiñi judíojob tsa' cha' caji i t'oxob i bʌ ti' t'añ, cha'añ i t'añ Jesús. 
JHN.10.20	Ca'bʌl tsa' caji i yʌlob:
JHN.10.20	—Añ i xi'bʌjlel, sojquem i jol ¿Chucoch mi la' chʌn u'biben i t'añ?
JHN.10.21	Yaño' bʌ tsi' yʌlʌyob:
JHN.10.21	—Mach che'ic mi' cha'len t'añ wiñic am bʌ i xi'bʌjlel che' bajche' jiñi. ¿Mejl ba i camben i wut xpots' jiñi xi'ba?
JHN.10.22	Ti jim bʌ ora woli' melob i q'uiñilel Templo ya' ti Jerusalén.
JHN.10.23	Jesús tsa' ñumi ti Templo, tsa' tili ti corredor i melbal bʌ Salomón. 
JHN.10.24	Jiñi judíojob tsi' joyoyob Jesús, tsi' c'ajtibeyob:
JHN.10.24	—¿Jayp'ejl to ora mi caj la wʌc'on lojon ti tsic pusic'al? Mi Cristojet, su'beñon lojon ti jamʌl.
JHN.10.25	Jesús tsi' jac'beyob:
JHN.10.25	—Tsa'ix c su'beyetla pero ma'añic mi la' ñop.
JHN.10.26	pero jatetla ma'añic mi la' ñop, come mach c tʌñʌme'eticla che' bajche' tsa' c su'beyetla. 
JHN.10.27	C tʌñʌme'ob mi' yu'bibeñon c t'añ, joñon mij cʌñob, mi' tsajcañoñob. 
JHN.10.28	Mi cʌq'ueñob i cuxtʌlel mach bʌ añic mi' jilel, ma'añic mi caj i jilelob ti pejtelel ora, ma'añic majch mi caj i chilbeñon tij c'ʌb. 
JHN.10.29	Ma'añic majch ñumen ñuc bajche' c Tat tsa' bʌ i yʌq'ueyon, ma'añic majch mi mejlel i chil c tʌñʌme' ti' c'ʌb c Tat. 
JHN.10.30	Joñon quic'ot c Tat junlajalon lojon.
JHN.10.31	Jiñi cha'añ jiñi judíojob tsi' cha' lotoyob xajlel cha'añ mi' julob. 
JHN.10.32	Jesús tsi' su'beyob:
JHN.10.32	—Tsa' c pʌsbeyetla ca'bʌl wen bʌ c melbal ch'oyol bʌ tic Tat. ¿Baqui bʌ wen bʌ c melbal yom mi' yʌc'on ti jujlel?
JHN.10.33	Jiñi judíojob tsi' jac'beyob:
JHN.10.33	—Ma'añic mic julet lojon ti xajlel cha'añ wen bʌ a melbal, pero cha'añ ti caj tsa' cha'le p'ajoñel,
JHN.10.34	Jesús tsi' jac'beyob:
JHN.10.34	—¿Mach ba ts'ijbubilic ti la' mandar: “Tsa' c su'bu, jatetla diosetla”?
JHN.10.35	Dios, tsi' pejca ti diosob jiñi wiñicob tsa' bʌ i yu'bibeyob i t'añ Dios. (Come i ts'ijbujel Dios mach mejlic ti jejmel). 
JHN.10.36	Mi tsi' yajcayon Dios cha'añ mi chocon tilel ti' pañimil ¿Chucoch, che' jiñi, mi la' wʌl tsa' c cha'le p'ajoñel cha'añ tsa' c su'beyetla i Yalobilon Dios?
JHN.10.37	Mi ma'añic mic melben i ye'tel c Tat, mach mi la' ñopon. 
JHN.10.38	Mi wolic melben i ye'tel c Tat, anquese ma'añic mi la' ñopon, ñopola que'tel cha'añ mi la' cʌñon, cha'añ mi la' ña'tan ti isujm c Tat añ ti joñon, joñon añon tic Tat.
JHN.10.39	Jiñi judíojob tsi' cha' ñopo i chucob, pero tsa' puts'i loq'uel ti' tojlelob.
JHN.10.40	Tsa' cha' majli ti junwejl Jordán ja', ya' ba tsi' ñaxan ac'ʌ ch'ʌmja' Juan, ya' tsa' cʌle Jesús ya'i. 
JHN.10.41	Ca'bʌl wiñicob x'ixicob tsa' tiliyob ba'añ, tsi' yʌlʌyob:
JHN.10.41	—Isujm Juan ma'añic tsi' pʌsʌ i yejtal i p'ʌtʌlel mi junyajlic, pero pejtelel chuqui tac tsi' su'bu cha'añ Jesús, isujmʌch.
JHN.10.42	Ca'bʌl tsi' ñopoyob Jesús ya'i.
JHN.11.1	Añ juntiquil wiñic i c'aba' Lázaro, tsa' c'am-a, ch'oyol ti Betania,
JHN.11.2	(María jiñʌch tsa' bʌ i boño lac Yum ti perfume, tsa' bʌ i sujcube i yoc ti tsutsel i jol. Ti jump'ejl bʌ q'uiñ tsa' c'am-a Lázaro).
JHN.11.3	Jiñi cha'añ jiñi cha'tiquil bʌ x'ixic bʌ i yerañob Lázaro tsi' chocoyob majlel t'añ ba'añ Jesús, tsi' su'beyob:
JHN.11.3	—C Yum, c'am jiñi mu' bʌ a c'uxbin.
JHN.11.4	Che' bʌ tsi' yu'bi Jesús, tsi' yʌlʌ:
JHN.11.4	—Ili c'am-ʌjel, mach cha'añic chʌmel, cha'añʌch mi' tsictiyel i ñuclel Dios, yic'ot cha'añ mi' tsictiyel i ñuclel i Yalobil Dios ti' c'am-ʌjel Lázaro.
JHN.11.5	Jesús tsi' c'uxbi Marta yic'ot i yijts'in yic'ot Lázaro. 
JHN.11.6	Che' bʌ tsi' yu'bi c'am Lázaro, tsa' to cʌle Jesús yam bʌ cha'p'ejl q'uiñ ya' baqui añ. 
JHN.11.7	Ti wi'il Jesús tsi' su'be xcʌnt'añob i cha'añ:
JHN.11.7	—Cha' conla ya' ti Judea.
JHN.11.8	Jiñi xcʌnt'añob tsi' su'beyob:
JHN.11.8	—Maestro, maxto jali tsi' ñopo i juletob ti xajlel
JHN.11.9	Jesús tsi' jac'beyob:
JHN.11.9	—¿Mach ba añic lajchʌmp'ejl ora ti jump'ejl q'uiñ? Jiñi mu' bʌ i cha'len xʌmbal ti q'uiñil ma'añic mi' yajlel, come mi' q'uel i sʌclel pañimil. 
JHN.11.10	Pero jiñi mu' bʌ i cha'len xʌmbal ti ac'ʌlel mi' yajlel, come ma'añic i sʌclel pañimil yic'ot.
JHN.11.11	Che' bʌ tsa' ujti i su'b jiñi t'añ tsi' su'beyob:
JHN.11.11	—Wʌyʌlix lac queran Lázaro, mic majlel c ñijcan ch'ojyel ti wʌyel.
JHN.11.12	Jiñi xcʌnt'añob i cha'añ tsi' su'beyob:
JHN.11.12	—C Yum, mi wʌyʌlix mi' caj i lajmel ti' c'am-ʌjel.
JHN.11.13	Jesús tsi' cha'le lajiya che' bʌ tsi' yʌlʌ wʌyʌl Lázaro che' chʌmeñix, jiñi xcʌnt'añob tsi' lon ña'tayob ti' pusic'al wolix i c'aj i yoj Lázaro ti wʌyel.
JHN.11.14	Jiñi cha'añ Jesús tsi' su'beyob ti toj cha'añ mi' ch'ʌmbeñob isujm:
JHN.11.14	—Chʌmeñix Lázaro. 
JHN.11.15	Tijicñayon cha'añetla che' mach ya'ic añon ya'i, cha'añ mi la' ñop, pero conla ya' ba'añ.
JHN.11.16	Jiñi Tomás, mu' bʌ i pejcʌntel ti xloj
JHN.11.16	—Conla ja'el cha'añ mi lac chʌmel la quic'ot Jesús.
JHN.11.17	Che' bʌ tsa' c'oti Jesús, tsi' taja cha'añ chʌmp'ejlix q'uiñ mucul Lázaro ti mucoñibʌl. 
JHN.11.18	Lʌc'ʌl Betania ti Jerusalén, añ i ñajtlel che' bajche' uxp'ejl kilómetro. 
JHN.11.19	Ca'bʌl judíojob tsa' tiliyob ba'añ Marta yic'ot María cha'añ mi' ñuq'uesʌbeñob i pusic'al cha'añ ti' caj tsa' chʌmi i yʌscun. 
JHN.11.20	Che' bʌ tsi' yu'bi Marta woli' tilel Jesús, tsa' loq'ui majlel i taj, pero María tsa' cʌle ti otot. 
JHN.11.21	Jiñi Marta tsi' su'be Jesús:
JHN.11.21	—C Yum, che' wʌ'ic añet ma'añic tsa' chʌmi cʌscun. 
JHN.11.22	Pero cujil ja'el mi caj i yʌq'ueñet Dios pejtelel mu' bʌ a c'ajtiben.
JHN.11.23	Jesús tsi' su'be:
JHN.11.23	—Mi caj i cha' ch'ojyel a wʌscun.
JHN.11.24	Marta tsi' su'be:
JHN.11.24	—Cujil mi caj i cha' ch'ojyel ti jiñi cojix bʌ q'uiñ.
JHN.11.25	Jesús tsi' su'be:
JHN.11.25	—Joñon xtech ch'ujlelʌlon, i cuxtʌlelon jiñi año' bʌ ti pañimil, jiñi mu' bʌ i ñopon anquese mi' chʌmel cuxul mi caj i yajñel. 
JHN.11.26	Pejtelel cuxulo' bʌ, mu' bʌ i ñopoñob, ma'añic mi' chʌmelob ti pejtelel ora.
JHN.11.27	Marta tsi' su'be:
JHN.11.27	—Mu' cu, c Yum. Joñon tsa'ix c ñopo cha'añ Cristojet, i Yalobilet Dios tsa' bʌ tiliyet ti pañimil.
JHN.11.28	Che' bʌ tsa' ujti ti t'añ Marta, tsa' majli i pʌy tilel María i yijts'in; ti mucul tsi' su'be:
JHN.11.28	—Wʌ'an lac Maestro woli' pʌyet.
JHN.11.29	Che' bʌ tsi' yu'bi María, tsa' ch'ojyi ti ora, tsa' majli ba'añ Jesús. 
JHN.11.30	Maxto ochemic Jesús ti tejclum, ya' to añ ba' tsi' taja Marta. 
JHN.11.31	Jiñi judíojob woli bʌ i ñuq'uesʌbeñob i pusic'al María ya' ti' yotot che' bʌ tsi' q'ueleyob tsa' bʌc' ch'ojyi María tsa' loq'ui majlel, tsa' caji i tsajcañob majlel, come tsi' yʌlʌyob:
JHN.11.31	—Woli majlel ti mucoñibʌl cha'añ mi' cha'len uq'uel ya'i.
JHN.11.32	Che' bʌ tsa' c'oti María ba'añ Jesús, che' bʌ tsi' q'uele, tsi' ñocchoco i bʌ ti' tojel, tsi' su'be:
JHN.11.32	—C Yum, che' wʌ'ic jax añet ma'añic tsa' chʌmi cʌscun.
JHN.11.33	Che' bʌ tsi' q'uele Jesús woli ti uq'uel María, temel yic'ot jiñi judíojob tsa' bʌ tiliyob yic'ot, tsi' yu'bi ca'bʌl i ch'ijiyemlel i pusic'al, tsi' p'unta. 
JHN.11.34	Jesús tsi' c'ajtibeyob:
JHN.11.34	—¿Baqui tsa' la' wʌc'ʌ?
JHN.11.34	Tsi' su'beyob:
JHN.11.34	—C Yum, la' q'uele.
JHN.11.35	Jesús tsa' caji ti uq'uel. 
JHN.11.36	Jiñi judíojob tsi' yʌlʌyob:
JHN.11.36	—Q'uelela c'uxatax tsi' yu'bi.
JHN.11.37	Lamital tsi' yʌlʌyob:
JHN.11.37	—Jiñi tsa' bʌ i cambe i wut xpots',
JHN.11.38	Jesús tsi' cha' u'bi i ch'ijiyemlel i pusic'al, tsa' tili ti mucoñibʌl, jiñi mucoñibʌl jiñʌch jump'ejl ch'eñ, ñʌc mʌcbil yic'ot jump'ejl xajlel ti ti'. 
JHN.11.39	Jesús tsi' yʌlʌ:
JHN.11.39	—Loc'sanla jiñi xajlel.
JHN.11.39	Marta i yijts'in jiñi tsa' bʌ chʌmi, tsi' su'be:
JHN.11.39	—C Yum, tuwix, come chʌmp'ejlix q'uiñ mucul. 
JHN.11.40	Jesús tsi' su'be:
JHN.11.40	—¿Mach ba añic tsa' c su'beyet, mi tsa' ñopo mi caj a q'uel i ñuclel Dios?
JHN.11.41	Jiñi cha'añ tsi' loc'sayob jiñi xajlel ti ti' ba' tsa' ajq'ui jiñi chʌmeñ bʌ, Jesús tsi' letsa i wut ti panchan, tsi' yʌlʌ:
JHN.11.41	—Wocolix a wʌlʌ c Tat, come tsa' wu'bibeyon c t'añ. 
JHN.11.42	Cujil ma' chʌn u'bibeñon c t'añ, tsa' cʌlʌ jiñi t'añ cha'añ mi' yu'biñob jiñi año' bʌ tic joytʌlel, cha'añ mi' ñopob, jatet tsa' chocoyon tilel.
JHN.11.43	Che' bʌ ujtem i yʌl iliyi, c'am tsi' cha'le t'añ:
JHN.11.43	—Lázaro, la' ti loq'uel.
JHN.11.44	Jiñi tsa' bʌ chʌmi tsa' loq'ui tilel, bʌc'ʌl i c'ʌb i yoc ti pisil,
JHN.11.44	—Jitila, la' majlic.
JHN.11.45	Jiñi cha'añ ca'bʌl judíojob tsa' bʌ tiliyob ba'añ María tsi' q'ueleyob chuqui tsi' mele Jesús, tsi' ñopoyob. 
JHN.11.46	Pero lamital tsa' majli i su'beñob fariseojob chuqui tsi' mele Jesús. 
JHN.11.47	Jiñi cha'añ tsi' tempayob i bʌ ñuc bʌ motomajob yic'ot fariseojob,
JHN.11.47	—¿Chuqui yom mi lac mel? Come ca'bʌl mi' pʌs i yejtal i p'ʌtʌlel jiñi wiñic. 
JHN.11.48	Mi che' jach mi lac q'uel, mi caj i ñopob pejtelel wiñicob x'ixicob, mi caj i tilelob romanojob, mi caj i jisañob lac templo yic'ot lac lumal.
JHN.11.49	Jiñi cha'añ juntiquil motomaj i c'aba' Caifás,
JHN.11.49	—Ma'añic chuqui la' wujil jatetla. 
JHN.11.50	¿Mach ba la wujilic cha'añ ñumen uts'at mi' chʌmel juntiquil wiñic cha'añ i q'uexol pejtelel wiñicob x'ixicob cha'añ ma'añic mi lac laj jilel ti lac lumal?
JHN.11.51	Mach tilemic jiñi t'añ ti' bajñel pusic'al, cha'añ ti' caj tsi' mele i ye'tel ti ñuc bʌ motomaj ti jiñi ja'bil, jiñi cha'añ tsi' wʌn alʌ mi caj i chʌmel Jesús cha'añ i q'uexol wiñicob x'ixicob ti' lumal.
JHN.11.52	Mach cha'añic jach jiñi año' bʌ ti' lumal, cha'añʌch ja'el mi' tempañob ti junmojt i yalobilob Dios tsa' bʌ pam pujquiyob.
JHN.11.53	Ti jiñi jach bʌ ora tsi' ña'tayob cha'añ mi' tsʌnsañob Jesús.
JHN.11.54	Jiñi cha'añ Jesús ma'añic tsi' chʌn cha'le xʌmbal ya' ba'añ judíojob, tsa' loq'ui ya'i, tsa' majli ti tejclum i c'aba' Efraín lʌc'ʌl ti jochol bʌ lum, ya'i tsa' ajñi yic'ot xcʌnt'añob i cha'añ.
JHN.11.55	Lʌc'ʌlix i q'uiñilel Pascua mu' bʌ i melob judíojob, ca'bʌl wiñicob x'ixicob tsa' loq'uiyob ti' lumal tac ba' chumulob cha'añ mi' majlelob ti Jerusalén, cha'añ mi' sʌc-esañob i bʌ cha'añ Pascua.
JHN.11.56	Jiñi judíojob tsa' caji i sʌclañob Jesús, che' ya'añob ti' templo, tsi' c'ajtibeyob i bʌ:
JHN.11.56	—¿Bajche' mi la' wʌl? ¿Mach ba talic ti' q'uiñijel mi la' wʌl?
JHN.11.57	Jiñi ñuc bʌ motomajob yic'ot fariseojob tsi' yʌc'ʌyob mandar cha'añ mi' añ majqui yujil baqui añ Jesús, yom mi' su'bentelob, come yom i chucob.
JHN.12.1	Che' yom to wʌcp'ejl q'uiñ cha'añ mi' cajel i q'uiñilel Pascua, Jesús tsa' tili ti Betania ba'añ jiñi Lázaro tsa' bʌ chʌmi, tsa' bʌ cha' tejchi ch'ojyel ba'añ chʌmeño' bʌ.
JHN.12.2	Che' ti ic'ajel ya'i tsi' tem c'uxuyob waj, Marta tsi' we'sayob,
JHN.12.3	Che' jiñi María tsi' ch'ʌmʌ ojlil litro perfume i c'aba' nardo wen letsem bʌ i tojol, tsi' mulbe i yoc
JHN.12.4	Juntiquil xcʌnt'añ i cha'añ Jesús, i c'aba' Judas Iscariote i yalobil bʌ Simón, jiñʌch mu' bʌ caj i yʌc' Jesús ti' c'ʌb i contra, tsi' yʌlʌ:
JHN.12.5	—¿Chucoch ma'añic tsa' chojñi jiñi perfume ti jo'lujunc'al (300) denario cha'añ mi la cʌq'uen taq'uiñ jiñi mach bʌ añobic i chu'bʌañ?
JHN.12.6	Tsi' yʌlʌ Judas iliyi mach cha'añic woli i ña'tan i wenlel p'ump'uño' bʌ, che' jach tsi' yʌlʌ come xujch', cʌntʌbil i cha'añ jiñi bolsa
JHN.12.7	Jesús tsi' su'be:
JHN.12.7	—Mach a tic' jiñi x'ixic, lotol i cha'añ jiñi perfume cha'añ mi' c'ʌn che' ti' yorajlel mic mujquel.
JHN.12.8	Come jiñi p'ump'uño' bʌ ti pejtelel ora añob la' wic'ot,
JHN.12.9	Ca'bʌl judíojob tsi' yu'biyob ya'ʌch añ Jesús, tsa' tiliyob, mach cha'añic jach mi' q'uelob Jesús, cha'añʌch mi' q'uelob Lázaro ja'el tsa' bʌ i teche ch'ojyel ba'añ chʌmeño' bʌ. 
JHN.12.10	Jiñi ñuc bʌ motomajob tsi' comol ña'tayob cha'añ mi' tsʌnsañob Lázaro ja'el.
JHN.12.11	Cha'añ ti' caj Lázaro, ca'bʌl judíojob tsi' cʌyʌ i tsajcañob jiñi motomajob, yic'ot tsi' ñopoyob Jesús.
JHN.12.12	Ti yijc'ʌlal, bajc'ʌl wiñicob x'ixicob tsa' bʌ tiliyob ti q'uiñijel, che' bʌ tsi' yu'biyob woli i tilel Jesús ti Jerusalén, 
JHN.12.13	tsi' ch'ʌmʌyob i yopol ch'ib, tsa' majli i tajob tilel Jesús, c'am tsi' cha'leyob t'añ:
JHN.12.13	—¡Cotañet!
JHN.12.14	Jesús tsi' taja juncojt tsiji' bʌ burro, tsa' c'ʌchle ti' pat che' bajche' ts'ijbubil:
JHN.12.15	“Mach la' cha'len bʌq'uen, añet bʌ la ti Sión.
JHN.12.15	Awilan, tal la' Rey
JHN.12.15	c'ʌchʌl ti juncojt tsiji' bʌ alʌ burro.”
JHN.12.16	Jiñi xcʌnt'añob i cha'añ ma'añic tsi' ch'ʌmbeyob isujm ti' ñaxan chuqui woli yujtel, pero ti wi'il che' bʌ tsa' aq'uenti i ñuclel Jesús, tsi' ña'tayob chuqui tac ts'ijbubil ti' tojlel Jesús yic'ot chuqui tac tsa' tumbenti ti pañimil. 
JHN.12.17	Ca'bʌl wiñicob tsa' bʌ majli yic'otob Jesús, tsi' su'buyob chuqui tsi' q'ueleyob che' bʌ tsi' pʌyʌ loq'uel Lázaro ti mucoñibʌl che' bʌ tsi' teche ch'ojyel ba'añ chʌmeño' bʌ. 
JHN.12.18	Jiñi cha'añ ca'bʌl tsa' majliyob i taj tilel Jesús ti bij, come tsi' yu'biyob bajche' tsi' pʌsʌ i yejtal i p'ʌtʌlel. 
JHN.12.19	Jiñi fariseojob tsa' caji i su'beñob i bʌ:
JHN.12.19	—La' wilan, ma'añic chuqui mi caj i mejlel lac cha'añ come ti pejtelel pañimil woli' tsajcañob Jesús.
JHN.12.20	Añ griegojob
JHN.12.21	Tsa' tiliyob ba'añ Felipe ch'oyol bʌ ti Betsaida ya' ti Galilea, tsi' su'beyob:
JHN.12.21	—C yum, com j q'uel lojon Jesús.
JHN.12.22	Tsa' majli Felipe i su'ben Andrés, che' jiñi Andrés yic'ot Felipe tsa' majli i su'beñob Jesús. 
JHN.12.23	Jesús tsi' jac'beyob:
JHN.12.23	—Tsa'ix c'oti i yorajlel cha'añ mi caj i yʌq'ueñtel i ñuclel i Yalobil Wiñic.
JHN.12.24	Isujm, isujm mic su'beñetla: Mi ma'añic mi' yajlel ti lum i bʌc' trigo, mi ma'añic mi' pʌjq'uel, to'ol che' jach mi yajñel, pero mi tsa' mujlʌyi ti lum mi' pasel, mi cajel yʌc' ca'bʌl i wut.
JHN.12.25	Jiñi mu' bʌ i bajñel c'uxbin i cuxtʌlel, mi caj i sʌt, jiñi mu' bʌ i ts'a'len i cuxtʌlel ti pañimil, woli' cʌntan i cuxtʌlel mach bʌ añic mi' jilel.
JHN.12.26	Majqui jach yom i melbeñon que'tel, la' i tsajcañon; ya' ba'añon ya'i mi caj i yajñel c wiñic ja'el. Mi añ majch mi' melbeñon que'tel, c Tat mi caj i q'uel ti ñuc.
JHN.12.27	Wʌle wen ch'ijiyem jax c pusic'al woli cu'bin. ¿Yom ba mi cʌl: “C Tat coltañon cha'añ ma'añic chuqui mi' yujtel ti ili ora”? Mach che'iqui, come tsa' tiliyon cha'añ mic chʌmel ti ili ora.
JHN.12.28	C Tat, pʌsʌ i ñuclel a c'aba', ti' jim bʌ ora tsa' tili t'añ ch'oyol bʌ ti panchan, tsi' yʌlʌ: Tsa'ix c pʌsʌ i ñuclel j c'aba', mi caj c cha' pʌs.
JHN.12.29	Jiñi ya' bʌ añob ba'añ Jesús, tsi' yu'biyob jiñi t'añ, tsi' yʌlʌyob: I t'añʌch chajc, yaño' bʌ tsi' yʌlʌyob:
JHN.12.29	—Juntiquil ángel tsi' pejca Jesús.
JHN.12.30	Jesús tsi' su'beyob:
JHN.12.30	—Ma'añic tsa' tili jiñi t'añ cha'añon; tsa' tili cha'añetla. 
JHN.12.31	Wʌle i yorajlelix mi caj i mejlelob jiñi año' bʌ ti pañimil; wʌle mi caj i chojquel loq'uel i yum pañimil.
JHN.12.32	Joñon che' mic letsʌntel ti cruz, mi caj c pʌy tilel pejtelel wiñicob x'ixicob ba'añon.
JHN.12.33	Tsi' su'beyob jiñi t'añ cha'añ mi' ch'ʌmbeñob isujm bajche' mi' caj ti chʌmel.
JHN.12.34	Jiñi ya' bʌ añob tsi' jac'beyob:
JHN.12.34	—Ti jiñi mandar
JHN.12.35	Jiñi cha'añ Jesús tsi' su'beyob:
JHN.12.35	—Mach jalix wʌ'an i sʌclel
JHN.12.36	Che' añ to i sʌclel pañimil la' wic'ot, ñopola i sʌclel pañimil, che' jiñi, i yalobiletla i sʌclel pañimil.
JHN.12.36	Che' bʌ tsa' ujti ti t'añ Jesús, tsa' majli, tsi' sʌtʌ i bʌ ti' tojlelob. 
JHN.12.37	Anquese ca'bʌl i yejtal i p'ʌtʌlel tsa' bʌ i pʌsʌ ti' tojlelob, ma'añic tsi' ñopoyob. 
JHN.12.38	Cha'añ mi' ts'ʌctiyel jiñi t'añ su'bil bʌ i cha'añ jiñi x'alt'añ Isaías:
JHN.12.38	“C Yum, ¿majqui tsi' ñopo lac t'añ?
JHN.12.38	¿Majqui tsi' q'uelbe i p'ʌtʌlel lac Yum?”
JHN.12.39	Jiñi cha'añ ma'añic tsa' mejli i ñopob, come Isaías tsi' su'bu ja'el:
JHN.12.40	“Lac Yum tsi' yotsayob ti xpots' yic'ot tsi' tsʌts-esʌbeyob i pusic'al,
JHN.12.40	cha'añ ma'añic mi' c'otelob i wut,
JHN.12.40	cha'añ ma'añic mi' ch'ʌmbeñob isujm ti' pusic'al,
JHN.12.40	cha'añ ma'añic mi' sutq'uiñob i bʌ,
JHN.12.40	yic'ot cha'añ ma'añic mic c'oq'uesañob.”
JHN.12.41	Che'i tsi' cha'le t'añ Isaías cha'añ tsi' wʌn q'uelbe i ñuclel Jesús.
JHN.12.42	Añ ja'el ñuco' bʌ i ye'tel tsa' bʌ i ñopoyob Jesús, ma'añic tsi' su'buyob i bʌ come tsi' bʌc'ñayob fariseojob ame chojquicob loq'uel ti sinagoga, 
JHN.12.43	come tsi' ñumen c'uxbiyob i ñuclel ti' tojlel wiñicob, ma'añic tsi' mulayob i ñuclel ti Dios.
JHN.12.44	C'am tsi' cha'le t'añ Jesús, tsi' yʌlʌ: Jiñi mu' bʌ i ñopon, mach cojic jach mi' ñopon, mi' ñop c Tat tsa' bʌ i chocoyon tilel. 
JHN.12.45	Jiñi mu' bʌ i q'uelon mi' q'uel c Tat tsa' bʌ i chocoyon tilel.
JHN.12.46	Joñon i sʌclelon pañimil, tsa' tiliyon ti pañimil cha'añ ma'añic mi' cʌytʌl ti ic'ch'ipan bʌ pañimil jiñi mu' bʌ i ñopon. 
JHN.12.47	Jiñi mu' bʌ i yu'bin c t'añ, mi ma'añic mi' jac', ma'añic tic wenta cha'añ mic cha'len meloñel ti' tojlel, come ma'añic tsa' tiliyon cha'añ mic cha'len meloñel ti' tojlel jiñi año' bʌ ti pañimil, tsa' tiliyon cha'añ mij coltañob. 
JHN.12.48	Jiñi mach bʌ yomic i ñopon, mach bʌ añic mi' jac'beñon c t'añ, añ mu' bʌ caj i cha'len meloñel ti' tojlel; jiñʌch c t'añ mu' bʌ caj i tsictesʌben i mul ti jiñi cojix bʌ q'uiñ.
JHN.12.49	Come mach tilemic c t'añ tic bajñel pusic'al; C Tat tsa' bʌ i chocoyon tilel tsi' yʌq'ueyon mandar cha'añ chuqui yom mic su'b yic'ot bajche' yom mi cʌl. 
JHN.12.50	Cujil cha'añ i mandar c Tat, jiñʌch cha'añ mi' tajob i cuxtʌlel mach bʌ añic mi' jilel jiñi wiñicob x'ixicob. Jiñi cha'añ jiñi mu' bʌ c su'b che'ʌch mic su'b che' bajche' tsi' su'beyon c Tat.
JHN.13.1	Che' lʌc'ʌlix i q'uiñilel Pascua,
JHN.13.2	Che' woli i c'uxob waj ti' ac'ʌlel, jiñi xi'ba tsi' ñijcʌbe i pusic'al Judas Iscariote, i yalobil bʌ Simón, cha'añ mi' yʌc' Jesús ti' c'ʌb i contra. 
JHN.13.3	Yujil Jesús cha'añ añix ti' wenta pejtelel chuqui tac añ,
JHN.13.4	Tsa' ch'ojyi ti mesa, tsi' jocho jiñi pʌl bʌ i bujc, tsi' wel cʌchʌ suco' c'ʌbʌl ti' ñʌc'. 
JHN.13.5	Tsi' je'be ja' ti poc',
JHN.13.6	Che' bʌ tsa' c'oti ba'añ Simón Pedro, tsi' su'be:
JHN.13.6	—C Yum, ¿mu' ba caj a pocbeñon coc?
JHN.13.7	Jesús tsi' su'be:
JHN.13.7	—Jiñi woli bʌ c mel, ma'añic ma' ch'ʌmben isujm wʌle pero ti wi'il mi caj a ch'ʌmben isujm.
JHN.13.8	Pedro tsi' su'be:
JHN.13.8	—Ma'añic ba ora mi caj a pocbeñon coc.
JHN.13.8	Jesús tsi' jac'be:
JHN.13.8	—Mi ma'añic mic poquet, mach c cha'añetic.
JHN.13.9	Simón Pedro tsi' su'be:
JHN.13.9	—C Yum, mach jiñic jach coc yom ma' poc, pocbeñon j c'ʌb ja'el yic'ot c jol.
JHN.13.10	Jesús tsi' su'be:
JHN.13.10	—Jiñi ts'ʌmijeñix bʌ jasʌl mi' pocbentel i yoc, come sʌquix ti pejtelel, jatetla sʌquetixla, anquese mach pejteleticla.
JHN.13.11	Come yujil majqui mi caj i yʌc' ti' c'ʌb i contra, jiñi cha'añ tsi' yʌlʌ: “Mach sʌqueticla ti la' pejtelel.”
JHN.13.12	Che' bʌ tsa' ujti i pocbeñob i yoc, tsi' cha' ch'ʌmʌ pʌl bʌ i bujc, tsa' cha' buchle ti' t'ejl mesa, tsi' c'ajtibeyob:
JHN.13.12	—¿La' wujil ba chuqui tsa' c melbeyetla? 
JHN.13.13	Jatetla mi la' pejcañon ti la' Maestro yic'ot ti la' Yum, uts'at chuqui mi la' wʌl, come isujm joñoñʌch. 
JHN.13.14	Mi joñon la' Yumon, la' maestrojon, tsa' c pocbeyetla la' woc, che' yom mi la' pocben la' bʌ la' woc ti' jujuntiquiletla ja'el.
JHN.13.15	Come joñon tsa'ix c pʌsbeyetla che' bajche' yom mi la' mel, cha'añ che' bajche' tsa' c mele, che'ʌch yom mi la' mel jatetla ja'el.
JHN.13.16	Isujm, isujm mic su'beñetla: Jiñi x'e'tel mach ñuquic che' bajche' i yum; mi jiñic jiñi chocbil bʌ majlel ñumen ñuc che' bajche' jiñi tsa' bʌ i choco majlel.
JHN.13.17	Mi la' wujilʌch chuqui tsa' c su'beyetla, tijicñayetla che' mi la' mel.
JHN.13.18	Ma'añic wolic pejcañetla ti la' pejtelel. Cujil majqui tsa' c yajca cha'añ mi' ts'ʌctiyel i Ts'ijbujel Dios mu' bʌ i yʌl: “Jiñi tsa' bʌ i c'uxu waj quic'ot tsi' contrajiyon.”
JHN.13.19	Mic su'beñetla iliyi che' maxto ujtemic, che' ba ora mi yujtel mi caj la' ñop cha'añ Cristojoñʌch. 
JHN.13.20	Isujm, isujm mic su'beñetla: Jiñi mu' bʌ i pʌy ochel c wiñic mu' bʌ c choc majlel, joñon woli' pʌyon ochel; jiñi mu' bʌ i pʌyon ochel woli' pʌy ochel c Tat tsa' bʌ i chocoyon tilel.
JHN.13.21	Che' bʌ tsa' ujti i su'b Jesús jiñi t'añ, wen ch'ijiyem tsa' caji i yu'bin ti' pusic'al, tsi' yʌlʌ:
JHN.13.21	—Isujm, isujm mic su'beñetla, juntiquil wʌ' bʌ añ la' wic'ot mi caj i yʌc'on ti' c'ʌb j contra.
JHN.13.22	Jiñi cha'añ xcʌnt'añob tsa' caji i q'uelob i bʌ, come ma'añic tsi' ña'tayob majqui woli' tajtʌl ti t'añ. 
JHN.13.23	Juntiquil xcʌnt'añ c'uxbibil bʌ i cha'añ, ya' ts'ej buchul ba'añ Jesús.
JHN.13.24	Simón Pedro tsi' pʌsbe i c'ʌb jiñi xcʌnt'añ buchul bʌ ti' t'ejl Jesús cha'añ mi' c'ajtiben majqui jiñi mu' bʌ caj i yʌc' ti' c'ʌb i contra. 
JHN.13.25	Jiñi ya' bʌ buchul ti' t'ejl Jesús tsi' ñʌcchoco i bʌ ti' tajñ, tsi' c'ajtibe:
JHN.13.25	—C Yum, ¿majqui jiñi?
JHN.13.26	Jesús tsi' jac'be:
JHN.13.26	—Jiñʌch mu' bʌ cʌq'uen ts'ajbil bʌ waj, che' bʌ tsa' ujti i ts'aj jiñi waj, tsi' yʌq'ue Judas Iscariote i yalobil bʌ Simón. 
JHN.13.27	Che' bʌ tsi' ch'ʌmʌ Judas jiñi ts'ajbil bʌ waj, tsa' ochi Satanás ti' pusic'al, jiñi cha'añ Jesús tsi' su'be:
JHN.13.27	—Jiñi mu' bʌ caj a mel, mele ti ora.
JHN.13.28	Pero mi juntiquilic ya' bʌ añob ti' t'ejl mesa tsi' ch'ʌmbeyob isujm chucoch tsi' su'be jiñi t'añ. 
JHN.13.29	Come Judas jiñʌch jiñi mu' bʌ i cʌntan jiñi taq'uiñ, jiñi cha'añ lamital tsi' ña'tayob cha'añ Jesús woli i su'ben i mʌn chuqui tac yom cha'añ q'uiñijel, tsi' cha' ña'tayob tic'ʌl mi' tsi' su'be i yʌq'ueñ taq'uiñ jiñi mach bʌ añobic i chu'bʌañ. 
JHN.13.30	Che' bʌ Judas tsa' ujti i ch'ʌm ts'ajbil bʌ waj, tsa' loq'ui majlel. Ac'ʌlelix pañimil, che' jiñi.
JHN.13.31	Che' loq'uemix majlel Judas, Jesús tsi' yʌlʌ:
JHN.13.31	—Wʌle tsa'ix tsictiyi i ñuclel i Yalobil Wiñic, tic tojlel tsa'ix tsictiyi i ñuclel Dios. 
JHN.13.32	Mi tsa'ix pʌsle i ñuclel Dios ti Yalobil, che' ja'el Dios mi caj i pʌs i ñuclel i Yalobil. Dios mi caj i bʌc' tsictesan i ñuclel i Yalobil. 
JHN.13.33	Calobilob, jumuc' jax wʌ'añon la' wic'ot. Mi caj la' sajcañon; che' bajche' tsa' c su'be judíojob, che' ja'el mic su'beñetla: Ya' ba' mic majlel, mach mejlic la' majlel.
JHN.13.34	Mi cʌq'ueñetla tsiji' bʌ mandar: C'uxbin la' bʌ. Che' bajche' tsa' j c'uxbiyetla,
JHN.13.35	Che' jiñi, pejtelel wiñicob mi caj i ña'tañob xcʌnt'añetla c cha'añ che' mi la' c'uxbin la' bʌ.
JHN.13.36	Simón Pedro tsi' c'ajtibe:
JHN.13.36	—C Yum, ¿baqui ma' majlel?
JHN.13.36	Jesús tsi' jac'be:
JHN.13.36	—Ya' ba' mic majlel maxto mejlic a tsajcañon majlel, pero ti' wi'il mi caj i mejlel a tsajcañon.
JHN.13.37	Pedro tsi' su'be:
JHN.13.37	—C Yum, ¿chucoch maxto mejlic c tsajcañet majlel wʌle? Mi caj cʌc' c bʌ ti chʌmel cha'añet.
JHN.13.38	Jesús tsi' su'be:
JHN.13.38	—¿Mu' ba a wʌc' a bʌ ti chʌmel cha'añon? Isujm, isujm mic su'beñet, che' maxto añic tsi' cha'le uq'uel tat mut, uxyajl mi caj a wʌl mach a cʌñʌyoñic.
JHN.14.1	Mach mi la' mel la' pusic'al; mi la' ñop Dios, ñopoyonla ja'el. 
JHN.14.2	Ti' yotot c Tat añ ca'bʌl chumlibʌl; che' machic jax añ chumlibʌl, tic'ʌl tsa' c su'beyetla; mux c majlel c chajpʌbeñetla la' wajñib. 
JHN.14.3	Mi tsa'ix majli c chajpan la' wajñib, cha' talon c pʌyetla majlel,
JHN.14.4	La' wujil baqui mic majlel. Cʌñʌl la' cha'añ i bijlel.
JHN.14.5	Tomás tsi' su'be:
JHN.14.5	—C Yum, mach cujilic lojon baqui ma' majlel. ¿Bajche' mi mejlel j cʌn lojon i bijlel?
JHN.14.6	Jesús tsi' su'be:
JHN.14.6	—Joñon i bijlelon,
JHN.14.7	Che' muq'uic la' cʌñon, mi' mejlel la cʌn c Tat ja'el, wʌle cʌñʌlix la' cha'añ come tsa'ix la' q'uele.
JHN.14.8	Felipe tsi' su'be:
JHN.14.8	—C Yum, pʌsbeñon lojon a Tat, jasʌl mi tsa' pʌsʌ.
JHN.14.9	Jesús tsi' su'be:
JHN.14.9	—Ca'bʌlix ora wʌ'añon la' wic'ot. ¿Mach ba añic tsa' cʌñʌyon, Felipe? Jiñi tsa' bʌ i q'ueleyon, tsa'ix i q'uele c Tat.
JHN.14.10	¿Mach ba añic ma' ñop añon tic Tat, jiñi c Tat añ ti joñon? Jiñi t'añ mu' bʌ c su'beñetla, ma'añic mic su'b tic bajñelil; jiñʌch c Tat mu' bʌ i yajñel ti joñon woli' mel jiñi e'tel quic'ot. 
JHN.14.11	Ñopoyon, añon tic Tat, c Tat añ ti joñon. Mi ma'añic mi la' ñop c t'añ, ñopoyon cha'añ que'tel.
JHN.14.12	Isujm, isujm mic su'beñetla, jiñi mu' bʌ i ñopon, mi caj i mel jiñi e'tel mu' bʌ c mel ja'el, ñumen ñuc mi caj i mel che' bajche' tsa' c mele, come joñon mic majlel ba'añ c Tat. 
JHN.14.13	Pejtelel chuqui tac mi la' c'ajtiben c Tat tij c'aba', mi caj c mel
JHN.14.14	Mi añ chuqui mi la' c'ajtin tij c'aba', joñon mi caj c mel.
JHN.14.15	Mi c'ux mi la' wu'biñon, mi caj la' jac'beñon c mandar.
JHN.14.16	Joñon mi caj j c'ajtiben c Tat, mi caj i yʌq'ueñetla yam bʌ la' waj Pi'leya,
JHN.14.17	Jiñʌch jiñi Espíritu mu' bʌ i pʌs isujmlel Dios, jiñi i cha'año' bʌ pañimil mach mejlic i yʌq'ueñtelob, come ma'añic mi' q'uelob, ma'añic mi' cʌñob ja'el; pero jatetla mi la' cʌn, come mi' yajñel la' wic'ot, mi caj i yajñel ti la' pusic'al.
JHN.14.18	Ma'añic mi caj j cʌyetla ti me'ba'; cha' talon ba'añetla. 
JHN.14.19	Ila ti' jumuc', ma'añic mi caj i chʌn q'ueloñob jiñi año' bʌ ti pañimil; pero jatetla mi la' q'uelon, come cuxulon, che' ja'el jatetla cuxul mi caj la' wajñel. 
JHN.14.20	Ti jim bʌ q'uiñ
JHN.14.21	Jiñi mu' bʌ i cʌn c mandar yic'ot mu' bʌ i jac', jiñʌch mu' bʌ i c'uxbiñon. Jiñi mu' bʌ i c'uxbiñon, mi caj i c'uxbintel tic Tat, joñon ja'el mi caj j c'uxbin, mi caj cʌq'ueñetla la' wen cʌñon.
JHN.14.22	Jiñi Judas, (mach jiñic Judas Iscariote),
JHN.14.22	—C Yum, ¿bajche' mi caj a wʌq'ueñon lojon c wen cʌñet, che' ma'añic ma' wʌq'ueñob i cʌñet jiñi i cha'año' bʌ pañimil?
JHN.14.23	Jesús tsi' jac'ʌ, tsi' su'be:
JHN.14.23	—Jiñi mu' bʌ i c'uxbiñon mi caj i jac'beñon c t'añ; mi caj i c'uxbintel tic Tat, mi caj c tilel lojon ba'añ, che' ja'el mi caj c cha'len lojon chumtʌl yic'ot. 
JHN.14.24	Jiñi mach bʌ añic mi' c'uxbiñon ma'añic mi' jac'beñon c t'añ; jiñi t'añ tsa' bʌ la' wu'bi mach c cha'añic i t'añʌch c Tat tsa' bʌ i chocoyon tilel.
JHN.14.25	Tsa' c su'beyetla jiñi t'añ che' wʌ' to añon la' wic'ot. 
JHN.14.26	Jiñi la' waj Pi'leya, jiñʌch Ch'ujul bʌ Espíritu, mu' bʌ caj i chocbeñetla tilel c Tat tic c'aba',
JHN.14.27	Mi cʌq'ueñetla i ñʌch'tʌlel la' pusic'al,
JHN.14.28	Tsa'ix la' wu'bi chuqui tsa' c su'beyetla: “Mic majlel, pero mic cha' tilel ba'añetla.” Che' muq'uic la' c'uxbiñon, tijicña la' pusic'al cha'añ tsa' c su'beyetla mic majlel ba'añ c Tat, come ñumen ñuc c Tat bajche' joñon. 
JHN.14.29	Wʌle tsa'ix c su'beyetla che' maxto añic tsa' ujti, cha'añ mi la' ñopon ba' ora mi' yujtel. 
JHN.14.30	Mach ca'bʌlix mic caj chʌn c pejcañetla, come tal i yum pañimil, pero ma'añic i p'ʌtʌlel tic tojlel 
JHN.14.31	Pero cha'añ mi cʌn pejtelel pañimil c'ux mi cu'bin c Tat, mic jac' che' bajche' tsi' yʌq'ueyon i mandar, che'ʌch mic mel.
JHN.14.31	Ch'ojyeñixla, coñixla ti' loq'uel ilayi. 
JHN.15.1	Joñon jiñi isujm bʌ ac',
JHN.15.2	Pejtelel i c'ʌb ac' mach bʌ añic mi' yʌc' i wut ti' joñon, mi caj i tsep loq'uel; pejtelel mu' bʌ i yʌc' i wut, mi caj i porajin cha'añ ñumen ca'bʌl mi' yʌc' i wut. 
JHN.15.3	Sʌquetixla cha'añ jiñi t'añ tsa' bʌ c su'beyetla.
JHN.15.4	Ajñenla ti joñon, joñon ja'el mi caj cajñel ti jatetla. Che' bajche' i c'ʌb ac' ma'añic mi mejlel i yʌc' i wut ti' bajñelil, mi ma'añic mi' yajñel ti' yʌq'uil, che' ja'el jatetla mach mejlic la' wʌc' la' wut, mi ma'añic mi la' wajñel ti joñon.
JHN.15.5	Joñon jiñi ac', jatetla j c'ʌbetla, jiñi mu' bʌ i yajñel ti joñon che' bajche' joñon mi cajñel ti jiñi wiñic, jiñʌch mu' bʌ i yʌc' ca'bʌl i wut, come mi ma'añic mi la' wajñel ti joñon, ma'añic chuqui mi' mejlel la' bajñel mel.
JHN.15.6	Jiñi mach bʌ añic mi' yajñel ti joñon, mi caj i chojquel loq'uel che' bajche' mach bʌ weñic bʌ i c'ʌb ac', mi' tiquin; mi caj i tempʌyel cha'añ mi' chojquel ochel ti c'ajc cha'añ mi' pulel.
JHN.15.7	Mi woli la' wajñel ti joñon, mi woli yajñel c t'añ ti jatetla, c'ajtinla chuqui tac jach la' wom, mi caj la' jac'bentel.
JHN.15.8	Mi' caj ti pʌstʌl i ñuclel c Tat, che' mi la' wʌc' ca'bʌl la' wut, che' jiñi, xcʌnt'añetla c cha'añ. 
JHN.15.9	Che' bajche' tsi' c'uxbiyon c Tat, che' ja'el tsa' c'uxbiyetla, chʌn ajñenla tij c'uxbiya. 
JHN.15.10	Mi woli la' jac'beñon c mandar, mi caj c chʌn c'uxbiñetla, che' bajche' tsa' c jac'be i mandar c Tat, wolic chʌn c'uxbintel tic Tat.
JHN.15.11	Jiñi t'añ tsa' c su'beyetla cha'añʌch mi' yajñel i tijicñʌyel c pusic'al ti la' tojlel, cha'añ mi' ts'ʌctiyel i tijicñʌyel la' pusic'al.
JHN.15.12	Jiñʌch c mandar: C'uxbin la' bʌ che' bajche' tsa' j c'uxbiyetla.
JHN.15.13	Ma'añic majqui ñumen ca'bʌl i c'uxbiya che' bajche' jiñi mu' bʌ i yʌc' i bʌ ti chʌmel cha'añ i pi'ʌlob. 
JHN.15.14	Jatetla c pi'ʌletla che' mi la' mel chuqui mic su'beñetla. 
JHN.15.15	Ma'añic mic chʌn pejcañetla tic wiñic, come jiñi wiñic am bʌ ti' yum mach yujilic chuqui mi' mel i yum; pero joñon mic pejcañetla tic pi'ʌl, come pejtelel chuqui tsa' cu'bi tic Tat, tsa'ix cʌq'ueyetla la' cʌn. 
JHN.15.16	Mach jateticla tsa' la yajcayon, joñon tsa' c yajcayetla,
JHN.15.17	Jiñʌch c mandar cha'añ mi la' chʌn c'uxbin la' bʌ.
JHN.15.18	Mi ts'a' mi' q'ueletla jiñi i cha'año' bʌ pañimil, ña'tanla ts'a' tsi' q'ueleyoñob ti ñaxan. 
JHN.15.19	Che' i cha'añeticla pañimil mi' c'uxbiñetla, che' bajche' mi c'uxbiñob i bʌ, pero come mach i cha'añeticla pañimil. Joñon ñaxan tsa' c yajcayetla ti' pañimil, jiñi cha'añ ts'a' mi' q'ueletla jiñi i cha'año' bʌ pañimil. 
JHN.15.20	Ña'tanla jiñi t'añ tsa' bʌ c su'beyetla: “Jiñi mu' bʌ i melben i ye'tel i yum mach ñumen ñuquic bajche' i yum.”
JHN.15.21	Che'ʌch mi caj i melbeñetla i cha'año' bʌ pañimil cha'añ ti' caj j c'aba',
JHN.15.22	Che' machic jax tsa' tiliyon, che' machic jax tsa' c pejcayob, che' jiñi ma'añobic i mul; pero wʌle mach mejlic i su'bob ma'añobic i mul. 
JHN.15.23	Jiñi mu' bʌ i ts'a'leñon, mi' ts'a'len c Tat ja'el. 
JHN.15.24	Che' machic jax tsa' c mele ñuc tac bʌ que'tel mach bʌ añic majqui melbil i cha'añ ti' ñaxan, che' jiñi ma'añobic i mul; pero wʌle tsa'ix i q'ueleyob, mi' ts'a'leñoñob temel quic'ot c Tat. 
JHN.15.25	Pero cha'añʌch mi' ts'ʌctiyel jiñi t'añ ts'ijbubil bʌ ti mandar: “Tsi' ts'a'leyoñob che' ma'añic c mul.”
JHN.15.26	Che' ba ora mi' tilel la' waj Pi'leya, mu' bʌ caj chocbeñetla tilel ch'oyol bʌ tic Tat, jiñʌch jiñi Espíritu mu' bʌ i tsictesan isujmlel c t'añ, jiñi mi caj i yʌc'on ti cʌjñel. 
JHN.15.27	Jatetla ja'el mi caj la' wʌc'on ti cʌjñel,
JHN.16.1	Tsa' c su'beyetla jiñi t'añ cha'añ ma'añic mi' tejchel tilebixel bʌ la' pusic'al.
JHN.16.2	Mi caj la' chojquel loq'uel ti sinagoga; che' ja'el tal i yorajlel che' mi caj i lon ña'tañob uts'at woli i melbeñob i ye'tel Dios, che' mi' tsʌnsañetla.
JHN.16.3	Che'ʌch mi caj i melob come mach i cʌñʌyobic c Tat, ma'añic tsi' cʌñʌyoñob ja'el.
JHN.16.4	Tsa' c su'beyetla chuqui tac tal cha'añ mi la' ña'tan ba' ora mi' yujtel, jiñʌch tsa' bʌ c wʌn su'beyetla.
JHN.16.4	Ma'añic tsa' c su'beyetla che' ti' cajibal, come wʌ' to añon la' wic'ot. 
JHN.16.5	Pero wʌle mic majlel ba'añ jiñi tsa' bʌ i chocoyon tilel. Mi juntiquileticla woli' la' c'ajtibeñon baqui mic majlel. 
JHN.16.6	Pero wen ch'ijiyem jax la' pusic'al cha'añ c t'añ tsa' bʌ c su'beyetla. 
JHN.16.7	Pero Joñon mic su'beñetla ti' isujm: Ñumen uts'at cha'añetla mi tsa' majliyon; come mi ma'añic mic majlel, mach talic la' waj Pi'leya
JHN.16.8	Che' julemix la' waj Pi'leya, mi caj i jec'beñob i pusic'al wiñicob x'ixicob ti pañimil cha'añ mi' tsictesʌbeñob i mul yic'ot toj bʌ c pusic'al yic'ot tojmulil. 
JHN.16.9	Mi caj i ña'tañob añob i mul cha'añ ma'añic tsi' ñopoyoñob.
JHN.16.10	Mi caj i ña'tañob toj c pusic'al, come mic majlel ba'añ c Tat, ma'añix mi caj la' chʌn q'uelon. 
JHN.16.11	Mi caj i ña'tañob añ tojmulil, come otsʌbilix ti tojmulil i yum pañimil.
JHN.16.12	Añ to ca'bʌl chuqui com c su'beñetla, pero maxto mejlic la' laj ch'ʌmben isujmlel. 
JHN.16.13	Che' julemix jiñi Espíritu mu' bʌ i tsictesan isujmlel, jiñi mi caj i yʌq'ueñetla la' cʌn pejtelel isujmlel tac, come ma'añic mi' c'ʌn i bajñel pusic'al i tsictesan chuqui tac mi' su'b, cojach mi' su'b pejtelel chuqui tac mi yu'bin yic'ot ja'el mi caj i su'beñetla chuqui tac tal. 
JHN.16.14	Mi caj i pʌs c ñuclel, come mi caj i lu' ch'ʌm ti' wenta che' jiñi mi caj i yʌq'ueñetla la' cʌn. 
JHN.16.15	Pejtelel chuqui añ i cha'añ c Tat, c cha'añʌch; jiñi cha'añ tsa' c su'beyetla mi caj i lu' ch'ʌm ti' wenta c cha'añ bʌ, mi caj i yʌq'ueñetla la' cʌn.
JHN.16.16	Ila ti' jumuc' ma'añix mi caj la' q'uelon; pero ti' yam bʌ jumuc' mi caj la' cha' q'uelon,
JHN.16.17	Jiñi cha'añ lamital xcʌnt'añob i cha'añ tsa' caji i c'ajtibeñob i bʌ:
JHN.16.17	—¿Chuqui jiñi woli bʌ i su'beñonla, “ila ti jumuc'”, “ma'añic mi caj la' q'uelon, ti yam bʌ jumuc' mi caj la' cha' q'uelon, come mic majlel ba'añ c Tat”?
JHN.16.18	Jiñi cha'añ tsi' cha' alʌyob:
JHN.16.18	—¿Chuqui yom mi yʌl, “Ila ti jumuc'?” Ma'añic mi lac ch'ʌmben isujm chuqui mi yʌl.
JHN.16.19	Jesús tsi' ña'ta chuqui yom i c'ajtibeñob, tsi' su'beyob:
JHN.16.19	—¿Mu' ba la' c'ajtiben la' bʌ chuqui isujmlel c t'añ tsa' bʌ cʌlʌ: “Ila ti jumuc' ma'añic mi caj la' q'uelon, ti yam bʌ jumuc' mi caj la' cha' q'uelon”? 
JHN.16.20	Isujm, isujm mic su'beñetla: Jatetla mi caj la' cha'len uq'uel, mi caj la' mel la' pusic'al, jiñi año' bʌ ti pañimil tijicña mi caj i yu'biñob, pero jatetla ch'ijiyem jax mi caj la' wu'bin, ti wi'il mi caj i q'uextʌyel i ch'ijiyemlel la' pusic'al ti' tijicñʌyel. 
JHN.16.21	Jiñi x'ixic che' mi caj i yilan pañimil i yalobil, mi' yu'bin wocol cha'añ bajq'uel;
JHN.16.22	Jatetla ja'el wocol mi la' wu'bin wʌle, pero joñon mi caj c cha' q'ueletla, tijicña mi caj la' wu'bin, ma'añic majch mi mejlel i yʌc' ti jilel i tijicñʌyel la' pusic'al.
JHN.16.23	Ti jiñi q'uiñ
JHN.16.24	C'ʌlʌl wʌle ma'añic chuqui tsa' la' c'ajti tij c'aba'; c'ajtinla, mi caj la' wʌq'uentel cha'añ mi' ts'ʌctiyel i tijicñʌyel la' pusic'al.
JHN.16.25	Jiñi t'añ tsa' c su'beyetla ti lajiya; tal i yorajlel che' ma'añix mic chʌn pejcañetla ti lajiya, mi caj c su'beñetla isujmlel c Tat ti wen tsiquil bʌ t'añ. 
JHN.16.26	Ti jiñi q'uiñ mi caj la' cha'len c'ajtiya tij c'aba', pero mic su'beñetla cha'añ jatetla mux mejlel la' c'ajtiben c Tat, 
JHN.16.27	come c Tat ja'el mi' c'uxbiñetla, come jatetla tsa' la' c'uxbiñon, yic'ot tsa'ix la' ñopo tilemon ti Dios. 
JHN.16.28	Tsa' loq'uiyon tilel ba'añ c Tat, tsa' tiliyon ti pañimil; wʌle mic cha' cʌy pañimil, come mi caj c cha' majlel ba'añ c Tat.
JHN.16.29	Jiñi xcʌnt'añob i cha'añ tsi' su'beyob:
JHN.16.29	—Tsiquilʌch isujmlel a t'añ wʌle, mach ti lajiyajic woliyet ti t'añ. 
JHN.16.30	Wʌle mic c ch'ʌmben lojon isujm cha'añ a wujilʌch pejtelel chuqui tac añ; ma'añix majqui yom mi cʌntesañet, jiñi cha'añ mic ñop lojon tilemet ti Dios.
JHN.16.31	Jesús tsi' jac'beyob:
JHN.16.31	—¿Wʌle wolix ba la' c'un ñop? 
JHN.16.32	Awilan, tal i yorajlel, i yorajlelix wʌle, che' mi caj la' pam pujquel,
JHN.16.33	Tsa' c su'beyetla jiñi t'añ cha'añ mi la' taj i ñʌch'tʌlel la' pusic'al ti joñon. Ti pañimil mi caj la' taj wocol, pero yom ch'ejletla come joñon tsa' c jisʌbe i yumʌntel pañimil.
JHN.17.1	Che' bʌ tsa' ujti ti t'añ Jesús, tsi' letsa i wut ti panchan, tsi' yʌlʌ:
JHN.17.1	—C Tat, i yorajlelix wʌle.
JHN.17.2	Come tsa' wʌq'ue i p'ʌtʌlel a Walobil ti' tojlel pejtelel wiñicob x'ixicob, cha'añ mi cʌq'ueñob i cuxtʌlel mach bʌ añic mi' jilel ti pejtelelob jiñi tsa' bʌ a wʌq'ueyon. 
JHN.17.3	Jiñʌch i cuxtʌlel mach bʌ añic mi' jilel che' mi' cʌñetob, jiñi cojach bʌ isujm bʌ Dios, yic'ot Jesucristo tsa' bʌ a choco tilel.
JHN.17.4	Tsa' c pʌsʌ a ñuclel ti pañimil; tsa'ix c ts'ʌctesa jiñi e'tel tsa' bʌ a wʌq'ueyon cha'añ mic mel.
JHN.17.5	Wʌle, c Tat, pʌsʌ c ñuclel che' bajche' añ c cha'añ quic'otet che' maxto añic pañimil.
JHN.17.6	Tsa' c tsictesʌbeyob a c'aba' jiñi wiñicob tsa' bʌ a wʌq'ueyon ti pañimil; a cha'añob, tsa' wʌq'ueyoñob, tsi' jac'ʌyob a t'añ. 
JHN.17.7	Yujilobix ya' ch'oyol ba' añet pejtelel tsa' bʌ a wʌq'ueyon. 
JHN.17.8	Come jiñi t'añ tsa' bʌ a wʌq'ueyon, tsa'ix cʌq'ueyob, tsi' ñopoyob, yujilobix ti' isujm tsa' loq'uiyon tilel ba' añet, tsi' ñopoyob chocbilon tilel a cha'añ.
JHN.17.9	Mij c'ajtibeñet i wenlel, ma'añic mij c'ajtibeñet i wenlel i cha'año' bʌ pañimil, pero mij c'ajtibeñet i wenlel jiñi wiñicob tsa' bʌ a wʌq'ueyon, come a cha'añob. 
JHN.17.10	Pejtelel c cha'año' bʌ, a cha'añobʌch, jiñi a cha'añ bʌ c cha'añobʌch ja'el, tsa'ix i tsictesayob c ñuclel.
JHN.17.11	Mach chʌn añoñix ti pañimil, pero iliyob añob to ti pañimil, joñon cha' talon ba' añet. C Ch'ujutat, cʌntañob ti a c'aba' jiñi xñopt'añob tsa' bʌ a wʌq'ueyon cha'añ mi' yajñelob ti jump'ejl jach i pusic'al che' bajche' joñonla. 
JHN.17.12	Che' wʌ' to añon quic'otob ti pañimil, tsa' j cʌntayob ti a c'aba'; jiñi tsa' bʌ a wʌq'ueyon, tsa' cʌntayob, ma'añic tsa' sajti mi juntiquilic, cojach jiñi mu' bʌ i majlel ti tojmulil cha'añ mi' ts'ʌctiyel i Ts'ijbujel Dios.
JHN.17.13	Wʌle talon ba' añet. Wolic su'b jiñi t'añ ti pañimil, cha'añ mi' ts'ʌctiyel i tijicñʌyelob i pusic'al che' bajche' i tijicñʌyel c pusic'al.
JHN.17.14	Tsa' cʌq'ueyob a t'añ, i cha'año' bʌ pañimil tsi' ts'a'leyob c cha'año' bʌ, come mach i cha'añobic pañimil che' bajche' joñon ja'el mach i cha'añoñic pañimil.
JHN.17.15	Ma'añic mij c'ajtibeñet cha'añ ma' pʌyob loq'uel ti pañimil. Cojach cha'añ ma' cʌntañob ame yajlicob ti jontolil. 
JHN.17.16	Mach i cha'añobic pañimil che' bajche' joñon mach i cha'añoñic pañimil ja'el. 
JHN.17.17	Sʌc-esañob
JHN.17.18	Che' bajche' tsa' chocoyon tilel ti pañimil, che' ja'el tsa' c chocoyob majlel ti pejtelel pañimil.
JHN.17.19	Cha'añ ili wiñicob x'ixicob, mi' cʌq'ueñet c bʌ
JHN.17.20	Mach cojic jach mi' c'ajtibeñet i wenlel ili wiñicob x'ixicob, pero ti pejtelelob jiñi mu' bʌ caj i ñopoñob cha'añ ti' t'añ ili wʌ' bʌ añob, 
JHN.17.21	cha'añ mi' yajñelob ti jump'ejl jach i pusic'al, che' bajche' añet ti joñon c Tat, che' ja'el añon ti jatet, la' ajñicob ja'el ti joñonla ti' junmojt
JHN.17.22	Joñon tsa' cʌq'ueyob a ñuclel tsa' bʌ a wʌq'ueyon cha'añ mi' yajñelob ti jump'ejl jach i pusic'al, che' bajche' jump'ejl lac pusic'al ja'el. 
JHN.17.23	Añon ti' tojlelob, añet ti joñon, aq'ueñob i taj ts'ʌcʌl bʌ i junmojtlel, cha'añ che' jiñi, jiñi año' bʌ ti pañimil mi caj i ña'tañob jatet tsa' chocoyon tilel, mi caj i ña'tañob c'ux tsa' wu'biyob, che' bajche' c'ux tsa' wu'biyon.
JHN.17.24	C Tat, jiñi tsa' bʌ a wʌq'ueyon, com cha'añ ya' ba'añon, com temel mi' yajñelob quic'ot ja'el;
JHN.17.25	Toj bʌ c Tat, jiñi año' bʌ ti pañimil ma'añic tsi' cʌñʌyetob, joñon tsa' j cʌñʌyet,
JHN.17.26	Tsa' cʌq'ueyob i cʌn a c'aba', mu' to caj c chʌn ac' ti cʌjñel, cha'añ mi' cha'leñob c'uxbiya che' bajche' tsa' c'uxbiyon, cha'añ mi cajñel ti' pusic'alob.
JHN.17.26	Jesús:
JHN.17.26	Comol oración (Mt 6.9-13); i su'bentel i ñuclel Dios (Mt 11.25-26; Lc 10.21); i su'bentel wocolix i yʌlʌ Dios (Jn 11.41-42); i c'ajtintel i coltaya Dios (Mt 26.39-44; Mc 14.35-41; Lc 22.41-42); ti' tojlel xcʌnt'añob i cha'añ (Jn 17.1-26), q'uele ja'el Lc 3.21; 5.16; 6.21; 9.18, 29; 11.1; 22.32; 23.34.
JHN.17.26	Pablo:
JHN.17.26	Cha'añ c'oc'lel (Hch 28.8); i c'ajtintel i coltaya Dios (2 Cor 12.8-9); ti tojlel woli bʌ i pejcʌbeñob i juñ (Ef 1.15-19; 3.14-21; Col 1.9-14)
JHN.17.26	Pedro:
JHN.17.26	Cha'añ tsa' cha' ch'ojyi Dorcas (Hch 9.40).
JHN.17.26	Tsa' bʌ i tsajcayob Jesús:
JHN.17.26	I c'ajtintel i coltaya Dios (Hch 4.24-31); ti' tojlel Pedro (Hch 12.5-12)
JHN.17.26	Simeón:
JHN.17.26	I su'bentel wocolix i yʌlʌ Dios (Lc 2.28-32)
JHN.18.1	Che' bʌ tsa' ujti ti' oración, tsa' c'axi yic'ot xcʌnt'añob i cha'añ ti junwejl pa' i c'aba' Cedrón ba'añ pʌc'ʌbʌl; ya' tsa' ochi yic'ot xcʌnt'añob i cha'añ.
JHN.18.2	Che' ja'el Judas jiñi tsa' bʌ i yʌc'ʌ Jesús ti' c'ʌb i contra cʌmbil i cha'añ jiñi pʌc'ʌbʌl, come ca'bʌl tsa' ajñi Jesús ya'i yic'ot xcʌnt'añob i cha'añ. 
JHN.18.3	Judas tsi' pʌyʌ tilel junmojt soldadojob yic'ot xcʌntayajob i cha'añ motomajob yic'ot fariseojob, tsa' tiliyob yic'ot c'ajc yic'ot xutunte' woli bʌ ti lejmel yic'ot espada. 
JHN.18.4	Come ña'tʌbilix i cha'añ Jesús pejtelel chuqui tac mi caj i tumbentel, tsa' majli ba' añob, tsi' c'ajtibeyob:
JHN.18.4	—¿Majqui woli la' sajcan?
JHN.18.5	Tsi' jac'beyob:
JHN.18.5	—Jesús, jiñi ch'oyol bʌ ti Nazaret.
JHN.18.5	Jesús tsi' su'beyob:
JHN.18.5	—Joñoñʌch.
JHN.18.5	Ya'añ Judas ja'el yic'otob, jiñʌch tsa' bʌ i yʌc'ʌ Jesús ti' c'ʌb i contra. 
JHN.18.6	Che' bʌ Jesús tsi' su'beyob: “Joñoñʌch”, wʌlʌc pat tsi' chocoyob majlel i bʌ, tsa' yajliyob ti lum. 
JHN.18.7	Jesús tsi' cha' c'ajtibeyob:
JHN.18.7	—¿Majqui woli la' sajcan?
JHN.18.7	Tsi' su'beyob:
JHN.18.7	—Jesús, jiñi ch'oyol bʌ ti Nazaret.
JHN.18.8	Tsi' jac'ʌ Jesús:
JHN.18.8	—Tsa'ix c su'beyetla joñoñʌch. Mi woli la' sajcañon, la' sujticob ili xcʌnt'añob c cha'añ.
JHN.18.9	Che'ʌch tsa' ujti cha'añ mi' ts'ʌctiyel jiñi t'añ tsa' bʌ i yʌlʌ Jesús: “Jiñi tsa' bʌ a wʌq'ueyon ma'añic tsa' sajti mi juntiquilic.”
JHN.18.10	Jiñi cha'añ Simón Pedro añ i cha'añ junts'ijt espada tsi' bots'o, tsi' wel tsepbe loq'uel ñoj bʌ i chiquin i wiñic jiñi ñuc bʌ motomaj. I c'aba' jiñi x'e'tel jiñʌch Malco. 
JHN.18.11	Jiñi cha'añ Jesús tsi' su'be Pedro:
JHN.18.11	—Otsan a wespada ti' yotot. ¿Mach ba yomic mic lac ñusan ili wocol
JHN.18.12	Jiñi soldadojob yic'ot i capitán yic'ot xcʌntayajob i cha'añ judíojob tsi' chucuyob Jesús, tsi' cʌchʌyob. 
JHN.18.13	Tsi' ñaxan pʌyʌyob majlel ba'añ Anás, i ñij-al Caifás, jiñi ñuc bʌ motomaj ti jiñi ja'bil.
JHN.18.14	Jiñʌch Caifás tsa' bʌ i su'be judíojob uts'at mi' chʌmel juntiquil wiñic cha'añ i q'uexol wiñicob x'ixicob.
JHN.18.15	Simón Pedro yic'ot yam bʌ xcʌnt'añ, tsi' tsajcayob majlel Jesús. Jiñi yam bʌ xcʌnt'añ cʌmbilʌch i cha'añ jiñi ñuc bʌ motomaj, tsa' ochi yic'ot Jesús ya' ti' pam i yotot jiñi ñuc bʌ motomaj. 
JHN.18.16	Pero Pedro tsa' cʌle ti jumpat, wa'al ti ti' otot. Tsa' loq'ui tilel jiñi yam bʌ xcʌnt'añ cʌmbil bʌ i cha'añ jiñi ñuc bʌ motomaj, tsi' pejca jiñi xch'oc woli bʌ i cʌntan i ti' otot, cha'añ mi' mejlel ti' ochel Pedro.
JHN.18.17	Jiñi xch'oc tsa' bʌ i cʌnta i ti' otot tsi' c'ajtibe Pedro:
JHN.18.17	—¿Mach ba xcʌnt'añetic i cha'añ ja'el?
JHN.18.17	Pedro tsi' yʌlʌ:
JHN.18.17	—Mach joñoñic.
JHN.18.18	Ya' wa'alob x'e'telob yic'ot xcʌntayajob ya' ba' tsi' xiq'uiyob c'ajc come añ tsʌñal, woli' q'uixñesañob i bʌ. Ya' wa'al Pedro ja'el yic'otob, woli' q'uixñesan i bʌ.
JHN.18.19	Jiñi ñuc bʌ motomaj
JHN.18.20	Jesús tsi' jac'be:
JHN.18.20	—Joñon tsa' c pejcayob ti jamʌl jiñi año' bʌ ti pañimil. Tsa' c chʌn cha'le cʌntesa ti sinagoga yic'ot ti Templo
JHN.18.21	¿Chucoch wola' c'ajtibeñon? C'ajtibeñob jiñi tsa' bʌ i yu'biyob chuqui tsa' c su'beyob, jiñi yujilob chuqui tsa' c su'bu.
JHN.18.22	Che' bʌ tsa' ujti i su'b jiñi t'añ, juntiquil xcʌntaya wa'al bʌ ti' t'ejl tsi' poch'i
JHN.18.22	—¿Che' ba ma' jac'ben i t'añ jiñi ñuc bʌ motomaj che' bajche' jiñi?
JHN.18.23	Jesús tsi' jac'be:
JHN.18.23	—Mi jontol chuqui tsa' c su'bu, tsictesan c jontolil; pero mi weñʌch chuqui tsa' c su'bu, ¿chucoch ma' jats'on?
JHN.18.24	Jiñi cha'añ Anás tsi' choco majlel Jesús che' cʌchʌl ba'añ Caifás, jiñi ñuc bʌ motomaj.
JHN.18.25	Ya' wa'al Simón Pedro, woli' q'uixñesan i bʌ, tsi' c'ajtibeyob:
JHN.18.25	—¿Mach ba jatetic xcʌnt'añet i cha'añ ja'el?
JHN.18.25	Pedro tsi' yʌlʌ:
JHN.18.25	—Mach joñoñic.
JHN.18.26	Juntiquil i wiñic jiñi c'ax ñuc bʌ motomaj, i pi'ʌlʌch jiñi tsa' bʌ tsepbenti loq'uel i chiquin, tsi' yʌlʌ:
JHN.18.26	—¿Mach ba tsa'ic j q'ueleyet ya' ti pʌc'ʌbʌl a wic'ot jiñi Jesús?
JHN.18.27	Pedro tsi' cha' alʌ mach i cʌñʌyic Jesús, ti jim bʌ ora tsi' cha'le uq'uel jiñi tat mut.
JHN.18.28	Tsa' caji i pʌyob loq'uel Jesús ti' yotot Caifás, tsi' pʌyʌyob majlel ti' palacio jiñi gobernador. Come wolix i sʌc'an pañimil, jiñi judíojob ma'añic tsa' ochiyob ti melobʌjʌl ame bi'b-acob, come yom i cha'leñob we'el che' ti yorajlel Pascua. 
JHN.18.29	Jiñi cha'añ Pilato
JHN.18.29	—¿Chuqui i mul jiñi wiñic tsa' tili la' su'b?
JHN.18.30	Tsi' jac'beyob:
JHN.18.30	—Machic xjontolil jiñi wiñic, ma'añic tsa' cʌc'ʌ lojon ti a c'ʌb.
JHN.18.31	Jiñi cha'añ Pilato tsi' su'beyob:
JHN.18.31	—Pʌyʌla majlel jatetla. Melela che' bajche' ts'ijbubil ti la' mandar.
JHN.18.31	Jiñi judíojob tsi' yʌlʌyob:
JHN.18.31	—Tic'bilon lojon ti mandar cha'añ ma'añic mi mejlel c tsʌnsan lojon mi juntiquil wiñic.
JHN.18.32	Che'i tsi' yʌlʌyob judíojob cha'añ mi' ts'ʌctiyel i t'añ Jesús tsa' bʌ i yʌlʌ bajche' mi caj i chʌmel.
JHN.18.33	Jiñi cha'añ Pilato tsa' cha' ochi ti melobʌjʌl, tsi' pʌyʌ tilel Jesús, tsi' c'ajtibe:
JHN.18.33	—¿Jatet ba i Reyet judíojob?
JHN.18.34	Jesús tsi' jac'ʌ:
JHN.18.34	—¿Tilem ba jiñi t'añ ti a bajñel pusic'al, o am ba majch tsi' ñaxan su'beyet?
JHN.18.35	Pilato tsi' jac'ʌ:
JHN.18.35	—¿Judíojon ba? A pi'ʌlob ti a lumal yic'ot ñuc bʌ motomajob tsi' yʌc'ʌyetob tij c'ʌb. ¿Chuqui tsa' mele?
JHN.18.36	Jesús tsi' jac'ʌ:
JHN.18.36	—Mach wʌ'ic añ c yumʌntel ti pañimil; che' wʌ'ic añ yumʌntel ti pañimil, tsa'ʌch i cha'leyob leto c wiñicob cha'añ ma'añic mi cʌjq'uel ti' c'ʌb judíojob; pero c yumʌntel mach wʌ'ic añ ilayi. 
JHN.18.37	Jiñi cha'añ Pilato tsi' c'ajtibe:
JHN.18.37	—¿Reyet ba che' jiñi?
JHN.18.37	Jesús tsi' jac'ʌ:
JHN.18.37	—Jatet woli a wʌl cha'añ joñoñʌch jiñi Rey. Jiñʌch cha'añ tsa' quila pañimil. Jiñi cha'añ tsa' tiliyon ti pañimil cha'añ mi cʌc' ti cʌjñel isujmlel Dios. Pejtelel majqui mi' ñop isujmlel mi' yu'bin c t'añ.
JHN.18.38	Pilato tsi' su'be:
JHN.18.38	—¿Chuqui jiñi isujmlel?
JHN.18.38	Che' bʌ tsa' ujti i su'b jiñi t'añ, tsa' cha' loq'ui i pejcan judíojob, tsi' su'beyob:
JHN.18.38	—Ma'añic tsa' c tajbe i mul jiñi wiñic. 
JHN.18.39	Come i tilelʌch mi la' mel che' ti yorajlel Pascua, mi cʌc' ti colel juntiquil xñujp'el. ¿La' wom ba mi cʌc' ti colel i Rey judíojob?
JHN.18.40	Jiñi cha'añ tsi' cha' cha'leyob c'am bʌ t'añ, tsi' yʌlʌyob:
JHN.18.40	—Mach jiñiqui, la' colic Barrabás —jiñi Barrabás jiñʌch juntiquil xujch'—.
JHN.19.1	Jiñi cha'añ Pilato tsi' chucu majlel Jesús, tsi' yʌc'ʌ ti' jats'ol ti asiyal. 
JHN.19.2	Jiñi soldadojob tsi' xot jalʌyob ch'ix, tsi' joy ñet'beyob ti' jol Jesús yic'ot tsi' lʌpbeyob chʌccojan bʌ pʌl bʌ bujcʌl. 
JHN.19.3	Tsi' su'beyob:
JHN.19.3	—Cotañet, i Reyet bʌ judíojob; tsi' poch'iyob.
JHN.19.4	Jiñi cha'añ Pilato tsa' cha' loq'ui i pejcañob, tsi' su'beyob:
JHN.19.4	—Q'uelela, wolic pʌybeñetla tilel jiñi wiñic cha'añ mi la' ña'tan ma'añic tsa' c wis tajbe i mul.
JHN.19.5	Tsa' loq'ui tilel Jesús, ñet'el ti' jol jiñi xotol bʌ ch'ix yic'ot lʌpʌl i cha'añ chʌccojan bʌ pʌl bʌ bujcʌl. Pilato tsi' su'beyob:
JHN.19.5	—Q'uelela jiñi wiñic.
JHN.19.6	Che' bʌ tsi' q'ueleyob jiñi ñuc bʌ motomajob yic'ot jiñi xcʌntayajob, c'am tsi' yʌlʌyob:
JHN.19.6	—¡Ch'iji ti cruz! ¡ch'iji ti cruz!
JHN.19.6	Pilato tsi' su'beyob:
JHN.19.6	—Pʌyʌla majlel jatetla, ch'ijila ti cruz, come joñon ma'añic mic tajben i mul jiñi wiñic.
JHN.19.7	Jiñi judíojob tsi' jac'ʌyob:
JHN.19.7	—Añ lojon c mandar, ts'ijbubil tic mandar lojon cha'añ wersa mi' chʌmel jiñi wiñic, come tsi' su'bu i bʌ ti Yalobil Dios.
JHN.19.8	Che' bʌ tsi' yu'bi jiñi t'añ, Pilato tsa' caji ti' ca'bʌl bʌq'uen. 
JHN.19.9	Tsa' cha' ochi ti melobʌjʌl, tsi' c'ajtibe Jesús:
JHN.19.9	—¿Baqui ch'oyolet? Jesús ma'añix tsi' chʌn jac'be.
JHN.19.10	Jiñi cha'añ Pilato tsi' su'be:
JHN.19.10	—¿Mach ba añic ma' jac'beñon c t'añ? ¿Mach ba a wujilic añ c p'ʌtʌlel cha'añ mic ch'ijet ti cruz yic'ot añ c p'ʌtʌlel ja'el cha'añ mi cʌq'uet ti colel?
JHN.19.11	Jesús tsi' jac'ʌ:
JHN.19.11	—Machic tsi' yʌq'ueyet a p'ʌtʌlel jiñi am bʌ ti chañ,
JHN.19.12	Ti jiñi jach bʌ ora Pilato tsi' ñopo i col Jesús pero jiñi judíojob c'am tsi' yʌlʌyob:
JHN.19.12	—Mi tsa' colo Jesús, mach i pi'ʌletic César; pejtelel jiñi mu' bʌ i su'b i bʌ ti Rey, mi' contrajin César.
JHN.19.13	Che' bʌ tsi' yu'bi jiñi t'añ, Pilato tsi' pʌyʌ loq'uel Jesús, tsa' buchle ti' buchlib cha'añ meloñel, ac'bil bʌ ya' ti ts'ajc i c'aba' Gabata ti' t'añ hebreo. 
JHN.19.14	I yorajlelix chajpaya cha'añ mi' melob Pascua, che' xinq'uiñil
JHN.19.14	—Umba'añ jiñi la' Rey.
JHN.19.15	Jiñi judíojob wen c'am tsi' cha'leyob t'añ:
JHN.19.15	—¡La' chʌmic, la' chʌmic, ch'iji ti cruz!
JHN.19.15	Pilato tsi' c'ajtibeyob:
JHN.19.15	—¿Yom ba mic ch'ij ti cruz la' Rey?
JHN.19.15	Jiñi ñuc bʌ motomajob tsi' jac'ʌyob:
JHN.19.15	—Ma'añic yam bʌ c rey lojon jiñi jach César.
JHN.19.16	Jiñi cha'añ Pilato tsi' yʌc'ʌ Jesús cha'añ mi' ch'ijtʌl ti cruz. Tsi' chucuyob majlel Jesús.
JHN.19.17	Jesús tsa' caji i q'uech majlel i cruz, tsa' c'oti ti bujtʌl i c'aba' Calavera, ti' t'añ hebreojob jiñʌch Gólgota. 
JHN.19.18	Ya'i tsi' ch'ijiyob ti cruz yic'ot cha'tiquil wiñicob, jujuntiquil ti jujunwejl, xinlʌpʌl Jesús. 
JHN.19.19	Pilato tsi' yʌc'ʌ ti ts'ijbuntel t'añ cha'añ mi yʌc' ti' jol i cruz Jesús, mu' bʌ i yʌl: Jesús CH'OYOL BɅ TI NAZARET, I REY JUDÍOJOB. 
JHN.19.20	Ca'bʌl judíojob tsi' pejcayob jiñi ts'ijbubil bʌ, come jiñi bujtʌl ba' tsa' ch'ijle ti cruz Jesús lʌc'ʌl jach añ ti tejclum, jiñi ts'ijbubil añ ti' t'añ hebreo, yic'ot ti t'añ griego, yic'ot ti' t'añ latín 
JHN.19.21	Jiñi ñuc bʌ motomajob cha'añ judíojob tsi' su'beyob Pilato:
JHN.19.21	—Mach a ts'ijban jiñi t'añ, “I Rey judíojob.” Ts'ijban, che' bajche' tsi' yʌlʌ: “Joñon i Rey Judíojob.”
JHN.19.22	Pilato tsi' jac'beyob:
JHN.19.22	—Jiñi tsa' bʌ c ts'ijba, ts'ijbubilix.
JHN.19.23	Che' bʌ tsa' ujti i ch'ijob ti cruz Jesús, jiñi soldadojob tsi' ch'ʌmbeyob i pislel, tsi' t'oxoyob ti chʌmp'ejl, jujump'ejl cha'añ jujuntiquil soldado. Tsi' ch'ʌmʌyob ja'el pʌl bʌ i bujc Jesús, mach ts'isbilic jalbil jach ti pejtelel. 
JHN.19.24	Che' jiñi tsi' su'beyob i bʌ:
JHN.19.24	—Mach yomic mi lac tsil, la' lac cha'len yajcaya ti alas cha'añ mi lac ña'tan majqui mi caj i ch'ʌm.
JHN.19.24	Che'ʌch tsa' ujti cha'añ mi' ts'ʌctiyel i Ts'ijbujel Dios mu' bʌ i yʌl:
JHN.19.24	“Tsi' pucbeyob i bʌ c pislel,
JHN.19.24	tsi' cha'leyob yajcaya ti alas cha'añ c bujc.”
JHN.19.24	Che'i tsi' meleyob soldadojob. 
JHN.19.25	Ti' t'ejl jiñi cruz ya' wa'alob María i ña' Jesús yic'ot i yijts'in i ña', yic'ot María i yijñam Cleofas, yic'ot María ch'oyol bʌ ti Magdala.
JHN.19.26	Che' bʌ tsi' q'uele i ña' Jesús yic'ot jiñi xcʌnt'añ c'uxbibil bʌ i cha'añ, tsi' su'be i ña':
JHN.19.26	—X'ixic, ya'añ a walobil.
JHN.19.27	Ti wi'il tsi' su'be jiñi xcʌnt'añ:
JHN.19.27	—Ya' añ a ña'. Che' jiñi ti jiñi jach bʌ ora jiñi xcʌnt'añ tsi' pʌyʌ majlel ti yotot.
JHN.19.28	Yujilix Jesús ts'ʌctiyemix ti' pejtelel, tsi' yʌlʌ cha'añ mi' ts'ʌctiyel i Ts'ijbujel Dios:
JHN.19.28	—Tiquiñix c ti'.
JHN.19.29	Ya'añ jump'ejl poc' but'ul ti vinagre;
JHN.19.30	Che' bʌ Jesús tsi' leme jiñi vinagre, tsi' yʌlʌ:
JHN.19.30	—Tsa'ix ts'ʌctiyi.
JHN.19.30	Tsi' ju'sa i jol, tsi' yʌc'ʌ majlel i ch'ujlel.
JHN.19.31	I yorajlelix chajpaya cha'añ mi' melob Pascua, jiñi judíojob mach yomobic mi' cʌytʌl i bʌc'tal jiñi chʌmeño' bʌ ya' ti cruz che' ti' q'uiñilel c'aj-o,
JHN.19.32	Tsa' tiliyob soldadojob, tsi' c'ʌsbeyob i ya' jiñi ñaxan bʌ, che'ʌch tsi' melbeyob ja'el jiñi yam bʌ wiñic ch'ijbil bʌ ti cruz. 
JHN.19.33	Che' bʌ tsa' c'otiyob ba'añ Jesús, tsi' q'ueleyob chʌmeñix, jiñi cha'añ ma'añic tsi' c'ʌsbeyob i ya'. 
JHN.19.34	Pero juntiquil soldado tsi' jeq'ue ti lanza ti ye'bal i ch'ilat, ti ora jach tsa' loq'ui i ch'ich'el yic'ot ja'.
JHN.19.35	Jiñi tsa' bʌ i q'uele woli' cha' su'b, isujmʌch i t'añ; yujil cha'añ isujm chuqui mi yʌl cha'añ mi la' ñop ja'el. 
JHN.19.36	Tsa' ujti ti pejtelel iliyi cha'añ mi' ts'ʌctiyel i Ts'ijbujel Dios: “Ma'añic mi caj i c'ʌscujel mi junts'ijtic i bʌquel.”
JHN.19.37	Yam bʌ i Ts'ijbujel Dios mi' yʌl: “Jiñi tsa' bʌ i jeq'ueyob mi caj i q'uelob.”
JHN.19.38	Che' tsa'ix ujti pejtelel iliyi, juntiquil xcʌnt'añ i cha'añ Jesús, i c'aba' José ch'oyol bʌ ti Arimatea,
JHN.19.39	Tsa' tili Nicodemo ja'el, tsa' bʌ tili ba'añ Jesús ti ac'ʌlel.
JHN.19.40	Tsi' ch'ʌmʌyob majlel i bʌc'tal Jesús, tsi' bʌc'ʌyob ti wen bʌ pisil yic'ot xojocña bʌ ts'ac, come i tilel che'ʌch mi' cha'leñob mucoñel judíojob. 
JHN.19.41	Ya' ba' tsa' ch'ijle ti cruz Jesús añ pʌc'ʌbʌl; ya' ti pʌc'ʌbʌl añ tsiji' bʌ i yotlel ch'ujlelʌl ba' maxto ac'bilic wiñic.
JHN.19.42	Cha'añ ti' caj i yorajlelix chajpaya cha'añ mi' melob Pascua jiñi judíojob, come lʌc'ʌl añ ja'el i yotlel ch'ujlelʌl, jiñi cha'añ ya' tsi' ñolchocoyob Jesús.
JHN.20.1	Ti ñaxan bʌ q'uiñ ti semana
JHN.20.2	Che' jiñi tsa' majli ti ajñel ba'añ Simón Pedro yic'ot ba'añ yam bʌ xcʌnt'añ jiñi c'uxbibil
JHN.20.2	—Tsa'ix i ch'ʌmʌyob loq'uel lac Yum ti mucoñibʌl, mach lac cujilic baqui tsi' yʌc'ʌyob.
JHN.20.3	Tsa' loq'ui majlel Pedro yic'ot jiñi yam bʌ xcʌnt'añ; tsa' majliyob ti mucoñibʌl. 
JHN.20.4	Temel tsi' cha'leyob ajñel; pero jiñi yam bʌ xcʌnt'añ ñumen ora tsi' cha'le ajñel che' bajche' Pedro, tsa' c'oti ti ñaxan ba'añ mucoñibʌl. 
JHN.20.5	Tsi' c'uchchoco i bʌ cha'añ mi' q'uel, tsi' q'uele ya'añ i bʌjq'uil Jesús, pero ma'añic tsa' ochi. 
JHN.20.6	Ti wi'il tsa' c'oti Simón Pedro, tsa' ochi ti mucoñibʌl, tsi' q'uele ya'añ i bʌjq'uil Jesús, 
JHN.20.7	yic'ot i tejp'il i jol, pero mach ya'ic añ yic'ot i pislel, parte bʌlbil añ.
JHN.20.8	Jiñi cha'añ tsa' ochi ja'el jiñi yam bʌ xcʌnt'añ, tsa' bʌ c'oti ti ñaxan ti mucoñibʌl; tsi' q'uele, tsi' ñopo. 
JHN.20.9	Come maxto añic tsi' ch'ʌmbeyob isujmlel i Ts'ijbujel Dios;
JHN.20.10	Jiñi xcʌnt'añob tsa' cha' sujtiyob ti yotot.
JHN.20.11	Ya' wa'al María ti jumpat ti ti' mucoñibʌl; che' bʌ woli ti uq'uel, tsi' c'uchchoco i bʌ cha'añ mi' q'uel i mal jiñi mucoñibʌl. 
JHN.20.12	Tsi' q'uele cha'tiquil ángelob lʌpʌl i cha'añob sʌsʌc bʌ i pislel, juntiquil buchul ti jol, yam bʌ buchul ti yoc, ya' baqui tsa' ajq'ui i bʌc'tal Jesús. 
JHN.20.13	Jiñi ángelob tsi' su'beyob:
JHN.20.13	—X'ixic, ¿chucoch woliyet ti uq'uel?
JHN.20.13	María tsi' su'beyob:
JHN.20.13	—Come tsi' ch'ʌmʌyob majlel c Yum, mach cujilic baqui tsi' yʌc'ʌyob.
JHN.20.14	Che' bʌ tsa' ujti i su'b jiñi t'añ, tsi' sutq'ui i bʌ María, tsi' q'uele Jesús, ya' wa'al; pero mach yujilic mi jiñʌch Jesús. 
JHN.20.15	Jesús tsi' su'be:
JHN.20.15	—X'ixic, ¿chucoch woliyet ti uq'uel? ¿Majqui woli' a sajcan?
JHN.20.15	María tsi' yʌlʌ ti' pusic'al, tic'ʌl mi jiñʌch x'e'tel cha'añ pʌc'ʌbʌl, tsi' su'be:
JHN.20.15	—C yum, mi jatet tsa' ch'ʌmʌ majlel, su'beñon baqui tsa' wʌc'ʌ cha'añ mic ch'ʌm majlel.
JHN.20.16	Jesús tsi' su'be:
JHN.20.16	—¡María!
JHN.20.16	Che' jiñi, tsi' sutq'ui i bʌ i q'uel, tsi' su'be:
JHN.20.16	—¡Raboni! (yom mi yʌl ti lac t'añ, xcʌntesa).
JHN.20.17	Jesús tsi' su'be:
JHN.20.17	—Mach a chucon, come maxto añic tsa' letsiyon majlel ba'añ c Tat;
JHN.20.18	María ch'oyol bʌ ti Magdala tsa' majli i su'beñob xcʌnt'añob jiñi wen t'añ, cha'añ tsa'ix i q'uele lac Yum. Tsi' su'beyob che' bajche' tsi' yʌlʌ lac Yum.
JHN.20.19	Che' bʌ wolix i yic'an ti ñaxan bʌ q'uiñ ti semana,
JHN.20.19	—La' ñʌch'lec la' pusic'al.
JHN.20.20	Che' bʌ tsa' ujti i su'b jiñi t'añ, tsi' pʌsbeyob i c'ʌb yic'ot i ye'bal i ch'ilat.
JHN.20.21	Jiñi cha'añ Jesús tsi' cha' su'beyob:
JHN.20.21	—La' ñʌch'lec la' pusic'al, che' bajche' tsi' chocoyon tilel c Tat, che' ja'el mic choquetla majlel.
JHN.20.22	Che' bʌ tsa' ujti i su'b jiñi t'añ, tsi' wujtayob, tsi' su'beyob:
JHN.20.22	—Ch'ʌmʌla jiñi Ch'ujul bʌ Espíritu.
JHN.20.23	Majqui jach mi la' ñusʌben i mul, ñusʌbilʌch, majqui jach ma'añic mi la' ñusʌben i mul, mach ñusʌbilic.
JHN.20.24	Che' bʌ tsa' tili Jesús ba'añ xcʌnt'añob i cha'añ, mach ya'ic añ juntiquil i pi'ʌlob i c'aba' Tomás
JHN.20.25	Jiñi cha'añ tsi' su'beyob yam bʌ xcʌnt'añob:
JHN.20.25	—Tsa'ix j q'uele lojon lac Yum.
JHN.20.25	Tomás tsi' su'beyob:
JHN.20.25	—Mi ma'añic mij q'uele i yejtal lawux ti' c'ʌb, mi ma'añic mi cotsan i yal j c'ʌb ti yejtal lawux, mi ma'añic mi cotsan j c'ʌb ti ye'bal i ch'ilat, ma'añic mic ñop.
JHN.20.26	Tsa' ñumi waxʌcp'ejl q'uiñ, che' cha' tempʌbilob xcʌnt'añob i cha'añ ti' mal otot, ya'ix añ Tomás yic'otob. Anquese wen ñup'ul i ti' otot, Jesús tsa' ochi, tsa' wa'le ti yojlilob, tsi' su'beyob:
JHN.20.26	—La' ñʌch'lec la' pusic'al.
JHN.20.27	Ti wi'il Jesús tsi' su'be Tomás:
JHN.20.27	—Otsan i yal a c'ʌb ilayi, q'uele j c'ʌb; Sʌts'ʌ a c'ʌb, otsan ti ye'bal c ch'ilat; mach yomic tsʌts a pusic'al, yom ma' ñop.
JHN.20.28	Jiñi cha'añ, Tomás tsi' jac'be:
JHN.20.28	—¡C Yum! ¡c Dios!
JHN.20.29	Jesús tsi' su'be:
JHN.20.29	—Cha'añ jach tsa' q'ueleyon, Tomás, tsa' ñopoyon; tijicñayob jiñi tsa' bʌ i ñopoyoñob che' maxto añic tsi' q'ueleyoñob.
JHN.20.30	Añ to ca'bʌl i yejtal i p'ʌtʌlel tsa' bʌ i pʌsʌ Jesús ti' tojlel xcʌnt'añob i cha'añ, mach bʌ ts'ijbubilix ti ili juñ.
JHN.20.31	Pero iliyi tsa' ts'ijbunti cha'añ mi la' ñop Cristojʌch jiñi Jesús, i Yalobilʌch Dios, cha'añ che' mi la' ñop, mi la' wʌq'uentel la' cuxtʌlel ti' c'aba'.
JHN.21.1	Ti wi'il Jesús tsi' cha' pʌsʌ i bʌ ti' wut xcʌnt'añob i cha'añ ti ti' mar am bʌ ti Tiberias;
JHN.21.2	Temel ya'añob Simón Pedro yic'ot Tomás, jiñi mu' bʌ i pejcʌntel ti xloj, yic'ot Natanael, jiñi ch'oyol bʌ ti Caná ya' ti Galilea, yic'ot i yalobilob Zebedeo
JHN.21.3	Simón tsi' su'beyob:
JHN.21.3	—Samiyon ti chuc chʌy.
JHN.21.3	I pi'ʌlob tsi' su'beyob:
JHN.21.3	—Mic majlel lojon quic'otet ja'el.
JHN.21.3	Tsa' majliyob, tsa' ochiyob ti barco; pero ti jiñi ac'ʌlel ma'añic chuqui tsi' chucuyob.
JHN.21.4	Che' wolix i sʌc'an majlel, tsa' wa'le Jesús ti ti' ja', jiñi xcʌnt'añob mach yujilobic mi jiñʌch Jesús. 
JHN.21.5	Jesús tsi' su'beyob:
JHN.21.5	—Calobilob, ¿am ba chuqui mi laj c'ux?
JHN.21.5	Tsi' jac'beyob:
JHN.21.5	—Ma'añic.
JHN.21.6	Jesús tsi' su'beyob:
JHN.21.6	—Chocola ochel la' chimo' chʌy ti la' ñoj ti' ts'ejtʌlel barco ya'i mi caj la' taj. Che' jiñi tsi' chocoyob ochel, ti wi'il ma'añix tsa' mejli i cha' chucob loq'uel, cha'añ ti' caj wen ca'bʌl jiñi chʌy.
JHN.21.7	Jiñi xcʌnt'añ c'uxbibil bʌ i cha'añ Jesús, tsi' su'be Pedro:
JHN.21.7	—¡Jiñʌch lac Yum!
JHN.21.7	Che' bʌ tsi' yu'bi Simón Pedro cha'añ jiñʌch lac Yum, tsi' lʌpʌ i bujc, come jochol i cha'añ, tsi' choco ochel i bʌ ti mar. 
JHN.21.8	Yam bʌ xcʌnt'añob tsa' tiliyob ti barco, come mach ñajtic añob ti ti' mar, tic'ʌl añ jach uxc'al ti jajl,
JHN.21.9	Che' bʌ tsa' c'otiyob ti ti' mar, tsi' q'ueleyob xic'bilix c'ajc, ya' c'ʌcʌl chʌy yic'ot waj. 
JHN.21.10	Jesús tsi' su'beyob:
JHN.21.10	—Ch'ʌmʌla tilel lamital jiñi chʌy tsa' bʌ ujti la' chuc.
JHN.21.11	Tsa' ochi ti barco Simón Pedro, tsi' tujc'a loq'uel chimo' chʌy ti ti' mar, but'ul jiñi chimo' chʌy ti colem chʌy tac, añ che' bajche' uxlujuncojt i waxʌcc'al (153); anquese wen oñ, ma'añic tsa' ts'ojqui jiñi chimo' chʌy.
JHN.21.12	Jesús tsi' su'beyob:
JHN.21.12	—La' la, c'uxula waj.
JHN.21.12	Ma'añic mi' juntiquilic xcʌnt'añob tsi' c'ajtibe: Ixcu jatet ¿majquiyet? Come yujilob jiñʌch lac Yum. 
JHN.21.13	Tsa' tili Jesús, tsi' ch'ʌmʌ waj tsi' yʌq'ueyob, che' ja'el jiñi chʌy. 
JHN.21.14	Jiñʌch i yuxyajlel tsi' pʌsʌ i bʌ Jesús ti' tojlel xcʌnt'añob i cha'añ che' ba' ora ch'ojyemix loq'uel ba'añ chʌmeño' bʌ.
JHN.21.15	Che' bʌ tsa' ujtiyob ti c'ux waj, Jesús tsi' su'be Simón Pedro:
JHN.21.15	—Simón, i yalobilet bʌ Jonás,
JHN.21.15	Pedro tsi' su'be:
JHN.21.15	—Ñumen cu, c Yum, awujil mij c'uxbiñet.
JHN.21.15	Jesús tsi' su'be:
JHN.21.15	—Aq'uen i buc'bal calʌ tʌñʌme'.
JHN.21.16	Jesús tsi' cha' c'ajtibe Simón ti' cha'yajlel:
JHN.21.16	—Simón, i yalobilet bʌ Jonás, ¿c'ux ba ma' wu'biñon? Pedro tsi' jac'be:
JHN.21.16	—C'ux cu, c Yum; awujil mij c'uxbiñet.
JHN.21.16	Tsi' cha' su'be:
JHN.21.16	—Cʌntan c tʌñʌme'.
JHN.21.17	Jesús tsi' cha' c'ajtibe ti' yuxyajlel:
JHN.21.17	—Simón, i yalobilet bʌ Jonás, ¿mu' ba a c'uxbiñon?
JHN.21.17	Pedro tsa' caji i mel i pusic'al come tsi' c'ajtibe ti yuxyajlel: ¿Mu' ba a c'uxbiñon? Tsi' jac'be:
JHN.21.17	—C Yum, jatet laj awujil; awujil mij c'uxbiñet.
JHN.21.17	Jesús tsi' su'be:
JHN.21.17	—Aq'uen i buc'bal c tʌñʌme'. 
JHN.21.18	Isujm, isujm mic su'beñet: Che' bʌ ch'itoñet to, tsa' lʌpʌ a bujc, tsa' majliyet baqui jach a wom, pero che' ñoxetix mi caj a sʌts' a c'ʌb, yam bʌ mi caj i lʌpbeñet a bujc, mi caj i pʌyet majlel ba' mach a womic majlel.
JHN.21.19	Jesús tsi' su'be jiñi t'añ cha'añ mi' ch'ʌmben isujm bajche' mi caj i pʌs i ñuclel Dios che' ba ora mi' chʌmel. Che' tsa'ix i su'be jiñi t'añ, Jesús tsi' cha' su'be:
JHN.21.19	—Tsajcañon.
JHN.21.20	Tsi' sutq'ui i bʌ Pedro, tsi' q'uele woli i tsajcan tilel jiñi xcʌnt'añ c'uxbibil bʌ i cha'añ Jesús tsa' bʌ buchle ti' t'ejl Jesús che' bʌ tsi' c'uxuyob waj ti' jiñi ac'ʌlel, jiñʌch tsa' bʌ i su'be: “C Yum, ¿majqui mi caj i yʌq'uet ti' c'ʌb a contra?”
JHN.21.21	Che' bʌ tsi' q'uele jiñi xcʌnt'añ, Pedro tsi' c'ajtibe Jesús:
JHN.21.21	—C Yum, ¿ixcu jiñi wiñic chuqui mi caj i yujtel ti' tojlel?
JHN.21.22	Jesús tsi' su'be:
JHN.21.22	—Mi com mi' cʌytʌl ili wiñic c'ʌlʌl mic cha' tilel,
JHN.21.23	Ili t'añ tsa' pujqui majlel ti' tojlel hermañujob, cha'añ jiñi xcʌnt'añ ma'añic mi' cajel ti chʌmel. Pero Jesús ma'añic tsi' su'be jiñi xcʌnt'añ cha'añ ma'añic mi' cajel ti chʌmel, tsa' jach i yʌlʌ: “Mi com mi' cʌytʌl c'ʌlʌl mic cha' tilel, mach a wentajic.”
JHN.21.24	Jiñʌch jiñi xcʌnt'añ woli bʌ i tsictesan pejtelel ili t'añ tac, yic'ot tsi' ts'ijba ti pejtelel; la cujil isujm i t'añ mu' bʌ i su'b.
JHN.21.25	Añ to ca'bʌl chuqui tac tsi' mele Jesús. Che' muq'uic i laj ts'ijbuntel ti' pejtelel i melbal, mi cʌl mach ochic wʌ' ti pañimil pejtelel jiñi juñ tac mu' bʌ i ts'ijbuntel. [Amén.]
ACT.1.1	C'uxbibil bʌ Teófilo,
ACT.1.2	c'ʌlʌl ti jiñi q'uiñ che' bʌ tsa' pʌjyi letsel Jesús ti panchan, che' bʌ tsa' ujti i yʌq'ueñob mandar ti p'ʌtʌlel ch'ujul bʌ Espíritu jiñi apóstolob yajcʌbilo' bʌ i cha'añ. 
ACT.1.3	Che' bʌ tsa'ix ujti i yu'bin wocol Jesús, tsi' cha' pʌsʌ i bʌ ti tsiquil ti' tojlel jiñi chocbilo' bʌ majlel ti subt'añ cha'añ cha' cuxulix, cha'c'al to q'uiñ tsi' cha' pʌsʌ i bʌ ti' tojlel wiñicob x'ixicob tsi' su'beyob che' bajche' añ i yumʌntel Dios.
ACT.1.4	Che' temel añob tsi' su'beyob:
ACT.1.4	—Mach yomic mi la' loq'uel ti Jerusalén, ya' yom mi la' pijtan jiñi albil bʌ t'añ i cha'añ lac Tat
ACT.1.5	Come Juan tsi' yʌq'ueyetla ch'ʌmja', pero Dios mach jalix mi caj i yʌq'ueñetla la' ch'ʌm Ch'ujul bʌ Espíritu.
ACT.1.6	Jiñi tempʌbilo' bʌ yic'ot, tsi' c'ajtibeyob:
ACT.1.6	—C Yum, ¿I yorajlelix ba mi caj a cha' wa'chocon i yumʌntel Israel ti ili ora?
ACT.1.7	Jesús tsi' su'beyob:
ACT.1.7	—Mach la' wentajic cha'añ mi la' ña'tan baqui bʌ q'uiñ mi baqui bʌ ora mi caj i yujtel jiñi, come jiñi lac Tat tsi' bajñel ch'ʌmʌ ti' wenta; 
ACT.1.8	pero mi caj la' wʌq'uentel la' p'ʌtʌlel, che' mi' yochel ti la' pusic'al jiñi Ch'ujul bʌ Espíritu. Ya' ti Jerusalén yic'ot ti pejtelel judea yic'ot ti Samaria c'ʌlʌl ti ñajt bʌ pañimil mi cajel la' su'b chuqui tac tsa' la' q'uele.
ACT.1.9	Che' bʌ tsa' ujti i laj su'b jiñi t'añ, che' woli to i q'uelob, tsa' pʌjyi letsel, tsa' mʌjqui ti tocal, ma'añix tsi' chʌn q'ueleyob.
ACT.1.10	Che' woli' chʌn q'uelob panchan, che' woli ti letsel majlel Jesús, tsa' wa'leyob ti lʌc'ʌl cha'tiquil wiñicob wen sʌsʌco' bʌ i pislel, 
ACT.1.11	tsi' su'beyob:
ACT.1.11	—Wiñicob, añet bʌ la ti Galilea, ¿chucoch woli la' chʌn q'uel jiñi panchan? Jiñi Jesús, tsa' bʌ pʌjyi letsel ti panchan loq'uem bʌ ti la' tojlel, mi caj i cha' tilel che' bajche' tsa' la' q'uele che' bʌ tsa' majli ti panchan.
ACT.1.12	Che' jiñi tsa' sujtiyob majlel ti Jerusalén, tsi' cʌyʌyob jiñi wits i c'aba' Olivo,
ACT.1.13	Che' bʌ tsa' c'otiyob, tsa' letsiyob ti' cha'lajmlel i mal otot ba' jijlemob Pedro yic'ot Jacobo, Juan, Andrés, Felipe, Tomás, Bartolomé, Mateo, Jacobo i yalobil Alfeo, yic'ot Simón Zelote, yic'ot Judas i yijts'in Jacobo.
ACT.1.14	Ti pejtelelob, ti jump'ejlob jach i pusic'al woli' chʌn pejcañob Dios, temel yic'ot jiñi x'ixicob, yic'ot María i ña' Jesús, yic'ot i yijts'iñob.
ACT.1.15	Ti jim bʌ ora Pedro tsa' wa'le ti ojlil ba'añ hermañujob, (tic'ʌl mi añob wʌcc'al jiñi ya' bʌ tempʌbilob), tsi' yʌlʌ:
ACT.1.16	—Quermañujob, wersa mi' ts'ʌctiyel i Ts'ijbujel Dios
ACT.1.17	Come jiñi Judas tsa' tsijqui quic'ot lojon, tsa' aq'uenti i ye'tel ja'el. 
ACT.1.18	Yic'ot jiñi taq'uiñ tsa' bʌ i taja cha'añ i tsʌnsa tsi' mʌñʌ jumpejt jamil, ya'i tsa' xit yajli, tsa' tojmi i ñʌc', tsa' p'ul loq'ui i soyta'. 
ACT.1.19	Pejtelel jiñi año' bʌ ti Jerusalén tsi' laj u'biyob chuqui tsa' ujti, jiñi cha'añ jiñi jamil tsa' otsʌbenti i c'aba' Acéldama,
ACT.1.20	Come ts'ijbubil ti Salmo tac:
ACT.1.20	“La' ochic ti jochol bʌ lum ili chumlibʌl,
ACT.1.20	ma'añic majch yom mi chumtʌl ya'i.”
ACT.1.20	Ts'ijbubil ja'el:
ACT.1.20	“La' i ch'ʌmben ye'tel yam bʌ wiñic.”
ACT.1.21	Wersa yom mi' wa'chocontel juntiquil tsa' bʌ i pi'leyonla ti xʌmbal c'ʌlʌl che' bʌ tsa' juli lac Yum Jesús ti lac tojlel c'ʌlʌl che' bʌ tsa' cha' loq'ui ti lac tojlel, 
ACT.1.22	c'ʌlʌl che' bʌ tsi' yʌc'ʌ ch'ʌmja' Juan, c'ʌlʌl ti jiñi q'uiñ che' bʌ tsa' pʌjyi letsel Jesús ti lac tojlel, juntiquil wʌ'ʌch bʌ añ la quic'ot wersa mi' yʌq'ueñtel i ye'tel ti testigo cha'añ mi' su'b ti isujm cha'añ tsa' cha' ch'ojyi Jesús.
ACT.1.23	Jiñi cha'añ tsi' yajcayob cha'tiquil: Jiñʌch José, mu' bʌ i pejcʌntel ti Barsabás, am bʌ i cha'chajplel i c'aba' Justo yic'ot Matías. 
ACT.1.24	Tsi' pejcayob Dios che' bajche' iliyi: Jatet, c Yum, ma' cʌmben i pusic'al pejtelel wiñicob, wʌ'an cha'tiquil, pʌsʌ majqui jiñi yajcʌbil bʌ a cha'añ, 
ACT.1.25	cha'añ mi' ch'ʌm i ye'tel ti subt'añ tsa' bʌ i cʌyʌ Judas cha'añ i mul, cha'añ mi' majlel ti' yajñib tsa' bʌ i yajca.
ACT.1.26	Jiñi cha'añ tsi' cha'leyob yajcaya ti alas, tsa' c'oti ti' wenta Matías; jiñi cha'añ tsa' tsijqui yic'ot jiñi junlujuntiquil chocbilo' bʌ majlel ti subt'añ.
ACT.2.1	Che' bʌ tsa' c'oti i yorajlel i q'uiñilel Pentecostés,
ACT.2.2	Ti ora jach, tsa' tili ju'ucña bʌ ic' ti panchan wen tsʌts tsa' c'oti, tsa' bujt'i i mal jiñi otot ba' buchulob. 
ACT.2.3	Ya' ti' tojlelob tsa' tsictiyi ca'bʌl pujquem bʌ alʌ c'ajc,
ACT.2.4	Tsa' laj bujt'iyob ti Ch'ujul bʌ Espíritu,
ACT.2.5	Jiñi judíojob chumulo' bʌ ti Jerusalén, jiñobʌch mu' bʌ i ch'ujutesañob Dios, tilemo' bʌ ti jujunpejt lum tac.
ACT.2.6	Che' bʌ tsi' yu'biyob jiñi ju'ucña bʌ ic', bajc'ʌl wiñicob x'ixicob tsi' tempayob i bʌ; ma'añic tsi' ch'ʌmbeyob isujmlel chuqui woli' yujtel, come ti jujuntiquilob tsi' yu'biyob i t'añ ti t'añob. 
ACT.2.7	Tsa' toj sajtiyob i pusic'al, tsi' yʌlʌyob:
ACT.2.7	—Awilan, ¿mach ba ch'oyolobic ti Galilea pejtelel ili wiñicob woliyo' bʌ ti t'añ? 
ACT.2.8	¿Bajche' che' jiñi, ti jujuntiquilonla wolix la cu'bin lac t'añ tsa' bʌ lac ñopo ti' tojlel lac tat lac ña'? 
ACT.2.9	Ch'oyolon la ti Partia, ti Media, ti Elam, ti Mesopotamia, ti Judea, ti Capadocia, ti Ponto, ti Asia, 
ACT.2.10	ti Frigia, ti Panfilia, ti Egipto, ti yan tac bʌ tejclum am bʌ ti África ti yam bʌ junwejl Cirene; wʌ'añob ja'el romanojob ti lac tojlel; lamital tsi' q'ueleyob pañimil tic lumal lojon, yaño' bʌ tsi' sutq'uiyob i bʌ ti judíojob.
ACT.2.11	Wʌ' añob judíojob yic'ot mach bʌ judíojobic tilemo' bʌ ti Creta yic'ot ti Arabia, ti pejtelelonla woli la cu'bin ti lac t'añ jiñi ñuc bʌ i ye'tel Dios.
ACT.2.12	Tsa' toj sajtiyob i pusic'al, ma'añic tsi' ch'ʌmbeyob isujm chuqui woli' yujtel, tsa' caji i c'ajtibeñob i bʌ:
ACT.2.12	—¿Chuqui isujmlel jiñi?
ACT.2.13	Yaño' bʌ tsi' wajleyob, tsi' yʌlʌyob:
ACT.2.13	—Yʌcobix ti lembal.
ACT.2.14	Jiñi cha'añ Pedro, tsa' wa'le yic'ot jiñi junlujuntiquil, c'am tsi' cha'le t'añ, tsi' su'beyob: Wiñicob israelob yic'ot pejtelel añet bʌ la ti Jerusalén, yom la' wujil iliyi, wen u'binla ili mu' bʌ caj c su'b. 
ACT.2.15	Ili wiñicob mach yʌcobic che' bajche' woli la' ña'tan ti la' pusic'al, come bolomp'ejl jaxto ora. 
ACT.2.16	Pero ili woli bʌ ti ujtel jiñʌch tsa' bʌ i su'bu jiñi x'alt'añ Joel:
ACT.2.17	“Dios mi' yʌl:
ACT.2.17	Ti jiñi cojix bʌ q'uiñ tac, mi caj cʌq'ueñob quEspíritu pejtelel wiñicob x'ixicob,
ACT.2.17	jiñi ch'itoñ yic'ot xch'oc bʌ la' walobilob mi caj i cha'leñob alt'añ;
ACT.2.17	jiñi ch'itoñ wiñicob mi caj i q'uelob chuqui mi' pʌsbentelob ti espíritu,
ACT.2.17	jiñi ñoxobix bʌ mi' cajelob ti ñajal.
ACT.2.18	Isujm ti jim bʌ ora mi caj cʌq'ueñob quEspíritu c wiñicob,
ACT.2.18	mi caj i cha'leñob alt'añ.
ACT.2.19	Mi caj c pʌs bʌbʌq'uen tac bʌ ti panchan,
ACT.2.19	yic'ot i yejtal tac c p'ʌtʌlel ti pañimil,
ACT.2.19	ch'ich' yic'ot c'ajc yic'ot buts';
ACT.2.20	mi caj i yic'an jiñi q'uiñ,
ACT.2.20	jiñi uw mi caj i chʌc-an che' bajche' ch'ich',
ACT.2.20	che' maxto tilemic i q'uiñilel lac Yum
ACT.2.20	jiñi ñuc bʌ q'uiñ mu' bʌ caj i tilel.
ACT.2.21	Pejtelel jiñi mu' bʌ i pejcañob i c'aba' lac Yum mi caj i coltʌntel.”
ACT.2.22	Israelob, u'binla jiñi t'añ: Dios tsi' pʌsbeyetla cha'añ uts'at jiñi Jesús ch'oyol bʌ ti Nazaret, come Dios tsi' c'ʌñʌ cha'añ mi' pʌs jiñi ñuc bʌ i melbal yic'ot jiñi bʌbʌq'uen tac bʌ i yejtal i p'ʌtʌlel ti la' tojlel che' bajche' la' wujil. 
ACT.2.23	Jesús tsa' ajq'ui ti' c'ʌb wiñicob che' bajche' wʌn ña'tʌbil i cha'añ Dios ti wajali,
ACT.2.24	Pero Dios tsi' teche ch'ojyel Jesús,
ACT.2.25	Come David tsi' yʌlʌ jiñi t'añ cha'añ Jesús:
ACT.2.25	“Tsa' j q'uele c Yum ti' tojel c wut ti pejtelel ora,
ACT.2.25	come añ tic ñoj, cha'añ xuc'ul mi cajñel.
ACT.2.26	Jiñi cha'añ tijicña c pusic'al tsa' cu'bi, tijicña mic cha'len t'añ,
ACT.2.26	jiñi c bʌc'tal mi caj i yajñel ti pijtaya;
ACT.2.27	come ma'añic mi caj a cʌy c ch'ujlel ba'añ chʌmeño' bʌ
ACT.2.27	che' ja'el ma'añic mi caj a wʌc' ti oc'mʌl jiñi Ch'ujul bʌ a cha'añ.
ACT.2.28	Tsa'ix a pʌsbeyon i bijlel j cuxtʌlel;
ACT.2.28	Ma' ñuq'uesʌbeñon c pusic'al che' wʌ'añet quic'ot.”
ACT.2.29	Hermañujob, mi mejlel c su'beñetla ti isujm, jiñi lac tat David tsa' chʌmi, tsa' mujqui, jiñi mucoñibʌl ba' tsa' mujqui c'ʌlʌl wʌle wʌ'an la quic'ot. 
ACT.2.30	Come David x'alt'añʌch, yujilʌch cha'añ Dios tsi' yʌq'ue xuc'ul bʌ i t'añ cha'añ ti' p'olbal mi caj loq'uel jiñi Cristo mu' bʌ caj i buchtʌl ti' yumʌntel.
ACT.2.31	David tsi' wʌn ña'ta cha'añ mi caj i cha' ch'ojyel Cristo, yic'ot cha'añ ma'añic mi caj i cʌytʌl Cristo ba'añ chʌmeño' bʌ, yic'ot ma'añic mi caj i yoc'mʌl i bʌc'tal. 
ACT.2.32	Dios tsi' teche ch'ojyel Jesús, tic pejtelel lojon testigojon lojon. 
ACT.2.33	Tsa'ix aq'uenti i ñuclel Jesús ti' ñoj Dios,
ACT.2.34	David ma'añic tsa' letsi majlel ti panchan, pero jiñi tsi' yʌlʌ:
ACT.2.34	“Jiñi lac Yum tsi' su'be c Yum:
ACT.2.34	Buchi' tic ñoj
ACT.2.35	jinto mi cʌq'ueñet a t'uchtan a contrajob.”
ACT.2.36	Ña'tanla che' jiñi, ti isujm pejtelel jatetla wiñicob x'ixicob ti Israel, jiñi Jesús tsa' bʌ la' ch'iji ti cruz, Dios tsi' yotsa ti lac Yum jiñi Cristo yajcʌbil bʌ.
ACT.2.37	Che' bʌ tsa'ix ujti i yu'biñob ili t'añ, ch'ijiyemob i pusic'al tsa' cʌleyob, tsi' c'ajtibeyob Pedro yic'ot yam bʌ apóstolob:
ACT.2.37	—Hermañujob, ¿chuqui yom mic mel lojon?
ACT.2.38	Pedro tsi' su'beyob:
ACT.2.38	—Cʌyʌx la' mul, ch'ʌmʌxla ja' ti jujuntiquiletla ti' c'aba' Jesucristo, cha'añ mi' ñusʌntel la' mul; che' jiñi mi caj la' wʌq'uentel Ch'ujul bʌ Espíritu
ACT.2.39	Come albilix cha'añ jatetla yic'ot la' walobilob mi caj la' wʌq'uentel jiñi Espíritu yic'ot ja'el jiñi año' bʌ ti ñajtʌl; che' bajche' jaytiquil mi' pʌjyelob tilel ba'añ lac Yum Dios.
ACT.2.40	Añ to ca'bʌl t'añ tsa' bʌ i su'bu Pedro, tsi' xic'beyob, tsi' su'beyob:
ACT.2.40	—Taja la' coltʌntel cha'añ mi la' cʌy la' mel che' bajche' jiñi lecojo' bʌ i melbal.
ACT.2.41	Jiñi tsa' bʌ i jac'beyob i t'añ tsi' ch'ʌmʌyob ja'. Ti jiñi jach bʌ q'uiñ tsa' ochiyob che' bajche' uxp'ejl mil wiñicob x'ixicob. 
ACT.2.42	Tsi' chʌn u'bibeyob i cʌntesʌbal jiñi chocbilo' bʌ majlel ti subt'añ, tsi' wen c'uxbiyob i bʌ, tsi' chʌn xet'eyob waj yic'ot tsi' chʌn pejcayob Dios.
ACT.2.43	Tsa' cajiyob ti bʌq'uen ti jujuntiquil; yic'ot ca'bʌl ñuc tac bʌ i yejtal i p'ʌtʌlel Dios tsi' pʌsʌyob jiñi apóstolob. 
ACT.2.44	Pejtelel tsa' bʌ i ñopoyob temel añob, pejtelel i chu'bʌañob i tem cha'añob jach. 
ACT.2.45	Tsi' choñoyob i chu'bʌañ yic'ot i lum, tsi' t'oxbeyob i bʌ cha'añ mi' yʌq'ueñtelob jiñi mach bʌ añobic i chu'bʌañ. 
ACT.2.46	Temel tsa' chʌn ajñiyob ti Templo ti jujump'ejl q'uiñ. Tsi' xet'eyob waj ti' yotot tac, temel tsi' cha'leyob we'el ti tijicñʌyel yic'ot jump'ejlob jach i pusic'al. 
ACT.2.47	Tsi' su'buyob i ñuclel Dios. Ti pejtelel tejclum uts'at tsi' q'ueleyob wiñicob x'ixicob. Ti jujump'ejl q'uiñ lac Yum tsi' p'ojlesa xñopt'añob woli bʌ i coltʌntelob.
ACT.3.1	Pedro yic'ot Juan tsa' letsiyob majlel ti Templo ti och'ajel q'uiñ che' ti' yorajlel oración.
ACT.3.2	Añ juntiquil wiñic mach bʌ weñic i yoc c'ʌlʌl che' bʌ tsi' yila pañimil, ti jujump'ejl q'uiñ tsi' pʌyʌyob tilel cha'añ mi' yʌc'ob ti ti' Templo i c'aba' I T'ojol bʌ,
ACT.3.3	Jiñi wiñic, che' bʌ tsi' q'uele Pedro yic'ot Juan woli i yochelob ti Templo, tsi' c'ajtibe ti wocol t'añ cha'añ mi yʌq'ueñ taq'uiñ. 
ACT.3.4	Pedro yic'ot Juan, tsi' ch'ujch'uj q'ueleyob jiñi wiñic, tsi' su'be:
ACT.3.4	—Q'ueleyon lojon.
ACT.3.5	Jiñi wiñic tsa' caji i ch'ujch'uj q'uelob, come tsi' ña'ta añ chuqui mi caj i yʌq'ueñob. 
ACT.3.6	Pero Pedro tsi' su'be:
ACT.3.6	—Ma'añic c cha'añ sʌsʌc taq'uiñ, mi oro, pero am bʌ c cha'añ mi caj cʌq'ueñet: ti' c'aba'
ACT.3.7	Jiñi cha'añ Pedro tsi' chucbe ñoj bʌ i c'ʌb, tsi' teche ch'ojyel; ti ora jach tsa' p'ʌt-a i yoc yic'ot i bic' i yoc; 
ACT.3.8	tsa' xit' ch'ojyi, tsa' wa'le, tsa' caji ti xʌmbal, tsa' ochi ti Templo temel yic'ot Pedro i Juan, tsi' cha'le xʌmbal, tsi' cha'le tijp'el, tsi' su'bu i ñuclel Dios. 
ACT.3.9	Pejtelel wiñicob x'ixicob tsi' q'ueleyob jiñi wiñic wolix ti xʌmbal yic'ot woli i su'b i ñuclel Dios. 
ACT.3.10	Ti ora jach tsi' cʌñʌyob cha'añ jiñʌch jiñi wiñic tsa' bʌ buchle i c'ajtin taq'uiñ ya' ti ti' Templo i c'aba' I T'ojol Bʌ yic'ot tsa' toj sajtiyob i pusic'al, che' ja'el tsa' bʌc'ñayob cha'añ jiñi tsa' bʌ melbenti jiñi wiñic.
ACT.3.11	Che' chucbil to i cha'añ Pedro yic'ot Juan jiñi wiñic tsa' bʌ c'oq'uesʌnti, pejtelel wiñicob x'ixicob tsa' toj sajtiyob i pusic'al, tsi' tsajcayob majlel c'ʌlʌl jinto tsa' c'otiyob ya' ti corredor i cha'añ Salomón. 
ACT.3.12	Che' bʌ tsi' q'uele Pedro, tsa' caji i su'beñob: Wiñicob ti Israel, ¿chucoch mi' toj sajtel la' pusic'al cha'añ jiñi woli bʌ la' q'uel wʌle? ¿Chucoch mi la' ch'ujch'uj q'uelon lojon che' bajche' mi tic bajñel p'ʌtʌlel lojon o mi tic bajñel uts'atlel lojon tsa' cʌq'ue lojon i p'ʌtʌlel ti xʌmbal ili wiñic? 
ACT.3.13	I Dios Abraham, Isaac, Jacob yic'ot lac ñojte'elob,
ACT.3.14	Pero jatetla tsa' la' ts'a'le jiñi Ch'ujul Bʌ, jiñi Toj Bʌ.
ACT.3.15	Jatetla tsa' la' tsʌnsa jiñi mu' bʌ i yʌq'ueñonla laj cuxtʌlel,
ACT.3.16	Cha'añ ti' c'aba' Jesús mu' bʌ c ñop lojon tsi' taja i p'ʌtʌlel jiñi wiñic mu' bʌ la' q'uel, mu' bʌ la' cʌn; cha'añ ti caj Jesús mu' bʌ lac ñop tsa' c'oq'uesʌnti jiñi wiñic ti la' tojlel.
ACT.3.17	Wʌle hermañujob, cujil cha'añ jatetla yic'ot jiñi yumʌlob la' cha'añ ma'añic tsa' la' ch'ʌmbe isujm chuqui tsa' la' mele.
ACT.3.18	Pero Dios tsi' ts'ʌctesa i t'añ tsa' bʌ wʌn sujbi ti' yej pejtelel x'alt'añob:
ACT.3.19	Jiñi cha'añ cʌyʌ la' mul, sutq'uin la' bʌ cha'añ mi' la' yajpel la' mul, cha'añ mi la' taj c'aj-o ti' tojlel lac Yum, 
ACT.3.20	yic'ot mi caj i chocbeñetla tilel Jesucristo, che' bajche' wʌn albil i cha'añ. 
ACT.3.21	Come isujm mi' wersa ajñel Jesucristo ti panchan c'ʌlʌl jinto ti yorajlel mi' cha' mel pejtelel chuqui tac añ, che' bajche' tsi' su'bu Dios ti' tojlel ch'ujul bʌ x'alt'añob i cha'añ ti wajali. 
ACT.3.22	Come Moisés tsi' su'be la' ñojte'elob: “La' Yum Dios mi caj i yʌq'ueñetla juntiquil x'alt'añ lajal che' bajche' joñon loq'uem bʌ ti la' pi'ʌlob; yom mi la' ñʌch'tʌben pejtelel chuqui tac mi' caj i su'beñetla. 
ACT.3.23	Pejtelel majqui jach mi' ñusʌben i t'añ jiñi x'alt'añ, mi caj i chojquel loq'uel ti' tojlel i pi'ʌlob cha'añ mi' jilel.”
ACT.3.24	Ti pejtelel x'alt'añob c'ʌlʌl ti Samuel yic'ot jiñi tsa' to bʌ tiliyob ti wi'ipat, che' bajche' jaytiquil tsi' cha'leyob t'añ, tsi' wʌn su'buyob chuqui tac woli' yujtel ti ili q'uiñ. 
ACT.3.25	Jatetla i yalobiletla jiñi x'alt'añob, yic'ot jiñi albil bʌ t'añ su'bil bʌ i cha'añ Dios ti' tojlel lac ñojte'el che' bʌ tsi' su'be Abraham: “Ti a p'olbal, pejtelel jiñi año' bʌ ti pañimil mi caj i tajob i wenlel.”
ACT.3.26	Dios tsi' teche ch'ojyel i Yalobil i c'aba' Jesús, tsi' ñaxan choco tilel ba'añetla cha'añ mi yʌq'ueñetla la' wenlel cha'añ mi' ñijcañetla la' cʌy la' mul ti jujuntiquiletla.
ACT.4.1	Che' woli to i pejcañob wiñicob x'ixicob Pedro yic'ot Juan, tsa' c'otiyob jiñi motomajob yic'ot saduceojob,
ACT.4.2	Tsa' wen mich'ayob come Pedro yic'ot Juan woli' cʌntesan wiñicob x'ixicob, cha'añ mi cha' ch'ojyel jiñi chʌmeño' bʌ che' bajche' Jesús tsa' cha' ch'ojyi. 
ACT.4.3	Jiñi cha'añ tsi' chucuyob Pedro yic'ot Juan. Tsi' yotsayob ti cárcel c'ʌlʌl jinto ti yijc'ʌlal come wolix i yic'an. 
ACT.4.4	Pero ca'bʌl jiñi tsa' bʌ i yu'biyob jiñi wen t'añ tsi' ñopoyob, añob che' bajche' jo'p'ejl mil wiñicob.
ACT.4.5	Ti yijc'ʌlal tsi' tempayob i bʌ ti Jerusalén jiñi yumʌlob i cha'añ judíojob, yic'ot jiñi xñoxob año' bʌ i ye'tel yic'ot jiñi xts'ijbayajob, 
ACT.4.6	ya'añ ja'el Anás jiñi ñuc bʌ motomaj yic'ot Caifás,
ACT.4.7	Che' bʌ tsa'ix i yʌc'ʌyob Pedro yic'ot Juan ti ojlil, tsi' c'ajtibeyob:
ACT.4.7	—¿Majqui tsi' su'beyetla cha'añ mi la' cʌntesan ili wiñicob? ¿Majqui tsi' yʌq'ueyetla la' p'ʌtʌlel cha'añ mi la mel jiñi ñuc tac bʌ i yejtal la' p'ʌtʌlel?
ACT.4.8	Che' jiñi Pedro, but'ul ti Ch'ujul bʌ Espíritu,
ACT.4.8	—Jatetla yumʌlet bʌ la, yic'ot xñoxob ti Israel, 
ACT.4.9	jatetla woli la' c'ajtibeñon lojon cha'añ jiñi wen bʌ e'tel tsa' bʌ c mele lojon ti' tojlel ili wiñic, jatetla la' wom la' wu'bin che' bajche' tsa' c'oq'uesʌnti. 
ACT.4.10	Ña'tanla ti la' pejtelel, la' i ñopob ja'el pejtelel wiñicob x'ixicob ti Israel, cha'añ ti' c'aba' Jesucristo, jiñi ch'oyol bʌ ti Nazaret, jiñi tsa' bʌ la' ch'iji ti cruz, pero Dios tsi' teche ch'ojyel ba'añ chʌmeño' bʌ. Cha'añ ti' p'ʌtʌlel Jesucristo tsa'ix p'ʌt-a i yoc jiñi wiñic am bʌ ti la' tojlel. 
ACT.4.11	Ili Jesús jiñʌch jiñi Xajlel tsa' bʌ la' choco, jatetla xmel ototet bʌ la, pero tsa' sujti ti ñuc come tsa' otsʌnti ti' xujc otot. 
ACT.4.12	Ma'añic laj coltʌntel ti yam bʌ, come ma'añic yam bʌ ti ye'bal panchan aq'uebilo' bʌ wiñicob mu' bʌ mejlel i coltañonla.
ACT.4.13	Che' bʌ tsi' q'uelbeyob i ch'ejlel i pusic'al Pedro yic'ot Juan, tsa' toj sajtiyob i pusic'al wiñicob x'ixicob come yujilob cha'añ mach cʌntesʌbilobic ti juñ,
ACT.4.14	Che' bʌ tsi' q'ueleyob jiñi wiñic tsa' bʌ c'oq'uesʌnti, ya' wa'al yic'otob, ma'añic chuqui tsa' mejli i yʌlob ti' contra. 
ACT.4.15	Jiñi cha'añ, jiñi año' bʌ ye'tel tsi' su'beyob loq'uel Pedro yic'ot Juan ti jiñi tempa bʌ, tsa' caji i pejcañob i bʌ, 
ACT.4.16	tsi' yʌlʌyob:
ACT.4.16	—¿Chuqui mi caj lac mel ti' tojlel ili wiñicob? Mach mejlic la cʌl mi xlotob, come isujmʌch tsa'ʌch i pʌsʌyob ñuc bʌ i yejtal i p'ʌtʌlel; come ti' pejtelel jiñi chumulo' bʌ ti Jerusalén laj yujilob, mach mejlic la cʌl mach isujmic. 
ACT.4.17	Pero cha'añ ma'añic mi' chʌn p'ojlel majlel jiñi t'añ ti lac tejclum, la' lac bʌc'tesañob jiñi wiñicob cha'añ ma'añix mi' chʌn su'bob jiñi t'añ ti' c'aba' Jesús.
ACT.4.18	Jiñi cha'añ Pedro yic'ot Juan tsa' pʌjyiyob tilel, tsa' tijq'uiyob cha'añ ma'añix mi' chʌn cha'leñob t'añ yic'ot cʌntesa ti' c'aba' Jesús. 
ACT.4.19	Pero Pedro yic'ot Juan tsi' jac'ʌyob:
ACT.4.19	—Su'bula jatetla, mi toj ti' wut Dios che' mic ñusʌben lojon i t'añ cha'añ mic jac' lojon chuqui mi la' wʌl,
ACT.4.20	come mach mejlic j cʌy c su'b lojon chuqui tsa' bʌ j q'uele lojon yic'ot tsa' bʌ cu'bi lojon.
ACT.4.21	Jiñi yumʌlob, che' bʌ ujti i cha' bʌc'tesañob tsi' coloyob, ma'añic bajche' tsa' mejli i yʌq'ueñob i toj i mul, come ti' caj tsi' bʌc'ñayob wiñicob x'ixicob, come ti' pejtelelob woli' i su'bob i ñuclel Dios cha'añ tsa' c'oc'a jiñi wiñic, 
ACT.4.22	come jiñi wiñic tsa' bʌ c'oq'uesʌnti cha'añ ñuc bʌ i p'ʌtʌlel Dios, ñumeñix ti cha'c'al i ja'bilel.
ACT.4.23	Che' bʌ tsa' ajq'uiyob ti colel Pedro yic'ot Juan, tsa' majli i tempañob i bʌ ba'añ i pi'ʌlob yic'ot yaño' bʌ xcʌnt'añob; tsi' laj alʌyob chuqui tsi' su'beyob jiñi ñuc bʌ motomajob yic'ot xñoxob año' bʌ i ye'tel. 
ACT.4.24	Che' bʌ tsa'ix ujti i laj u'biñob jiñi t'añ, tsi' comol pejcayob Dios, tsi' yʌlʌyob: P'ʌtʌl bʌ c Yum Dios, jatet Dioset tsa' bʌ a mele panchan yic'ot pañimil, mar yic'ot pejtelel i bʌl,
ACT.4.25	tsa' cha'le t'añ [ti Ch'ujul bʌ a wEspíritu ti' yej]
ACT.4.25	“¿Chucoch tsi' tempayob i bʌ jiñi wiñicob x'ixicob
ACT.4.25	yic'ot jiñi xchumtʌl tac cha'añ mi' chajpañob i mel jiñi mach bʌ añix i c'ʌjñibal?
ACT.4.26	Jiñi reyob ti pañimil tsi' tempayob i bʌ,
ACT.4.26	yic'ot jiñi yumʌlob tsi' much'chocoyob i bʌ
ACT.4.26	cha'añ mi' contrajiñob lac Yum yic'ot i Cristo.”
ACT.4.27	Isujm ti ili tejclum, tsi' tempayob i bʌ Herodes Antipas
ACT.4.28	cha'añ mi' ts'ʌctesañob jiñi tsa'ix bʌ a wʌn ña'ta cha'añ mi' yujtel. 
ACT.4.29	Wʌle, c Yum Dios, q'uele bajche' mi' bʌc'tesañon lojon, aq'ueñon lojon i ch'ejlel c pusic'al cha'añ mic su'b lojon a t'añ. 
ACT.4.30	Sʌts'ʌ a c'ʌb ti c'oq'uesaya, pʌsʌ ñuc tac bʌ i yejtal a p'ʌtʌlel yic'ot ñuc tac bʌ a melbal ti' c'aba' Ch'ujul bʌ a Walobil Jesús.
ACT.4.31	Che' bʌ tsa' ujti i pejcañob Dios, tsa' ñijcʌyi
ACT.4.32	Pejtelel jiñi tsa' bʌ i ñopoyob Jesús jump'ejlob jach i pusic'al yic'ot i ña'tʌbal. Ma'añic majqui tsi' yʌlʌ mi i bajñel cha'añ i chu'bʌañ, pero i tem cha'añob jach. 
ACT.4.33	Jiñi xcʌnt'añob but'ulob ti' p'ʌtʌlel Dios, tsi' chʌn su'buyob cha'añ tsa' ch'ojyi lac Yum Jesús. Pejtelel jiñi xñopt'añob, tsa' aq'uentiyob i yutslel i pusic'al Dios. 
ACT.4.34	Ma'añic mi juntiquilic añ to bʌ chuqui yom i cha'añ, come jiñi año' bʌ i lum yic'ot i yotot tsi' choñoyob, tsi' ch'ʌmbeyob tilel i tojol jiñi tsa' bʌ i choñoyob,
ACT.4.35	tsi' p'ulchocoyob ti yoc jiñi chocbilo' bʌ majlel ti subt'añ, tsa' t'oxbentiyob jiñi xñopt'añob, majqui jach añ to bʌ chuqui yom i cha'añ.
ACT.4.36	José, jiñʌch juntiquil levita ch'oyol bʌ ti Chipre.
ACT.4.37	Bernabé tsi' choño i lum, tsi' ch'ʌmbe tilel i tojol tsi' yʌc'ʌ lʌc'ʌl ti yoc jiñi chocbilo' bʌ majlel ti subt'añ.
ACT.5.1	Juntiquil wiñic, i c'aba' Ananías yic'ot i yijñam i c'aba' Safira, tsi' choñoyob jumpejt i lum. 
ACT.5.2	Ili wiñic temel yic'ot i yijñam tsi' comol ña'tayob i cʌyob lamital i tojol i lum, jiñi yam bʌ lamital, tsi' ch'ʌmʌ tilel lʌc'ʌl ti' yoc jiñi chocbilo' bʌ majlel ti subt'añ. 
ACT.5.3	Pedro tsi' su'be:
ACT.5.3	—Ananías ¿Chucoch tsa' bujt'i a pusic'al ti Satanás cha'añ ma' lotin jiñi Ch'ujul bʌ Espíritu che' bʌ tsa' lamital loto i tojol a lum? 
ACT.5.4	¿Mach ba a cha'añic jiñi lum yic'ot a wijñam che' maxto añic tsa' choño? Che' bʌ tsa'ix a choño, ¿mach ba añic ti a wenta i tojol? ¿Chucoch tsa' tejchi lot ti a pusic'al? Ma'añic tsa' loti wiñicob, tsa' loti Dios.
ACT.5.5	Che' bʌ tsi' yu'bi Ananías ili t'añ, tsa' yajli, tsa' chʌmi. Tsa' wen bʌc'ñayob pejtelel jiñi tsa' bʌ i yu'biyob. 
ACT.5.6	Che' jiñi, tsa' tili ch'itoñ wiñicob tsi' bʌc'beyob i bʌc'tal Ananías tsi' ch'ʌmʌyob loq'uel, tsa' majli i mucob.
ACT.5.7	Ñumeñix che' bajche' uxp'ejl ora, tsa' c'oti Safira i yijñam Ananías, maxto yujilic chuqui tsa' ujti. 
ACT.5.8	Jiñi cha'añ, Pedro tsa' caji i c'ajtiben:
ACT.5.8	—Su'beñon, ¿che'ʌch ba i tojol jiñi la' lum tsa' bʌ la' choño che' bajche' iliyi?
ACT.5.8	Tsi' jac'ʌ:
ACT.5.8	—Che'cuyi.
ACT.5.9	Pedro tsi' su'be:
ACT.5.9	—¿Chucoch tsa' la' teme la' t'añ cha'añ mi la' wilʌben i pusic'al i yEspíritu lac Yum? Awilan, ya'añob ti ti' otot jiñi tsa' bʌ i mucuyob a ñoxi'al, jiñobʌch mi caj i ch'ʌmetob loq'uel ja'el.
ACT.5.10	Ti ora tsa' yajli Safira lʌc'ʌl ti' yoc Pedro, tsa' chʌmi. Che' bʌ tsa' ochiyob jiñi ch'itoñ wiñicob, chʌmeñix tsi' tajayob, tsi' ch'ʌmʌyob loq'uel, tsi' mucuyob ti' t'ejl i ñoxi'al. 
ACT.5.11	Tsa' wen bʌc'ñayob pejtelel jiñi xñopt'añob
ACT.5.12	Jiñi apóstolob tsi' meleyob ca'bʌl ñuc tac bʌ i melbal, tsi' pʌsʌyob i yejtal i p'ʌtʌlel ti' tojlel wiñicob x'ixicob.
ACT.5.13	Ma'añic tsi' lʌc'tesayob i bʌ ti' tojlel jiñi yaño' bʌ cha'añ bʌq'uen, pero jiñi xñopt'añob tsi' q'ueleyob ti ñuc.
ACT.5.14	Ca'bʌl tsa' p'ojliyob jiñi tsa' bʌ i ñopoyob lac Yum, wiñicob yic'ot x'ixicob.
ACT.5.15	Tsi' pʌyʌyob majlel pejtelel xc'am-ʌjelob ti bij tac, tsi' ñolchocoyob ti' wʌyib yic'ot ti pojp tac, cha'añ che' woli' ñumel majlel Pedro anquese jiñi jach i yʌxñʌlel mi' c'otel ti' tojlel jiñi xc'am-ʌjelob.
ACT.5.16	Ca'bʌlob wiñicob x'ixicob lʌc'ʌl bʌ añob ti Jerusalén yic'ot ch'oyolo' bʌ ti yam bʌ tejclum tac ti' joytʌlel, tsi' pʌyʌyob tilel ja'el xc'am-ʌjelob yic'ot jiñi tic'lʌbilo' bʌ i cha'añ xi'bajob; tsa' laj lajmesʌntiyob.
ACT.5.17	Che' jiñi, tsa' tiliyob jiñi ñuc bʌ motomajob yic'ot jiñi saduceojob,
ACT.5.18	tsi' chucuyob jiñi apóstolob, tsi' yotsayob ti cárcel ba' mi' ñujp'elob yaño' bʌ. 
ACT.5.19	Pero che' ti ac'ʌlel tsa' tsictiyi i yÁngel lac Yum tsi' jambeyob i ti' jiñi cárcel, tsi' loc'sayob, tsi' su'beyob: 
ACT.5.20	Cucula ti wa'tʌl ti Templo, su'benla wiñicob x'ixicob jiñi wen t'añ bajche' yom mi' tajob i cuxtʌlel.
ACT.5.21	Che' bʌ tsi' yu'biyob jiñi t'añ, ti jiñi jach bʌ sʌc'ajel tsa' ochiyob ti Templo, tsi' cha'leyob cʌntesa. Ti jiñi bʌ ora tsa' c'otiyob jiñi ñuc bʌ motomajob yic'ot ya' bʌ añob yic'ot, tsa' caji i tempañob i bʌ jiñi año' bʌ i ye'tel yic'ot jiñi ñoxobix bʌ israelob, tsi' chocoyob majlel i wiñicob ti cárcel cha'añ mi' pʌyob tilel Pedro yic'ot Juan. 
ACT.5.22	Pero che' bʌ tsa' c'otiyob jiñi xcʌnta cárcel ma'añix tsi' tajayob ya' ti cárcel; che' jiñi tsa' cha' sujti i su'bob, 
ACT.5.23	tsi' yʌlʌyob: Isujmʌch, wen mʌcbil tsa' c taja lojon jiñi cárcel, ya'añob jiñi xcʌntayajob ti ti'; pero che' bʌ tsa' c jamʌ lojon jiñi cárcel, ma'añic majqui tsa' c taja lojon.
ACT.5.24	Che' bʌ tsi' yu'biyob jiñi t'añ, jiñi ñuc bʌ motomaj yic'ot i yum xcʌnta Templo, yic'ot ñuc bʌ motomajob tsa' cajiyob ti bʌq'uen come mach yujilobic chuqui mi' caj ti ujtel mi tsa' tsictiyi pejtelel jiñi. 
ACT.5.25	Ti ora jach tsa' tili juntiquil, tsi' su'beyob: Jiñi wiñicob tsa' bʌ la' wotsa ti cárcel, ya' wa'alob ti Templo woli' cha' cʌntesan wiñicob x'ixicob.
ACT.5.26	Che' jiñi, i yum xcʌnta Templo yic'ot i wiñicob, tsa' majli i cha' chucob tilel Pedro yic'ot Juan; pero ma'añic chuqui tsi' tumbeyob come woliyob ti bʌq'uen ame i julob ti xajlel jiñi wiñicob. 
ACT.5.27	Che' bʌ tsi' pʌyʌyob c'otel, tsi' yʌc'ʌyob ba'añ jiñi año' bʌ i ye'tel, jiñi ñuc bʌ motomaj, 
ACT.5.28	tsi' su'be:
ACT.5.28	—¿Mach ba tsa'ic c tiq'uiyet lojon cha'añ ma'añic mi la' chʌn cha'len cʌntesa ti' c'aba' Jesús? Pero wʌle, tsa'ix u'binti la' cʌntesa ti pejtelel Jerusalén, la' wom la' tsictesan lojon c mul cha'añ tsa' c bec'be lojon i ch'ich'el jiñi wiñic.
ACT.5.29	Pedro yic'ot jiñi apóstolob tsi' jac'ʌyob:
ACT.5.29	—Wersa mic ñaxan jac'ben lojon i mandar Dios, ti wi'il i mandar wiñicob.
ACT.5.30	Jiñi i Dios lac ñojte'el tsi' teche ch'ojyel Jesús, jiñi tsa' bʌ la' tsʌnsa che' bʌ tsa' la' ch'iji ti cruz. 
ACT.5.31	Dios tsi' yʌq'ue i ñuclel ya' ti' ñoj. Come Ñuc bʌ Yumʌlʌch, xColtayajʌch, cha'añ mi' yʌq'ueñob i cʌy i mul jiñi israelob yic'ot cha'añ mi' ñusʌbentelob i mul. 
ACT.5.32	Joñon lojon tsa' q'uele lojon ti pejtelel jiñi tsa' bʌ ujti, che' ja'el jiñi Ch'ujul bʌ Espíritu mi' su'b ja'el, come Dios tsi' yʌq'ueyob i yEspíritu jiñi mu' bʌ i jac'beñob i t'añ.
ACT.5.33	Che' bʌ tsi' yu'biyob ili t'añ tsa' wen mich'ayob, yom i tsʌnsañob jiñi apóstolob. 
ACT.5.34	Pero juntiquil fariseo am bʌ i ye'tel, i c'aba' Gamaliel,
ACT.5.35	Che' loq'uemobix, Gamaliel tsi' su'be i pi'ʌlob:
ACT.5.35	—Israelob, chʌcʌ q'uele la' bʌ cha'añ chuqui tac mi la' mel ti' tojlel jiñi wiñicob. 
ACT.5.36	Ña'tanla wajalix tsa' tili Teudas, tsa' bʌ i lon su'bu i bʌ ti ñuc. Tsi' tsajcayob jumbajc' wiñicob, pero tsa' tsʌnsʌnti, jiñi tsa' bʌ i tsajcayob tsa' laj pujquiyob, che' jiñi ma'añix majqui tsi' chʌn taja ti t'añ. 
ACT.5.37	Ti wi'il tsa' tili Judas ch'oyol bʌ ti Galilea, che' ti' yorajlel censo, Judas tsi' tsajca ca'bʌl wiñicob. Pero tsa' tsʌnsʌnti ja'el, jiñi tsa' bʌ i tsajcayob tsa' pam pujquiyob. 
ACT.5.38	Jiñi cha'añ mic su'beñetla: Tʌts'ʌ la' bʌ ti' tojlel ili wiñicob, coloxla, come mi ili t'añ yic'ot ili e'tel ch'oyol jach ti wiñicob, mi' caj ti jilel, 
ACT.5.39	mi ch'oyolʌch ti Dios, mach mejlic la' jisʌben i ye'tel; ame wolic la' contrajin Dios che' bajche' jiñi.
ACT.5.40	Tsi' jac'beyob i t'añ. Che' jiñi tsi' pʌyʌyob ochel jiñi apóstolob, che' bʌ tsa' ujti i bajbeñob, tsi' tiq'uiyob cha'añ ma'añic mi' chʌn cha'leñob t'añ ti' c'aba' Jesús; ti wi'il tsi' coloyob. 
ACT.5.41	Che' bʌ tsa'ix loq'uiyob ti' tojlel año' bʌ i ye'tel, tijicñayob jax i pusic'al, come Dios tsi' yʌq'ueyob i xuc'tʌlel i pusic'al cha'añ mi' ñusañob i ts'a'lentel ti' c'aba' Jesús.
ACT.5.42	Ti jujump'ejl q'uiñ tsi' chʌn cha'leyob cʌntesa ti Templo yic'ot ti jujump'ejl otot, yic'ot tsi' chʌn su'buyob i t'añ Jesucristo.
ACT.6.1	Ti jiñi bʌ q'uiñ che' bʌ woli i wen p'ojlelob jiñi xñopt'añob, jiñi griegojob tsa' cajiyob ti wulwul t'añ ti' contra jiñi hebreojob, come jiñi me'ba' x'ixicob i cha'añob ma'añic tsa' wen aq'uentiyob chuqui añ to yomob i cha'añ ti jujump'ejl q'uiñ. 
ACT.6.2	Jiñi cha'añ jiñi lajchʌntiquil tsi' tempayob pejtelel jiñi xñopt'añob, tsi' su'beyob:
ACT.6.2	—Mach weñic mi tsa' j cʌyʌ c su'b lojon i t'añ Dios cha'añ mic tech c puc lojon waj. 
ACT.6.3	Jiñi cha'añ hermañujob, yajcanla wuctiquil wiñicob ti la' tojlel, uts'ato' bʌ i pusic'al, but'ulo' bʌ ti Ch'ujul bʌ Espíritu, yic'ot wen bʌ i ña'tʌbal, cha'añ mi la' wa'chocoñob cha'añ jiñi e'tel. 
ACT.6.4	Joñon lojon mi caj c chʌn pejcan lojon Dios yic'ot mi caj c chʌn cha'len lojon subt'añ.
ACT.6.5	Ti' pejtelelob uts'atʌch tsi' yu'biyob jiñi t'añ, tsi' yajcayob Esteban, ñopol bʌ i cha'añ i t'añ Dios ti jump'ejl i pusic'al, but'ul bʌ ti Ch'ujul bʌ Espíritu, che' ja'el tsi' yajcayob Felipe
ACT.6.6	Tsi' pʌyʌyob tilel ba'añ jiñi apóstolob, tsi' yʌc'ʌyob i c'ʌb ti' jol jujuntiquil yic'ot tsi' pejcʌbeyob Dios.
ACT.6.7	Tsa' pujqui i t'añ lac Yum, wen ca'bʌl tsa' p'ojli xñopt'añob ti Jerusalén, ca'bʌl motomajob ja'el tsi' jac'beyob i t'añ Dios.
ACT.6.8	Esteban, but'ul ti' yutslel i pusic'al yic'ot ti p'ʌtʌlel Dios, tsi' pʌsʌ ñuc tac bʌ i yejtal i p'ʌtʌlel yic'ot ñuc tac bʌ i ye'tel ti' tojlel wiñicob x'ixicob.
ACT.6.9	Jiñi cha'añ tsa' tili wiñicob año' bʌ i ye'tel ti sinagoga mu' bʌ i pejcʌntelob ti librejo' bʌ,
ACT.6.10	Pero ma'añic tsa' mejli i contrajibeñob i ña'tʌbal, come toj tsi' cha'le t'añ che' bajche' tsi' yʌq'ue jiñi Ch'ujul bʌ Espíritu. 
ACT.6.11	Che' jiñi tsi' mucul tojoyob wiñicob cha'añ mi' su'bob cha'añ tsi' yu'biyob tsi' cha'le p'ajoñel Esteban ti' contra Moisés yic'ot ti' contra Dios.
ACT.6.12	Che' jiñi tsi' techbeyob i mich'ajel wiñicob x'ixicob yic'ot xñoxob año' bʌ i ye'tel yic'ot xts'ijbayajob. Tsa' tiliyob, tsi' chucuyob Esteban, tsi' pʌyʌyob majlel ti' tojlel jiñi año' ñuc bʌ i ye'tel. 
ACT.6.13	Tsi' wa'chocoyob xjop't'añob tsa' bʌ i yʌlʌyob:
ACT.6.13	—Ili wiñic mi' cha'len p'ajoñel ti pejtelel ora, mi' p'aj jiñi ch'ujul bʌ Templo yic'ot i mandar Moisés. 
ACT.6.14	Come tsa'ix cu'bi lojon che' bʌ tsi' yʌlʌ jiñi Esteban: “Jiñi Jesús ch'oyol bʌ ti Nazaret mi caj i jisan jiñi Templo yic'ot mi caj i q'uextan i cʌntesʌbal Moisés tsa' bʌ lac ñopo ti lac tat.”
ACT.6.15	Che' jiñi, jiñi año' bʌ i ye'tel ya' bʌ buchulob tsi' q'uelbeyob i wut Esteban lajal bajche' i wut ángel.
ACT.7.1	Jiñi ñuc bʌ motomaj tsi' c'ajtibe Esteban:
ACT.7.1	—¿Isujm ba jiñi?
ACT.7.2	Esteban tsi' yʌlʌ:
ACT.7.2	—C pi'ʌlob, yic'ot tatʌlob, ñʌch'tanla: Jiñi Dios am bʌ i ñuclel tsa' tsictiyi ti' wut lac tat Abraham che' ya' to añ ti Mesopotamia, che' maxto añic tsa' majli ti chumtʌl ti Harán, 
ACT.7.3	Dios tsi' su'be: “Loq'uen ti a lumal ba'añ a pi'ʌlob, cucu ti chumtʌl ti jiñi lum mu' bʌ caj c pʌsbeñet.” 
ACT.7.4	Che' jiñi, Abraham tsa' loq'ui ti' lumal caldeojob tsa' majli ti chumtʌl ti Harán. Che' bʌ tsa' chʌmi i tat, Dios tsi' pʌyʌ c'axel ti ili lum
ACT.7.5	Anquese Abraham tsa' chumle ilayi, pero Dios ma'añic tsi' yʌq'ue mi ts'ita'ic i yumʌntel ti ili lum, pero tsi' yʌq'ue i t'añ cha'añ mi caj i yʌq'ueñ i lum jiñi i p'olbal anquese maxto añic i yalobil.
ACT.7.6	Dios tsi' su'be Abraham: “Mi caj i majlelob ti chumtʌl ti yam bʌ lum jiñi a p'olbal ba' mach i cha'añobic, ba' mi caj i yʌjq'uelob ti majtañ e'tel yic'ot jumbajc' (400) ja'b mi caj i wen tic'lʌntelob.”
ACT.7.7	Dios tsi' yʌlʌ: “Pero joñon mi caj cʌq'ueñob i toj i mul jiñi tejclum mu' bʌ caj i c'ʌñetla ti majtañ e'tel, ti wi'il mi caj i loq'uelob tilel a p'olbal, che' jiñi mi caj i ch'ujutesañoñob ti ili lum.”
ACT.7.8	Dios tsi' yʌq'ue Abraham jiñi xuc'ul bʌ t'añ cha'añ tsep pʌchʌlel,
ACT.7.9	Jiñi la' ñojte'el ñijcʌbilob cha'añ i tsʌytsʌyñʌyel i pusic'al, tsi' choñoyob José cha'añ mi' pʌjyel majlel ti Egipto.
ACT.7.10	Jiñi cha'añ Dios tsi' colta ti pejtelel i wocol, tsi' yʌq'ue i yutslel yic'ot i ña'tʌbal ti' tojlel jiñi rey faraón ya' ti Egipto,
ACT.7.11	Tsa' caji wi'ñal yic'ot ca'bʌl wocol ti' lumal egiptojob yic'ot ti Canaán. Jiñi lac ñojte'elob
ACT.7.12	Che' bʌ tsi' yu'bi Jacob añ ca'bʌl trigo ya' ti Egipto, tsi' choco majlel lac ñojte'elob, cojax to tsa' majliyob. 
ACT.7.13	Che' bʌ tsa' majliyob ti' cha'yajlel, José tsi' yʌc'ʌ i bʌ ti cʌjñel ti' tojlel i yʌscuñob. Che' ja'el José tsi' yʌc'ʌ ti wen cʌjñel i yerañob ti' tojlel faraón.
ACT.7.14	José tsi' choco majlel i yerañob cha'añ mi' pʌyob tilel i tat i c'aba' Jacob, yic'ot pejtelel i pi'ʌlob, añob jo'lujuntiquil i chʌnc'al.
ACT.7.15	Che'ʌch tsa' ju'bi majlel Jacob ya' ti Egipto, ya' tsa' chʌmi yic'ot lac ñojte'elob.
ACT.7.16	Tsa' q'uejchiyob majlel c'ʌlʌl ti Siquem ya'i tsa' mujquiyob ti' pejtelelob ti yotlel ch'ujlelʌl mʌmbil bʌ i cha'añ Abraham ti' tojlel i yalobilob Hamor ya' ti Siquem.
ACT.7.17	Che' bʌ lʌc'ʌlix i yorajlel mi' ts'ʌctiyel jiñi xuc'ul bʌ i t'añ Dios tsa' bʌ i su'be Abraham, tsa' wen p'ojli jiñi israelob ya' ti Egipto, 
ACT.7.18	jinto tsa' wa'choconti yam bʌ rey ti Egipto mach bʌ i cʌñʌyic José. 
ACT.7.19	Wen jontol ili rey, tsi' loti, yic'ot tsi' wen tic'la lac ñojte'elob, tsi' xic'beyob cha'añ mi' cʌyob jiñi alʌ to bʌ alʌlob ti' bajñelil cha'añ mi yʌc'ob ti chʌmel cha'añ mi' jilel i p'olbal Israel. 
ACT.7.20	Ti jim bʌ ora, tsi' yila pañimil Moisés, wen uts'atax tsi' q'uele Dios, tsa' tsu'sʌnti uxp'ejl uw ti' tojlel i tat i ña'. 
ACT.7.21	Che' bʌ tsa' ajq'ui Moisés ya' ti ja' ba' bʌbʌq'uen mi' chʌmel, tsa' tili i yalobil faraón, tsi' loto, tsi' cosa che' bajche' i yalobil. 
ACT.7.22	Tsa' wen cʌntesʌnti Moisés ti pejtelel i ña'tʌbal egiptojob, wen ch'ejl ti t'añ yic'ot ti e'tel.
ACT.7.23	Che' cha'c'alix i ja'bilel, Moisés tsi' ña'ta ti' pusic'al yom majlel i jula'tan i pi'ʌlob, jiñobʌch i yalobilob Israel. 
ACT.7.24	Che' bʌ tsi' q'uele woli' tic'lʌntel juntiquil Israel, Moisés tsi' yotsa i bʌ i coltañ jiñi woli bʌ i tic'lʌntel, tsi' q'uextʌbe i jontolil jiñi Egipto, tsi' tsʌnsa. 
ACT.7.25	Come Moisés tsi' lon ña'ta woli' i ch'ʌmbeñob isujm i pi'ʌlob, cha'añ jiñʌch jiñi yajcʌbil i cha'añ Dios cha'añ mi' coltañob, pero ma'añic tsi' ch'ʌmbeyob isujm. 
ACT.7.26	Ti yijc'ʌlal Moisés tsi' q'uele cha'tiquil israelob woliyob ti leto, tsi' ña'ta i lajmesan jiñi leto, tsi' yʌlʌ:
ACT.7.27	Pero jiñi woli bʌ i tic'lan i pi'ʌl tsi' tʌjcʌx choco majlel Moisés, tsi' su'be: “¿Majqui tsi' yʌq'ueyet a we'tel ti yumʌl cha'añ ma' melon lojon? 
ACT.7.28	¿A wom ba a tsʌnsañon che' bajche' tsa' tsʌnsa jiñi Egipto ac'bi?” 
ACT.7.29	Che' bʌ tsi' yu'bi jiñi t'añ, tsa' puts'i majlel Moisés ti ora, tsa' majli ti chumtʌl ti yam bʌ lum i c'aba' Madián, ya'i tsi' yila pañimil cha'tiquil ch'itoñ bʌ i yalobilob.
ACT.7.30	Che' ñumeñix cha'c'al ja'b, tsa' tsictiyi juntiquil ángel ti colem bʌ i tiquiñal pañimil lʌc'ʌl ya' ti wits i c'aba' Sinaí,
ACT.7.31	Che' bʌ tsi' q'uele Moisés, tsa' toj sajti i pusic'al cha'añ jiñi tsa' bʌ i q'uele, pero che' bʌ tsi' lʌc'tesa i bʌ cha'añ mi' q'uel jiñi alʌ te', tsa' tili i t'añ lac Yum ti' tojlel: 
ACT.7.32	“Joñon i Dioson a ñojte'el, i Dioson Abraham, i Dioson Isaac, yic'ot i Dioson Jacob.” Che' jiñi Moisés, tsiltsilña jax ti bʌq'uen, mach yomix i chʌn q'uel. 
ACT.7.33	Lac Yum tsi' su'be: “Loc'san a warach ti a woc come ch'ujul jiñi lum ba' wa'alet. 
ACT.7.34	Isujm, tsa'ix j q'uele i tic'lʌntel c cha'año' bʌ ya' ti Egipto, tsa'ix cu'bibeyob i yuq'uel, tsa'ix ju'biyon tilel cha'añ mic loc'sañob ti' p'ʌtʌlel egiptojob. Jiñi cha'añ la', mi caj c choquet majlel ti Egipto.”
ACT.7.35	Jiñi israelob tsi' ts'a'leyob Moisés, tsi' su'beyob: “¿Majqui tsi' yʌq'ueyet a we'tel ti yumʌl yic'ot ti xmeloñel tic tojlel lojon?” Pero Dios tsi' yʌq'ue i ye'tel yic'ot tsi' choco majlel Moisés cha'añ mi' coltañob. Jiñi ángel tsa' bʌ tsictiyi ti' tojlel ti alʌ te' tsi' yʌq'ue i ye'tel ti yumʌl yic'ot ti xcoltaya. 
ACT.7.36	Moisés tsi' pʌyʌyob loq'uel i yalobilob Israel che' bʌ tsa' ujti i pʌs bʌbʌq'uen tac bʌ yic'ot i yejtal i p'ʌtʌlel ya' ti Egipto yic'ot ti chʌchʌc bʌ mar yic'ot ti jochol bʌ lum cha'c'al ja'b. 
ACT.7.37	Jiñʌch Moisés tsa' bʌ i su'be i yalobilob Israel: “Dios mi caj i wa'chocon juntiquil x'alt'añ che' bajche' joñon loq'uem bʌ ti la' pi'ʌlob, jiñi mi caj la' wu'biben i t'añ.” 
ACT.7.38	Jiñʌch Moisés tsa' bʌ ajñi ba' tempʌbilob ya' ti jochol bʌ lum yic'ot jiñi ángel tsa' bʌ i pejca ya' ti wits i c'aba' Sinaí yic'ot lac ñojte'elob, tsa' aq'uenti jiñi t'añ cha'añ bʌ laj cuxtʌlel cha'añ mi' cha' aq'ueñonla.
ACT.7.39	Pero lac ñojte'elob, ma'añic tsi' jac'ʌyob, tsa' jach i ts'a'leyob, tsi' chʌn ña'tayob i cha' sujtel ti Egipto, 
ACT.7.40	che' bʌ tsi' su'beyob Aarón: “Mele lac dios tac cha'añ ñaxan mi' majlel ti lac tojlel, come Moisés jiñi tsa' bʌ i loc'sayonla ti' lumal Egipto mach la cujilic chuqui tsa' tumbenti.” 
ACT.7.41	Che' jiñi tsi' meleyob i yejtal alʌ tat wacax, tsi' yʌq'ueyob tsʌnsʌbil bʌ i majtañ, tsi' yu'biyob ca'bʌl i tijicñʌyel i pusic'al cha'añ jiñi i dios tsa' bʌ i meleyob ti' c'ʌb. 
ACT.7.42	Jiñi cha'añ tsi' ña'ta Dios i cʌyob cha'añ mi' ch'ujutesañob jiñi q'uiñ yic'ot uw yic'ot ec' am bʌ ti panchan; come ts'ijbubil ti' juñ x'alt'añob mu' bʌ i yʌl:
ACT.7.42	“Jatetla israelob,
ACT.7.42	¿tsa' ba la' tsʌnsʌbeyon la' wʌlac' ti jiñi cha'c'al ja'b
ACT.7.42	che' ya'añetla ti jochol bʌ lum?
ACT.7.42	¿Tsa' ba la' pulbeyon c majtañ
ACT.7.42	cha'añ mi la' ch'ujutesañon?
ACT.7.43	Tsa'ix la' q'uechbe jiñi pisil bʌ i yotlel Moloc,
ACT.7.43	yic'ot jiñi ec' i yejtal bʌ a dios Refán,
ACT.7.43	tsa' la' mele cha'añ mi la' ch'ujutesan.
ACT.7.43	Jiñi cha'añ Joñon mi caj j c'axtesañetla ti junwejlel Babilonia.”
ACT.7.44	Ya' ti jochol bʌ lum, jiñi lac ñojte'elob añ i cha'añob jiñi Tabernáculo ba' lotol jiñi Mandar, che' bajche' tsi' yʌc'ʌ mandar Dios che' bʌ tsi' su'be Moisés cha'añ mi' melben otot che' bajche' tsa' pʌsbenti. 
ACT.7.45	Che' bʌ tsa' ujti i ch'ʌmob jiñi pisil bʌ otot, tsi' q'uecheyob ochel ya' ti' lum gentilob tsa' bʌ i chiliyob lac ñojte'el yic'ot Josué, come Dios tsi' choco loq'uel jiñi gentilob ti' tojel i wutob lac ñojte'el c'ʌlʌl ti' yorajlel David. 
ACT.7.46	Dios tsi' pʌsbe David i yutslel i pusic'al, jiñi cha'añ tsi' c'ajtibe cha'añ yom mi' melben i yotot Dios tsa' bʌ i ñopo Jacob. 
ACT.7.47	Pero jiñʌch Salomón tsa' bʌ i mele jiñi otot. 
ACT.7.48	Jiñi C'ax Ñuc Bʌ ma'añic mi' chumtʌl ti templo melbil bʌ ti c'ʌbʌl, che' bajche' tsi' yʌlʌ jiñi x'alt'añ.
ACT.7.49	“Jiñi panchan jiñʌch c buchlib,
ACT.7.49	jiñi pañimil i yajñibʌch coc.
ACT.7.49	¿Chuqui ti otot la' wom la' melbeñon? Che'en lac Yum.
ACT.7.49	¿Chuqui jiñi cajñib ba' mij c'aj co?
ACT.7.50	¿Mach ba i melbalic j c'ʌb pejtelel ili tac?”
ACT.7.51	Che' bʌ tsa' ujti ti subt'añ Esteban tsi' su'be jiñi año' bʌ i ye'tel: Tsʌtsatax la' pusic'al, mach sʌc-esʌbilic la' pusic'al, mʌcʌl la' chiquin, ma'añic mi la' jac'ben jiñi Ch'ujul bʌ Espíritu, lajaletla che' bajche' tsi' meleyob la' ñojte'el. 
ACT.7.52	Ma'añic mi juntiquilic x'alt'añ mach bʌ añic tsa' tic'lʌnti ti' tojlel la' ñojte'el. Tsi' tsʌnsayob jiñi tsa' bʌ i wʌn su'buyob tal jiñi Toj bʌ.
ACT.7.53	Jiñi ángelob tsi' yʌq'ueyetla i mandar Dios, pero jatetla ma'añic tsa' la' jac'ʌ.
ACT.7.54	Che' bʌ tsi' yu'biyob ili t'añ tsa' wen mich'ayob, quech'ecñayob i bʌquel i yej tsi' meleyob cha'añ i mich'ob ti contra Esteban. 
ACT.7.55	Pero Esteban but'ul ti Ch'ujul bʌ Espíritu, tsi' letsa i wut ti panchan, tsi' q'uele i ñuclel Dios, tsi' q'uele Jesús ya' wa'al ti' ñoj Dios. 
ACT.7.56	Tsi' yʌlʌ: Awilan, woli j q'uel calal jiñi panchan. Woli j q'uel Jesús i Yalobil Wiñic, ya' wa'al ti' ñoj Dios.
ACT.7.57	Jiñi año' bʌ i ye'tel tsi' cha'leyob c'am bʌ t'añ, tsi' mʌcʌyob i chiquin, ti junlajal tsa' majliyob ti ajñel cha'añ mi' chucob Esteban. 
ACT.7.58	Tsi' tujc'ayob loq'uel ti ti' colem tejclum, tsa' caji i julob ti xajlel. Jiñi xjop't'añob ti contra Esteban tsi' jochoyob i bujc
ACT.7.59	Che' bʌ woli i julob ti xajlel, Esteban tsi' pejca Dios che' bajche' iliyi: C Yum Jesús, ch'ʌmbeñon c ch'ujlel. 
ACT.7.60	Ti wi'il tsa' ñocle, c'am tsi' cha'le t'añ: C Yum, mach a wʌq'ueñob ti' wenta ili i mul.
ACT.7.60	Che' bʌ tsa' ujti i yʌl jiñi t'añ, tsa' chʌmi.
ACT.8.1	Saulo uts'at tsi' q'uele che' bʌ woli i tsʌnsañob Esteban.
ACT.8.1	Ti jim bʌ ora tsa' tejchi ca'bʌl i tic'lʌntel jiñi xñopt'añob tsa' bʌ i tempayob i bʌ ti Jerusalén. Ti' pejtelelob tsa' pam pujquiyob majlel ti Judea yic'ot ti Samaria, cojach jiñi apóstolob ma'añic tsa' pujquiyob. 
ACT.8.2	Jiñi wiñicob mu' bʌ i wen c'uxbiñob Dios tsi' q'uecheyob majlel i bʌc'tal Esteban cha'añ mi' mucob, tsi' wen uc'tayob. 
ACT.8.3	Saulo, tsi' chʌn tic'la jiñi xñopt'añob; tsa' ochi ti jujump'ejl otot, tsi' jexpa loq'uel wiñicob x'ixicob cha'añ mi' yotsañob ti cárcel.
ACT.8.4	Pero jiñi tsa' bʌ loq'uiyob ti Jerusalén, tsi' chʌn su'buyob majlel jiñi wen t'añ, baqui jach tsa' majliyob. 
ACT.8.5	Jiñi cha'añ Felipe
ACT.8.6	Bajc'ʌl wiñicob x'ixicob ti jump'ejlob jach i pusic'al tsi' tempayob i bʌ cha'añ mi' ñʌch'tʌbeñob i t'añ Felipe, che' bʌ tsi' yu'bibeyob i t'añ yic'ot che' bʌ tsi' q'ueleyob i yejtal i p'ʌtʌlel Dios tsa' bʌ i pʌsʌ, 
ACT.8.7	ca'bʌl wiñicob x'ixicob tsa' loq'uiyob i xi'bʌjlel. Jiñi xi'bajob c'am tsi' cha'leyob t'añ che' bʌ tsa' loq'uiyob, yic'ot ca'bʌl tsa' lajmesʌntiyob jiñi mach bʌ weñobic i yoc i c'ʌb;
ACT.8.8	ti' pejtelel jiñi año' bʌ ya' ti tejclum wen tijicñayob jax.
ACT.8.9	Pero añ juntiquil wiñic i c'aba' Simón tsa' bʌ i cha'le wujt ti yam bʌ ora, ca'bʌl tsi' lotiyob wiñicob x'ixicob ya' ti tejclum i c'aba' Samaria, tsi' su'bu i bʌ ti ñuc. 
ACT.8.10	Ti pejtelelob tsi' wen u'bibeyob i t'añ, jiñi ch'och'oco' bʌ yic'ot jiñi ñuco' bʌ, tsi' yʌlʌyob: Jiñʌch jiñi ñuc bʌ i p'ʌtʌlel Dios.
ACT.8.11	Tsi' wen jac'beyob come c'ʌlʌl ti wajali tsi' lotiyob cha'añ leco tac bʌ i melbal. 
ACT.8.12	Pero che' bʌ tsi' ñopbeyob i t'añ Felipe cha'añ woli i su'b jiñi wen t'añ cha'añ i yumʌntel Dios ti' c'aba' Jesucristo, ca'bʌl wiñicob x'ixicob tsi' ch'ʌmʌyob ja'. 
ACT.8.13	Che' ja'el Simón tsi' ñopo Dios, che' bʌ tsa'ix i ch'ʌmʌ ja', tsa' cʌle yic'ot Felipe, che' bʌ tsi' q'uele i yejtal i p'ʌtʌlel yic'ot jiñi ñuc tac bʌ i melbal tsa' bʌ i mele Felipe, tsa' toj sajti i pusic'al.
ACT.8.14	Che' bʌ ya'añob ti Jerusalén jiñi apóstolob, tsi' yu'biyob cha'añ wolix i ñopob i t'añ Dios ya' ti Samaria, che' jiñi tsi' chocoyob majlel Pedro yic'ot Juan. 
ACT.8.15	Che' bʌ tsa' c'otiyob ti Samaria, tsi' c'ajtibeyob Dios ti oración cha'añ mi' yʌq'ueñtelob Ch'ujul bʌ Espíritu jiñi wiñicob x'ixicob, 
ACT.8.16	come maxto añic tsa' aq'uentiyob Ch'ujul bʌ Espíritu jiñi año' bʌ ti Samaria, cojax to tsi' ch'ʌmʌyob ja' ti' c'aba' Jesús. 
ACT.8.17	Pedro yic'ot Juan tsi' yʌc'ʌyob i c'ʌb ti' jol jujuntiquil,
ACT.8.18	Che' bʌ tsi' q'uele Simón woli i yʌq'ueñtelob jiñi Ch'ujul bʌ Espíritu che' bʌ tsi' yʌc'ʌyob i c'ʌb jiñi apóstolob, che' jiñi, Simón tsi' pʌsbeyob taq'uiñ, 
ACT.8.19	tsi' su'beyob:
ACT.8.19	—Aq'ueñon ja'el a p'ʌtʌlel cha'añ mi cʌq'uen Ch'ujul bʌ Espíritu majqui jach com che' mi cʌc' j c'ʌb ti' jol.
ACT.8.20	Che' jiñi Pedro tsi' su'be:
ACT.8.20	—La' jilic a taq'uiñ a wic'ot, come wola' lon ña'tan ti a pusic'al mi mejlel a mʌn ti taq'uiñ a majtañ ch'oyol bʌ ti Dios. 
ACT.8.21	Mach ochemetic quic'ot lojon ti jiñi e'tel, mach a cha'añic, come mach tojic a pusic'al ti' wut Dios.
ACT.8.22	Cʌyʌ a jontolil, c'ajtiben Dios cha'añ mi' ñusʌbeñet jiñi tsa' bʌ a ña'ta ti a pusic'al. 
ACT.8.23	Come mij q'uel but'ulet ti ch'aj bʌ i tsʌytsʌyñʌyel a pusic'al yic'ot chucbilet ti jontolil.
ACT.8.24	Simón tsi' jac'ʌ:
ACT.8.24	—C'ajtiben lac Yum cha'añ mi' ñusʌbeñon cha'añ ma'añic mic majlel ti tojmulil che' bajche' tsa' wʌlʌ.
ACT.8.25	Pedro yic'ot Juan, che' bʌ tsi' su'buyob i t'añ lac Yum yic'ot chuqui tac tsi' q'ueleyob ti' tojlel lac Yum, tsa' sujtiyob ti Jerusalén, che' ja'el tsi' su'buyob i t'añ lac Yum ti ca'bʌl tejclum tac ya' ti' lum Samaritanojob.
ACT.8.26	I yÁngel lac Yum tsi' pejca Felipe, tsi' su'be: Ch'ojyen, cucu ti sur ba'añ colem bʌ i tiquiñal pañimil ti' bijlel Gaza mu' bʌ i ju'bel tilel ti Jerusalén. 
ACT.8.27	Che' jiñi tsa' ch'ojyi Felipe, tsa' majli. Awilan, ya' ti bij tsi' taja juntiquil eunuco
ACT.8.28	wolix i cha' sujtel, buchul ti carreta mu' bʌ i tujc'ʌntel majlel, woli' pejcan majlel i juñ jiñi x'alt'añ Isaías.
ACT.8.29	Jiñi Espíritu tsi' su'be Felipe: Cucu ba'añ jiñi carreta, yom ma' majlel yic'ot. 
ACT.8.30	Felipe tsi' lʌc'tesa i bʌ ba'añ jiñi carreta, tsi' yu'bi woli' pejcʌben i juñ jiñi x'alt'añ Isaías, che' jiñi Felipe, tsi' su'be:
ACT.8.30	—¿Mu' ba a ch'ʌmben isujm jiñi juñ woli bʌ a pejcan?
ACT.8.31	Jiñi wiñic tsi' yʌlʌ:
ACT.8.31	—¿Bajche' mi mejlel c ch'ʌmben isujm mi ma'añic majqui mi' cʌntesañon?
ACT.8.31	Tsi' c'ajtibe ti wocol t'añ cha'añ mi' letsel Felipe ti buchtʌl yic'ot. 
ACT.8.32	Ya' ba' woli' q'uel i Ts'ijbujel Dios mi yʌl:
ACT.8.32	“Tsa' pʌjyi majlel cha'añ mi' chʌmel che' bajche' tʌñʌme',
ACT.8.32	che' bajche' alʌ tat tʌñʌme' ñʌch'ʌl bʌ ti' tojlel jiñi mu' bʌ i tsepben i tsutsel,
ACT.8.32	ma'añic tsi' cha'le t'añ.
ACT.8.33	Pec' tsi' mele i bʌ,
ACT.8.33	jiñi cha'añ jiñi año' bʌ i ye'tel ma'añic tsi' cha'leyob meloñel ti toj.
ACT.8.33	¿Majqui mi mejlel i tsicben i yalobilob jiñi wiñic?
ACT.8.33	Come tsa' tsʌnsʌnti ila ti pañimil.”
ACT.8.34	Jiñi eunuco tsi' c'ajtibe Felipe:
ACT.8.34	—Awocolic su'beñon, ¿majqui woli i taj ti t'añ jiñi x'alt'añ? ¿Jim ba woli i wʌlʌc taj i bʌ ti t'añ o jim ba yam bʌ wiñic?
ACT.8.35	Jiñi cha'añ Felipe tsa' caji ti t'añ, tsa' caji i su'ben jiñi wen t'añ cha'añ Jesús ts'ijbubil bʌ i cha'añ Isaías. 
ACT.8.36	Che' woli' majlelob ti bij, tsa' c'otiyob ba'añ ja'. Jiñi eunuco tsi' yʌlʌ:
ACT.8.36	—Q'uele, wʌ'an ja', ¿am ba chuqui mi' mʌctañon cha'añ mic ch'ʌmja'?
ACT.8.37	[Felipe tsi' su'be:
ACT.8.37	—Mi wola' ñop ti pejtelel a pusic'al cha'añ Jesús jiñʌch i Yalobil Dios, mi mejlel a ch'ʌmja'.
ACT.8.37	Jiñi eunuco tsi' jac'ʌ:
ACT.8.37	—Mic ñop i Yalobilʌch Dios jiñi Jesucristo.]
ACT.8.38	Jiñi eunuco tsi' yʌc'ʌ mandar cha'añ mi' cʌy i xʌmbal jiñi carreta; tsa' ju'bi Felipe yic'ot jiñi eunuco ti ja', che' jiñi tsi' yʌq'ue ch'ʌmja'. 
ACT.8.39	Che' bʌ tsa' loq'uiyob ti ja', i yEspíritu lac Yum tsi' jʌm pʌyʌ majlel Felipe. Jiñi eunuco ma'añix tsi' chʌn q'uele, tijicña i pusic'al tsa' majli ti bij. 
ACT.8.40	Ti wi'il tsa' tajle Felipe ti Azoto; che' bʌ tsa' ñumi majlel tsi' su'bu jiñi wen t'añ ti pejtelel tejclum tac c'ʌlʌl ti Cesarea.
ACT.9.1	Saulo,
ACT.9.2	tsi' c'ajtibeyob juñ cha'añ mi' pʌs ti sinagoga tac ya' ti Damasco. Jiñi juñ tsi' yʌq'ue i ye'tel cha'añ mi añ wiñicob x'ixicob woli bʌ i tsajcʌbeñob i bijlel Cristo,
ACT.9.3	Pero che' woli i majlel ti bij, che' yomix c'otel ti Damasco, ti ora jach tsa' tili wen sʌsʌc bʌ c'ajc ch'oyol bʌ ti panchan tsi' pʌsʌ i sʌclel ti' joytʌlel Saulo; 
ACT.9.4	che' jiñi tsa' yajli ti lum, tsi' yu'bi t'añ tsa' bʌ i su'be:
ACT.9.4	—Saulo, Saulo, ¿chucoch ma' tic'lañon?
ACT.9.5	Saulo tsi' yʌlʌ:
ACT.9.5	—¿Majquiyet c Yum?
ACT.9.5	Tsi' su'be:
ACT.9.5	—Joñon Jesús woli bʌ a tic'lan. Wen wocol ma' wu'bin che' ma' lʌp t'uchtan jay bʌ i ñi' te'.
ACT.9.6	Saulo, tsiltsilña ti bʌq'uen, tsi' su'be:
ACT.9.6	—C Yum, ¿chuqui a wom mic mel?
ACT.9.6	Lac Yum tsi' su'be:
ACT.9.6	—Ch'ojyen, ochen ti tejclum, ya'i mi caj a su'bentel chuqui yom ma' mel.
ACT.9.7	Jiñi wiñicob woli bʌ i cha'leñob xʌmbal yic'ot Saulo ñʌch'ʌl tsa' cʌleyob cha'añ bʌq'uen, come isujm tsi' yu'biyob t'añ, pero ma'añic tsi' q'ueleyob majqui woli ti t'añ. 
ACT.9.8	Che' jiñi Saulo tsa' ch'ojyi ti lum, tsi' caña i wut, pero ma'añic majqui tsi' q'uele; jiñi cha'añ i pi'ʌlob tsi' chucuyob majlel ti' c'ʌb, tsi' pʌyʌyob majlel ti Damasco. 
ACT.9.9	Uxp'ejl q'uiñ tsa' cʌle ti xpots', ma'añic chuqui tsi' c'uxu, mi añic chuqui tsi' japʌ.
ACT.9.10	Ya'añ juntiquil xcʌnt'añ ti Damasco i c'aba' Ananías. Tsi' pʌsbe i bʌ lac Yum ti' ñajal. Lac Yum tsi' pejca:
ACT.9.10	—Ananías.
ACT.9.10	Che' jiñi tsi' jac'ʌ:
ACT.9.10	—Umba'añon c Yum.
ACT.9.11	Lac Yum tsi' su'be:
ACT.9.11	—Ch'ojyen, cucu ti calle i c'aba' Toj bʌ, sajcan juntiquil wiñic ya' ti yotot Judas i c'aba' Saulo ch'oyol bʌ ti Tarso,
ACT.9.12	Tsa'ix i q'uele ti' ñajal Saulo, juntiquil wiñic i c'aba' Ananías. Tsi' q'uele tsi' yʌc'ʌ i c'ʌb ti' jol cha'añ mi' cha' c'otel i wut.
ACT.9.13	Jiñi cha'añ Ananías tsi' jac'ʌ:
ACT.9.13	—C Yum, ca'bʌl tsa' cu'bi t'añ cha'añ jiñi wiñic wen jontol tsi' mele ti' contra a cha'año' bʌ ya' ti Jerusalén; 
ACT.9.14	yic'ot añ i ye'tel ilayi aq'uebil bʌ i cha'añ jiñi ñuc bʌ motomajob cha'añ mi' cʌch pejtelel mu' bʌ i pejcañob a c'aba'.
ACT.9.15	Lac Yum tsi' cha' su'be:
ACT.9.15	—Cucu, come yajcʌbilix c cha'añ jiñi wiñic cha'añ mi' su'b majlel j c'aba' ti' tojlel gentilob
ACT.9.16	Come mi caj c pʌsben bajche' c'amel mi caj i yu'bin wocol cha'añ tij c'aba'.
ACT.9.17	Che' jiñi tsa' majli Ananías, tsa' ochi ti otot ba'añ Saulo, tsi' yʌc'ʌ i c'ʌb ti' jol,
ACT.9.17	—Hermano Saulo, jiñi lac Yum Jesús tsa' bʌ tsictiyi ti bij che' bʌ tsa' tiliyet ti Damasco, tsi' chocoyon tilel cha'añ mi' cha' c'otel a wut, cha'añ ma' bujt'el ti Ch'ujul bʌ Espíritu.
ACT.9.18	Ti ora jach che' bajche' i sujl chʌy tsa' c'ajli loq'uel ti' wut, che' jiñi tsa'ix cha' c'oti i wut. Tsa' ch'ojyi Saulo, tsi' ch'ʌmʌ ja'. 
ACT.9.19	Che' ujtemix pejtelel iliyi, tsi' cha'le we'el, tsi' cha' taja i p'ʌtʌlel, tsa' to cʌle cha'p'ejl uxp'ejl q'uiñ Saulo yic'ot jiñi xñopt'añob año' bʌ ti Damasco.
ACT.9.20	Ti jiñi jach bʌ ora tsa' caji i bʌc' su'b t'añ cha'añ Cristo ti sinagoga tac. Tsi' yʌlʌ: I Yalobilʌch Dios jiñi Cristo. 
ACT.9.21	Che' jiñi tsa' toj sajtiyob i pusic'al pejtelel tsa' bʌ i yu'biyob. Tsi' yʌlʌyob:
ACT.9.21	—¿Mach ba jiñic jiñi tsa' bʌ i tic'la jiñi mu' bʌ i pejcʌbeñob i c'aba' Cristo ya' ti Jerusalén? Jiñi cha'añ tsa' tili ilayi cha'añ cʌchbil mi' pʌyob majlel ti' tojlel ñuc bʌ motomajob.
ACT.9.22	Pero Saulo ñumen ca'bʌl tsa' p'ojli i p'ʌtʌlel, ma'añic chuqui tsa' mejli i yʌlob jiñi judíojob chumulo' bʌ ti Damasco, come Saulo tsi' wen tsictesʌbeyob Cristojʌch jiñi Jesús.
ACT.9.23	Che' bʌ tsa' ñumi ca'bʌl q'uiñ, jiñi judíojob tsi' comol ña'tayob bajche' mi caj i tsʌnsañob Saulo; 
ACT.9.24	pero Saulo tsa'ix i yu'bi cha'añ woli' i chijtañob. Ti q'uiñil ti ac'ʌlel woli' pijtañob ya' ti ti' tac tejclum cha'añ mi' tsʌnsañob. 
ACT.9.25	Jiñi cha'añ jiñi xñopt'añob tsi' pʌyʌyob majlel ti ac'ʌlel, tsi' ju'sayob ti colem chiquib ti' pat jiñi chañ bʌ ts'ajc.
ACT.9.26	Che' bʌ tsa' c'oti Saulo ya' ti Jerusalén, tsi' ñopo i tempañob i bʌ yic'ot jiñi xñopt'añob, pero tsi' wen bʌc'ñayob, ma'añic tsi' ñopoyob mi xcʌnt'añix. 
ACT.9.27	Jiñi cha'añ Bernabé, tsi' pʌyʌ majlel ba'añ jiñi apóstolob, tsi' su'beyob bajche' Saulo tsi' q'uele lac Yum ya' ti bij, yic'ot che' bajche' tsi' pejca lac Yum, yic'ot ja'el che' ya'añ ti Damasco ch'ejl i pusic'al tsi' cha'le subt'añ ti' c'aba' Jesús. 
ACT.9.28	Jiñi cha'añ Saulo tsi' su'bu i t'añ lac Yum ya' ti Jerusalén, temel tsa' ajñi yic'ot jiñi xcʌnt'añob. 
ACT.9.29	Ch'ejl i pusic'al tsi' su'bu jiñi wen t'añ; pero jiñi judíojob yujilo' bʌ t'añ ti griego tsa' caji i contrajiñob ti t'añ, che' ja'el tsi' ña'tayob i tsʌnsan Saulo. 
ACT.9.30	Che' bʌ yujilobix jiñi hermañujob, tsi' pʌyʌyob majlel Saulo c'ʌlʌl ti Cesarea, ti wi'il tsi' chocoyob majlel ti Tarso.
ACT.9.31	Jiñi cha'añ jiñi xñopt'añob año' bʌ ti pejtelel Judea ti Galilea yic'ot ti Samaria tsa' ñʌjch'i ti tic'lʌntelob, tsa' p'ʌt-ayob, tsi' chʌn bʌc'ñayob lac Yum. Ca'bʌl tsa' p'ojliyob come añob i p'ʌt-esʌntel ti Ch'ujul bʌ Espíritu.
ACT.9.32	Che' bʌ tsa' ñumi majlel Pedro ti pejtelel tejclum tac, tsa' c'oti i jula'tan i cha'año' bʌ lac Yum ya' bʌ chumulob ti Lida. 
ACT.9.33	Ya' tsi' taja juntiquil wiñic, i c'aba' Eneas, añix waxʌcp'ejl ja'b añ ti c'am-ʌjel, ma'añic tsa' wis mejli ti ch'ojyel ti' wʌyib, come mach weñic i yoc i c'ʌb. 
ACT.9.34	Pedro tsi' su'be:
ACT.9.34	—Eneas, Jesucristo woli' lajmesañet. Ch'ojyen, teche a wʌyib.
ACT.9.34	Ti ora jach tsa' ch'ojyi. 
ACT.9.35	Che' bʌ tsi' q'ueleyob jiñi ñuc bʌ i yejtal i p'ʌtʌlel lac Yum jiñi ya' bʌ chumulob ti Lida yic'ot ti Sarón tsi' sutq'uiyob i bʌ cha'añ mi' ñopob lac Yum.
ACT.9.36	Ya' ti Jope añ juntiquil xñopt'añ i c'aba' Tabita,
ACT.9.37	Ti jiñi jach bʌ semana tsa' c'am-a, tsa' chʌmi. Che' bʌ tsa'ix ujti i pocob, tsi' yʌc'ʌyob ti' junlajm i mal otot. 
ACT.9.38	Come Lida lʌc'ʌl añ ti Jope; che' bʌ tsi' yu'biyob jiñi xñopt'añob cha'añ Pedro ya'añ ti Jope, ti ora jach tsi' chocoyob majlel cha'tiquil wiñicob ba'añ, tsi' su'beyob ti wocol t'añ: mach ma' chʌn jalijel ilayi, la' ti ora ba'añon lojon.
ACT.9.39	Jiñi cha'añ Pedro tsa' ch'ojyi, tsa' majli ti Jope yic'otob, che' bʌ tsa' c'oti, tsi' pʌyʌyob ochel ba'añ i bʌc'tal Tabita. Ca'bʌl me'ba' x'ixicob tsa' tiliyob ti' joytʌlel Pedro, woliyob ti uq'uel, tsi' pʌsbeyob ca'bʌl tsuts bujcʌl yic'ot pʌl bʌ bujcʌl tsa' bʌ i mele Dorcas che' cuxul to. 
ACT.9.40	Jiñi cha'añ Pedro tsi' su'beyob loq'uel ti pejtelelob, tsa' ñocle, tsi' pejca Dios, ti wi'il tsi' sutq'ui i bʌ cha'añ mi' q'uelben i bʌc'tal Tabita, tsi' su'be: Tabita, ch'ojyen.
ACT.9.40	Tsa' cajñi i wut Tabita. Che' bʌ tsi' q'uele Pedro, tsa' buchle.
ACT.9.41	Pedro tsi' yʌq'ue i c'ʌb tsi' teche ch'ojyel, che' jiñi tsi' pʌyʌyob ochel i cha'año' bʌ lac Yum yic'ot jiñi me'ba' x'ixicob, cha'añ mi' pʌsbeñob cha' cuxulix Dorcas. 
ACT.9.42	Pejtelel jiñi año' bʌ ti Jope tsi' yu'biyob chuqui ñuc tac tsa' ujti, ca'bʌl tsi' ñopoyob lac Yum. 
ACT.9.43	Ya' to tsa' jal-a Pedro ti Jope ya' ti yotot Simón, jiñi xts'aj pʌchi.
ACT.9.43	Mach wen tsiquilic chuqui ti ja'bil tsi' yila pañimil yic'ot chuqui ti ja'bil tsa' chʌmi Pablo. Pero, ti Hechos yic'ot ti' carta tac jiñi Pablo mi' pʌsbeñonla bajche' yilal i cuxtʌlel:
ACT.9.43	10 d.C.
ACT.9.43	Tsi' yila pañimil ti Tarso ya' ti Cilicia (Hch 21.39; q'uele Hch 7.58)
ACT.9.43	33 d.C.
ACT.9.43	Tsi' q'uele tsa' chʌmi Esteban (Hch 7.58—8.1).
ACT.9.43	Tsi' ts'a'le xñopt'añob ti Judea (Hch 8.1-3; 9.1).
ACT.9.43	35 d.C.
ACT.9.43	Tsi' ñopo Jesús che' woli i majlel ti Damasco (Hch 9.2-19; 22.6-16; 26.12-18; q'uele Gl 1.15-16; 1 Cor 15.8; 9.1).
ACT.9.43	35-38 d.C.
ACT.9.43	Tsa' ajñi ti Arabia yic'ot ti Damasco (Gl 1.17-18; 2 Cor 11.32-33; Hch 9.9-25).
ACT.9.43	38 d.C.
ACT.9.43	Tsa' ajñi cha'p'ejl semana yic'ot Pedro yic'ot Santiago ti Jerusalén, (Gl 1.18; Hch 9.25-30).
ACT.9.43	38-43 d.C.
ACT.9.43	Tsa' ajñi ti Siria yic'ot ti Cilicia (Hch 9.30; Gl 1.21) yic'ot jump'ejl ja'b ti Antioquía (Hch 11.25-26).
ACT.9.43	43 ó 44 d.C.
ACT.9.43	Tsi' ch'ʌmʌ majlel ofrenda cha'añ i coltʌntel jiñi woli bʌ i yu'biñob wi'ñal ti Jerusalén (Hch 11.27-30; 12.25).
ACT.9.43	46-48 d.C.
ACT.9.43	Che' tsa' ñaxan ñumi ti subt'añ Pablo (Hch 13.2—14.28).
ACT.9.43	48 ó 49 d.C.
ACT.9.43	Tsi' tempayob i bʌ ti Jerusalén (Hch 15.1-34; Gl 2.1-10).
ACT.9.43	?
ACT.9.43	Tsi' yʌ'leyob i bʌ yic'ot Pedro ti Antioquía (Hch 15.35; Gl 2.11-14).
ACT.9.43	50-52 d.C.
ACT.9.43	I cha'yajlel tsa' ñumi ti subt'añ (Hch 15.36—18.22).
ACT.9.43	1 Tesalonicenses (ti Corinto; Hch 18.1-18).
ACT.9.43	2 Tesalonicenses (ti Corinto).
ACT.9.43	53 d.C.
ACT.9.43	Gálatas.
ACT.9.43	53-57 d.C.
ACT.9.43	I yuxyajlel tsa' ñumi ti subt'añ (Hch 18.23—21.16).
ACT.9.43	55 d.C.
ACT.9.43	1 Corintios (ti Éfeso).
ACT.9.43	2 Corintios (ti Macedonia).
ACT.9.43	57 d.C.
ACT.9.43	Romanos (ti Cencrea o ti Corinto).
ACT.9.43	Tsa' ñujp'i ti Jerusalén (Hch 21.17—23.30).
ACT.9.43	57-59 d.C.
ACT.9.43	Che' ñup'bil ti Cesarea (Hch 23.31—26.32).
ACT.9.43	59 d.C.
ACT.9.43	Tsa' majli ti Roma (Hch 27.1—28.16).
ACT.9.43	59-61 d.C.
ACT.9.43	Che' ya'añ ti Roma tsa' ajñi cha'p'ejl ja'b ti mʌjquibʌl (Hch 28.16-31).
ACT.9.43	Efesios.
ACT.9.43	Colosenses.
ACT.9.43	Filipenses.
ACT.9.43	Filemón.
ACT.9.43	62 d.C.
ACT.9.43	Tsa' loc'sʌnti ti mʌjquibʌl.
ACT.9.43	62-66 d.C.
ACT.9.43	Tsa' ñumi ti subt'añ.
ACT.9.43	1 Timoteo.
ACT.9.43	Tito.
ACT.9.43	66-67 d.C.
ACT.9.43	Tsa' mʌjqui ti Roma.
ACT.9.43	2 Timoteo.
ACT.9.43	67 d.C.
ACT.9.43	Tsa' chʌmi ti Roma.
ACT.9.43	Eusebio, jiñʌch tsa' bʌ i ts'ijbu che' bajche' añ i cuxtʌlel xñopt'añob che' ti siglo 4 che' tilemix Cristo. Tsi' ts'ijbu cha'añ Pablo tsa' chʌmi che' woli i mel i ye'tel jiñi emperador Nerón ti Roma (54-68 che' tilemix Cristo). Tertuliano, tsa' bʌ i tsajcʌbe i cʌntesa apóstolob che' ti ja'bil 300 che' tilemix Cristo, tsi' yʌlʌ cha'añ Pablo tsi' tsepbeyob i bic' ya' ti ti' jiñi colem ja' i c'aba' Tíber, am bʌ i ñajtlel che' bajche' 5 km. ti Roma, yic'ot mi' yʌl cha'añ tsa' mujqui ba' mi' mujquel xchʌmelob i c'aba' Vía Ostia, lʌc'ʌl añ ti Roma.
ACT.10.1	Ya' ti Cesarea, ya'añ juntiquil wiñic i c'aba' Cornelio am bʌ ti' wenta jo'c'al soldado romanojob i c'aba' Italiana.
ACT.10.2	Tsi' ch'ujutesa Dios jiñi wiñic.
ACT.10.3	Che' ti och'ajel q'uiñ
ACT.10.3	—¡Cornelio!
ACT.10.4	Cornelio tsi' ch'ujch'uj q'uele yic'ot tsi' cha'le bʌq'uen che' bʌ tsi' q'uele jiñi ángel. Tsi' su'be:
ACT.10.4	—¿Chuqui a wom c Yum?
ACT.10.4	Jiñi ángel tsi' su'be:
ACT.10.4	—Jiñi a woración yic'ot i majtañ tac jiñi p'ump'uño' bʌ mu' bʌ a wʌq'ueñob woli' ña'tʌntel ti Dios. 
ACT.10.5	Choco majlel cha'tiquil wiñicob ti Jope, cha'añ mi' pʌy tilel Simón, jiñi am bʌ i cha'chajplel i c'aba' Pedro, 
ACT.10.6	ya' jijlem ti' yotot Simón, jiñi xts'aj pʌchi, lʌc'ʌl añ i yotot ti ti' mar, jiñi mi caj i su'beñet chuqui yom ma' mel.
ACT.10.7	Che' majlemix jiñi ángel tsa' bʌ i pejca, Cornelio, tsi' pʌyʌ tilel cha'tiquil i wiñicob yic'ot juntiquil i soldado tsa' bʌ i colta ti' ye'tel mu' bʌ i c'uxbin Dios. 
ACT.10.8	Che' bʌ tsi' su'beyob pejtelel chuqui tac tsa' ujti, Cornelio tsi' chocoyob majlel ti Jope.
ACT.10.9	Ti yijc'ʌlal, che' woliyob ti xʌmbal majlel ti bij,
ACT.10.10	Añix ca'bʌl i wi'ñal, yomix i cha'len we'el, che' woli to i chajpʌbeñob i bʌl i ñʌc' añ chuqui tsi' q'uele Pedro ti' ñajal. 
ACT.10.11	Tsi' q'uele calal jiñi panchan, woli' ju'bel tilel che' bajche' colem pisil cʌchbil ti' chʌmp'ejlel i xujc, tsa' ju'sʌnti c'ʌlʌl ti lum. 
ACT.10.12	Ya' ti' mal jiñi pisil añ ca'bʌl alʌc'ʌl tac, yic'ot bʌte'el ti' chajp ti' chajp, yic'ot jiñi jʌlʌcña bʌ mi' cha'len xʌmbal, yic'ot te'lemut. 
ACT.10.13	Tsa' tili i t'añ lac Yum ba'añ Pedro, tsi' su'be:
ACT.10.13	—Ch'ojyen Pedro, tsʌnsan, c'uxu.
ACT.10.14	Jiñi cha'añ Pedro tsi' jac'ʌ:
ACT.10.14	—Ma'añic c Yum; come ma'añic ba' ora tsa' j c'uxu chuqui tac tic'bil mi chuqui tac bi'bi'.
ACT.10.15	Tsa' cha' tili i t'añ lac Yum ba'añ Pedro:
ACT.10.15	—Mach yomic ma' ts'a'len jatet chuqui tac sʌc-esʌbilix i cha'añ Dios.
ACT.10.16	Uxyajl tsa' ujti iliyi, ti wi'il jiñi pisil tsa' cha' chujqui letsel ti panchan. 
ACT.10.17	Che' woli to i chʌn ña'tan Pedro chuqui isujmlel jiñi tsa' bʌ ujti i q'uel, awilan, tsa' tiliyob jiñi wiñicob chocbilo' bʌ tilel i cha'añ Cornelio, tsi' c'ajtiyob baqui añ i yotot Simón, tsa' c'otiyob ti ti' jiñi otot. 
ACT.10.18	Che' bʌ tsa' c'otiyob, tsi' c'ajtiyob mi ya' jijlem Simón jiñi am bʌ i cha'chajplel i c'aba' Pedro.
ACT.10.19	Che' woli to i chʌn ña'tan Pedro jiñi tsa' bʌ ujti i q'uel, jiñi Ch'ujul bʌ Espíritu tsi' su'be: Awilan, uxtiquil wiñicob woli' sajcañet. 
ACT.10.20	Ch'ojyen, juben, cucu yic'otob, mach yomic tilebixel a pusic'al, come joñon tsa' c chocoyob tilel.
ACT.10.21	Jiñi cha'añ Pedro tsa' ju'bi majlel ba'añ jiñi wiñicob chocbilo' bʌ tilel i cha'añ Cornelio, tsi' su'beyob:
ACT.10.21	—Joñoñʌch woli bʌ la' sajcan. ¿Chucoch woli la' sajcañon?
ACT.10.22	Tsi' jac'ʌyob:
ACT.10.22	—Jiñi Cornelio, i yaj capitán jo'c'al soldadojob, jiñi toj bʌ wiñic, mu' bʌ i bʌc'ñan Dios, cʌmbil i cha'añ pejtelel israelob cha'añ weñʌch i melbal. Juntiquil ch'ujul bʌ ángel tsi' su'be Cornelio cha'añ mi' pʌyet majlel ti' yotot cha'añ mi' yu'bin chuqui ti t'añ ma' su'ben.
ACT.10.23	Jiñi cha'añ Pedro tsi' pʌyʌyob ochel, tsi' yʌq'ueyob ba' mi' c'ajob i yoj. Che' ti yijc'ʌlal tsa' ch'ojyi, tsa' majli yic'otob, tsa' majli yic'ot lamital hermañujob
ACT.10.24	Ti yijc'ʌlal tsa' c'otiyob ti Cesarea. Cornelio wolix i pijtañob, tsa'ix i tempa i pi'ʌlob yic'ot i cʌñʌyo' bʌ. 
ACT.10.25	Che' bʌ tsa' c'oti Pedro ti otot, tsa' tili Cornelio
ACT.10.26	Pero Pedro tsi' teche ch'ojyel, tsi' su'be:
ACT.10.26	—Ch'ojyen, wiñicon jach ja'el che' bajche' jatet.
ACT.10.27	Che' bʌ woliyob ti t'añ, tsa' ochi Pedro ti' mal otot, ya'i tsi' taja ca'bʌl tempʌbilo' bʌ. 
ACT.10.28	Pedro tsi' su'beyob:
ACT.10.28	—La' wujil tic'bil ti mandar mi' yajñel judío yic'ot wiñic ch'oyol bʌ ti yam bʌ lum, pero Dios tsi' cʌntesayon cha'añ mach weñic mic ts'a'len wiñicob mi juntiquilic, mach mejlic c bi'leñob. 
ACT.10.29	Jiñi cha'añ tsa' tiliyon che' bʌ tsa' pʌjyiyon tilel, ma'añic tsa' c ñusa c pʌyol, jiñi cha'añ mij c'ajtibeñetla: ¿chucoch tsa' la' pʌyʌyon tilel?
ACT.10.30	Jiñi cha'añ Cornelio tsi' jac'ʌ:
ACT.10.30	—Añix chʌmp'ejl q'uiñ che' bajche' ti ili ora woliyon ti ch'ajb; che' ti och'ajel q'uiñ
ACT.10.31	tsi' su'beyon: “Cornelio, tsa'ix i yu'bi Dios a woración, yujilix Dios pejtelel uts'at bʌ a melbal, che' bʌ tsa' wʌq'ue i majtañ jiñi p'ump'uño' bʌ. 
ACT.10.32	Choco majlel wiñicob ti Jope, pʌyʌ tilel Simón, jiñi am bʌ i cha'chajplel i c'aba' Pedro, ya' jijlem ti' yotot Simón jiñi xts'aj pʌchi, ya'añ i yotot lʌc'ʌl ti ti' mar; che' mi' julel mi caj i pejcañet.” 
ACT.10.33	Jiñi cha'añ ti ora jach tsa' c chocoyob majlel c wiñicob ba' añet. Uts'at tsa' jac'ʌ tilel, wʌle wʌ'añon lojon ti' wut Dios tic pejtelel lojon cha'añ mi cu'bin lojon pejtelel chuqui tsi' su'beyet Dios cha'añ ma' su'beñon lojon.
ACT.10.34	Jiñi cha'añ Pedro tsa' caji ti t'añ, tsi' yʌlʌ:
ACT.10.34	—Wʌle mic ña'tan ti isujm, junlajal mi' q'uelonla Dios.
ACT.10.35	Ti pejtelel lum Dios mi' q'uel ti uts'at jiñi mu' bʌ i bʌc'ñañob, yic'ot jiñi mu' bʌ i melob chuqui toj. 
ACT.10.36	Dios tsi' choco tilel jiñi wen t'añ ba'añ israelob, cha'añ mi' tajob i ñʌch'tʌlel i pusic'al
ACT.10.37	Jatetla tsa'ix la wu'bi jiñi t'añ tsa' bʌ pujqui ti pejtelel Judea, tsa' bʌ tejchi ya' ti Galilea che' bʌ Juan tsi' su'bu cha'añ yom mi' ch'ʌmob ja', 
ACT.10.38	Dios tsi' yajca Jesús jiñi loq'uem bʌ ti Nazaret cha'añ mi yʌq'ueñ jiñi Ch'ujul bʌ Espíritu yic'ot i p'ʌtʌlel. Baqui jach tsa' ñumi tsi' mele chuqui uts'at tac, tsi' lajmesa pejtelel jiñi tic'lʌbilo' bʌ i cha'añ xi'ba, come añ Dios yic'ot. 
ACT.10.39	Joñon lojon tsa' j q'uele lojon pejtelel chuqui tsi' mele Jesús ti Judea yic'ot ti Jerusalén. Jiñi judíojob tsi' tsʌnsayob, tsi' ch'ijiyob ti cruz. 
ACT.10.40	Pero Dios tsi' teche ch'ojyel ti' yuxp'ejlel q'uiñ, tsi' yʌq'ueyonla lac cha' q'uel. 
ACT.10.41	Mach ti' wutic pejtelel wiñicob x'ixicob, cojach tic wut lojon tsa' bʌ c cha'le lojon we'el, uch'el yic'ot Jesús che' ch'ojyemix loq'uel ba'añ chʌmeño' bʌ. Dios tsi' wa'chocoyon lojon ti testigo cha'añ mic laj su'b lojon chuqui tsa' j q'uele lojon.
ACT.10.42	Jesús tsi' yʌq'ueyon lojon mandar cha'añ mic su'ben lojon wiñicob x'ixicob cha'añ Jesús jiñʌch jiñi yajcʌbil bʌ i cha'añ Dios mu' bʌ caj i cha'len meloñel ti' tojlel cuxulo' bʌ yic'ot chʌmeño' bʌ.
ACT.10.43	Pejtel x'alt'añob tsi' su'buyob mi caj i ñusʌbentelob i mul ti' c'aba' Jesús pejtelel mu' bʌ i ñopob.
ACT.10.44	Che' bʌ woli to ti t'añ Pedro, tsa' tili jiñi Ch'ujul bʌ Espíritu ti' tojlelob pejtelel jiñi tsa' bʌ i yu'biyob jiñi wen t'añ. 
ACT.10.45	Jiñi hermañujob tsepbilo' bʌ i pʌchʌlel, tsa' bʌ majliyob yic'ot Pedro, tsa' toj sajtiyob i pusic'al come tsa' aq'uentiyob Ch'ujul bʌ Espíritu ja'el jiñi gentilob ti' majtañ jach, 
ACT.10.46	come tsi' yu'biyob woliyob ti t'añ ti yan tac bʌ t'añ yic'ot woli i su'bob i ñuclel Dios.
ACT.10.47	Jiñi cha'añ Pedro tsi' c'ajtibeyob:
ACT.10.47	—¿Mejl ba mi lac tic'ob cha'añ mi' ch'ʌmob ja' jiñi tsa' bʌ aq'uentiyob jiñi Ch'ujul bʌ Espíritu che' bajche' tsa' aq'uentiyonla?
ACT.10.48	Pedro tsi' su'beyob cha'añ mi' ch'ʌmob ja' ti' c'aba' Jesucristo. Jiñi gentilob tsi' su'beyob Pedro ti wocol t'añ cha'añ mu' to i cʌytʌl yic'otob cha'p'ejl uxp'ejl q'uiñ.
ACT.11.1	Jiñi apóstolob yic'ot jiñi hermañujob año' bʌ ti Judea tsi' yu'biyob cha'añ jiñi gentilob tsa'ix i ñopoyob i t'añ Dios ja'el. 
ACT.11.2	Che' bʌ tsa' sujti Pedro ti Jerusalén, jiñi woli bʌ i ñopob tsep pʌchʌlel tsi' tsʌts bʌ pejcayob Pedro, 
ACT.11.3	tsi' su'beyob:
ACT.11.3	—¿Chucoch tsa' ochiyet ti' yotot wiñicob mach bʌ tsepbilobic i pʌchʌlel yic'ot chucoch tsa' c'uxu waj yic'otob?
ACT.11.4	Jiñi cha'añ Pedro quepecña tsa' caji i su'b chuqui tac tsa' ujti, tsi' yʌlʌ:
ACT.11.5	—Che' bʌ ya'añon ti tejclum i c'aba' Jope che' wolic pejcan Dios, añ chuqui tsa' q'uele tic ñajal lajal che' bajche' colem pisil cʌchbil bʌ ti' chʌmp'ejlel i xujc, tsa' ju'bi tilel ti panchan, tsa' c'oti ya' ba'añon. 
ACT.11.6	Che' bʌ tsa' c wen q'uele, ya'añ alʌc'ʌl, yic'ot jontol tac bʌ bʌte'el, lucum yic'ot te'lemut mu' bʌ ti wejlel. 
ACT.11.7	Tsa' cu'bi t'añ, tsa' bʌ i su'beyon: “Ch'ojyen, Pedro; tsʌnsan, c'uxu.” 
ACT.11.8	Tsa' c su'be: “C Yum, ma'añic, come ma'añic ba' ora tsa' wis ochi ti quej chuqui tac tic'bil yic'ot chuqui tac bi'bi'.” 
ACT.11.9	Jiñi cha'añ Dios tsi' jac'beyon ti' cha'yajlel: “Chuqui tac tsa'ix i sʌc-esa Dios mach yomic ma' ts'a'len.” 
ACT.11.10	Uxyajl tsa' c'oti jiñi t'añ tic tojlel, ti wi'il tsa' cha' chujqui letsel ti panchan ti pejtelel. 
ACT.11.11	Awilan, tsa' bʌc' tiliyob uxtiquil wiñicob, chocbilo' bʌ tilel c'ʌlʌl ti Cesarea, tsa' c'otiyob ti jiñi otot ba'añon. 
ACT.11.12	Jiñi Espíritu tsi' su'beyon cha'añ ma'añic mic bʌc'ñan majlel yic'otob. Che' ja'el tsa' majliyob wʌctiquil hermañujob quic'ot. Tsa' ochiyon lojon ti' yotot Cornelio. 
ACT.11.13	Tsi' su'beyon lojon che' bajche' tsi' q'uele juntiquil ángel wa'al ti yotot. Jiñi ángel tsi' su'be: “Choco majlel wiñicob ti Jope, cha'añ mi' pʌy tilel Simón, jiñi am bʌ i cha'chajplel i c'aba' ti Pedro, 
ACT.11.14	jiñi mi caj i su'beñet wen t'añ cha'añ mi la' taj la' coltʌntel, jatet yic'ot pejtelel año' bʌ ti a wotot.”
ACT.11.15	Che' bʌ tsa' cajiyon ti t'añ, tsa' aq'uentiyob Ch'ujul bʌ Espíritu ja'el, che' bajche' tsa' aq'uentiyonla ti ñaxan.
ACT.11.16	Che' jiñi tsa' c'ajtiyi c cha'añ i t'añ lac Yum tsa' bʌ i yʌlʌ: “Isujm, Juan tsi' yʌq'ueyetla ch'ʌmja' ti ja', pero jatetla mi caj la' wʌq'uentel la' ch'ʌm Ch'ujul bʌ Espíritu.”
ACT.11.17	Mi Dios tsi' yʌq'ueyob i majtañ che' bajche' tsi' yʌq'ueyonla che' bʌ tsa' lac jac'be i t'añ lac Yum Jesucristo, ¿majquiyon cha'añ mic tiq'ue Dios?
ACT.11.18	Che' bʌ tsi' yu'bibeyob i t'añ, ñʌch'ʌl tsa' cʌleyob, tsi' su'buyob i ñuclel Dios, tsi' yʌlʌyob:
ACT.11.18	—Dios tsa'ix i yʌq'ueyob gentilob ja'el i cʌyob i mul cha'añ mi' tajob i cuxtʌlel.
ACT.11.19	Che' bʌ tsa' chʌmi Esteban tsa' tejchi ca'bʌl i tic'lʌntel xñopt'añob. Jiñi wiñicob x'ixicob tsa' bʌ pam pujquiyob cha'añ i tic'lʌntelob; tsa' majliyob c'ʌlʌl ti Fenicia, ti Chipre yic'ot ti Antioquía.
ACT.11.20	Pero ya'añ ja'el wiñicob ch'oyolo' bʌ ti Chipre, yic'ot ti Cirene, che' bʌ tsa' ochiyob ti Antioquía tsi' pejcayob griegojob ja'el, tsi' su'buyob jiñi wen t'añ cha'añ lac Yum Jesús. 
ACT.11.21	Añ i p'ʌtʌlel lac Yum yic'otob, wen ca'bʌl tsi' sutq'uiyob i bʌ cha'añ mi' ñopob lac Yum.
ACT.11.22	Jiñi xñopt'añob mu' bʌ i tempañob i bʌ ti Jerusalén tsi' yu'biyob chuqui tac tsa' ujti; tsi' chocoyob majlel Bernabé
ACT.11.23	Che' bʌ tsa' c'oti Bernabé
ACT.11.24	Uts'at i pusic'al Bernabé, but'ul ti Ch'ujul bʌ Espíritu, ñopol i cha'añ i t'añ Dios ti jump'ejl i pusic'al. Ca'bʌl wiñicob x'ixicob tsi' ñopoyob lac Yum.
ACT.11.25	Ti wi'il tsa' majli Bernabé ti Tarso cha'añ mi' sʌclan Saulo, [che' bʌ tsi' taja, tsi' pʌyʌ majlel ti Antioquía.]
ACT.11.26	Jump'ejl ja'b tsa' tem ajñiyob ya'i yic'ot jiñi xñopt'añob mu' bʌ i tempañob i bʌ, tsi' cʌntesayob ca'bʌl wiñicob x'ixicob. Ya' ti Antioquía tsa' tejchi ti pejcʌntelob ti cristiano
ACT.11.27	Ti jiñi bʌ q'uiñ, x'alt'añob
ACT.11.28	Tsa' wa'le juntiquil i c'aba' Agabo.
ACT.11.29	Jiñi cha'añ, jiñi xñopt'añob tsi' ña'ta i chocbeñob majlel i coltʌntel jiñi hermañujob año' bʌ ti Judea che' bajche' c'amel mi mejlel i yʌc'ob ti jujuntiquil. 
ACT.11.30	Che'ʌch tsi' meleyob, tsi' chocoyob majlel ti' c'ʌb Bernabé yic'ot Saulo cha'añ mi' yʌq'ueñob jiñi ancianojob.
ACT.12.1	Ti jiñi jach bʌ ora jiñi rey Herodes
ACT.12.2	Tsi' tsʌnsa Jacobo ti espada, i yʌscun Juan. 
ACT.12.3	Che' bʌ tsi' q'uele Herodes tijicñayob judíojob cha'añ tsi' tsʌnsa Jacobo, tsi' chucu Pedro ja'el. Tsa' ujti iliyi che' ti' q'uiñilelix pan mach bʌ añic i levadurajlel.
ACT.12.4	Che' bʌ tsa'ix i chucu Pedro, tsi' yotsa ti cárcel, tsi' yʌq'ue ti' wenta jiñi chʌnmojt soldadojob, chʌnchʌntiquil soldado ti jujunmojt cha'añ mi' cʌntan. Herodes tsi' ña'ta i loc'san Pedro che' ñumeñix Pascua cha'añ mi' cha'len meloñel ti' wut jiñi tejclum. 
ACT.12.5	Che' bʌ Pedro cʌntʌbil ti cárcel, jiñi xñopt'añob tsi' chʌn cha'leyob oración ti' ch'ejlelob i pusic'al ti' tojlel Dios cha'añ Pedro.
ACT.12.6	Ti jiñi jach bʌ ac'ʌlel Herodes che' yomix i pʌy loq'uel Pedro cha'añ muq'uix i yʌq'ueñ i mel i bʌ, wʌyʌl Pedro, xinlʌpʌl añ ti' tojlel cha'tiquil soldadojob, cʌchʌl ti cha't'ujm cadena. Jiñi xcʌntayajob woli' cʌntañob i ti' cárcel ti jumpat. 
ACT.12.7	Awilan, tsa' tili i yángel lac Yum ba'añ Pedro, tsa' tsictiyi c'ajc ya' ti cárcel; jiñi ángel tsi' lajlaj jats'ʌ ti' ts'ejtʌlel Pedro, tsi' ñijca, tsi' su'be: “Ch'ojyen ti ora.” Ti ora jach tsa' tujq'ui jiñi cadena am bʌ ti' c'ʌb. 
ACT.12.8	Jiñi ángel tsi' cha' su'be: “Cʌchʌ a cajchiñʌc', lʌpʌ a warach.” Che'ʌch tsi' mele. Tsi' cha' su'be: “Lʌpʌ pʌl bʌ a bujc, la' tsajcañon.”
ACT.12.9	Pedro tsi' tsajca loq'uel jiñi ángel, pero mach yujilic mi isujmʌch chuqui woli i mel jiñi ángel, cojach tsi' ña'ta cha'añ ñajal jach woli. 
ACT.12.10	Che' bʌ tsa'ix i ñusayob jiñi ñaxan bʌ xcʌntaya ti wi'il i cha'ticlel bʌ xcʌntaya, tsa' c'otiyob ba'añ colem bʌ i ti' cárcel melbil bʌ ti tsucul taq'uiñ, ya' ba' mi' loq'uelob majlel ti tejclum, i bajñel jach tsa' jajmi. Tsa' loq'uiyob ti cárcel, che' bʌ tsa'ix i xʌñʌyob majlel ti calle, tsi' bʌc' sʌtʌ i bʌ jiñi ángel.
ACT.12.11	Jiñi cha'añ Pedro tsa'ix i ch'ʌmbe isujm jiñi woli bʌ i yujtel ti' tojlel, tsi' yʌlʌ: “Wʌle mic ña'tan isujmʌch cha'añ jiñi c Yum tsi' choco tilel i yángel, tsi' coloyon ti' c'ʌb Herodes yic'ot ti' c'ʌb pejtelel judíojob tsa' bʌ i chijtayoñob.”
ACT.12.12	Che' bʌ tsa'ix i ña'ta pañimil, tsa' c'oti ti' yotot María i ña' Juan am bʌ i cha'chajplel i c'aba' Marcos,
ACT.12.13	Che' bʌ Pedro tsi' jats'ʌ i ti' corredor, tsa' tili juntiquil xch'oc i c'aba' Rode cha'añ mi' q'uel majqui ya'añ. 
ACT.12.14	Che' bʌ tsi' cʌmbe i t'añ Pedro, tijicñajax tsi' yu'bi, ma'añic tsi' jambe i ti' corredor, ajñel tsa' cha' ochi majlel ti' mal otot, cha'añ mi' su'b, cha'añ Pedro ya'ix wa'al ti ti' corredor. 
ACT.12.15	Tsi' su'beyob:
ACT.12.15	—¡Sojquem a jol!
ACT.12.15	Pero Rode tsi' chʌn su'bu cha'añ jiñʌch Pedro.
ACT.12.15	Che' jiñi tsi' yʌlʌyob:
ACT.12.15	—I yángel jach.
ACT.12.16	Che' bʌ Pedro woli to i chʌn jats'ʌ i ti' corredor, che' bʌ tsi' jamʌyob jiñi puerta tsi' q'ueleyob ya' wa'al Pedro, tsa' toj sajtiyob i pusic'al. 
ACT.12.17	Pedro tsi' pʌsbeyob i c'ʌb cha'añ mi' ñʌjch'elob, tsa' caji i tsictesʌbeñob bajche' lac Yum tsi' loc'sa ti cárcel. Tsi' su'beyob:
ACT.12.17	—Su'benla Jacobo
ACT.12.17	Ti wi'il tsa' loq'ui majlel, tsa' majli ti yam bʌ tejclum.
ACT.12.18	Che' bʌ tsa' sʌc'a, tsi' cha'leyob ca'bʌl t'añ jiñi soldadojob cha'añ ma'añix tsiquil Pedro. 
ACT.12.19	Herodes tsi' sʌcla Pedro, pero che' bʌ ma'añic tsi' taja, che' bʌ tsa' ujti i c'ajtibeñob xcʌntayajob, tsi' yʌc'ʌ mandar cha'añ mi' tsʌnsʌntelob.
ACT.12.20	Herodes tsa' caji i mich'len wiñicob año' bʌ ti Tiro yic'ot ti Sidón. Tsa' tiliyob jiñi wiñicob ba'añ Herodes, pero ñaxan tsi' mucul pejcayob Blasto, jiñi i yaj q'uel wʌyib Herodes, tsi' c'ajtibeyob ti wocol t'añ cha'añ mi' cʌy i mich'leñob, come ya' woli' tajob i bʌl i ñʌc' ti' lumal Herodes. 
ACT.12.21	Che' bʌ tsa' c'oti i yorajlel, tsa' buchle Herodes ti' buchlib ba' mi' cha'len meloñel, lʌpʌl i cha'añ i pislel rey, tsa' caji ti t'añ. 
ACT.12.22	Jiñi cha'añ jiñi wiñicob tsi' cha'leyob c'am bʌ t'añ: ¡Jiñʌch dios woli bʌ ti t'añ, mach wiñiquic! 
ACT.12.23	Ti ora i yángel lac Yum tsi' yotsʌbe i c'am-ʌjel, come ma'añic tsi' q'uele ti ñuc Dios, tsa' c'uxle ti motso'; tsa' chʌmi.
ACT.12.24	Pero tsa' chʌn ñojpi i t'añ Dios yic'ot tsa' pujqui majlel.
ACT.12.25	Bernabé yic'ot Saulo tsa' loq'uiyob ti Jerusalén
ACT.13.1	Ya'añob x'alt'añob
ACT.13.2	Che' bʌ woliyob ti ch'ajb yic'ot che' bʌ woli i ch'ujutesañob lac Yum, jiñi Ch'ujul bʌ Espíritu tsi' su'beyob: “Wa'choconla Bernabé yic'ot Saulo come pʌybilob cha'añ mi' melob jiñi e'tel tsa' bʌ c chajpʌbeyob.”
ACT.13.3	Che' bʌ tsa' ujtiyob ti ch'ajb yic'ot oración,
ACT.13.4	Bernabé yic'ot Saulo tsa' ju'biyob majlel ti Seleucia, come chocbilob majlel i cha'añ jiñi Ch'ujul bʌ Espíritu, ya'i tsa' ochiyob ti barco cha'añ mi' majlelob ti Chipre.
ACT.13.5	Che' bʌ tsa' c'otiyob ti Salamina tsa' caji i su'bob i t'añ Dios ti' sinagoga tac judíojob. Tsi' pʌyʌyob majlel ja'el Juan
ACT.13.6	Che' bʌ tsa'ix i laj xʌñʌyob ñumel jiñi lum joyol bʌ ti ja', tsa' c'ʌlʌl c'otiyob ti Pafos, ya'i tsi' tajayob juntiquil xwujt, jiñʌch judío, xlot bʌ x'alt'añ i c'aba' Barjesús.
ACT.13.7	Ya'añ Barjesús yic'ot jiñi gobernador Sergio Paulo. Wen p'ip' i ña'tʌbal, tsi' choco ti pʌyol Bernabé yic'ot Saulo come yom i yu'bin i t'añ Dios. 
ACT.13.8	Jiñi xwujt Elimas (jiñʌch i c'aba' ti yam bʌ t'añ) tsi' ñopo i mʌctañ i t'añ Dios ame i ñop jiñi am bʌ i ye'tel. 
ACT.13.9	Jiñi cha'añ Saulo, i c'aba'ʌch Pablo ja'el,
ACT.13.10	tsi' su'be:
ACT.13.10	—¡I yalobilet xi'ba, but'ulet ti ca'bʌl lot yic'ot ca'bʌl jontolil, i contrajet pejtelel chuqui tac toj! ¿Chucoch ma'añic ma' cʌy a xoyben jiñi toj bʌ i bijlel lac Yum?
ACT.13.11	Wʌle mi' cajel i contrajiñet lac Yum; mi caj a wochel ti xpots', ca'bʌl ora ma'añic mi caj a q'uel i c'ʌc'al q'uiñ.
ACT.13.11	Ti ora tsa' yajpi i wut, tsa' ochi ti ac'ʌlel yilal. Tsi' sajca majqui mi' toj-esan majlel ti' c'ʌb. 
ACT.13.12	Jiñi cha'añ jiñi am bʌ i ye'tel, che' bʌ tsi' q'uele chuqui tsa' ujti, tsi' ñopo i t'añ Dios, tsa' toj sajti i pusic'al cha'añ i cʌntesa lac Yum.
ACT.13.13	Che' bʌ tsa' loq'uiyob ti Pafos, Pablo yic'ot i pi'ʌlob tsa' c'otiyob ti Perge ti Panfilia; pero Juan tsi' tʌts'ʌ i bʌ ti' tojlelob, tsa' sujti majlel ti Jerusalén. 
ACT.13.14	Pablo yic'ot i pi'ʌlob tsa' ñumiyob ti Perge, tsa' c'otiyob ti Antioquía ti Pisidia, ya'i tsa' ochiyob ti sinagoga che' ti' q'uiñilel c'aj-o, tsa' buchleyob. 
ACT.13.15	Che' bʌ tsa' ujti i q'uelob jiñi ts'ijbubil bʌ mandar yic'ot i ts'ijbujel x'alt'añob, jiñi yumʌlob ti sinagoga tsi' chocoyob majlel wiñicob cha'añ mi' su'beñob:
ACT.13.15	—Wiñicob, c pi'ʌlob, mi añ chuqui la' wom la' su'beñob wiñicob x'ixicob cha'añ mi la' ñuq'uesʌbeñob i pusic'al, su'bula.
ACT.13.16	Jiñi cha'añ Pablo tsa' wa'le, tsi' pʌsbeyob i c'ʌb cha'añ mi' ñʌjch'elob, tsi' yʌlʌ:
ACT.13.16	—U'binla israelob, yic'ot mu' bʌ la' bʌc'ñan Dios: 
ACT.13.17	I Dios israelob tsi' yajca lac ñojte'el tsi' yʌq'ueyob i ñuclel che' ya'añob ti' lumal Egipto ba' mach bʌ i lumalobic, ti' p'ʌtʌlel i c'ʌb tsi' pʌyʌyob loq'uel ti Egipto. 
ACT.13.18	Cha'c'al ja'b tsi' chʌn cuchbeyob i sajtemal yic'ot tsi' cʌntayob ya' ti jochol bʌ lum, 
ACT.13.19	yic'ot tsi' jisʌbeyob i p'ʌtʌlel wuctiquil yumʌlob ya' ti' lumal Canaán, che' jiñi Dios tsi' t'oxbeyob lac ñojte'el i lumal Canaán.
ACT.13.20	Tsa' jal-a pejtelel iliyi lujump'ejl i yuxc'al i cha'bajc' (450) ja'b. Dios tsi' yʌq'ue juezob c'ʌlʌl ti' yorajlel jiñi x'alt'añ Samuel. 
ACT.13.21	Ti wi'il, tsi' c'ajtiyob i rey. Dios tsi' wa'chocobeyob Saúl i yalobil Cis, loq'uem bʌ ti' p'olbal Benjamín. Cha'c'al ja'b tsi' mele i ye'tel. 
ACT.13.22	Dios tsi' choco loq'uel ti' ye'tel Saúl, tsi' wa'choco David ti' rey israelob. Dios tsi' yʌc'ʌ ti cʌjñel David che' bʌ tsi' yʌlʌ: “Yajcʌbilix c cha'añ David, i yalobil Isaí, c wiñic uts'at bʌ mij q'uel, mu' bʌ caj i mel pejtelel chuqui com.”
ACT.13.23	Dios tsi' ts'ʌctesa i t'añ che' bʌ tsi' choco tilel ti Israel juntiquil xcoltaya, loq'uem bʌ ti' p'olbal David, jiñʌch Jesús.
ACT.13.24	Che' maxto tilemic Jesús, Juan tsi' su'beyob cha'añ mi' cʌyob i mul pejtelel israelob yic'ot cha'añ mi' ch'ʌmob ja'. 
ACT.13.25	Che' wolix ti ts'ʌctiyel i ye'tel Juan, tsi' yʌlʌ: “¿Majquiyon mi la' wʌl? Mach joñoñic jiñi tal to bʌ,
ACT.13.26	Hermañujob, i p'olbalet bʌ la Abraham, jatetla gentilob mu' bʌ la' bʌc'ñan Dios, tsa' chocbentiyetla tilel jiñi t'añ cha'añ mi la' coltʌntel, 
ACT.13.27	come jiñi chumulo' bʌ ti Jerusalén yic'ot i yumob ma'añic tsi' cʌñʌyob Jesús, ma'añic tsi' ch'ʌmbeyob isujm i t'añ jiñi x'alt'añob mu' bʌ i q'uelob ti jujump'ejl i q'uiñilel c'aj-o, tsi' ts'ʌctesʌbeyob i t'añ x'alt'añob che' bʌ tsi' yʌc'ʌyob ti chʌmel Jesús. 
ACT.13.28	Anquese ma'añic chuqui tsi' wis tajayob ti' contra cha'añ mi' tsʌnsañob, pero tsi' c'ajtibeyob Pilato cha'añ mi' yʌc' ti chʌmel.
ACT.13.29	Che' bʌ tsa'ix i ts'ʌctesayob pejtelel chuqui ts'ijbubil, tsi' ju'sayob ti te', tsi' yotsayob ti mucoñibʌl. 
ACT.13.30	Pero Dios tsi' teche ch'ojyel ba'añ chʌmeño' bʌ. 
ACT.13.31	Ca'bʌl q'uiñ tsi' q'ueleyob Jesús jiñi tsa' bʌ letsiyob majlel yic'ot ti' bijlel Galilea c'ʌlʌl ti Jerusalén, testigojob jiñi tsa' bʌ i q'ueleyob.
ACT.13.32	Joñon lojon ja'el mic su'b lojon jiñi wen t'añ tsa' bʌ wʌn su'bentiyob lac ñojte'el che' bʌ tsi' yʌc'ʌ xuc'ul bʌ i t'añ Dios. 
ACT.13.33	Dios tsi' ts'ʌctesʌbeyonla i t'añ, i yalobilon bʌ la Israel che' bʌ tsi' cha' teche ch'ojyel Jesús. Che'ʌch ts'ijbubil ja'el ti' cha'p'ejlel salmo: “Jatet calobilet. Sajmʌl tsa' c techeyet calobil.” 
ACT.13.34	Dios tsi' teche ch'ojyel Jesús ba'añ chʌmeño' bʌ, cha'añ ma'añic mi' yʌc' ti oc'mʌl, che'ʌch tsa' ts'ʌctiyi ili t'añ: “Mi caj c pʌsbeñetla i yutslel c pusic'al mach bʌ mejlic ti q'uextʌyel che' bajche' tsa' c pʌsbe David.”
ACT.13.35	Jiñi cha'añ mi' yʌl ja'el ti yam bʌ salmo: “Ma'añic mi caj a wʌc' ti oc'mʌl Ch'ujul bʌ a Walobil.”
ACT.13.36	Che' bʌ tsa' ujti i coltañ i pi'ʌlob che' bajche' yom Dios, tsa' chʌmi David, tsa' mujqui ba' mucul i ñojte'el, tsa' oc'mʌ. 
ACT.13.37	Pero ma'añic tsa' oc'mʌ i bʌc'tal jiñi tsa' bʌ i teche ch'ojyel Dios. 
ACT.13.38	Ña'tanla quermañujob, cha'añʌch ti' ye'tel Jesús tsa' ñusʌnti la' mul. 
ACT.13.39	Cha'añ ti' ye'tel Jesucristo, pejtelel mu' bʌ i ñopob mi' ch'ʌjmelob ti' wenta Dios che' ñusʌbilix i mul; ma'añic tsa' mejli la' ch'ʌjmel ti' wenta cha'añ ti' jac'ol i mandar Moisés.
ACT.13.40	Chʌcʌ q'uele la' bʌ, che' jiñi, ame i tajetla jiñi ts'ijbubil bʌ ti' juñ x'alt'añob:
ACT.13.41	“Q'uelela xts'a'leyajet bʌ la,
ACT.13.41	la' toj sajtic la' pusic'al, la' jiliquetla,
ACT.13.41	come joñon wolic mel junchajp e'tel ti la' wut
ACT.13.41	mach bʌ añic mi caj la' ñop anquese añ majqui mi' su'beñetla.”
ACT.13.42	Che' woli' loq'uelob Pablo yic'ot Bernabé ti' sinagoga judíojob, jiñi gentilob tsi' c'ajtibeyob ti wocol t'añ cha'añ ti yan to bʌ i q'uiñilel c'aj-o mi' cha' su'beñob jiñi jach bʌ t'añ. 
ACT.13.43	Che' bʌ tsa'ix ujti jiñi tempa bʌ ti sinagoga, ca'bʌl xuc'ulo' bʌ judíojob yic'ot gentilob mu' bʌ i ch'ujutesañob Dios, tsi' tsajcayob majlel Pablo yic'ot Bernabé. Jiñi cha'añ tsi' pejcayob yic'ot tsi' xic'beyob cha'añ mi' chʌn ajñelob ti' yutslel i pusic'al Dios.
ACT.13.44	Che' bʌ tsa' cha' c'oti i q'uiñilel c'aj-o, yoma ti' pejtelel jiñi año' bʌ ya' ti jiñi tejclum tsi' tempayob i bʌ cha'añ mi' yu'bibeñob i t'añ lac Yum. 
ACT.13.45	Pero jiñi judíojob, che' bʌ tsi' q'ueleyob ca'bʌl wiñicob x'ixicob, tsa' tejchiyob i mich'ajel, tsi' cha'leyob t'añ ti' contra i cʌntesa Pablo, tsi' p'ajayob. 
ACT.13.46	Jiñi cha'añ Pablo yic'ot Bernabé ch'ejlob i pusic'al, tsi' su'buyob:
ACT.13.46	—Isujm jatetla wersa tsa' ñaxan su'bentiyetla i t'añ Dios; pero tsa'ix la' q'uele ti lolom, woli la' ñusan la' cuxtʌlel mach bʌ añic mi' jilel, jiñi cha'añ muq'uix c majlel lojon ba'añ gentilob, 
ACT.13.47	come che'ʌch tsi' yʌq'ueyon lojon mandar lac Yum. Tsi' yʌlʌ:
ACT.13.47	“Tsa'ix c wa'chocoyet cha'añ ma' pʌsbeñob i sʌclel pañimil jiñi gentilob,
ACT.13.47	cha'añ mi' tajob i coltʌntel c'ʌlʌl ti' petol pañimil.”
ACT.13.48	Jiñi gentilob wen tijicñayob che' bʌ tsi' yu'biyob jiñi t'añ, tsi' su'buyob wen ñuc i t'añ lac Yum. Jiñi tsa' bʌ yajcʌntiyob cha'añ mi' tajob i cuxtʌlel mach bʌ añic mi' jilel, tsi' laj ñopoyob. 
ACT.13.49	Tsa' pujqui i t'añ lac Yum ti pejtelel jiñi lum. 
ACT.13.50	Pero jiñi judíojob tsi' xic'beyob jiñi x'ixicob xuc'ulo' bʌ mi' ch'ujutesañob Dios, mu' bʌ i q'uejlelob ti ñuc, yic'ot jiñi ñuco' bʌ ti jiñi tejclum, cha'añ mi' tic'lañob Pablo yic'ot Bernabé. Tsi' chocoyob loq'uel ti' lumal. 
ACT.13.51	Che' jiñi tsi' tijcayob loq'uel i ts'u'bejñal i yoc
ACT.13.52	Jiñi xñopt'añob wen tijicñayob i pusic'al yic'ot but'ulob ti Ch'ujul bʌ Espíritu.
ACT.14.1	Che' bʌ tsa' ochiyob ti' sinagoga judíojob ya' ti Iconio, tsi' wen cha'leyob subt'añ, jiñi cha'añ wen ca'bʌl judíojob tsi' ñopoyob yic'ot griegojob. 
ACT.14.2	Pero jiñi judíojob mach bʌ añic tsi' ñopoyob, tsi' ñijcayob ti mich'ajel jiñi gentilob ti' contra jiñi hermañujob. 
ACT.14.3	Jiñi cha'añ Pablo yic'ot Bernabé tsa' jal-ayob ya'i, tsi' cha'leyob t'añ ti' ch'ejlelob i pusic'al come xuc'ulob ti lac Yum. Lac Yum tsi' yʌq'ueyob i pʌs i yejtal i p'ʌtʌlel yic'ot bʌbʌq'uen tac bʌ cha'añ mi' tsictiyel isujmlel i t'añ Dios yic'ot i yutslel Dios. 
ACT.14.4	Jiñi wiñicob ya' ti tejclum tsi' t'oxoyob i bʌ, ojlil tsi' jac'beyob i t'añ jiñi judíojob, jiñi yam bʌ ojlil tsi' jac'beyob i t'añ jiñi apóstolob. 
ACT.14.5	Tsi' tem chajpayob i bʌ gentilob yic'ot judíojob yic'ot jiñi yumʌlob i cha'añ, cha'añ mi' tic'lañob Pablo yic'ot Bernabé yic'ot cha'añ mi' julob ti xajlel. 
ACT.14.6	Che' bʌ ña'tʌbilobix i cha'añ Pablo yic'ot Bernabé tsa' puts'iyob majlel ti Listra yic'ot ti Derbe, yic'ot ti tejclum tac ya' ti Licaonia, yic'ot ti' joytʌlel, 
ACT.14.7	ya'i tsi' su'buyob majlel jiñi wen t'añ.
ACT.14.8	Ya' ti Listra ya' buchul juntiquil wiñic mach bʌ weñic i yoc c'ʌlʌl che' bʌ tsi' yila pañimil. Ma'añic ba' ora tsa' mejli ti xʌmbal. 
ACT.14.9	Jiñi wiñic tsi' yu'bibe i t'añ Pablo, tsi' ch'ujch'uj q'uelbe i wut, che' jiñi tsi' ña'ta ñopol i cha'añ jiñi wiñic cha'añ mi mejlel i c'oc'an. 
ACT.14.10	Ti wen c'am bʌ i t'añ tsi' su'be:
ACT.14.10	—Ch'ojyen, wa'i'.
ACT.14.10	Jiñi wiñic tsa' tijp'i, tsa' caji ti xʌmbal.
ACT.14.11	Che' bʌ tsi' q'ueleyob wiñicob x'ixicob chuqui tsi' mele Pablo, jiñi año' bʌ ti Licaonia c'am tsi' cha'leyob t'añ, tsi' yʌlʌyob ti' t'añ licaoniajob: “Tsa'ix ju'biyob tilel diosob ti lac tojlel che' bajche' wiñic cha'añ mi' jula'tañonla.”
ACT.14.12	Bernabé tsi' pejcayob ti Júpiter. Pablo tsi' pejcayob ti Mercurio,
ACT.14.13	Jiñi motomaj cha'añ Júpiter, ya'añ ti' yotlel jiñi dios am bʌ ti ti' jiñi tejclum, tsi' ch'ʌmʌyob tilel ti ti' tejclum i tat wacax che' ch'ʌlbil ti' ñich pimel. Jiñi motomajob yic'ot pejtelel wiñicob x'ixicob yom i tsʌnsʌbeñob i majtañ Pablo yic'ot Bernabé.
ACT.14.14	Che' bʌ tsi' yu'biyob chuqui woli i ña'tan i melob ti' tojlel jiñi apóstolob, Bernabé yic'ot Pablo tsi' tsiliyob i pislel,
ACT.14.15	tsi' yʌlʌyob:
ACT.14.15	—Wiñicob, ¿chucoch mi la' mel che' bajche' iliyi? Joñon lojon wiñicon jach lojon ja'el che' bajche'etla. Woli c su'b lojon cha'añ yom mi la' cʌy jiñi lolom jach bʌ la' melbal cha'añ mi la' ñop jiñi cuxul bʌ Dios tsa' bʌ i mele panchan yic'ot pañimil yic'ot mar yic'ot pejtelel i bʌl.
ACT.14.16	Anquese ti yam bʌ ora Dios tsi' yʌq'ueyob i mel wiñicob x'ixicob che' bajche' jach bajñel yomob,
ACT.14.17	pero ma'añic tsi' cʌyʌ i pʌs wen bʌ i ye'tel. Tsi' yʌq'ueyonla ja'al tilem bʌ ti panchan yic'ot tsi' yʌc'ʌ ti wut pʌc'ʌbʌl tac che' ti yorajlel cha'añ i bʌl lac ñʌc' yic'ot cha'añ i tijicñʌyel lac pusic'al.
ACT.14.18	Anquese tsi' yʌlʌyob pejtelel iliyi, wocol tsa' mejli i tic'ob jiñi wiñicob x'ixicob cha'añ ma'añic mi' tsʌnsʌbeñob i majtañ.
ACT.14.19	Ti jim bʌ ora tsa' tiliyob judíojob ch'oyolo' bʌ ti Antioquía
ACT.14.20	Pero che' joyolob i cha'añ xñopt'añob, tsa' ch'ojyi Pablo, tsa' ochi ti tejclum. Ti yijc'ʌlal tsa' majli ti Derbe temel yic'ot Bernabé.
ACT.14.21	Che' bʌ tsa'ix i su'buyob jiñi wen t'añ ya' ti Derbe ba' tsi' cʌntesayob ca'bʌl wiñicob x'ixicob, Pablo yic'ot Bernabé tsa' cha' majliyob ti Listra yic'ot ti Iconio yic'ot ti Antioquía. 
ACT.14.22	Tsi' ch'ejl-esʌbeyob i pusic'al xñopt'añob, tsi' xic'beyob cha'añ xuc'ul mi' chʌn ñopob i t'añ Dios yic'ot tsi' su'beyob: “Wersa yom mi lac ñusan ca'bʌl wocol cha'añ mi la cochel ti' yumʌntel Dios.” 
ACT.14.23	Tsi' wa'chocoyob ancianojob
ACT.14.24	Tsa' ñumiyob majlel ti Pisidia, tsa' c'otiyob ti Panfilia. 
ACT.14.25	Che' bʌ tsa'ix i su'buyob jiñi wen t'añ ya' ti Perge, tsa' ju'biyob tilel ti Atalía. 
ACT.14.26	Ya' ti Atalía tsa' ochiyob ti barco cha'añ mi' sujtelob ti Antioquía
ACT.14.27	Che' bʌ tsa' c'otiyob, tsi' tempayob i bʌ jiñi xñopt'añob. Pablo tsi' su'beyob pejtelel chuqui tac wen ñuc tsi' mele Dios yic'otob, yic'ot che' bajche' tsi' jambeyob i pusic'al gentilob cha'añ mi' ñopob ja'el. 
ACT.14.28	Pablo yic'ot Bernabé jal tsa' cʌleyob yic'ot jiñi xñopt'añob ya'i.
ACT.15.1	Jiñi cha'añ lamital wiñicob ch'oyolo' bʌ ti Judea tsa' caji i cʌntesañob jiñi hermañujob: “Mi ma'añic mi la' ch'ʌm tsep pʌchʌlel che' bajche' tsi' yʌlʌ Moisés, mach mejlic la' taj la' coltʌntel.”
ACT.15.2	Pablo yic'ot Bernabé tsa' caji i cʌlʌx pejcañob i bʌ yic'ot judíojob, tsi' contrajiyob i bʌ ti t'añ. Jiñi cha'añ jiñi hermañujob tsi' wa'chocoyob Pablo yic'ot Bernabé yic'ot cha'tiquil uxtiquil hermañujob cha'añ mi' majlelob ti Jerusalén cha'añ mi' c'ajtiñob isujmlel jiñi tsep pʌchʌlel ti' tojlel apóstolob yic'ot ancianojob.
ACT.15.3	Jiñi chocbilob bʌ majlel i cha'añ xñopt'añob, tsa' ñumiyob majlel ti Fenicia yic'ot ti Samaria, tsi' su'buyob bajche' tsi' sutq'uiyob i bʌ ja'el jiñi gentilob, tsi' wen ñuq'uesʌbeyob i pusic'al pejtelel jiñi hermañujob.
ACT.15.4	Che' bʌ tsa' c'otiyob ti Jerusalén, uts'at tsi' ch'ʌmʌyob ti' wenta jiñi apóstolob yic'ot ancianojob yic'ot jiñi xñopt'añob, tsi' su'buyob pejtelel chuqui tac tsi' mele Dios yic'otob. 
ACT.15.5	Lamital fariseojob
ACT.15.5	—Wersa yom mi' ch'ʌmob tsep pʌchʌlel yic'ot wersa yom mi' xic'bentelob cha'añ mi' jac'beñob i mandar Moisés.
ACT.15.6	Che' jiñi, jiñi apóstolob yic'ot ancianojob
ACT.15.7	Che' bʌ tsa'ix i cha'leyob ca'bʌl t'añ, Pedro tsa' wa'le, tsi' su'beyob:
ACT.15.7	—Hermañujob, la' wujil añix ora Dios tsi' yajcayon cha'añ mic su'beñob gentilob jiñi wen t'añ cha'añ mi' ñopob.
ACT.15.8	Jiñi Dios mu' bʌ i cʌmben i pusic'al wiñicob x'ixicob, tsi' yʌc'ʌ ti tsictiyel cha'añ woli ch'ʌmob ti' wenta che' bʌ tsi' yʌq'ueyob jiñi Ch'ujul bʌ Espíritu che' bajche' tsi' yʌq'ueyonla ja'el.
ACT.15.9	Lajal tsi' q'ueleyob che' bajche' tsi' q'ueleyonla, tsi' sʌc-esʌbeyob i pusic'al che' bʌ tsi' ñopoyob. 
ACT.15.10	Jiñi cha'añ ¿Chucoch che' jiñi, mi la' wilʌben i pusic'al Dios? Yic'ot ¿chucoch mi la' wʌq'uen jiñi xñopt'añob i cuch
ACT.15.11	Pero mi lac ñop mi caj laj coltʌntel cha'añ ti yutslel i pusic'al lac Yum Jesús, che'ʌch mi caj i coltʌntelob jiñi gentilob ja'el.
ACT.15.12	Ti pejtelel jiñi tempʌbilo' bʌ tsa' ñʌjch'iyob, tsi' yu'bibeyob i t'añ Bernabé yic'ot Pablo che' bʌ tsi' su'buyob chuqui tac ñuc tsi' mele Dios ti' tojlelob yic'ot i yejtal tac i p'ʌtʌlel yic'ot bʌbʌq'uen tac bʌ ti' tojlel gentilob. 
ACT.15.13	Che' bʌ tsa' ujtiyob ti t'añ, Jacobo
ACT.15.13	—Hermañujob, ñʌch'tʌbeñonla c t'añ. 
ACT.15.14	Simón
ACT.15.15	Che'ʌch ja'el tsi' yʌlʌyob x'alt'añob, che' bajche' ts'ijbubil:
ACT.15.16	“Ti wi'il mi caj c cha' tilel,
ACT.15.16	mi caj c cha' wa'chocon i yotot David tsa' bʌ yajli,
ACT.15.16	mi caj c cha' mel jiñi p'ulul bʌ tsa' bʌ cʌle,
ACT.15.16	mi caj c cha' wa'chocon,
ACT.15.17	cha'añ mi' sʌclañob lac Yum i colojbal wiñicob
ACT.15.17	yic'ot pejtelel gentilob cha'añ mi yʌc'ob ti cʌjñel j c'aba',
ACT.15.18	che' woli' yʌl lac Yum tsa' bʌ i yʌc'ʌ ti cʌjñel c'ʌlʌl ti wajali.”
ACT.15.19	Jiñi cha'añ mi cʌl mach weñic mi' lac mʌctañ gentilob mu' bʌ i sutq'uiñob i bʌ cha'añ mi' ñopob Dios. 
ACT.15.20	Cojach yom mi la' ts'ijbubeñob ti juñ cha'añ mi' cʌyob i c'ux chuqui tac aq'uebil dios te', yic'ot chuqui tac milbil yic'ot i ch'ich'el, yic'ot cha'añ mi' cʌyob i ts'i'lel ja'el,
ACT.15.21	come c'ʌlʌl ti wajali añ ti jujump'ejl tejclum jiñi mu' bʌ i su'bob i t'añ Moisés ti sinagoga ba' mi' q'uejlel i juñ Moisés ti jujump'ejl i q'uiñilel c'aj-o.
ACT.15.22	Jiñi cha'añ jiñi apóstolob yic'ot ancianojob
ACT.15.23	Tsi' meleyob carta, tsi' yʌlʌyob:
ACT.15.23	“Joñon lojon apóstolon bʌ lojon yic'ot ancianojon bʌ lojon quic'ot la quermañujob, wolic melbeñetla jiñi juñ hermañujob, gentilet bʌ la ya' ti Antioquía yic'ot ti Siria yic'ot ti Cilicia. Mi cʌq'ueñetla cortesía. 
ACT.15.24	Tsa'ix cu'bi lojon añ wiñicob tsa' bʌ loq'uiyob tic tojlel lojon tsa' bʌ i tic'layetla ti' t'añ, tsi' socbeyetla la' pusic'al, [come tsi' yʌlʌyob wersa mi la' ch'ʌm tsep pʌchʌlel, wersa mi la' jac' jiñi mandar,]
ACT.15.25	jiñi cha'añ, che' bʌ tempʌbilon lojon tsa' c ña'ta lojon uts'at mic yajcan lojon wiñicob cha'añ mic choc lojon tilel ba'añetla temel yic'ot Bernabé yic'ot Pablo jiñi mu' bʌ j c'uxbin lojon, 
ACT.15.26	ili wiñicob tsi' yʌc'ʌyob i bʌ ba' bʌbʌq'uen mi' chʌmelob cha'añ ti' caj i c'aba' lac Yum Jesucristo. 
ACT.15.27	Jiñi cha'añ wolic choc lojon tilel Judas yic'ot Silas cha'añ mi' wen su'beñetla isujmlel ili carta, 
ACT.15.28	come joñon lojon yic'ot jiñi Ch'ujul bʌ Espíritu tsa' c ña'ta lojon mach yomic mi cʌq'ueñetla la' cuch chuqui tac wocol ti' jac'ol. Cojach jiñi yom: 
ACT.15.29	Cʌyʌ la' c'ux
ACT.15.30	Jiñi cha'añ, jiñi yajcʌbilo' bʌ tsa' ju'biyob majlel ti Antioquía, che' bʌ tsi' tempayob jiñi xñopt'añob, tsi' yʌq'ueyob jiñi juñ. 
ACT.15.31	Che' bʌ tsa' ujti i pejcañob jiñi juñ, wen tijicña tsi' yu'biyob come tsa' ñuq'uesʌbentiyob i pusic'al. 
ACT.15.32	Judas yic'ot Silas, x'alt'añobʌch ja'el, tsi' ñuq'uesʌbeyob i pusic'al jiñi hermañujob ti' cʌntesa yic'ot tsi' xuc'chocobeyob i pusic'al. 
ACT.15.33	Che' bʌ tsa'ix jal-a yic'otob, ti' wi'il jiñi hermañujob tsi' chocoyob sujtel ti ñʌch'tʌlelob i pusic'al cha'añ mi' cha' sujtelob ba'añ i pi'ʌlob tsa' bʌ i yʌq'ueyob i ye'tel 
ACT.15.34	[Silas tsi' ña'ta uts'at mi' cʌytʌl ya'i.]
ACT.15.35	Pablo yic'ot Bernabé tsa' cʌleyob ti Antioquía, tsi' chʌn cʌntesayob ti' t'añ lac Yum. Ca'bʌl wiñicob tsa' majliyob yic'ot ti subt'añ.
ACT.15.36	Che' ñumeñix cha'p'ejl uxp'ejl q'uiñ, Pablo tsi' su'be Bernabé:
ACT.15.36	—Conla c cha' jula'tan la quermañujob ti pejtelel tejclum ba' tsa' lac su'beyob i t'añ lac Yum cha'añ mi laj q'uel bajche' yilalob.
ACT.15.37	Bernabé yom i pʌy majlel Juan am bʌ i cha'chajplel i c'aba' ti Marcos, 
ACT.15.38	pero Pablo mach yomic i pʌy majlel, come tsi' tʌts'ʌ i bʌ ti' tojlelob che' bʌ ya'añ ti Panfilia i ma'añix tsi' chʌn tsʌcleyob majlel ti e'tel. 
ACT.15.39	Cha'chajpob i pensar, jiñi cha'añ tsi' t'oxoyob i bʌ; Bernabé tsi' pʌyʌ majlel Juan Marcos ti barco, tsa' majliyob ti Chipre. 
ACT.15.40	Pablo tsi' yajca Silas, che' jiñi, jiñi hermañujob tsi' yʌc'ʌyob ti' c'ʌb lac Yum cha'añ mi' yajñelob ti' yutslel i pusic'al lac Yum. 
ACT.15.41	Tsa' ñumiyob majliyob ti Siria yic'ot ti Cilicia, tsi' xuc'choco xñopt'añob baqui jach tsi' tempayob i bʌ.
ACT.16.1	Ti wi'il tsa' c'oti Pablo ti Derbe yic'ot ti Listra.
ACT.16.2	Jiñi hermañujob ti Listra yic'ot ti Iconio tsi' su'buyob cha'añ uts'atʌch i cuxtʌlel Timoteo. 
ACT.16.3	Jiñi cha'añ Pablo tsi' ña'ta i pʌy majlel Timoteo, cha'añ mi' tsepben i pʌchʌlel come ti pejtelel judíojob yujilob cha'añ griego i tat.
ACT.16.4	Che' bʌ tsa' ñumiyob ti tejclum tac,
ACT.16.5	Jiñi cha'añ, jiñi xñopt'añob tsa' p'ʌt-esʌntiyob ti' t'añ Dios, tsa' wen p'ojliyob ti jujump'ejl q'uiñ.
ACT.16.6	Tsa' ñumiyob majlel ti Frigia yic'ot ti Galacia, tsa' tijq'uiyob ti Ch'ujul bʌ Espíritu cha'añ ma'añic mi' su'bob jiñi wen t'añ ya' ti Asia. 
ACT.16.7	Che' bʌ tsa' c'otiyob lʌc'ʌl ti Misia, tsi' ñopoyob i ñumel ti Bitinia, pero i yEspíritu Jesús
ACT.16.8	Che' bʌ tsa' ñumiyob majlel ti Misia, tsa' ju'biyob majlel ti Troas. 
ACT.16.9	Che' ti ac'ʌlel añ chuqui tsi' q'uele ti' ñajal Pablo, juntiquil wiñic am bʌ ti Macedonia, tsa' wa'le ti' tojel, tsi' c'ajtibe ti wocol t'añ: “La' ti Macedonia, coltañon lojon.” 
ACT.16.10	Che' bʌ q'uelbilix i cha'añ Pablo, tsa' c chajpa lojon c bʌ ti ora cha'añ mic majlel lojon ti Macedonia, come tsa' c ña'ta lojon isujm tsi' pʌyʌyon lojon Dios cha'añ mic su'b lojon jiñi wen t'añ.
ACT.16.11	Tsa' ochiyon lojon ti barco ya' ti Troas, toj tsa' majliyon lojon c'ʌlʌl ti Samotracia, ti yijc'ʌlal c'ʌlʌl ti Neápolis. 
ACT.16.12	Ti wi'il tsa' majliyon lojon ti Filipos, jiñi ñuc bʌ tejclum ti' lumal Macedonia, jiñʌch jump'ejl xchumtʌl am bʌ ti' wenta Roma. Ya'i, tsa' jal-ayon lojon ti jiñi tejclum. 
ACT.16.13	Ti' q'uiñilel c'aj-o tsa' loq'uiyon lojon ti ti' tejclum, tsajñiyon lojon ti ti' colem ja' ba' i tilel mi' pejcañob Dios.
ACT.16.14	Ya'añ juntiquil x'ixic i c'aba' Lidia, ch'oyol bʌ ti Tiatira, jiñʌch mu' bʌ i chon chʌccojan bʌ pisil. Lidia tsi' bʌc'ña Dios,
ACT.16.15	Che' bʌ tsa' ujti i ch'ʌmja' yic'ot jiñi año' bʌ ti yotot,
ACT.16.15	—Conla ti cotot mi tsa' la' q'uele xuc'ulon quic'ot lac Yum, jijlenla ya' ti cotot.
ACT.16.15	Tsi' wersa pʌyʌyon lojon ochel.
ACT.16.16	Ti yam bʌ q'uiñ che' bʌ woli c majlel lojon ba' mi' cha'leñob oración, juntiquil xch'oc am bʌ i xi'bʌjlel tsa' bʌ mejli i su'beñob wiñicob x'ixicob chuqui tac tal, tsa' tili ba'añon lojon. I yumob tsi' wen cha'leyob ganar cha'añ i ye'tel. 
ACT.16.17	Jiñi xch'oc tsi' tsajcayon lojon majlel quic'ot Pablo, tsi' cha'le c'am bʌ t'añ:
ACT.16.17	—Jiñobʌch i wiñicob Dios am bʌ ti chañ,
ACT.16.18	Che'ʌch tsi' cha'le t'añ ca'bʌl q'uiñ, Pablo mach chʌn yomix i yu'biben i t'añ, tsi' sutq'ui i bʌ i pejcan, tsi' su'be i xi'bʌjlel:
ACT.16.18	—Mic su'beñet ti' c'aba' Jesucristo, loq'uen ti' pusic'al ili xch'oc.
ACT.16.18	Ti jiñi jach bʌ ora tsa' loq'ui.
ACT.16.19	Che' bʌ tsi' ña'ta i yumob jiñi xch'oc mach chʌn mejlobix i c'ʌñob ti ganar, tsi' chucuyob Pablo yic'ot Silas, tsi' pʌyʌyob majlel ti choñoñibʌl ti' tojlel año' bʌ i ye'tel. 
ACT.16.20	Tsi' su'beyob jiñi año' bʌ i ye'tel, tsi' yʌlʌyob:
ACT.16.20	—Ili judíojob ca'bʌl woli i ñijcañob ti t'añ jiñi chumulo' bʌ wʌ' ti lac tejclum, 
ACT.16.21	mi' cha'leñob yam bʌ cʌntesa tic'bilon bʌ la cha'añ mi lac ñop yic'ot mi lac mel, come romanojonla.
ACT.16.22	Jiñi cha'añ jiñi wiñicob x'ixicob tsa' caji i contrajiñob Pablo yic'ot Silas; jiñi año' bʌ i ye'tel tsi' tsilbeyob i pislel, tsi' yʌc'ʌyob mandar cha'añ mi' jajts'elob ti asiyal. 
ACT.16.23	Che' bʌ tsa'ix i wen jats'ʌyob, tsi' yotsayob ti cárcel, tsi' yʌq'ueyob ti' wenta jiñi xcʌntayajob cha'añ mi' wen cʌntañob. 
ACT.16.24	Che' bʌ tsa' su'bentiyob jiñi xcʌntayajob cha'añ mi yotsayob ya' ti cojix bʌ i mal cárcel, tsi' ñet'beyob i yoc ti tocol bʌ te'.
ACT.16.25	Pero che' ti ojlil ac'ʌlel, Pablo yic'ot Silas woliyob ti oración yic'ot woli' c'ʌyiñob Dios. Jiñi xñujp'elob woli i yu'biñob. 
ACT.16.26	Jiñi cha'añ ti ora tsa' tili tsʌts bʌ i yujquel lum, tsa' ñijcʌyi i c'ʌclib cárcel, ti ora tsa' laj jajmi i ti' tac cárcel, tsa' jijti i cʌjchil pejtel jiñi xñujp'elob. 
ACT.16.27	Che' bʌ tsa' cajñi i wut jiñi xcʌnta cárcel, tsi' q'uele laj jajmeñix i ti' tac cárcel, tsi' bots'o i yespada cha'añ mi' tsʌnsan i bʌ, come tsi' lon ña'ta puts'emobix jiñi xñujp'elob. 
ACT.16.28	Pero Pablo c'am tsi' cha'le t'añ, tsi' su'be:
ACT.16.28	—Mach a tic'lan a bʌ, umba'añon lojon tic pejtelel lojon.
ACT.16.29	Jiñi xcʌnta cárcel tsi' c'ajti c'ajc, ajñel tsa' ochi ti' mal cárcel, tsiltsilña ti bʌq'uen tsi' ñocchoco i bʌ ti' t'ejl i yoc Pablo yic'ot Silas. 
ACT.16.30	Tsi' pʌyʌyob loq'uel, tsi' c'ajtibeyob:
ACT.16.30	—Wiñicob, ¿chuqui yom mic mel cha'añ mic taj coltʌntel?
ACT.16.31	Pablo yic'ot Silas tsi' su'beyob:
ACT.16.31	—Ñopo lac Yum Jesucristo; che' jiñi mi caj a taj a coltʌntel, jatet yic'ot jiñi año' bʌ ti a wotot.
ACT.16.32	Ti wi'il tsa' caji i su'beñob i t'añ lac Yum yic'ot pejtelel jiñi año' bʌ ti' yotot. 
ACT.16.33	Ti jiñi jach bʌ ora ti ac'ʌlel, jiñi xcʌnta cárcel tsi' pʌyʌyob majlel ti yotot cha'añ mi' pocbeñob i lojwel tac; che' jiñi tsi' bʌc' ch'ʌmʌ ja' yic'ot pejtelel jiñi año' bʌ ti' yotot. 
ACT.16.34	Tsi' pʌyʌyob ochel ti' yotot, tsi' we'sayob, wen tijicña i pusic'al yic'ot pejtelel año' bʌ ti' yotot come tsi' ñopoyob Dios.
ACT.16.35	Che' bʌ tsa' sʌc'a, jiñi año' bʌ i ye'tel tsi' chocoyob majlel xcʌntayajob cha'añ mi' su'beñob jiñi xcʌnta cárcel:
ACT.16.35	—Coloxla ili wiñicob.
ACT.16.36	Jiñi xcʌnta cárcel tsi' su'be Pablo:
ACT.16.36	—Jiñi año' bʌ i ye'tel tsi' chocoyob tilel mandar cha'añ muq'uix cʌq'uetla ti colel, jiñi cha'añ loq'ueñixla, cucuxla ti' ñʌch'tʌlel la' pusic'al.
ACT.16.37	Pero Pablo tsi' su'be jiñi xcʌntaya:
ACT.16.37	—Joñon lojon romanojon lojon, pero tsi' jats'ʌyon lojon ti' wutob wiñicob x'ixicob che' maxto c mele lojon c bʌ yic'ot tsi' yotsayon lojon ti cárcel, ¿mu' ba caj i chocon lojon loq'uel ti mucul jach? Isujm mach che'ic yom, la' tilicob i pʌyon lojon loq'uel.
ACT.16.38	Jiñi xcʌntayajob tsa' majliyob ba'añ jiñi año' bʌ i ye'tel cha'añ mi' su'beñob chuqui tsi' yʌlʌ Pablo yic'ot Silas. Jiñi año' bʌ i ye'tel tsi' cha'leyob bʌq'uen che' bʌ tsi' yu'biyob cha'añ romanojob. 
ACT.16.39	Jiñi cha'añ tsa' tiliyob ba'añ Pablo yic'ot Silas cha'añ mi' c'ajtiñob i ñusʌntel ti wocol t'añ; tsi' pʌyʌyob loq'uel ti cárcel, tsi' c'ajtibeyob cha'añ mi' loq'uelob ti jiñi tejclum. 
ACT.16.40	Che' jiñi, che' bʌ tsa' loq'uiyob ti cárcel, tsa' majliyob ti yotot Lidia. Che' bʌ tsi' q'ueleyob jiñi hermañujob, tsi' ñuq'uesʌbeyob i pusic'al.
ACT.17.1	Pablo yic'ot Silas tsa' ñumiyob ti Anfípolis yic'ot ti Apolonia, tsa' c'otiyob ti Tesalónica
ACT.17.2	Che' bajche' i tilel mi' mel Pablo, tsa' ochi ti sinagoga, uxp'ejl q'uiñ che' ti' q'uiñilel tac c'aj-o
ACT.17.3	tsi' cʌntesayob ti' Ts'ijbujel Dios cha'añ wersa yom mi' yu'bin wocol jiñi Cristo
ACT.17.4	Lamital judíojob tsi' ñopoyob, tsi' tempayob i bʌ yic'ot Pablo yic'ot Silas; che'ʌch tsi' meleyob ja'el ca'bʌl griegojob tsa' bʌ i ch'ujutesayob Dios,
ACT.17.5	Tsʌytsʌyñayob i pusic'al jiñi judíojob mach bʌ añic tsi' ñopoyob, tsi' pʌyʌyob cha'tiquil uxtiquil jontolo' bʌ wiñicob año' bʌ ti calle, tsi' tempayob ca'bʌl wiñicob tsi' xiq'uiyob ti ca'bʌl t'añ jiñi año' bʌ ti tejclum. Ti ajñel tsa' majliyob ti' yotot Jasón
ACT.17.6	Che' bʌ ma'añic tsi' tajayob, tsi' chucuyob majlel Jasón yic'ot yaño' bʌ hermañujob ti' tojlel jiñi año' bʌ i ye'tel ya' ti tejclum. C'am tsi' yʌlʌyob: “Ili wiñicob jiñʌch woli bʌ i socob wiñicob x'ixicob ti pejtelel pañimil, wʌ' tsa' tiliyob ja'el ilayi. 
ACT.17.7	Jiñi Jasón tsi' pʌyʌyob ochel ti' yotot. Ti' pejtelelob woli' contrajibeñob i t'añ César, come mi' su'bob añ yam bʌ rey, i c'aba' Jesús.”
ACT.17.8	Che' bʌ tsi' yu'biyob wiñicob x'ixicob yic'ot año' bʌ i ye'tel tsa' cajiyob ti ca'bʌl t'añ. 
ACT.17.9	Pero che' bʌ tsa'ix i ch'ʌmʌyob multa ti' c'ʌb Jasón yic'ot i pi'ʌlob, tsi' coloyob.
ACT.17.10	Jiñi hermañujob tsi' bʌc' chocoyob majlel Pablo yic'ot Silas c'ʌlʌl ti Berea
ACT.17.11	Jiñi año' bʌ ti Berea ñumen weñob bajche' jiñi año' bʌ ti Tesalónica come ti jump'ejl jach i pusic'al tsi' jac'ʌyob jiñi t'añ. Ti jujump'ejl q'uiñ tsi' wen q'ueleyob i Ts'ijbujel Dios cha'añ mi' ña'tañob mi isujm chuqui tsa' su'bentiyob. 
ACT.17.12	Jiñi cha'añ ca'bʌl judíojob yic'ot griegojob tsi' ñopoyob, yic'ot x'ixicob tsa' bʌ q'uejliyob ti ñuc. 
ACT.17.13	Che' bʌ tsi' yu'biyob judíojob año' bʌ ti Tesalónica cha'añ Pablo ya' woli ti subt'añ ya' ti Berea, tsa' majliyob ja'el cha'añ mi' ñijcañob wiñicob x'ixicob ti' contra. 
ACT.17.14	Pero jiñi hermañujob tsi' bʌc' chocoyob majlel Pablo ti' tojel mar; pero Silas yic'ot Timoteo tsa' cʌleyob ya' ti Berea. 
ACT.17.15	Jiñi hermañujob tsa' bʌ majliyob yic'ot Pablo tsi' pʌyʌyob majlel c'ʌlʌl ti Atenas; tsa' sujtiyob cha'añ mi' su'beñob majlel Silas yic'ot Timoteo ti ora ba'añ Pablo ya' ti Atenas.
ACT.17.16	Che' bʌ woli to i pijtañob ya' ti Atenas, tsa' caji i yu'bin i ch'ijiyemlel i pusic'al Pablo, come tsi' q'uele but'ul jiñi tejclum ti dios te'. 
ACT.17.17	Jiñi cha'añ ya' ti sinagoga tsi' wen cha'leyob t'añ Pablo yic'ot judíojob yic'ot gentilob tsa' bʌ i ch'ujutesayob Dios, ti jujump'ejl q'uiñ tsi' pejcayob jiñi tsa' bʌ ajñiyob ti choñoñibʌl. 
ACT.17.18	Ya'añ ca'bʌlo' bʌ i ña'tʌbal i c'aba' epicúreojob yic'ot estoicojob mu' bʌ i sʌclañob isujmlel tac pañimil, tsi' cha'leyob t'añ yic'ot Pablo, lamital tsi' yʌlʌyob:
ACT.17.18	—¿Chuqui to woli i to'ol al ili wiñic?
ACT.17.18	Yaño' bʌ tsi' yʌlʌyob:
ACT.17.18	—Woli' su'b yam bʌ dios.
ACT.17.18	Che'ʌch tsi' yʌlʌyob come Pablo tsi' su'bu Jesús tsa' bʌ cha' ch'ojyi ba'añ chʌmeño' bʌ. 
ACT.17.19	Jiñi cha'añ tsi' chucuyob, tsi' pʌyʌyob majlel ti Areópago,
ACT.17.19	—¿Mu' ba i mejlel cu'bin lojon isujmlel jiñi tsijib bʌ cʌntesa woli bʌ a su'b? 
ACT.17.20	Come jiñi woli bʌ a su'b maxto u'bibilic c cha'añ lojon, jiñi cha'añ com c ña'tan lojon isujmlel jiñi t'añ. 
ACT.17.21	(Come ti pejtelel jiñi chumulo' bʌ ti Atenas yic'ot jiñi tilemo' bʌ ti yam bʌ lum mu' jach i ñusañob q'uiñ ti t'añ o mi ñʌch'tañob chuqui tac jach tsijib mi' su'bob).
ACT.17.22	Jiñi cha'añ Pablo tsa' wa'le ti yojlil Areópago, tsi' yʌlʌ:
ACT.17.22	—Wiñicob wʌ' ti Atenas mij q'uel ca'bʌl la' dios mu' bʌ la' ch'ujutesan. 
ACT.17.23	Come che' bʌ tsa' ñumiyon tsa' j q'uele i yotlel tac diosob, tsa' c taja jump'ejl pulʌntib ba' ts'ijbubil jiñi t'añ: JIÑI DIOS MACH BɅ CɅMBILIC. Jiñi Dios mu' bʌ la' ch'ujutesan mach bʌ la' cʌñʌyic, jiñʌch woli bʌ c su'b.
ACT.17.24	Jiñi Dios tsa' bʌ i mele pañimil yic'ot pejtelel i bʌl, jiñʌch i Yum Panchan yic'ot Pañimil, ma'añic mi' chumtʌl ti templo tac melbil bʌ ti' c'ʌb wiñicob,
ACT.17.25	Dios ma'añic mi' taj i coltʌntel ti wiñicob, come ma'añic chuqui añ to yom i cha'añ. Jiñʌch mu' bʌ yʌq'ueñonla laj cuxtʌlel, mu' bʌ i yʌq'ueñonla ic' yic'ot pejtelel lac chu'bʌañ.
ACT.17.26	Loq'uem jach ti juntiquil wiñic, Dios tsi' laj mele wiñicob ti jujunchajp cha'añ mi' pam chumtʌlob ti pejtelel pañimil; tsi' yʌq'ueyob i yorajlel i cuxtʌlel yic'ot tsi' melbeyob i cayajonlel i lumal,
ACT.17.27	cha'añ mi' sʌclañob Dios, cha'añ mi' tajob,
ACT.17.28	come tilem ti Dios laj cuxtʌlel yic'ot lac p'ʌtʌlel ti xʌmbal, che' ja'el cuxulonla ti' p'ʌtʌlel, che' bajche' tsi' yʌlʌyob ja'el jiñi xts'ijbayajob la' cha'añ: “Come joñonla ja'el i p'olbalonla.”
ACT.17.29	Mi' p'olbalonla Dios, mach yomic mi la cʌl lajalʌch Dios bajche' oro mi plata, mi xajlel mu' bʌ i melob wiñicob ti' bajñel pusic'al i wenta i yejtal Dios. 
ACT.17.30	Ca'bʌl ora Dios tsi' ñusʌbeyob i sajtemal wiñicob tsa' bʌ i meleyob ti yam bʌ ora che' ma'añobic i ña'tʌbal, pero wʌle mi' su'beñob pejtelel wiñicob x'ixicob baqui jach añob, cha'añ mi' cʌyob i mul,
ACT.17.31	come Dios tsa'ix i wʌn ña'ta jiñi q'uiñ baqui ora mi caj i cha'len meloñel ti toj,
ACT.17.32	Che' bʌ tsi' yu'biyob mi' cha' ch'ojyelob chʌmeño' bʌ, lamital tsi' wajleyob, pero yaño' bʌ tsi' yʌlʌyob: “Ti yan to bʌ ora mic cha' u'bin lojon a t'añ.”
ACT.17.33	Pablo tsa' loq'ui ti' tojlelob. 
ACT.17.34	Pero cha'tiquil uxtiquil tsa' bʌ i ñopoyob Jesús tsi' tsajcayob majlel Pablo, ya'añ ja'el yic'otob Dionisio ch'oyol bʌ ti Areópago yic'ot juntiquil x'ixic i c'aba' Dámaris yic'ot yaño' bʌ.
ACT.18.1	Che' bʌ ujtem pejtelel iliyi, Pablo tsa' loq'ui ti Atenas, tsa' majli ti Corinto.
ACT.18.2	Ya'i tsi' taja juntiquil judío i c'aba' Aquila yic'ot i yijñam i c'aba' Priscila,
ACT.18.3	come lajalob i ye'tel, tsa' cʌle ti chumtʌl yic'otob, tsi' tem cha'leyob e'tel come xmel pisil bʌ ototob.
ACT.18.4	Pablo tsi' cha'le t'añ ti sinagoga ti jujump'ejl i q'uiñilel c'aj-o, tsi' cha'le cʌntesa cha'añ mi' ñopob judíojob yic'ot griegojob.
ACT.18.5	Che' bʌ tsa' c'otiyob Silas yic'ot Timoteo, loq'uemo' bʌ ti Macedonia, Pablo tsi' chʌn cha'le wersa i su'b jiñi wen t'añ, tsi' su'bu ti' tojlel judíojob Cristojʌch jiñi Jesús.
ACT.18.6	Jiñi judíojob tsi' contrajiyob Pablo, tsi' p'ajayob, jiñi cha'añ tsi' tijca i pislel, tsi' su'beyob:
ACT.18.6	—Añix ti la' bajñel wenta la' cuxtʌlel, mach c wentajetixla; mux c majlel ba'añ gentilob.
ACT.18.7	Jiñi cha'añ Pablo tsa' loq'ui ti Sinagoga tsa' majli ti' yotot juntiquil wiñic, i c'aba' Ticio Justo, jiñi tsa' bʌ i bʌc'ña Dios, añ i yotot ti' t'ejl jiñi sinagoga. 
ACT.18.8	Crispo, i yum sinagoga, tsi' ñopo lac Yum yic'ot pejtelel año' bʌ ti' yotot,
ACT.18.9	Jiñi cha'añ lac Yum tsi' su'be Pablo ti' ñajal che' ti ac'ʌlel: “Mach a cha'len bʌq'uen, chʌn cha'len t'añ, mach yomic ma' ñʌjch'el, 
ACT.18.10	come añon quic'otet, anquese añ majqui mi' mʌctañet, ma'añic majch mi' mejlel i tic'lañet, come añ ca'bʌl c cha'año' bʌ ti ili tejclum.” 
ACT.18.11	Jiñi cha'añ Pablo ya'i tsa' cʌle ojlil i cha'p'ejl ja'b, tsi' cʌntesañob ti' t'añ Dios.
ACT.18.12	Che' woli ti yumʌntel Galión
ACT.18.13	Tsi' yʌlʌyob:
ACT.18.13	—Ili wiñic mi' su'ben wiñicob x'ixicob che' bajche' yom mi' ch'ujutesañob Dios pero mach bʌ che'ic che' bajche' ts'ijbubil ti mandar.
ACT.18.14	Che' yomix cajel ti t'añ Pablo, Galión tsi' su'be judíojob:
ACT.18.14	—Mi añ i mul, mi añ chuqui jontol tsi' mele, wersa mic ñʌch'tʌbeñetla la' t'añ judíojet bʌ la, 
ACT.18.15	pero mi woliyet jach la ti' a'leya cha'añ to'ol t'añ yic'ot cha'añ i c'aba' tac wiñicob yic'ot cha'añ la' mandar, jiñi cha'añ la' wentajʌch jatetla, joñon mach comic c cha'len meloñel cha'añ ili t'añ.
ACT.18.16	Tsi' chocoyob loq'uel ti melobʌjʌl. 
ACT.18.17	Che' jiñi pejtelel jiñi griegojob tsi' chucuyob Sóstenes,
ACT.18.18	Pablo tsa' jal-a ca'bʌl q'uiñ ti Corinto. Ti wi'il tsi' su'beyob hermañujob cha'añ samix. Tsa' ochi ti barco tsa' majli ti Siria, temel yic'ot Priscila yic'ot Aquila. Ya' ti Cencrea, Pablo wen pec' tsi' yʌc'ʌ ti tsepol i tsutsel i jol come añ xuc'ul bʌ i t'añ ti' tojlel Dios cha'añ mi' mel.
ACT.18.19	Che' bʌ tsa' c'otiyob ti Éfeso, Pablo tsi' cʌyʌ Priscila yic'ot Aquila. Pablo tsa' ochi ti sinagoga, ya'i tsi' wen cha'leyob t'añ yic'ot judíojob. 
ACT.18.20	Tsi' c'ajtibeyob Pablo cha'añ mi' jalijel yic'otob, pero ma'añic tsi' jac'beyob. 
ACT.18.21	Che' bʌ tsi' cʌyʌyob i bʌ Pablo tsi' su'beyob:
ACT.18.21	—[Wersa mic majlel ti Jerusalén cha'añ mic mel jiñi q'uiñijel che' mi' cajel; pero] mu' to c cha' tilel ba'añetla mi che' yom Dios.
ACT.18.21	Pablo tsa' ochi ti barco tsa' majli ti Éfeso.
ACT.18.22	Che' bʌ tsa' c'oti ti Cesarea, tsa' letsi majlel i yʌq'ueñob cortesía jiñi xñopt'añob mu' bʌ i tempañob i bʌ ti Jerusalén, ti wi'il tsa' ju'bi majlel ti Antioquía. 
ACT.18.23	Pablo tsa' to ts'ita' jal-a ya' Antioquía, ti wi'il tsa' ñumi majlel ti pejtelel i lumal Galacia yic'ot ti Frigia, tsi' ñuq'uesʌbeyob i pusic'al pejtelel jiñi xñopt'añob.
ACT.18.24	Ti jim bʌ ora tsa' c'oti ti Éfeso juntiquil judío i c'aba' Apolos,
ACT.18.25	Cʌntesʌbilix Apolos ti' bijlel lac Yum, wen ch'ejl i pusic'al tsi' cha'le t'añ yic'ot tsi' cʌntesa ti uts'at cha'añ mi' ñopob lac Yum, anquese jiñi jach cʌmbil i cha'añ jiñi ch'ʌmja' tsa' bʌ i yʌc'ʌ Juan.
ACT.18.26	Ch'ejl i pusic'al tsa' caji ti subt'añ ti sinagoga. Che' bʌ tsi' yu'biyob Priscila yic'ot Aquila, tsi' pʌyʌyob cha'añ mi' tsictesʌbeñob i bijlel Dios ti toj. 
ACT.18.27	Apolos yomix majlel ti Acaya,
ACT.18.28	Tsi' pʌsbeyob i ts'ijbujel Dios jiñi judíojob cha'añ Cristojʌch jiñi Jesús,
ACT.19.1	Che' ya' to añ Apolos ti Corinto,
ACT.19.2	Tsi' c'ajtibeyob:
ACT.19.2	—¿Tsa' ba aq'uentiyetla Ch'ujul bʌ Espíritu che' bʌ tsa' la' ñopo?
ACT.19.2	Tsi' jac'ʌyob:
ACT.19.2	—Ma'añic, maxto añic tsa' cu'bi lojon mi añ Ch'ujul bʌ Espíritu.
ACT.19.3	Jiñi cha'añ tsi' su'beyob:
ACT.19.3	—¿Chuqui ti ch'ʌmja' tsa' aq'uentiyetla?
ACT.19.3	Tsi' jac'ʌyob:
ACT.19.3	—Jiñi tsa' bʌ i yʌc'ʌ Juan.
ACT.19.4	Pablo tsi' su'beyob:
ACT.19.4	—Juan tsi' yʌq'ueyob ch'ʌmja' cha'añ mi' cʌyob i mul, tsi' su'beyob wiñicob x'ixicob cha'añ mi' ñopob jiñi tal to bʌ ti' pat, jiñʌch Jesús.
ACT.19.5	Che' bʌ tsi' yu'biyob jiñi t'añ, tsi' ch'ʌmʌyob ja' ti' c'aba' lac Yum Jesús. 
ACT.19.6	Che' bʌ tsi' yʌc'ʌ i c'ʌb Pablo ti' jol wiñicob x'ixicob, tsa' tili jiñi Ch'ujul bʌ Espíritu
ACT.19.7	Añob che' bajche' lajchʌntiquil wiñicob ti pejtelel.
ACT.19.8	Pablo tsa' ochi ti sinagoga, ch'ejl tsi' cha'le t'añ uxp'ejl uw, tsi' wen cha'leyob t'añ cha'añ i yumʌntel Dios, tsi' xic'beyob cha'añ mi' ñopob, 
ACT.19.9	pero lamital wiñicob tsa' tsʌts-ayob i pusic'al, ma'añic tsi' ñopoyob, tsi' p'ajayob jiñi woli bʌ i ñopob i bijlel Cristo
ACT.19.10	Che'ʌch tsi' mele Pablo, tsi' cha'le cʌntesa cha'p'ejl ja'b, jiñi cha'añ pejtelel jiñi chumulo' bʌ ti Asia, judíojob yic'ot griegojob, tsi' yu'bibeyob i t'añ lac Yum Jesús.
ACT.19.11	Dios tsi' c'ʌñʌ Pablo cha'añ mi' pʌs wen ñuc tac bʌ i melbal, 
ACT.19.12	jiñi cha'añ tsi' ch'ʌmʌyob majlel ba'añ xc'am-ʌjelob jiñi pañuelo tac yic'ot welñʌc'ʌl tac tsa' bʌ i tʌlʌ Pablo, che' jiñi tsa' lajmi i chʌmel pejtelel xc'am-ʌjelob, yic'ot tsa' loq'uiyob i xi'bʌjlel.
ACT.19.13	Jiñi xʌn pañimil bʌ judíojob tsa' bʌ i cha'leyob wujt tsi' lon ñopo i c'ʌmbeñob i c'aba' lac Yum Jesús cha'añ mi' chocob loq'uel xi'bajob. Tsi' yʌlʌyob: “Mic su'beñet loq'uel ti' c'aba' Jesús mu' bʌ i su'b Pablo.”
ACT.19.14	Che'ʌch tsi' meleyob ja'el jiñi wuctiquil wiñicob bʌ i yalobil juntiquil judío i c'aba' Esceva, i yum motomajob. 
ACT.19.15	Pero i xi'bʌjlel wiñic tsi' jac'beyob: “Mij cʌn Jesús, yic'ot mij cʌn ja'el Pablo, pero ixcu jatetla, ¿majquiyetla?”
ACT.19.16	Jiñi wiñic am bʌ i xi'bʌjlel tsa' tijp'i i chuc jiñi xwujtob, tsa' caji i ñolch'iñob ti pejtelelob, tsa' mʌjli i cha'añ jiñi am bʌ i xi'bʌjlel, tsa' puts'iyob loq'uel ti otot, pits'ilobix, lojwemobix. 
ACT.19.17	Tsa' caji i yu'biñob pejtelel judíojob yic'ot griegojob chumulo' bʌ ti Éfeso, ti pejtelelob tsi' cha'leyob bʌq'uen, tsa' ñuq'uesʌnti i c'aba' lac Yum Jesús.
ACT.19.18	Ca'bʌl tsa' bʌ i ñopoyob tsa' tili i su'bob i mul. Tsi' bajñel su'buyob i bʌ cha'añ chuqui tac tsi' meleyob ti ñaxan. 
ACT.19.19	Ca'bʌl tsa' bʌ i cha'leyob wujt tsi' tempayob i juñ, tsi' puluyob ti' wut wiñicob x'ixicob. Tsi' tsicbeyob i tojol jiñi juñ tsa' bʌ puli, tsa' loq'ui ti lujump'ejl i yuxc'al mil sʌsʌc taq'uiñ.
ACT.19.20	Jiñi cha'añ ca'bʌl tsa' ñojpi i t'añ Dios, tsa' wen tsictiyi i p'ʌtʌlel.
ACT.19.21	Che' bʌ tsa' ujti pejtelel jiñi, Pablo tsi' ña'ta ñumel ti Macedonia yic'ot ti Acaya che' mi' majlel ti Jerusalén. Tsi' yʌlʌ: “Wersa yom mic majlel ti Roma ja'el che' bʌ ñumeñoñix ti Jerusalén.” 
ACT.19.22	Jiñi cha'añ tsi' choco majlel ti Macedonia cha'tiquil mu' bʌ i coltañob ti' ye'tel, jiñobʌch Timoteo yic'ot Erasto.
ACT.19.23	Jiñi éfesojob tsa' cajiyob ti wulwul t'añ ti contra jiñi woli bʌ i ñopbeñob i bijlel Cristo.
ACT.19.24	Come añ juntiquil xten plata i c'aba' Demetrio mu' bʌ i mel ti sʌsʌc taq'uiñ i yotot tac jiñi dios i c'aba' Diana.
ACT.19.25	Demetrio tsi' tempa jiñi x'e'telob yic'ot yaño' bʌ lajalob bʌ i ye'tel, tsi' su'beyob:
ACT.19.25	—Wiñicob, la' wujil ca'bʌl mi lac cha'len ganar cha'añ ili e'tel, 
ACT.19.26	pero tsa'ix la' q'uele yic'ot tsa'ix la' wu'bi chuqui woli i mel Pablo, mach wʌ'ic jach ti Éfeso, pero ti' pejtelel Asia ja'el, mi' su'beñob cha'añ mach diosic jiñi melbil tac jach bʌ ti c'ʌbʌl. 
ACT.19.27	Jiñi cha'añ, mach cojic jach bʌbʌq'uen mi' jilel la que'tel pero mi mejlel i jilel i yotlel jiñi x'ixic dios, Diana, bʌbʌq'uen mi' jisʌntel i ñuclel jiñi dios mu' bʌ i ch'ujutesañob pejtelel año' bʌ ti Asia yic'ot ti pejtelel pañimil.
ACT.19.28	Che' bʌ tsi' yu'biyob jiñi t'añ, tsa' wen mich'ayob, tsi' cha'leyob c'am bʌ t'añ, tsi' yʌlʌyob: ¡Ñuc lac dios Diana wʌ' ti Éfeso!
ACT.19.29	Ti pejtelel tejclum wen ju'ucñayob, ti ora jach tsi' tempayob i bʌ ti parque, tsi' chucuyob Gayo yic'ot Aristarco ch'oyolo' bʌ ti Macedonia, jiñʌch i pi'ʌlob ti xʌmbal Pablo. 
ACT.19.30	Pablo yom ochel ba'añ ca'bʌl wiñicob x'ixicob pero jiñi xñopt'añob tsi' tiq'uiyob. 
ACT.19.31	Che' ja'el cha'tiquil uxtiquil año' bʌ i ye'tel ya' ti Asia, i cʌñʌyo' bʌ Pablo, tsi' choco majlel i wiñicob cha'añ mi' su'beñob ti wocol t'añ Pablo cha'añ mach yomic mi' yochel ti parque. 
ACT.19.32	Jelchojcob jax i t'añ jiñi tempʌbilo' bʌ ti parque, ju'ucñayob jax ti t'añ, pero ca'bʌlob mach yujilobic chucoch tsi' tempayob i bʌ. 
ACT.19.33	Jiñi judíojob tsi' chocoyob loq'uel Alejandro ba' p'ulul wiñicob x'ixicob cha'añ mi' pejcañob. Alejandro tsi' letsa i c'ʌb cha'añ mi' ñʌjch'elob, come yom i yʌq'ueñob i ch'ʌmben isujm. 
ACT.19.34	Che' yujilobix judíojʌch jiñi Alejandro, cha'p'ejl ora tsi' chʌn cha'leyob c'am bʌ t'añ ti pejtelelob. Tsi' yʌlʌyob: ¡Ñuc lac dios Diana wʌ' ti Éfeso!
ACT.19.35	Jiñi cha'añ, jiñi xts'ijbaya che' bʌ tsa'ix i ñʌch'choco jiñi bajc'ʌl wiñicob x'ixicob, tsi' su'beyob: “Wiñicob, añet bʌ la wʌ' ti Éfeso, ¿baqui añ juntiquil wiñic mach bʌ yujilic mi ti pejtelel lac tejclum Éfeso mi' cʌntʌbentel i yotlel jiñi x'ixic dios Diana yic'ot i yejtal tsa' bʌ i choco ju'bel Júpiter? 
ACT.19.36	Jiñi cha'añ, come ma'añic majch mi mejlel i contrajin jiñi t'añ, yom mi la' ñʌjch'el cha'añ mi la' ch'ʌmben isujm chuqui yom mi la' mel. 
ACT.19.37	Come ili wiñicob tsa' bʌ la' pʌyʌ tilel, ma'añic chuqui jontol tsi' meleyob ti' tojlel jiñi templo yic'ot ma'añic woli i p'ajob la' dios. 
ACT.19.38	Jiñi cha'añ la' tilicob Demetrio yic'ot i pi'ʌlob ti e'tel mi añ chuqui yom i yʌlob ti' contra juntiquil wiñic, jiñi cha'añ añ melobʌjʌl, añ xmeloñelob ja'el, la' i melob i bʌ cha'añ i mul. 
ACT.19.39	Mi añ to chuqui woli la' ña'tan, jiñi año' bʌ i ye'tel mi mejlel i yu'biñob ya' ba' mi' tempañob i bʌ. 
ACT.19.40	Come bʌbʌq'uen mi' sujbel lac mul cha'añ jiñi leto tsa' bʌ ujti sajmʌl, ma'añic mi mejlel lac su'b chucoch tsa' tejchi jiñi ju'ucña bʌ t'añ.”
ACT.19.41	Che' bʌ tsa' ujti ti t'añ, tsi' su'beyob sujtel jiñi tempʌbilo' bʌ.
ACT.20.1	Che' bʌ tsa'ix lajmi jiñi ju'ucña bʌ t'añ, Pablo tsi' choco ti pʌyol jiñi xcʌnt'añob, tsi' ñuq'uesʌbeyob i pusic'al, tsi' meq'ueyob, tsi' su'beyob cha'añ muq'uix caj i majlel, che' jiñi tsa' loq'ui majlel ti Macedonia. 
ACT.20.2	Che' bʌ tsa'ix ñumi tac ti jiñi lum ba' tsi' wen xic'beyob ti jiñi wen t'añ, tsa' c'oti ti Grecia. 
ACT.20.3	Ya'i tsa' jal-a uxp'ejl uw,
ACT.20.4	Tsa' majli yic'otob c'ʌlʌl ti Asia jiñi Sópater ch'oyol bʌ ti Berea i yalobil Pirro, Aristarco yic'ot Segundo ch'oyol bʌ ti Tesalónica; Gayo ch'oyol bʌ ti Derbe; yic'ot Timoteo; yic'ot Tíquico yic'ot Trófimo ch'oyolo' bʌ ti Asia.
ACT.20.5	Ili hermañujob tsa' majliyob ti ñaxan i pijtañon lojon ya' ti Troas. 
ACT.20.6	Che' bʌ tsa' ñumi i q'uiñilel caxlan waj mach bʌ añic i levadurajlel,
ACT.20.7	Ti ñaxan bʌ q'uiñ ti semana,
ACT.20.8	Ya' ti chañ bʌ i mal jiñi otot ba' tsa' c tempa lojon c bʌ, añ ca'bʌl lámpara ts'ʌ'bʌl tac bʌ ya' ti' mal jiñi otot. 
ACT.20.9	Juntiquil ch'itoñ, i c'aba' Eutico, buchul ti ventana; tsa' caji ti wʌyel come jal woli ti cʌntesa Pablo, che' bʌ tsa'ix wen ochi i wʌyel tsa' yajli ju'bel c'ʌlʌl ti yuxlajmlel i lajm jiñi otot c'ʌlʌl tsa' c'oti ti lum. Chʌmeñix tsi' lotoyob. 
ACT.20.10	Che' jiñi Pablo tsa' ju'bi majlel ya' ti ye'bal, tsa' bʌc' c'oti i mec', tsi' yʌlʌ:
ACT.20.10	—Mach la' mel la' pusic'al, cuxul to.
ACT.20.11	Che' bʌ tsa'ix cha' letsi Pablo, tsi' xet'eyob waj, tsi' c'uxuyob, jalto tsi' cha' cha'le t'añ c'ʌlʌl tsa' sʌc'a; ti wi'il tsa' majli. 
ACT.20.12	Jiñi ch'itoñ cuxul tsi' pʌyʌyob sujtel ti yotot, jiñi cha'añ tsa' ñuc-ayob i pusic'al jiñi hermañujob.
ACT.20.13	Tsa' ochiyon lojon ti barco, tsa' majliyon lojon ti Asón, ya'i tsa' ñumi c pʌy lojon Pablo che' bajche' tsi' ña'ta, come yom i xʌn majlel ti' yoc. 
ACT.20.14	Che' bʌ tsi' tajayon lojon ti Asón, tsa' c pʌyʌ lojon ochel ti barco, tsa' majliyon lojon ti Mitilene. 
ACT.20.15	Ya'i tsa' cha' majliyon lojon ti barco, ti yijc'ʌlal tsa' c'otiyon lojon ti' tojel Quío. Ti' cha'p'ejlel q'uiñ tsa' c'otiyon lojon ti Samos. [Tsa' c ñusa lojon ac'ʌlel ya' ti Trogilio.]
ACT.20.16	Pablo tsi' ña'ta cha'añ ñumel jach mi' ñumel ti Éfeso cha'añ ma'añic mi' jalijel ya' ti Asia. Woli' i se'ñun i bʌ, come yom c'otel ti Jerusalén cha'añ i q'uiñilel Pentecostés mi muc'ʌch i mejlel.
ACT.20.17	Che' añ to ti Mileto, Pablo tsi' choco ti pʌyol jiñi ancianojob año' bʌ i ye'tel ti' tojlel xñopt'añob ya' ti Éfeso.
ACT.20.18	Che' bʌ tsa' c'otiyob, Pablo tsi' su'beyob:
ACT.20.18	—La' wujil bajche' tsa' ajñiyon la' wic'ot ti pejtelel ora c'ʌlʌl ti ñaxan bʌ q'uiñ che' bʌ tsa' ochiyon ti Asia.
ACT.20.19	Tsa' c melbe i ye'tel lac Yum ti' pec'lel c pusic'al, tsi' tajayon ca'bʌl wocol, tsa' c cha'le uq'uel cha'añ jiñi judíojob tsa' bʌ i chijtayoñob; 
ACT.20.20	pero la' wujil ma'añic tsa' c bʌc'ña c su'beñetla jiñi am bʌ i c'ʌjñibal la' cha'añ, tsa' cʌntesayetla ti' wut wiñicob x'ixicob yic'ot ti jujump'ejl la' wotot. 
ACT.20.21	Tsa' c xic'be judíojob yic'ot gentilob cha'añ mi' cʌyob i mul cha'añ mi' ñopob Dios yic'ot lac Yum Jesucristo.
ACT.20.22	Awilan, samiyoñix ti Jerusalén come pʌybiloñix majlel i cha'añ jiñi Ch'ujul bʌ Espíritu, mach cujilic chuqui mi caj c tumbentel ya'i;
ACT.20.23	cojach cujil jiñi tsa' bʌ i su'beyon jiñi Ch'ujul bʌ Espíritu cha'añ mi caj i tajon wocol ti jujump'ejl tejclum yic'ot mi caj cochel ti cárcel. 
ACT.20.24	Ma'añic mic bajñel q'uel j cuxtʌlel ti ñuc, anquese mi cʌjq'uel ti chʌmel, com cha'añ tijicña mic ts'ʌctesan que'tel tsa' bʌ aq'uentiyon ti lac Yum Jesús cha'añ mic su'b jiñi wen t'añ cha'añ i yutslel i pusic'al Dios.
ACT.20.25	Awilan, cujil cha'añ mi juntiquilic ti la' tojlel tsa' bʌ c su'beyetla i yumʌntel Dios, mi caj la' chʌn q'uel c wut. 
ACT.20.26	Jiñi cha'añ mic su'beñetla wʌle, mach chʌn c wentajix la' cuxtʌlel ti la' pejtelel, 
ACT.20.27	ma'añic tsa' c cha'le bʌq'uen, pero ts'ʌcʌl tsa' c su'beyetla i t'añ Dios. 
ACT.20.28	Chʌcʌ q'uele la' bʌ che' jiñi. Cʌntanla pejtelel jiñi tʌñʌme', come jiñi Ch'ujul bʌ Espíritu tsi' yʌq'ueyetla la' we'tel ti xcʌntaya cha'añ mi la' we'san jiñi xñopt'añob i cha'año' bʌ lac Yum
ACT.20.29	Come cujil che' majlemoñix mi caj i yochelob ti la' tojlel jontol bʌ bʌte'el ts'i',
ACT.20.30	Mi caj i wa'tʌlob wiñicob ti la' tojlel mu' bʌ i yʌlob sojquem bʌ t'añ cha'añ mi' pʌyob xñopt'añob cha'añ mi' tsajcañob. 
ACT.20.31	Jiñi cha'añ yom yʌxʌl la' wo, ña'tanla uxp'ejl ja'b
ACT.20.32	Wʌle, hermañujob, mi cʌq'uetla ti' c'ʌb Dios yic'ot ti' wenta jiñi wen t'añ mu' bʌ i tsictesan i yutslel i pusic'al Dios. Añ i p'ʌtʌlel jiñi t'añ cha'añ mi' xuc'chocon la' pusic'al, cha'añ mi la' wʌq'uentel chuqui tac la' tem cha'añ jach la' wic'ot pejtelel jiñi sʌc-esʌbilo' bʌ. 
ACT.20.33	Ma'añic tsa' c mulʌbeyetla chuqui añ la' cha'añ, mi plata, mi oro, mi pisil.
ACT.20.34	La' wujil, tsa' c cha'le e'tel tij c'ʌb cha'añ i bʌl c ñʌc' yic'ot tsa' we'sa c pi'ʌlob ja'el wʌ' bʌ añob quic'ot.
ACT.20.35	Ti' pejtelel tsa' bʌ c pʌsbeyetla, cha'añ che' mi lac cha'len e'tel che' bajche' iliyi, mi' mejlel laj coltañ jiñi mach bʌ jasʌlobic i chu'bʌañ.
ACT.20.36	Che' bʌ tsa' ujti ti t'añ Pablo, tsa' ñocle yic'otob, tsi' comol cha'leyob oración 
ACT.20.37	Jiñi cha'añ ti pejtelelob tsi' cha'leyob ca'bʌl uq'uel, tsi' meq'ueyob Pablo, tsi' ts'ujts'uyob. 
ACT.20.38	Wen ch'ijiyem tsi' yu'biyob cha'añ tsi' su'beyob cha'añ ma'añix mi caj i chʌn q'uelbeñob i wut. Tsa' majliyob yic'ot Pablo c'ʌlʌl ti barco.
ACT.21.1	Che' bʌ tsa' j cʌyʌ lojon la quermañujob, tsa' ochiyon lojon ti barco, toj tsa' majliyon lojon ti Cos; ti yijc'ʌlal c'ʌlʌl ti Rodas, ti wi'il c'ʌlʌl ti Pátara. 
ACT.21.2	Ya' tsa' c taja lojon barco mu' bʌ i ñumel majlel ti Fenicia, ya'i tsa' ochiyon lojon majlel. 
ACT.21.3	Che' bʌ tsa' q'uele lojon Chipre, tsa' ñumiyon lojon ti' ts'ejtʌlel ili lum joyol bʌ ti ja', tsa' ñumiyon lojon majlel c'ʌlʌl ti Siria, tsa' c'otiyon lojon ti Tiro, come yom mi' ju'sʌbentel i cuch jiñi barco. 
ACT.21.4	Ya'i tsa' c taja lojon xñopt'añob, tsa' cʌleyon lojon ya'i wucp'ejl q'uiñ yic'otob; tsi' su'beyob Pablo ti Espíritu cha'añ ma'añic mi' letsel majlel ti Jerusalén. 
ACT.21.5	Che' bʌ tsa' ts'ʌctiyi jiñi q'uiñ, tsa' loq'uiyon lojon majlel. Ti' pejtelel jiñi xñopt'añob, jiñi x'ixicob yic'ot i yalobilob temel tsa' majliyon lojon c'ʌlʌl ti ti' jiñi tejclum, tsa' ñocleyon lojon ya' ti ti' ja', tsa' c pejca lojon Dios. 
ACT.21.6	Tsa' c meq'ue lojon c bʌ, che' jiñi tsa' ochiyon lojon ti barco, jiñi xñopt'añob tsa' sujtiyob ti' yotot.
ACT.21.7	Tsa' cujtesa lojon c xʌmbal ti barco che' bʌ tsa' loq'uiyon lojon ti Tiro cha'añ mij c'otel lojon ti Tolemaida; ya'i tsa' cʌq'ue lojon cortesía hermañujob, ya' to tsa' cʌleyon lojon jump'ejl q'uiñ yic'otob. 
ACT.21.8	Ti yijc'ʌlal tsa' loq'uiyon lojon majlel, tsa' c'otiyon lojon ti Cesarea, ya' tsa' ochiyon lojon ti yotot Felipe,
ACT.21.9	Felipe añ chʌntiquil i yixic'al mach to bʌ añic i ñoxi'al, tsi' cha'leyob alt'añ. 
ACT.21.10	Che' bʌ tsa' ñumi ca'bʌl q'uiñ che' ya'añon lojon ya'i, tsa' ju'bi tilel juntiquil x'alt'añ loq'uem bʌ ti Judea, i c'aba' Agabo.
ACT.21.11	Che' bʌ tsa' c'oti ba'añon lojon, tsi' ch'ʌmbe i cajchiñʌc' Pablo, tsi' bajñel cʌchʌ i yoc i c'ʌb,
ACT.21.11	—Jiñi Ch'ujul bʌ Espíritu tsi' yʌlʌ: “Jiñi judíojob año' bʌ ti Jerusalén, che'i mi caj i cʌchob i yum jiñi cajchiñʌc'ʌl che' bajche' iliyi cha'añ mi yʌc'ob ti' c'ʌb gentilob.”
ACT.21.12	Che' bʌ tsa' cu'bi lojon jiñi t'añ, joñon lojon yic'ot jiñi ya' bʌ añob tsa' c su'be lojon Pablo ti wocol t'añ cha'añ ma'añic mi' letsel majlel ti Jerusalén. 
ACT.21.13	Pablo tsi' su'beyon lojon:
ACT.21.13	—¿Chucoch mi la' cha'len uq'uel cha'añ mi la' wʌq'ueñon i ch'ijiyemlel c pusic'al? Joñon chajpʌbilon, mach cojic jach cha'añ mij cʌjchel, pero cha'añ mic chʌmel ja'el ti Jerusalén cha'añ ti' c'aba' lac Yum Jesús.
ACT.21.14	Come ma'añic tsi' jac'beyon lojon c t'añ, jiñi cha'añ tsa' c su'be lojon:
ACT.21.14	—La' i mel chuqui yom lac Yum ti a tojlel.
ACT.21.15	Ti wi'il tsa' c chajpa lojon c bʌ, tsa' letsiyon lojon majlel ti Jerusalén. 
ACT.21.16	Cha'tiquil uxtiquil xñopt'añob ch'oyolo' bʌ ti Cesarea tsa' majli quic'ot lojon, tsi' pʌyʌyon lojon majlel ti' yotot juntiquil ñaxan bʌ xñopt'añ i c'aba' Mnasón ch'oyol bʌ ti Chipre cha'añ ya'i mij c'aj lojon coj.
ACT.21.17	Che' bʌ tsa' c'otiyon lojon ti Jerusalén, wen tijicñayob i pusic'al jiñi hermañujob, tsi' ch'ʌmʌyon lojon ti' wenta. 
ACT.21.18	Ti yijc'ʌlal Pablo tsa' majli quic'ot lojon ba'añ Jacobo,
ACT.21.19	Che' bʌ tsi' yʌq'ueyob i bʌ cortesía, Pablo quepecña tsa' caji i su'beñob pejtelel chuqui tac tsi' mele Dios ti' tojlel gentilob ya' ba' tsi' cha'le subt'añ. 
ACT.21.20	Che' bʌ tsi' yu'biyob, tsi' su'buyob i ñuclel Dios. Jiñi ancianojob tsi' su'beyob Pablo:
ACT.21.20	—Hermano, a wujilix jayp'ejl mil judíojob tsi' ñopoyob; ti' pejtelelob wen bʌxob ti' jac'ol jiñi mandar. 
ACT.21.21	Tsa'ix u'binti ilayi cha'añ woli a cʌntesan judíojob ya' bʌ añob ti' tojlel gentilob cha'añ mi' cʌy i jac'ob i mandar Moisés,. Wola' su'b cha'añ mach yomic mi' tsepbeñob i pʌchʌlel i yalobilob, yic'ot mach yomic mi' cha'leñob che' bajche' i tilel judíojob. 
ACT.21.22	Jiñi cha'añ, ¿chuqui mi caj lac mel? Come mi caj i tempañob i bʌ ca'bʌl wiñicob x'ixicob, mi caj i wersa u'biñob cha'añ wʌ'añet. 
ACT.21.23	Jiñi cha'añ, mele chuqui mic su'beñet lojon: Wʌ' añob chʌntiquil wiñicob tsa' bʌ i su'beyob Dios chuqui mi caj i wersa melob.
ACT.21.24	Pʌyʌyob majlel, sʌc-esan a bʌ yic'otob, yic'ot tojbeñob che' bajche' yom cha'añ mi' set'bentelob i tsutsel i jol; che' jiñi ti' pejtelelob mi caj i ñopob cha'añ mach isujmic jiñi woli bʌ ti ajlel ti a tojlel, mi caj i ña'tañob uts'atʌch wola' mel, yic'ot wolʌch a jac' ja'el jiñi mandar. 
ACT.21.25	Pero ixcu jiñi gentilob tsa' bʌ i ñopoyob, joñon lojon tsa'ix c ts'ijbube lojon juñ
ACT.21.26	Jiñi cha'añ Pablo tsi' pʌyʌ majlel jiñi wiñicob, ti yijc'ʌlal che' bʌ tsa'ix i sʌc-esa i bʌ yic'otob, tsa' ochi ti Templo cha'añ mi' su'beñob baqui bʌ q'uiñ mi caj i yujtel i sʌc-esañob i bʌ, yic'ot baqui bʌ q'uiñ mi caj i yʌq'ueñtel i majtañ Dios am bʌ ti' wenta ti jujuntiquil.
ACT.21.27	Che' yomix ts'ʌctiyel jiñi wucp'ejl q'uiñ, cha'tiquil uxtiquil judíojob ch'oyolo' bʌ ti Asia tsi' q'ueleyob Pablo ti Templo, tsi' ñijcayob wiñicob cha'añ mi' chucob Pablo. 
ACT.21.28	C'am tsi' yʌlʌyob:
ACT.21.28	—Wiñicob, israelob la' la coltañon lojon, umba'añ ili wiñic mu' bʌ i cha'len cʌntesa ti' contra i cha'año' bʌ Dios yic'ot ti' contra jiñi mandar yic'ot ti' contra jiñi Templo, mach cojic jach jiñi, pero tsa'ix i pʌyʌ ochel griegojob ja'el ti' mal Templo, tsa'ix i bi'b-esa jiñi Ch'ujul bʌ Ajñibʌl.
ACT.21.29	Come tsi' lon ña'tayob tsa'ix i pʌyʌ ochel ti' mal Templo juntiquil wiñic ch'oyol bʌ ti Éfeso, i c'aba' Trófimo,
ACT.21.30	Jiñi cha'añ tsa' tejchiyob ti a'leya pejtelel wiñicob año' bʌ ti jiñi tejclum, ti ora jach tsi' tempayob i bʌ, tsi' chucuyob Pablo, tsi' tujc'ayob loq'uel ti Templo, ti ora jach tsi' ñup'uyob i ti' jiñi Templo. 
ACT.21.31	Che' bʌ yomix i tsʌnsañob Pablo, tsa' su'benti jiñi ñuc bʌ i ye'tel
ACT.21.32	Jiñi am bʌ i ye'tel tsi' pʌyʌ majlel soldadojob yic'ot i yaj capitañob, ti ajñel tsa' majliyob ba'añ wiñicob x'ixicob. Che' bʌ tsi' q'ueleyob jiñi soldadojob, jiñi wiñicob tsi' cʌyʌ i jats'ob Pablo. 
ACT.21.33	Jiñi cha'añ che' bʌ tsa' c'oti jiñi am bʌ ñuc bʌ i ye'tel, tsi' chucuyob Pablo. Tsi' yʌc'ʌ mandar cha'añ mi' cʌjchel ti cha't'ujm cadena, tsi' c'ajtibe i c'aba' yic'ot chuqui tsi' mele. 
ACT.21.34	Ti pejtelelob jelchojc chuqui tsi' yʌlʌyob ti c'am bʌ t'añ. Jiñi año' bʌ i ye'tel ma'añic tsa' mejli i ch'ʌmben isujm come ju'ucñayob ti ca'bʌl t'añ jiñi wiñicob, jiñi cha'añ tsi' yʌc'ʌyob mandar cha'añ mi' pʌjyel majlel Pablo ti yotlel soldadojob. 
ACT.21.35	Che' bʌ tsa' c'otiyob ba' quejpʌctic bʌ ts'ajc, jiñi soldadojob tsi' ch'uyuyob majlel Pablo, come wen mich'ob wiñicob. 
ACT.21.36	Jiñi wiñicob woli' bʌ i tsajcañob majlel, c'am tsi' yʌlʌyob:
ACT.21.36	—¡Tsʌnsanla!
ACT.21.37	Che' bʌ tsa' caji i pʌyob ochel Pablo ti' yotlel soldadojob, Pablo tsi' su'be jiñi ñuc bʌ i ye'tel ti' tojlel soldadojob:
ACT.21.37	—¿Mu' ba i mejlel c pejcañet?
ACT.21.37	Tsi' jac'ʌ:
ACT.21.37	—¿Awujil ba t'añ ti griego? 
ACT.21.38	¿Mach ba jatetic jiñi egipcio tsa' bʌ i teche leto ti' contra gobierno maxto jali? ¿Mach ba jatetic jiñi tsa' bʌ a pʌyʌ majlel ti jochol bʌ lum lujumbajc' xtsʌnsajob?
ACT.21.39	Jiñi cha'añ Pablo tsi' su'be:
ACT.21.39	—Joñon mero judíojon, c lumal jiñʌch Tarso ya' ti Cilicia,
ACT.21.40	Che' bʌ tsi' yʌc'ʌ i t'añ jiñi ñuc bʌ i ye'tel ti' tojlel soldadojob, tsa' wa'le Pablo ba'añ jiñi quejpʌctic bʌ ts'ajc, tsi' pʌsbeyob i c'ʌb jiñi wiñicob. Che' bʌ tsa' ñʌjch'iyob, Pablo tsa' caji i pejcañob ti' t'añ hebreojob, tsi' yʌlʌ:
ACT.22.1	Wiñicob c pi'ʌlob, ñʌch'tanla chuqui mic su'beñetla wʌle.
ACT.22.2	Che' bʌ tsi' yu'biyob woli' pejcañob ti' t'añ hebreojob, tsa' wen ñʌjch'iyob. Pablo tsi' su'beyob: 
ACT.22.3	Isujm judíojon, tsa' quila pañimil ti Tarso ya' ti Cilicia, wʌ' tsa' coliyon ilayi ti ili tejclum. Cʌntesʌbilon i cha'añ Gamaliel, tsi' cʌntesayon che' bajche' añ isujmlel jiñi mandar che' bajche' tsi' ñopoyob lac ñojte'el, wen bʌxon ti' tojlel Dios che' bajche'etla ti la' pejtelel wʌle. 
ACT.22.4	Tsa' c tic'layob jiñi woli bʌ i tsajcʌbeñob i bijlel Cristo,
ACT.22.5	jiñi ñuc bʌ motomaj yic'ot pejtelel xñoxob jiñi año' bʌ i ye'tel yujilob isujm woliyon ti t'añ, come jiñob tsi' yʌq'ueyoñob juñ cha'añ mic pʌsbeñob lac pi'ʌlob, jiñi cha'añ tsa' majliyon ti Damasco cha'añ mic chuc tilel jiñi ya' bʌ añob cha'añ cʌchʌl mic pʌyob tilel ti Jerusalén cha'añ mi' tojob i mul.
ACT.22.6	Che' bʌ woliyon ti xʌmbal majlel, che' lʌc'ʌlix añon ti Damasco che' ti xinq'uiñil, tsa' bʌc' tsictiyi tic joytʌlel wen sʌsʌc bʌ c'ajc ch'oyol bʌ ti panchan. 
ACT.22.7	Tsa' yajliyon ti lum, tsa' cu'bi t'añ, tsi' su'beyon: “Saulo, Saulo, ¿chucoch wola' tic'lañon?” 
ACT.22.8	Tsa' c jac'ʌ: “¿Majquiyet C Yum?” Tsi' su'beyon: “Joñon Jesús ch'oyolon bʌ ti Nazaret, woli bʌ a tic'lan.”
ACT.22.9	Jiñi c pi'ʌlob ti xʌmbal, ti isujm tsi' q'ueleyob jiñi c'ajc, tsa' bʌc'ñayob, pero ma'añic tsi' yu'biyob chuqui woli' yʌl jiñi tsa' bʌ i pejcayon. 
ACT.22.10	Tsa' c su'be: “¿Chuqui yom mic mel c Yum?” Lac Yum tsi' su'beyon: “Ch'ojyen, Cucu ti Damasco, ya'i mi caj a su'bentel pejtelel chuqui wʌn ña'tʌbil c cha'añ mu' bʌ caj a mel.” 
ACT.22.11	Jiñi c pi'ʌlob tsi' toj-esayoñob majlel tij c'ʌb come ma'añic tsa' c'oti c wut cha'añ i sʌclel jiñi c'ajc, che'ʌch tsa' c'otiyon ti Damasco.
ACT.22.12	Che' jiñi ya'añ juntiquil wiñic, i c'aba' Ananías, ili wiñic mi' ch'ujutesan Dios che' bajche' cʌntesʌbilonla ti mandar, wen uts'at tsa' q'uejli ti' tojlel pejtelel judíojob ya' bʌ chumulob. 
ACT.22.13	Tsa' tili ba'añon, tsi' lʌc'tesa i bʌ ba'añon, tsi' su'beyon: “Hermano Saulo, la' c'otic a wut.” Ti jiñi jach bʌ ora tsa' c'oti c wut, tsa' j q'uele Ananías. 
ACT.22.14	Tsi' su'beyon: “I Dios lac ñojte'elob tsi' yajcayet cha'añ ma' cʌn chuqui yom i pusic'al Dios, tsi' yajcayet cha'añ ma' q'uel jiñi Toj bʌ,
ACT.22.15	Come mi caj a wʌc' ti cʌjñel Cristo ti' tojlel pejtelel wiñicob x'ixicob, mi caj a su'beñob chuqui tac tsa' q'uele yic'ot chuqui tsa' wu'bi. 
ACT.22.16	Wʌle, ¿Chuqui woli a pijtan? Ch'ojyen, ch'ʌmʌ ja', la pojquic a mul, pejcan Dios ti' c'aba' Jesús.”
ACT.22.17	Che' bʌ tsa' cha' tiliyon ti Jerusalén, woliyon ti oración ti Templo, añ chuqui tsa' caji j q'uel ti espíritu. 
ACT.22.18	Tsa' j q'uele Jesús tsa' bʌ i su'beyon: “Se'ñun a bʌ, loq'uen ti Jerusalén ti ora come ma'añic mi caj i jac'ob chuqui wola' su'beñob cha'añon.” 
ACT.22.19	Tsa' c su'be: “C Yum, yujilob cha'añ joñon tsa' cotsa ti cárcel jiñi tsa' bʌ i ñopoyet, tsa' c bajbeyob ya' ti sinagoga tac. 
ACT.22.20	Che' bʌ tsa' bejq'ui i ch'ich'el Esteban, jiñi subt'añ a cha'añ, ya' lʌc'ʌl wa'alon ja'el, ma'añic tsa' c tiq'uiyob, tsa' j cʌntʌbeyob i pislel jiñi tsa' bʌ tsʌnsʌntiyob.”
ACT.22.21	Pero Jesús tsi' su'beyon: “Cucu; come joñon mi caj c choquet majlel ti ñajtʌl ba'añ gentilob.”
ACT.22.22	Tsi' ñʌch'tayob judíojob jinto tsa' ujti i su'b jiñi t'añ; che' jiñi tsa' cajiyob ti c'am bʌ t'añ jiñi wiñicob, tsi' yʌlʌyob:
ACT.22.22	—¡La' chʌmic jiñi wiñic, mach uts'atic cha'añ chʌn cuxul!
ACT.22.23	Come wen c'am tsi' cha'leyob t'añ, tsi' chocoyob i bujc, tsi' wejch'uyob letsel ts'u'bejn. 
ACT.22.24	Jiñi ñuc bʌ i ye'tel cha'añ soldadojob tsi' yʌc'ʌ mandar cha'añ mi' pʌjyel ochel Pablo ti' yotlel soldadojob, tsi' yʌc'ʌ mandar cha'añ mi' jajts'el ti asiyal cha'añ mi' tsictesan i mul, come yom i ña'tan chucoch tsi' cha'leyob ca'bʌl t'añ ti' contra. 
ACT.22.25	Che' bʌ tsa'ix i cʌchʌyob Pablo ti pʌchi cha'añ mi' jats'ob
ACT.22.25	—¿Mach ba tic'bilic ti mandar mi' jajts'el ti asiyal juntiquil wiñic chucbil bʌ i c'aba' ya' ti Roma, che' maxto ña'tʌbilic mi añ i mul?
ACT.22.26	Che' bʌ tsi' yu'bibe i t'añ Pablo i yaj capitán soldadojob, tsa' majli ba'añ jiñi ñuc bʌ i ye'tel, tsi' su'be:
ACT.22.26	—¿Chuqui mi caj a mel? Come ili wiñic chucbil i c'aba' ya' ti Roma.
ACT.22.27	Jiñi ñuc bʌ i ye'tel tsa' tili ba'añ Pablo, tsi' su'be:
ACT.22.27	—Su'beñon, ¿chucbil ba a c'aba' ya' ti Roma?
ACT.22.27	Pablo tsi' jac'ʌ:
ACT.22.27	—Chucbil cu.
ACT.22.28	Jiñi ñuc bʌ i ye'tel cha'añ soldadojob tsi' yʌlʌ:
ACT.22.28	—Ca'bʌl taq'uiñ tsa' c jisa cha'añ mi' chujquel j c'aba' ya' ti Roma.
ACT.22.28	Jiñi cha'añ Pablo tsi' su'be:
ACT.22.28	—Pero joñon chucbil j c'aba' ya' ti Roma c'ʌlʌl che' bʌ tsa' quila pañimil.
ACT.22.29	Jiñi cha'añ jiñi yomo' bʌ i jats' Pablo cha'añ mi' tsictesan i mul tsi' bʌc' cʌyʌyob; che' bʌ tsi' ña'ta ya' chucul i c'aba' Pablo ti Roma, jiñi ñuc bʌ i ye'tel tsa' bʌc'ña ja'el, come añ i mul cha'añ tsi' cʌchʌ.
ACT.22.30	Ti yijc'ʌlal jiñi ñuc bʌ i ye'tel cha'añ soldadojob come wersa yom i ña'tan ti isujm chucoch tsi' cha'leyob t'añ jiñi judíojob ti' contra Pablo, tsi' jiti. Tsi' yʌc'ʌ mandar cha'añ mi' pʌjyelob tilel pejtelel ñuc bʌ motomajob yic'ot jiñi año' bʌ i ye'tel, che' jiñi tsi' pʌyʌyob tilel Pablo cha'añ mi' pʌs i bʌ ti' tojlelob.
ACT.23.1	Jiñi cha'añ Pablo tsi' ch'ujch'uj q'uele jiñi año' bʌ i ye'tel, tsi' yʌlʌ:
ACT.23.1	—Hermañujob, ma'añic mi' tejchel t'añ tic pusic'al come uts'at tsa' c ñusa q'uiñ ti' wut Dios, c'ʌlʌl wʌle.
ACT.23.2	Jiñi c'ax ñuc bʌ motomaj i c'aba' Ananías,
ACT.23.3	Jiñi cha'añ Pablo tsi' su'be:
ACT.23.3	—¡Dios mi caj i jats'et, come lajalet che' bajche' bombil bʌ otot ti tañ!
ACT.23.4	Jiñi ya' bʌ wa'alo' ti' t'ejl tsi' yʌlʌyob:
ACT.23.4	—¿Chucoch ma' p'aj jiñi ñuc bʌ motomaj i cha'añ Dios?
ACT.23.5	Pablo tsi' yʌlʌ:
ACT.23.5	—C pi'ʌlob, ma'añic tsa' j cʌñʌ mi jiñʌch jiñi ñuc bʌ motomaj, come ts'ijbubil: “Mach yomic ma' p'aj jiñi yumʌl am bʌ i ye'tel ti la' tojlel.”
ACT.23.6	Jiñi cha'añ Pablo tsi' q'uele ya'añob cha'mojt wiñicob, jiñobʌch saduceojob yic'ot fariseojob, c'am tsi' cha'le t'añ ti' tojlel jiñi año' bʌ i ye'tel, tsi' yʌlʌ:
ACT.23.6	—C pi'ʌlob, fariseojon, i yalobilon fariseo, mic ñop añ i pijtaya jiñi chʌmeño' bʌ come mi' cha' ch'ojyelob chʌmeño' bʌ, jiñi cha'añ tsa' pʌjyiyon tilel cha'añ mi la' melon.
ACT.23.7	Che' bʌ tsa' ujti i su'b jiñi t'añ, jiñi fariseojob yic'ot saduceojob tsa' caji i cʌlʌx pejcañob i bʌ, jiñi tempʌbilo' bʌ tsi' t'oxoyob i bʌ. 
ACT.23.8	Come jiñi saduceojob mi' yʌlob ma'añic mi lac cha' ch'ojyel, ma'añic ángel, ma'añic espíritu, pero mach che'ic mi' yʌlob jiñi fariseojob.
ACT.23.9	Che' jiñi wen ju'ucña tsa' cajiyob ti t'añ. Jiñi xts'ijbayajob i cha'añ fariseojob tsa' wa'leyob, tsi' wersa alʌyob:
ACT.23.9	—Mi cʌl lojon ma'añic i mul ili wiñic; tic'ʌl mi Pablo tsi' pejca juntiquil espíritu o juntiquil ángel, mach yomic mi laj contrajin Dios.
ACT.23.10	Come wen mich'obix yic'ot wolix i cʌlʌx pejcañob i bʌ, jiñi ñuc bʌ i ye'tel ti' tojlel soldadojob tsi' cha'le bʌq'uen ame i tsʌnsañob Pablo, jiñi cha'añ tsi' yʌc'ʌ mandar cha'añ mi' tilelob soldadojob cha'añ mi' wersa chucob loq'uel Pablo ya' ba' añob, cha'añ mi' pʌyob ochel ti' yotlel soldadojob.
ACT.23.11	Che' bʌ tsa' ic'a tsa' wa'le lac Yum ti' t'ejl Pablo, tsi' su'be: Xuc'chocon a pusic'al Pablo, che' bajche' tsa' wʌc'ʌyon ti cʌjñel ti Jerusalén, che' ja'el mi caj a wʌc'on ti cʌjñel ti Roma.
ACT.23.12	Ti wen sʌc'ajel ca'bʌl judíojob tsi' tempayob i bʌ, tsi' temeyob i t'añ cha'añ mi' tsʌnsañob Pablo. Tsi' bajñel ch'ʌcʌyob
ACT.23.13	Ñumen ti cha'c'al wiñicob tsa' bʌ i temeyob i t'añ. 
ACT.23.14	Tsa' majliyob ba'añ i yumob motomajob yic'ot xñoxob año' bʌ i ye'tel, tsi' yʌlʌyob:
ACT.23.14	—Tsa'ix c wersa wa'choco lojon c t'añ che' bʌ tsa' c bajñel ch'ʌcʌ lojon c bʌ, ma'añic mi caj c wis c'ux lojon i bʌl lojon c ñʌc' jinto mic tsʌnsan lojon Pablo. 
ACT.23.15	Jiñi cha'añ wʌle, jatetla yic'ot jiñi año' bʌ i ye'tel, c'ajtibenla jiñi am bʌ ñuc bʌ i ye'tel cha'añ ijc'ʌl mi' cha' pʌy tilel Pablo ba'añetla, su'benla cha'añ añ chuqui la' wom la' cha' c'ajtiben, chajpʌbilon lojon cha'añ mic tsʌnsan lojon che' maxto c'otemic ba'añetla.
ACT.23.16	Pero i yalobil jiñi x'ixic bʌ i yeran Pablo, tsi' yu'bi che' bajche' woli i chajpañob i bʌ cha'añ mi caj i chijtañob, jiñi cha'añ tsa' majli, tsa' ochi ti yotlel soldadojob, tsi' su'be Pablo che' bajche' woli i ña'tañob. 
ACT.23.17	Pablo tsi' pʌyʌ tilel juntiquil i yaj capitán soldadojob, tsi' yʌlʌ:
ACT.23.17	—Pʌyʌ majlel ili ch'itoñ ya' ba'añ jiñi ñuc bʌ i ye'tel, come añ chuqui yom i su'ben.
ACT.23.18	I yaj capitán soldadojob tsi' pʌyʌ majlel, tsa' majliyob ba'añ jiñi ñuc bʌ i ye'tel, tsi' su'be:
ACT.23.18	—Tsi' pʌyʌyon jiñi xñujp'el Pablo, tsi' c'ajtibeyon cha'añ mic pʌy tilel ili ch'itoñ ba' añet come añ chuqui yom i su'beñet.
ACT.23.19	Jiñi ñuc bʌ i ye'tel tsi' chucbe i c'ʌb jiñi ch'itoñ, tsi' pʌyʌ majlel ba' mucul, tsi' c'ajtibe:
ACT.23.19	—¿Chuqui a wom a su'beñon?
ACT.23.20	Jiñi ch'itoñ tsi' su'be:
ACT.23.20	—Tsa'ix i tempayob i bʌ judíojob cha'añ mi' c'ajtibeñetob cha'añ ma' pʌy ju'bel Pablo ijc'ʌl ba'añ jiñi año' bʌ i ye'tel, mi caj i poj alob cha'añ añ chuqui yom i cha' c'ajtibeñob Pablo. 
ACT.23.21	Mach a jac'beñob i t'añ, come añ ñumen ti cha'c'al wiñicob woli' chijtañob, tsa'ix i bajñel ch'ʌcʌyob i bʌ cha'añ ma'añic chuqui mi caj i c'uxob, ma'añic chuqui mi caj i japob jinto mi' tsʌnsañob Pablo, tsa'ix i chajpayob i bʌ, woli jax i pijtañob a t'añ.
ACT.23.22	Jiñi cha'añ, jiñi ñuc bʌ i ye'tel tsi' su'be sujtel jiñi ch'itoñ, tsi' tiq'ui cha'añ ma'añic mi' su'ben yam bʌ chuqui tsa'ix i tsictesʌbe.
ACT.23.23	Tsi' pʌyʌ tilel cha'tiquil i yaj capitán soldadojob, tsi' su'beyob cha'añ mi' chajpañob lujunc'al soldadojob mu' bʌ xʌñob majlel ti lum yic'ot lujuntiquil i chʌnc'al c'ʌchʌlo' bʌ ti caballo yic'ot lujunc'al año' bʌ i lanza cha'añ mi' majlelob ti Cesarea che' bolomp'ejlix ora ti ac'ʌlel 
ACT.23.24	yic'ot tsi' chajpʌbeyob i c'ʌchlib Pablo ja'el cha'añ c'ʌchʌl mi' pʌyob majlel ti uts'at ba'añ Félix, jiñi gobernador.
ACT.23.25	Tsi' ts'ijba juñ, tsi' yʌlʌ:
ACT.23.26	“Joñon Claudio Lisias, mic chocbeñet tilel cortesía, c'ax uts'at bʌ gobernador Félix. 
ACT.23.27	Jiñi judíojob tsi' chucuyob ili wiñic, colelix i tsʌnsañob, tsa' majli j coltañ lojon quic'ot jiñi soldadojob, come tsa' cu'bi lojon cha'añ chucbil i c'aba' ya' ti Roma. 
ACT.23.28	Come com cu'bin chuqui i mul Pablo, tsa' c pʌyʌ majlel ya' ba' tsi' tempayob i bʌ jiñi judíojob año' bʌ i ye'tel. 
ACT.23.29	Tsa' j q'uele woli' tajbeñob i mul cha'añ jach i mandarob, pero ma'añic i mul cha'añ mi' tsʌnsʌntel, mi cha'añic mi' yochel ti cárcel. 
ACT.23.30	Che' bʌ tsa' cu'bi cha'añ jiñi judíojob woli' chijtañob ili wiñic, tsa' c bʌc' choco majlel ba' añet. Tsa' c su'beyob i contrajob cha'añ mi' majlelob i su'beñet chuqui i mul. Ajñen ti uts'at.”
ACT.23.31	Jiñi soldadojob tsi' pʌyʌyob majlel Pablo che' bajche' tsa' su'bentiyob che' ti ac'ʌlel c'ʌlʌl ti Antípatris.
ACT.23.32	Ti yijc'ʌlal tsa' sujtiyob ti yotot, pero jiñi soldadojob c'ʌchʌlo' bʌ tsa' cʌleyob yic'ot Pablo. 
ACT.23.33	Che' bʌ tsa' c'otiyob ya' ti Cesarea, tsi' yʌq'ueyob juñ jiñi gobernador, yic'ot ja'el tsi' pʌyʌyob majlel Pablo. 
ACT.23.34	Che' bʌ tsa' ujti i q'uel juñ jiñi gobernador, tsi' c'ajtibe baqui ch'oyol Pablo; tsa' su'benti ya' ch'oyol ti Cilicia. 
ACT.23.35	Jiñi gobernador tsi' su'be:
ACT.23.35	—Che' mi' julel a contrajob mi caj cu'bin a t'añ.
ACT.23.35	Tsi' yʌc'ʌ mandar cha'añ mi' cʌntʌntel Pablo ya' ti' yotot Herodes.
ACT.24.1	Che' bʌ tsa' ñumi jo'p'ejl q'uiñ, tsa' ju'bi majlel ti Cesarea jiñi ñuc bʌ motomaj i c'aba' Ananías yic'ot cha'tiquil uxtiquil xñoxob año' bʌ i ye'tel yic'ot juntiquil i c'aba' Tértulo wen yujil bʌ t'añ. Tsa' majli i pejcañob jiñi gobernador ti' contra Pablo. 
ACT.24.2	Che' bʌ tsa' pʌjyi tilel Pablo ba' añob, Tértulo tsa' caji i jop'ben i mul Pablo, tsi' yʌlʌ:
ACT.24.2	—Cha'añ ti a we'tel ti yumʌl ñʌch'ʌl añon lojon tic lumal, cha'añ ti a ña'tʌbal uts'at woli' cʌntʌntelob c pi'ʌlob tic lumal, 
ACT.24.3	uts'atet bʌ Félix, ti pejtelel ora uts'at mij q'uel lojon a melbal ti pejtelel c lumal, jiñi cha'añ mic su'beñet lojon wocolix a wʌlʌ.
ACT.24.4	Mach comic c jalitesañet lojon ti ca'bʌl t'añ, jiñi jach mij c'ajtibeñet lojon cha'añ ma' poj u'bibeñon lojon ts'ita' c t'añ ti' yutslel a pusic'al. 
ACT.24.5	Come tsa'ix j q'uele lojon cha'añ ili wiñic ca'bʌl woli' tic'lañon lojon, mi' tech leto ti pejtelel pañimil baqui jach añ judíojob, ili wiñic ñumen ch'ejl mi' mel i bʌ che' bajche' yaño' bʌ tsa' bʌ i tsajcʌbeyob i cʌntesʌbal jiñi wiñic ch'oyol bʌ ti Nazaret. 
ACT.24.6	Tsi' ñopo i bi'b-esan jiñi Templo ja'el; pero tsa' c chucu lojon. [Tsa' c ña'ta c mel lojon che' bajche' mi' yʌl tic mandar lojon, 
ACT.24.7	pero jiñi Lisias am bʌ ñuc bʌ i ye'tel cha'añ soldadojob, tsi' colta, tsi' wersa chili loq'uel Pablo tij c'ʌb lojon. 
ACT.24.8	Lisias tsi' su'be i contrajob Pablo cha'añ mi' tilelob ba' añet.] Che' ma' c'ajtiben ili wiñic, mi caj a ña'tan isujm pejtelel i mul tsa' bʌ c su'beyet lojon.
ACT.24.9	Jiñi judíojob, tsi' yʌlʌyob ja'el cha'añ isujmʌch ti' pejtelel che' bajche' tsi' yʌlʌ Tértulo. 
ACT.24.10	Che' bʌ tsi' pʌsʌ i c'ʌb jiñi gobernador cha'añ mi' cha'len t'añ Pablo, tsi' yʌlʌ:
ACT.24.10	—Come cujil ca'bʌlix ja'b woli a cha'len yumʌntel ti ili lum; jiñi cha'añ wen tijicña mic su'b c bʌ ti a tojlel. 
ACT.24.11	Majqui jach mi mejlel a c'ajtiben, mux i su'beñet cha'añ añ jaxto lajchʌmp'ejl q'uiñ tsa' letsiyon ti Jerusalén cha'añ mic ch'ujutesan Dios; 
ACT.24.12	ma'añic tsi' tajayoñob che' añ majqui woli j cʌlʌx pejcan ya' ti Templo, mi ti sinagoga mi ti jiñi tejclum, ma'añic tsa' c xic'beyob wiñicob x'ixicob cha'añ mi' tempañob i bʌ, 
ACT.24.13	mi muq'uic jax i mejlel i tsictesañob ti isujm i t'añ woli bʌ i jop'ob tij contra. 
ACT.24.14	Pero mic su'beñet ti isujm: Woli c tsajcan ja'el i bijlel Cristo, anquese mi' yʌlob sojquem bajche' mic ch'ujutesan Dios tsa' bʌ i ñopoyob c ñojte'el; mic ñop pejtelel mu' bʌ i yʌl jiñi mandar yic'ot chuqui tac ts'ijbubil ti' t'añ x'alt'añob;
ACT.24.15	añʌch c pijtaya ti Dios, jiñi jach mu' bʌ i ñopob ja'el, come tal i yorajlel che' mi caj i ch'ojyelob jiñi chʌmeño' bʌ, jiñi tojo' bʌ yic'ot jiñi mach bʌ tojobic.
ACT.24.16	Jiñi cha'añ mic chʌn cha'len wersa c mel chuqui toj ti' wut wiñicob yic'ot ti' wut Dios cha'añ ma'añic mi' cajel ti t'añ c pusic'al.
ACT.24.17	Che' bʌ tsa' ñumi cha'p'ejl uxp'ejl ja'b, tsa' tiliyon cha'añ mi cʌq'ueñob taq'uiñ jiñi p'ump'uño' bʌ tic lumal, yic'ot cha'añ mi cʌq'uen Dios i majtañ ja'el.
ACT.24.18	Che' bʌ woli cʌq'uen Dios i majtañ, cha'tiquil uxtiquil judíojob ch'oyolo' bʌ ti Asia tsi' tajayoñob ti Templo, sʌc-esʌbilon, ma'añic ca'bʌl wiñicob quic'ot, ma'añic woliyon lojon ti ca'bʌl t'añ. 
ACT.24.19	Jiñob yom mi' tilelob ti a tojlel cha'añ mi' su'bob mi añ c mul, yic'ot mi añ chuqui mi' yʌlob tij contra.
ACT.24.20	La' i su'bob jiñi wʌ' bʌ añob mi añ c mul che' bʌ tsa' wa'leyon ba' tsi' tempayob i bʌ jiñi año' bʌ i ye'tel, 
ACT.24.21	cojach jiñi t'añ tsa' c su'beyob che' ya' wa'alon ti' tojlelob: “Pʌybilon cha'añ mic mel c bʌ wʌle ti la' tojlel, come mic ñop cha'añ mi' cha' ch'ojyelob chʌmeño' bʌ.”
ACT.24.22	Che' bʌ tsa' ujti i yu'bin jiñi t'añ, Félix mach yomic i bʌc' cha'len meloñel ti' tojlel Pablo, come tsa'ix su'benti isujmlel che' bajche' añob jiñi woli bʌ i tsajcañob i bijlel Cristo. Tsi' poj cʌyʌ jiñi tempa bʌ, tsi' yʌlʌ:
ACT.24.22	—Jinto mi' ju'bel tilel Lisias, jiñi ñuc bʌ i ye'tel, mi caj c melet.
ACT.24.23	Tsi' su'be i yaj capitán soldadojob cha'añ mi' cʌntan Pablo, pero mach yomic mi' junyajlel ñup', uts'at mi' tilel i pi'ʌlob Pablo cha'añ mi' yʌq'ueñob chuqui yom.
ACT.24.24	Che' bʌ tsa' ñumi cha'p'ejl uxp'ejl q'uiñ tsa' tili Félix yic'ot i yijñam i c'aba' Drusila,
ACT.24.25	Tsi' su'be bajche' yom mi lac taj toj bʌ lac pusic'al yic'ot bajche' yom mi lac bajñel tic' lac pusic'al yic'ot bajche' mi caj i melonla Dios, Félix tsi' cha'le bʌq'uen, tsi' su'be:
ACT.24.25	—Jasʌlix wʌle, cucux, che' mic tajben i q'uiñilel, mi caj c cha' choquet ti pʌyol.
ACT.24.26	Félix tsi' ña'ta cha'añ Pablo mi caj i yʌq'ueñ taq'uiñ cha'añ mi' yʌc' ti colel; jiñi cha'añ ca'bʌl tsi' pʌyʌ tilel ba'añ cha'añ mi' cha'len t'añ yic'ot. 
ACT.24.27	Pero che' ñumeñix cha'p'ejl ja'b tsa' ochi Porcio Festo i tajben i ye'tel Félix; Félix tsi' cʌyʌ Pablo ti cárcel come yom q'uejlel ti uts'at ti' tojlel judíojob.
ACT.25.1	Tsa' c'oti Festo
ACT.25.2	Jiñi cha'añ jiñi ñuc bʌ motomajob yic'ot jiñi año' bʌ ñuc bʌ i ye'tel ti' tojlel judíojob tsa' tiliyob ba'añ Festo, tsi' cha'leyob t'añ ti' contra Pablo, tsi' c'ajtibeyob ti wocol t'añ, 
ACT.25.3	cha'añ mi' mel bajche' yomob ti' contra Pablo, tsi' c'ajtibeyob cha'añ mi' yʌc' i t'añ cha'añ mi' pʌjyel tilel ti Jerusalén. Come tsi' ña'tayob cha'añ mi' chijtañob ti bij cha'añ mi' tsʌnsañob. 
ACT.25.4	Jiñi cha'añ Festo tsi' jac'ʌ: “Ya' woli' cʌntʌntel Pablo ti Cesarea, mach jalix mi caj c majlel ya'i. 
ACT.25.5	Jiñi cha'añ, jiñi wa'chocobil bʌ la' cha'añ, la' ju'bic majlel quic'ot cha'añ mi' su'b mi añ chuqui jontol tsi' mele ili wiñic.”
ACT.25.6	Ya' to tsa' jal-a yic'ot judíojob che' bajche' waxʌcp'ejl o lujump'ejl q'uiñ, ti wi'il tsa' ju'bi majlel Festo ti Cesarea; ti yijc'ʌlal che' buchul ya' ti melobʌjʌl tsi' yʌc'ʌ mandar cha'añ mi' pʌjyel tilel Pablo. 
ACT.25.7	Che' bʌ tsa' c'oti Pablo, jiñi judíojob tsa' bʌ ju'biyob tilel ti Jerusalén tsi' joyoyob ti' joytʌlel. Ca'bʌl tsi' jop'beyob ñuc tac bʌ i mul Pablo mach bʌ añic tsa' mejli i tsictesʌbeñob ti isujmlel.
ACT.25.8	Pablo tsa' caji i coltañ i bʌ, tsi' yʌlʌ:
ACT.25.8	—Ma'añic chuqui tsa' c wis mele ti' contra i mandar judíojob, mi ti' contra jiñi Templo, mi ti' contra César.
ACT.25.9	Come Festo yom q'uejlel ti uts'at ti' tojlel judíojob, jiñi cha'añ tsi' c'ajtibe Pablo:
ACT.25.9	—¿A wom ba letsel majlel ti Jerusalén cha'añ mic melet ya'i?
ACT.25.10	Pablo tsi' yʌlʌ:
ACT.25.10	—Wa'alon ti melobʌjʌl i cha'añ César ba' yom mic mel c bʌ. Ma'añic chuqui tsa' c cha'le ti' contra judíojob, wen awujil. 
ACT.25.11	Mi xñusa mandaron, mi añ chuqui tsa' c mele mu' bʌ i mejlel i yʌc'on ti chʌmel, la' chʌmicon, pero mi mach isujmic chuqui woli' yʌlob tij contra, ma'añic majch mi mejlel i yʌc'on ti chʌmel. La' c mel c bʌ ba'añ César.
ACT.25.12	Che' jiñi Festo, che' bʌ tsa'ix i pejca jiñi año' bʌ i ye'tel, tsi' su'be Pablo:
ACT.25.12	—Tsa'ix a c'ajtibeyon cha'añ ma' mel a bʌ ba'añ César; ya' mi caj a majlel ba'añ César.
ACT.25.13	Che' ñumeñix cha'p'ejl uxp'ejl q'uiñ, tsa' tili ti Cesarea jiñi rey Agripa
ACT.25.14	Che' bʌ tsa' jal-a ya'i, Festo tsi' yʌq'ue i cʌñ jiñi yumʌl che' bajche' woli' mel i bʌ Pablo, tsi' su'be:
ACT.25.14	—Wʌ'an juntiquil wiñic tsa' bʌ i cʌyʌ ti cárcel jiñi Félix, 
ACT.25.15	che' bʌ tsajñiyon ti Jerusalén, jiñi ñuc bʌ motomajob yic'ot jiñi xñoxob año' bʌ i ye'tel cha'añ judíojob tsa' c'otiyob ba'añon, tsi' c'ajtibeyoñob cha'añ mi cʌq'uen i toj i mul.
ACT.25.16	Tsa' c jac'beyob, ma'añic mi' mejlel i to'ol ac'ob ti chʌmel wiñic jiñi romanojob che' ma'añic mi' ñaxan tilelob i contra cha'añ mi' su'bob i mul ya' ti' wut cha'añ mi mejlel i coltañ i bʌ che' añ chuqui mi' su'bob ti' contra.
ACT.25.17	Che' bʌ tsa' c'otiyob ba'añon, mach jalic tsa' c teche meloñel, ti yijc'ʌlal tsa' buchleyon ya' ti melobʌjʌl, tsa' cʌc'ʌ mandar cha'añ mi' pʌjyel tilel jiñi wiñic. 
ACT.25.18	Che' bʌ ya'ix añ i contrajob, mach che'ic tsi' su'buyob i mul bajche' tsa' c lon ña'ta, 
ACT.25.19	jiñi jach tsi' contrajiyob Pablo cha'añ i ñopbalob, cha'añ tsi' taja ti t'añ juntiquil i c'aba' Jesús tsa'ix bʌ chʌmi, pero Pablo mi' su'b cha'añ cha' cuxul. 
ACT.25.20	Ma'añic tsa' c ña'ta bajche' yom mic mel jiñi wiñic, jiñi cha'añ tsa' j c'ajtibe Pablo mi yom majlel ti Jerusalén cha'añ ya'i mi' mel i bʌ. 
ACT.25.21	Pero Pablo tsi' c'ajtibeyon cha'añ mi majlel i mel i bʌ ba'añ Augusto, jiñi cha'añ tsa' cʌc'ʌ mandar cha'añ mi' cʌntʌntel jinto mi mejlel c choc majlel ba'añ César.
ACT.25.22	Che' jiñi Agripa, tsi' su'be Festo:
ACT.25.22	—Joñon ja'el com cu'biben i t'añ jiñi wiñic.
ACT.25.22	Festo tsi' su'be:
ACT.25.22	—Ijc'ʌl mi caj a wu'bin.
ACT.25.23	Ti yijc'ʌlal wen ch'ʌlbil
ACT.25.24	Che' jiñi Festo tsi' yʌlʌ:
ACT.25.24	—Rey Agripa yic'ot pejtelel wiñicob tempʌbilob bʌ quic'ot lojon, wolix la' q'uel jiñi wiñic. Pejtelel judíojob tsi' wersa su'beyoñob ti c'am bʌ t'añ ya' ti Jerusalén yic'ot wʌ'i cha'añ mach chʌn yomic che' chʌn cuxul. 
ACT.25.25	Tsa' c ña'ta ma'añic chuqui jontol tsi' mele cha'añ mi' chʌmel. Pablo tsi' c'ajti i mel i bʌ ba'añ Augusto, jiñi cha'añ tsa' c su'be cha'añ muc'ʌch caj c choc majlel.
ACT.25.26	Come ma'añic chuqui mi mejlel c ts'ijbuben jiñi c yum ti' contra Pablo, jiñi cha'añ tsa' c pʌyʌ tilel ti la' tojlel yic'ot ti a tojlel ja'el, rey Agripa, cha'añ ma' su'beñon chuqui mi mejlel c ts'ijbuben jiñi c yum che' bʌ tsa'ix a c'ajtibe pejtelel chuqui tac tsa' ujti, 
ACT.25.27	come mi cʌl mach yomic mic choc majlel xñujp'el mi ma'añic chuqui mi mejlel c su'b ti' contra.
ACT.26.1	Jiñi cha'añ Agripa tsi' su'be Pablo:
ACT.26.1	—Mi cʌc' c t'añ cha'añ ma' coltañ a bʌ ti a t'añ.
ACT.26.1	Pablo tsi' pʌsʌ i c'ʌb, tsa' caji ti t'añ cha'añ mi' coltañ i bʌ, tsi' yʌlʌ:
ACT.26.2	—Tijicña mi cu'bin, Rey Agripa come wolic su'b c bʌ wʌle ti a tojlel cha'añ i jop't'añ judíojob tij contra. 
ACT.26.3	Come wen awujil bajche' mi' melob judíojob yic'ot pejtelel chuqui mi' yʌlob; jiñi cha'añ mij c'ajtibeñet ti wocol t'añ cha'añ ma' wu'bibeñon c t'añ ti' yutslel a pusic'al.
ACT.26.4	Pejtelel judíojob yujilob chuqui tsa' c mele ya' tic lumal yic'ot ti Jerusalén, c'ʌlʌl che' ch'itoñon to. 
ACT.26.5	Añix ca'bʌl ora i cʌñʌyoñob, mi mejlel i su'bob bajche' quilal come ña'tʌbilob i cha'añ, fariseojon c'ʌlʌl ti wajali, che' bajche' mi' mel fariseojob, che'ʌch tsa' c mele ja'el.
ACT.26.6	Pero wʌle wolix c mel c bʌ cha'añ tsa'ix c ñopbe i t'añ Dios tsa' bʌ i su'be c ñojte'el lojon. 
ACT.26.7	Che'ʌch mi' ñopob ja'el jiñi lajchʌnmojt i p'olbal Israel, mu' bʌ i ch'ujutesañob Dios ti jump'ejl i pusic'al ti q'uiñil yic'ot ti ac'ʌlel yic'ot che'ʌch wolic ñop ja'el. Jiñi cha'añ, rey Agripa, jiñi judíojob woli' jop'beñoñob c mul. 
ACT.26.8	¿Chucoch mi la' lon ña'tan cha'añ Dios wocol mi' tech ch'ojyel jiñi chʌmeño' bʌ?
ACT.26.9	Isujm, joñon tsa' c lon ña'ta j contrajin i c'aba' Jesús ch'oyol bʌ ti Nazaret. 
ACT.26.10	Che'ʌch tsa' c mele ya' ti Jerusalén. Jiñi ñuc bʌ motomajob tsi' yʌq'ueyon c p'ʌtʌlel cha'añ mi cotsañob ti cárcel ca'bʌl i cha'año' bʌ Dios, che' bʌ tsa' tsʌnsʌntiyob, joñon tsa' cʌc'ʌ c t'añ ti' contrajob. 
ACT.26.11	Ca'bʌl tsa' c bajbeyob ti pejtelel sinagoga, tsa' c wersa xic'beyob cha'añ mi' p'ajob Dios; tsa' c wen mich'leyob, tsa' c tic'layob c'ʌlʌl ti yan tac bʌ tejclum.
ACT.26.12	Che'ʌch wolic mel che' bʌ tsa' majliyon ti Damasco, aq'uebilon c p'ʌtʌlel yic'ot chocbilon majlel i cha'añ jiñi ñuc bʌ motomajob, 
ACT.26.13	che' ti xinq'uiñil, c rey, che' woli c majlel ti bij tsa' j q'uele i sʌclel c'ajc ch'oyol bʌ ti panchan, ñumen i sʌclel bajche' q'uiñ, tsi' yʌc'ʌ i sʌclel tic joytʌlel yic'ot ti' joytʌlel jiñi woliyo' bʌ ti xʌmbal quic'ot. 
ACT.26.14	Che' bʌ tsa' yajliyon lojon ti lum, tsa' cu'bi t'añ woli bʌ i pejcañon yic'ot tsi' su'beyon ti' t'añ hebreo:
ACT.26.15	Jiñi cha'añ tsa' j c'ajtibe: “¿Majquiyet, c Yum?”
ACT.26.16	Ch'ojyen, wa'i', come tsa' tsictiyiyon ti a wut cha'añ mic wa'chocoñet cha'añ ma' melbeñon que'tel, mi caj a wʌc' ti cʌjñel jiñi tsa' bʌ a q'uele ti joñon yic'ot jiñi mu' bʌ caj a q'uel che' mic tsictiyel ti a wut. 
ACT.26.17	Come mi caj j coltañet loq'uel ti' c'ʌb a pi'ʌlob yic'ot ti' c'ʌb gentilob. Ya' wolic choquet majlel wʌle,
ACT.26.18	cha'añ ma' cambeñob i wut, cha'añ mi' sutq'uiñob jiñi año' bʌ ti ic'yoch'an bʌ pañimil, cha'añ mi' yajñelob ti' sʌclel pañimil, mic choquet majlel cha'añ mi' loq'uelob ti' p'ʌtʌlel Satanás, cha'añ mi' yochelob ti' p'ʌtʌlel Dios; cha'añ mi' ñusʌbentelob i mul che' mi' ñopoñob, cha'añ i tem cha'añob jach jiñi mu' bʌ caj i yʌq'ueñtelob yic'ot jiñi sʌc-esʌbilo' bʌ.”
ACT.26.19	Jiñi cha'añ, mic su'beñet, rey Agripa, ma'añic tsa' c ñusa jiñi tsa' bʌ pʌsbentiyon ch'oyol bʌ ti panchan, 
ACT.26.20	ñaxan tsa' c su'beyob jiñi año' bʌ ti Damasco
ACT.26.21	Jiñi cha'añ jiñi judíojob tsi' chucuyoñob ti Templo, tsi' ñopo i tsʌnsañoñob.
ACT.26.22	Pero cha'añ ti' coltaya Dios, chʌn xuc'ulon c'ʌlʌl wʌle, mic chʌn su'beñob jiñi ch'och'oco' bʌ yic'ot jiñi ñuco' bʌ, jiñi jach bʌ t'añ tsa' bʌ i wʌn alʌyob x'alt'añob yic'ot Moisés, come tsa' ujti che' bajche' tsi' yʌlʌyob: 
ACT.26.23	Cristo wersa mi caj i chʌmel, yic'ot jiñʌch jiñi ñaxan bʌ mi cajel ti ch'ojyel loq'uel ba'añ chʌmeño',
ACT.26.24	Che' woli to ti t'añ Pablo, c'am tsi' cha'le t'añ Festo tsi' yʌlʌ:
ACT.26.24	—¡Pablo, sojquemix a jol! ¡Wolix i sojquel a jol cha'añ ca'bʌl q'uel juñ!
ACT.26.25	Pablo tsi' yʌlʌ:
ACT.26.25	—Mach sojquemic c jol, weñet bʌ Festo, mic cha'len t'añ ti isujm yic'ot ti toj. 
ACT.26.26	Come jiñi rey yujil pejtelel iliyi, ma'añic mic bʌc'ñan c su'b c bʌ ti' tojlel ja'el, come mi cʌl yujil pejtelel chuqui tsa' ujti, come mach muculic chuqui tsa' ujti. 
ACT.26.27	Rey Agripa, ¿mu' ba a ñopben i t'añ jiñi x'alt'añob? Cujil cha'añ muc'ʌch a ñop.
ACT.26.28	Agripa tsi' su'be Pablo:
ACT.26.28	—Colelix a wʌq'ueñon c ñop Cristo.
ACT.26.29	Pablo tsi' yʌlʌ:
ACT.26.29	—Uts'at mi ti junyajlel ma' ñop che' bajche'on, mach cojic jach jatet, pero pejtelel mu' bʌ i yu'biñob c t'añ wʌle, uts'at mi lajaletla quic'ot anquese mach cʌchʌleticla ti cadena.
ACT.26.30	Che' bʌ tsa' ujti ti t'añ Pablo, tsa' ch'ojyi jiñi rey yic'ot jiñi gobernador yic'ot Berenice i yijñam yic'ot yaño' bʌ ya' bʌ buchulob; 
ACT.26.31	che' bʌ tsi' tʌts'ʌyob i bʌ, tsi' bajñel alʌyob:
ACT.26.31	—Ma'añic chuqui jontol tsi' mele jiñi wiñic jiñi cha'añ ma'añic chucoch mi chʌmel mi cha'añic mi' ñujp'el.
ACT.26.32	Agripa tsi' su'be Festo:
ACT.26.32	—Machic tsi' c'ajti i mel i bʌ ba'añ César,
ACT.27.1	Che' bʌ tsi' ña'tayob mi caj c majlel lojon ti barco ti Italia, jiñi año' bʌ i ye'tel tsi' yʌc'ʌyob Pablo yic'ot yaño' bʌ xñujp'elob ti' c'ʌb i yaj capitán soldadojob i c'aba' Julio, i wiñic Augusto.
ACT.27.2	Tsa' ochiyon lojon ti barco ch'oyol bʌ ti Adramitio woli bʌ i majlel ti tejclum tac am bʌ ti ti' mar ya' ti Asia, tsa' ochiyon lojon quic'ot Aristarco
ACT.27.3	Ti yijc'ʌlal tsa' c'otiyon lojon ti Sidón; ti yutslel i pusic'al Julio, tsi' yʌq'ue i t'añ Pablo cha'añ mi' majlel i jula'tan i cʌñʌyo' bʌ, cha'añ mi' poj jijlel yic'otob. 
ACT.27.4	Che' bʌ tsa' loq'uiyon lojon ti Sidón, tsa' majliyon lojon lʌc'ʌl ti Chipre ba' ma'añic ca'bʌl ic', come jiñi ic' yom i cha' chocon lojon sujtel. 
ACT.27.5	Che' bʌ tsa' ñumiyon lojon ti ti' mar ya' ti Cilicia yic'ot Panfilia, tsa' c'otiyon lojon ti Mira, jiñi tejclum ti Licia.
ACT.27.6	Ya'i i yaj capitán soldadojob tsi' taja jump'ejl barco ch'oyol bʌ ti Alejandría
ACT.27.7	Ca'bʌl q'uiñ c'unte' jach tsi' xʌñʌ majlel jiñi barco, wocol tsa' c'otiyon lojon ya' ti Gnido, come jiñi ic' yom i cha' chocon lojon sujtel, jiñi cha'añ tsa' majliyon lojon ti Creta lʌc'ʌl ti Salmón ba' ma'añic ca'bʌl ic'. 
ACT.27.8	Wocol jach tsa' j c'unte' xʌñʌ lojon majlel ya' ti' t'ejl Creta, tsa' c'otiyon lojon ti tejclum i c'aba' Wen bʌ i Jijlib Barco, lʌc'ʌl ti jiñi tejclum i c'aba' Lasea.
ACT.27.9	Tsa' sajti ca'bʌl ora, bʌbʌq'uen jax mi lac chʌn cha'len xʌmbal ti barco, come ñumeñix i q'uiñilel ch'ajb. Jiñi cha'añ Pablo tsi' tiq'uiyob. 
ACT.27.10	Tsi' su'beyob:
ACT.27.10	—Wiñicob, mic ña'tan cha'añ mi caj lac taj wocol ti ili xʌmbal ti barco, ca'bʌl mi caj i jilel lac chu'bʌañ, yic'ot jiñi barco yic'ot i cuch yic'ot joñonla ja'el.
ACT.27.11	Jiñi i yaj capitán soldadojob, ma'añic tsi' jac'be i t'añ Pablo, pero tsi' jac'be i t'añ jiñi xtoj-esa barco yic'ot i yum jiñi barco. 
ACT.27.12	Come jiñi wen bʌ i jijlib jiñi barco, mach uts'atic cha'añ mi' ñusañob i yorajlel tsʌñal ya'i, jiñi cha'añ ca'bʌlob yomob ñumel majlel cha'añ mi' c'otelob c'ʌlʌl ti Fenice ba' uts'at mi' jijlel jiñi barco am bʌ ti Creta jiñi am bʌ ti tojel nordeste yic'ot sudeste, cha'añ ya'i mi' ñusañob i yorajlel tsʌñal.
ACT.27.13	Come tsa' tejchi jiñi c'unte' jach bʌ ic' ch'oyol bʌ ti sur, tsi' lon ña'tayob cha'añ uts'at mi' techob i xʌmbal, che' jiñi tsi' letsʌbeyob i pislel jiñi barco, tsa' majliyob ti ti' mar ya' ti Creta. 
ACT.27.14	Pero tsa' tejchi ti ora wen p'ʌtʌl bʌ ñuqui ic' i c'aba' Euroclidón, tsʌts tsi' jats'ʌ jiñi barco, 
ACT.27.15	tsi' pʌyʌ majlel baqui jach yom, ma'añic tsa' mejli ti xʌmbal. Che' bʌ ma'añic tsa' mejli c toj-esan lojon majlel jiñi barco, tsa' j cʌyʌ c ñijcan lojon, tsi' bajñel xʌñʌ majlel. 
ACT.27.16	Che' bʌ tsa' c'otiyon lojon ba' ma'añic ca'bʌl ic' lʌc'ʌl ti' t'ejl ch'och'oc bʌ lum joyol bʌ ti ja' i c'aba' Clauda,
ACT.27.17	Che' bʌ tsa' ujti i letsañob jiñi ch'och'oc bʌ barco, tsi' bʌn cʌchʌyob ti lazo jiñi colem barco; tsi' bʌc'ña i cujob i bʌ ti bulul bʌ ba' mi' tempan i bʌ ji' i c'aba' Sirte
ACT.27.18	C'ax ca'bʌl tsi' jats'ʌ barco jiñi ñuqui ic'. Ti yijc'ʌlal tsa' caji i sejb-esañob barco, tsi' chocoyob ju'bel i cuch barco ya' ti mar. 
ACT.27.19	Ti' yuxp'ejlel q'uiñ tsa' c bajñel choco lojon loq'uel i bʌl jiñi barco. 
ACT.27.20	Ca'bʌl q'uiñ ma'añic tsi' pʌsʌ i bʌ jiñi q'uiñ mi jiñic ec'. Jiñi ic' tsa' ñumen p'ʌt-a, tsa' c ña'ta lojon cha'añ ma'añix mi caj c chʌn colel lojon.
ACT.27.21	Ca'bʌlix q'uiñ ma'añic tsa' c'uxu lojon waj, jiñi cha'añ Pablo tsa' wa'le ti ojlil ba' añob, tsi' yʌlʌ:
ACT.27.21	—Wiñicob, uts'at tsa'ic la' jac'beyon c t'añ. Uts'at machic tsa' loq'uiyetla ti Creta, che'ic jiñi ma'añic tsa' sajti la' chu'bʌañ, ma'añic tsa' la' wu'bi wocol. 
ACT.27.22	Wʌle mic su'beñetla cha'añ yom mi la' tijicñesan la' pusic'al, come ma'añic majch mi caj i chʌmel mi juntiquileticla; cojach mi caj i jilel jiñi barco, 
ACT.27.23	come sajmʌl ti ac'ʌlel tsa' wa'le i yángel Dios ba'añon. I cha'añon jiñi Dios yic'ot mic melben i ye'tel, 
ACT.27.24	tsi' su'beyon: “Mach a cha'len bʌq'uen Pablo, wersa mi caj a wa'tʌl ti' tojlel César; awilan, Dios tsa'ix i yʌq'ueyet woliyo' bʌ ti xʌmbal a wic'ot ti barco che' bajche' tsa' c'ajtibe.” 
ACT.27.25	Jiñi cha'añ, wiñicob, tijicñesan la' pusic'al come mic ñop mi caj i yujtel che' bajche' tsi' su'beyon Dios. 
ACT.27.26	Pero wersa mi caj lac chojquel majlel ti jump'ejl lum joyol bʌ ti ja'.
ACT.27.27	Che' ti chʌnlujump'ejlel ac'ʌlel, che' bʌ tsa' ñijcʌntiyon lojon majlel ti mar i c'aba' Adriático,
ACT.27.28	Tsi' p'isbeyob i tamlel jiñi ja', añ wʌclujump'ejl i cha'c'al metro, ti yam bʌ jumuc' tsi' cha' p'isiyob, añ jax wucp'ejl i cha'c'al metro. 
ACT.27.29	Tsi' cha'leyob bʌq'uen ame mi' cuj i bʌ jiñi barco ti xajlel am bʌ ti' mal ja', tsi' chocoyob ju'bel ti ja' chʌmp'ejl i cʌlib barco ti' ye'bal, tsa' caji i c'ajtibeñob Dios cha'añ yomobix mi' sʌc'an pañimil. 
ACT.27.30	Jiñi cha'añ, jiñi x'e'telob ti barco tsi' ñopoyob puts'el, tsi' chocoyob ju'bel jiñi ch'och'oc bʌ barco ti mar, tsi' meleyob che' bajche' mi yomob i choc ju'bel i cʌlib barco ya' ti' ñi'. 
ACT.27.31	Pero Pablo tsi' su'be i yaj capitán soldadojob yic'ot pejtelel soldadojob:
ACT.27.31	—Mi ma'añic mi' yajñelob ti' mal barco jiñi x'e'telob, jatetla mach mejliquetla ti colel.
ACT.27.32	Jiñi cha'añ jiñi soldadojob tsi' tsepbeyob i lazojlel jiñi ch'och'oc bʌ barco cha'añ mi' yajlel ti ja'.
ACT.27.33	Che' bʌ wolix i sʌc'an, Pablo tsi' su'beyob cha'añ mi' c'uxob i bʌl i ñʌc' ti pejtelelob, tsi' yʌlʌ:
ACT.27.33	—I lajchʌmp'ejlelix q'uiñ woli la' ñusan wocol, woliyetla ti ch'ajb, come ma'añic chuqui tsa' la' wis c'uxu. 
ACT.27.34	Jiñi cha'añ mic su'beñetla ti wocol t'añ yom mi la' cha'len we'el cha'añ mi la' p'ʌt-an. Come ma'añic juntiquil ti la' tojlel mu' bʌ caj i sajtel mi junt'ujmic i tsutsel i jol.
ACT.27.35	Che' bʌ tsa' ujti i su'b jiñi t'añ, tsi' ch'ʌmʌ waj, tsi' su'be Dios wocolix i yʌlʌ ti' tojlel pejtelel wiñicob, tsi' xet'e, tsa' caji i c'ux. 
ACT.27.36	Che' jiñi tsa' ñuc-ayob i pusic'al ti pejtelelob, tsa' cajiyob ti we'el ja'el. 
ACT.27.37	Añon lojon lujunc'al yic'ot wʌclujuntiquil i chʌnc'al ti' mal barco. 
ACT.27.38	Che' ñajobix, tsa' caji i sejb-esañob jiñi barco che' bʌ tsi' chocoyob ochel jiñi trigo ti mar.
ACT.27.39	Che' bʌ tsa' sʌc'a, ma'añic tsi' cʌñʌyob jiñi lum, pero tsi' q'ueleyob jump'ejl i xʌc' mar ba' tsa'ix tiqui jiñi ja' ya' yom i ñijcañob majlel barco ya' ti ti' i xʌc' jiñi mar, mi tsa' mejliyob. 
ACT.27.40	Jiñi cha'añ tsi' tsepbeyob i lazojlel i cʌlib tac barco, ya' tsi' cʌyʌyob ti mar, tsi' jitbeyob i lazojlel ba' cʌchʌl i toj-esʌjib jiñi barco, tsi' letsʌbeyob i pislel i ñi' barco cha'añ mi' chuc ic', che' jiñi tsi' ñopoyob majlel ti ti' mar. 
ACT.27.41	Pero jiñi barco tsa' majli ba'añ p'uchul bʌ ji' ya' ti mar ya' tsa' cʌle ba' jay jiñi ja', tsa' ts'ʌjpi i ñi' jiñi barco ti ji', jiñi cha'añ i ñej jiñi barco tsa' caji ti xujlel come ca'bʌl tsi' jats'ʌ jiñi wʌlʌcña bʌ ja'.
ACT.27.42	Jiñi soldadojob yom i tsʌnsañob jiñi xñujp'elob cha'añ ma'añic mi' puts'elob ti ñuxijel.
ACT.27.43	Jiñi i yaj capitán soldadojob tsi' tiq'uiyob come yom i coltañ Pablo, tsi' su'beyob cha'añ mi' chocob ochel i bʌ che' bajche' jaytiquil yujilo' bʌ ñuxijel cha'añ mi' c'otelob ti lum. 
ACT.27.44	Jiñi tsa' bʌ cʌleyob tsi' c'ʌñʌyob tabla, ojlil tsi' c'ʌñʌyob i xujt'il tac jiñi barco. Che' jiñi, uts'at tsa' laj c'otiyob ti lum ti' pejtelelob.
ACT.28.1	Che' uts'at tsa' c'otiyon lojon ti ti' mar, tsa' c ña'ta lojon cha'añ jiñi lum joyol bʌ ti ja' jiñʌch i c'aba' Malta.
ACT.28.2	Jiñi chumulo' bʌ ya' ti joyol bʌ ja' tsi' wen p'untayon lojon; tsi' xiq'uiyob c'ajc, tsi' pʌyʌyon lojon ochel tic pejtelel lojon come woli to ja'al, yic'ot tsʌwan jax pañimil. 
ACT.28.3	Jiñi cha'añ Pablo tsi' tempa junsejt si', che' bʌ tsi' yotsa ti c'ajc, tsa' loq'ui lucum cha'añ i ticwʌlel c'ajc, tsi' c'uxbe i c'ʌb Pablo. 
ACT.28.4	Jiñi wiñicob ya' bʌ chumulo' ti jiñi lum, che' bʌ tsi' q'ueleyob ts'uyul lucum ti' c'ʌb Pablo, tsi' su'beyob i bʌ:
ACT.28.4	—Isujm ili wiñic, jiñʌch xtsʌnsa, anquese uts'at tsa' loq'ui ti ja', pero wʌle mux caj i chʌmel cha'añ i mul.
ACT.28.5	Pablo tsi' pajq'ui ochel ti c'ajc jiñi lucum, pero ma'añic chuqui tsi' cha'le.
ACT.28.6	Tsi' ña'tayob jiñi wiñicob mux i sijt'el o mux i bʌc' chʌmel ti ora, pero che' bʌ jumuq'uix tsi' pijtayob tsa' caji i q'uelob ma'añic chuqui tsi' cha'le, tsi' q'uextayob i pusic'al, tsa' caj i yʌlob jiñʌch juntiquil dios.
ACT.28.7	Añ juntiquil i c'aba' Publio am bʌ i ye'tel ti jiñi lum joyol bʌ ti ja', tsi' pʌyʌyon lojon ochel ti' yotot, uxp'ejl q'uiñ tsi' we'sayon lojon ti' yutslel i pusic'al. 
ACT.28.8	Ñolol i tat Publio ti' wʌyib, woli yu'bin c'ajc yic'ot c'ux ñʌc' ta'. Pablo tsa' ochi i q'uel, che' bʌ tsa'ix i pejca Dios, tsi' yʌc'ʌ i c'ʌb ti' jol,
ACT.28.9	Che' bʌ tsi' yu'biyob chuqui tsa' ujti, tsa' tiliyob ja'el yaño' bʌ xc'am-ʌjelob loq'uemo' bʌ ti jiñi lum joyol bʌ ti ja', tsa' laj lajmesʌntiyob; 
ACT.28.10	che' bʌ tsa' c cha' teche lojon c xʌmbal ti barco, jiñi wiñicob tsi' yʌq'ueyon lojon ca'bʌl c majtañ lojon cha'añ pejtelel chuqui yom cha'añon lojon.
ACT.28.11	Che' ñumeñix uxp'ejl uw, tsa' majliyon lojon ti barco ch'oyol bʌ ti Alejandría, come ya'ʌch tsi' ñusa i yorajlel tsʌñal ti jiñi lum joyol bʌ ti ja', añ i yejtal Cástor yic'ot Pólux bombil ti' pat jiñi barco.
ACT.28.12	Che' bʌ tsa' c'otiyon lojon ti Siracusa, ya' tsa' jal-ayon lojon uxp'ejl q'uiñ. 
ACT.28.13	Che' bʌ tsa' loq'uiyon lojon ya'i, tsa' c xʌñʌ lojon majlel ti ti' ti' ja' ti barco c'ʌlʌl tsa' c'otiyon lojon ti Regio; che' ñumeñix jump'ejl q'uiñ, tsa' tejchi ic' loq'uem bʌ ti sur, ti' cha'p'ejlel q'uiñ tsa' c'otiyon lojon ti Puteoli, 
ACT.28.14	ya'i tsa' c taja lojon lamital hermañujob tsa' bʌ i c'ajtibeyon lojon cha'añ mij cʌytʌl lojon yic'otob wucp'ejl q'uiñ. Ti wi'il tsa' c'otiyon lojon ti Roma. 
ACT.28.15	Che' bʌ tsi' yu'biyob jiñi hermañujob ya' ti Roma cha'añ tsa'ix c'otiyon lojon ti Apio yic'ot Tres Tabernas, tsa' tiliyob i tajon lojon. Pablo tsi' su'be wocolix i yʌlʌ Dios che' bʌ tsi' q'ueleyob, che' jiñi tsi' taja i ñuclel i pusic'al. 
ACT.28.16	Che' bʌ tsa' c'otiyon lojon ti Roma, tsa' aq'uenti Pablo ba' mi' bajñel chumtʌl ti' jump'ejl otot yic'ot juntiquil soldado tsa' bʌ aq'uenti i cʌntan.
ACT.28.17	Che' bʌ ñumeñix uxp'ejl q'uiñ, Pablo tsi' pʌyʌ jiñi año' bʌ ñuc bʌ i ye'tel ti' tojlel judíojob. Che' bʌ tempʌbilob, Pablo tsi' su'beyob:
ACT.28.17	—Wiñicob c pi'ʌlob, ma'añic chuqui tsa' c cha'le ti' contra lac pi'ʌlob, ma'añic tsa' j contrajibe i t'añ lac ñojte'el, pero tsi' ñup'uyoñob ya' ti Jerusalén, wʌle tsa'ix ajq'uiyon ti' c'ʌb romanojob; 
ACT.28.18	che' bʌ tsi' meleyoñob yom i coloñob, come ma'añic c mul cha'añ mic chʌmel.
ACT.28.19	Jiñi judíojob tsi' wersa c'ajtiyob cha'añ ma'añic mi' cʌjq'uel ti colel, jiñi cha'añ tsa' c wersa c'ajti c mel c bʌ ba'añ César
ACT.28.20	Jiñi cha'añ tsa' c pʌyʌyetla tilel cha'añ mij q'ueletla, cha'añ mic pejcañetla, come cʌchʌlon ti cadena cha'añ wolic ñop jiñi mu' bʌ i ñopob jiñi israelob.
ACT.28.21	Jiñi judíojob tsi' jac'ʌyob:
ACT.28.21	—Joñon lojon ma'añic tsa' chocbentiyon lojon tilel juñ ti judea cha'añ mi' su'bob a mul, ma'añic tsi' su'buyob a mul mi juntiquilic lac pi'ʌlob tsa' bʌ juliyob ja'el, ma'añic chuqui tsi' yʌlʌyob ti a contra. 
ACT.28.22	Pero com cu'bin lojon chuqui wola' ñop, come jiñi cujil bʌ lojon cha'añ ti pejtelel lum woli' contrajintelob jiñi mu' bʌ i ñopob che' bajche' jatet.
ACT.28.23	Jiñi judíojob tsi' wʌn ña'tayob baqui bʌ ora mi' cha' tempañob i bʌ yic'ot Pablo, ca'bʌl tsa' c'otiyob ya' ba' chumul, Pablo tsi' wen su'beyob jiñi wen t'añ cha'añ i yumʌntel Dios, c'ʌlʌl ti sʌc'ajel c'ʌlʌl ti ic'ajel tsi' wen tsictesʌbeyob isujmlel Jesús che' bajche' ts'ijbubil ti' mandar Moisés yic'ot ti' juñ jiñi x'alt'añob.
ACT.28.24	Ojlil tsi' ñopoyob chuqui tsi' su'beyob, ojlil ma'añic tsi' ñopoyob. 
ACT.28.25	Tsi' t'oxoyob i bʌ ti t'añ. Che' bʌ tsa' caji i tʌts'ob i bʌ, Pablo tsi' su'beyob:
ACT.28.25	—Isujm chuqui tsi' yʌlʌ jiñi Ch'ujul bʌ Espíritu che' bʌ tsi' c'ʌmbe i yej jiñi x'alt'añ Isaías che' bʌ tsi' pejca lac ñojte'el, tsi' yʌlʌ:
ACT.28.26	“Cucu ba'añ wiñicob x'ixicob, su'beñob:
ACT.28.26	Mi caj la' wu'bin t'añ, pero ma'añic mi caj la' ch'ʌmben isujm;
ACT.28.26	mi caj la' q'uel, pero ma'añic mi caj i c'otel la' wut,
ACT.28.27	come tsa' ochi ti tonto i pusic'al ili wiñicob x'ixicob;
ACT.28.27	mach yomic i yu'biñob,
ACT.28.27	tsi' muts'uyob i wut,
ACT.28.27	ame i q'uelob ti' wut,
ACT.28.27	ame i yu'biñob ti' chiquin,
ACT.28.27	ame i ch'ʌmbeñob isujm ti' pusic'al,
ACT.28.27	ame i cha' sutq'uiñob i bʌ
ACT.28.27	cha'añ mic lajmesañob.”
ACT.28.28	Ña'tanla che' jiñi, wolix i sujbel ba'añ gentilob jiñi laj coltʌntel ch'oyol bʌ ti Dios. Jiñi gentilob mi caj i ñʌch'tañob.
ACT.28.29	[Che' bʌ tsa' ujti ti t'añ, tsa' majliyob jiñi judíojob, tsi' contrajiyob i bʌ ti ca'bʌl t'añ.]
ACT.28.30	Cha'p'ejl ja'b tsa' ajñi Pablo ti' yotot tsa' bʌ i majña, tsi' pʌyʌ ochel pejtelel tsa' bʌ tili i q'uelob. 
ACT.28.31	Tsi' su'bu isujmlel i yumʌntel Dios. Ti' ch'ejlel i pusic'al tsi' cʌntesayob isujmlel lac Yum Jesucristo, ma'añic majch tsi' mʌcta.
ROM.1.1	Joñon Pablo, x'e'telon i cha'añ Jesucristo, pʌybilon cha'añ mic chojquel majlel ti subt'añ. Dios tsi' ña'ta i c'ʌñon cha'añ mic su'b jiñi wen t'añ, 
ROM.1.2	jiñʌch jiñi tsa' bʌ i wʌn su'bu Dios ti' tojlel x'alt'añob ti Ch'ujul bʌ i Ts'ijbujel.
ROM.1.3	Jiñi wen t'añ jiñʌch i Yalobil Dios, lac Yum Jesucristo
ROM.1.4	Tsa' tsictiyi i Yalobilʌch Dios ti' p'ʌtʌlel yic'ot ti' sʌclel i yEspíritu Dios che' bʌ tsa' tejchi loq'uel ba'añ chʌmeño' bʌ.
ROM.1.5	Ti Jesucristo tsi' yʌq'ueyon lojon i yutslel i pusic'al yic'ot tsi' yʌq'ueyon lojon que'tel che' bajche' apóstol, cha'añ mic su'ben lojon wiñicob x'ixicob ti pejtelel pañimil cha'añ mi' ñopob Jesucristo,
ROM.1.6	jatetla ja'el pʌybiletla cha'añ mi la' wochel ti' cha'añ Jesucristo.
ROM.1.7	Ti la' pejtelel añet bʌ la ti Roma, c'uxbibiletla i cha'añ Dios tsa' bʌ i pʌyʌyetla cha'añ mi la' wochel ti ch'ujul: La' i yʌq'ueñetla Dios lac Tat yic'ot lac Yum Jesucristo i yutslel yic'ot i ñʌch'tʌlel la' pusic'al.
ROM.1.8	Ñaxan mic su'ben wocolix i yʌlʌ Dios ti Jesucristo cha'añ pejteletla, come woli ti ajlel ti pejtelel pañimil bajche' tsa' la' ñopo Cristo. 
ROM.1.9	Jiñi Dios mu' bʌ c melben i ye'tel ti' pejtelel c pusic'al, che' mic su'b jiñi wen t'añ cha'añ i Yalobil; yujil cha'añ wolic chʌn ña'tañetla ti pejtelel ora che' mic pejcan ti oración. 
ROM.1.10	Woli c chʌn c'ajtiben Dios j coltʌntel, mi che' yom cha'añ mic mejlel ti majlel ba'añetla cha'añ la' jula'tʌntel, 
ROM.1.11	come com j q'ueletla, cha'añ mi cʌq'ueñetla la' cʌn la' majtañ ch'oyol bʌ ti Espíritu, cha'añ mi la' xuc'chocontel; 
ROM.1.12	com j q'ueletla cha'añ mi lac tem ñuq'uesʌben lac bʌ lac pusic'al, come ti jump'ejl lac pusic'al woli lac ñop.
ROM.1.13	Pero com mi la' ña'tan hermañujob, añix ora wolic ña'tan c tilel ba'añetla cha'añ mi' p'ojlel xñopt'añob ti la' tojlel che' bajche' ti' tojlel yaño' bʌ gentilob, pero c'ʌlʌl wʌle añ chuqui tsi' mʌctayon.
ROM.1.14	Come añ tic wenta jiñi wen t'añ cha'añ mic su'beñob griegojob yic'ot mach bʌ griegojobic, jiñi año' bʌ i ña'tʌbal yic'ot jiñi mach bʌ añobic i ña'tʌbal. 
ROM.1.15	Jiñi cha'añ mic ña'tan lʌc'ʌlix mi caj c su'beñetla ja'el jiñi wen t'añ añet bʌ la ti Roma.
ROM.1.16	Ma'añic mic cha'len quisin cha'añ jiñi wen t'añ, come jiñʌch i p'ʌtʌlel Dios cha'añ mi' coltañ pejtelel mu' bʌ i ñopob,
ROM.1.17	come ti jiñi wen t'añ mi' tsictiyel toj bʌ i pusic'al Dios mu' bʌ i yʌq'ueñonla che' mi lac ñop,
ROM.1.18	Come mi' tsictiyel i mich'ajel Dios ya' ti panchan, ti' contra pejtelel xmulilob yic'ot ti tojlel pejtelel mach bʌ añic mi' melob chuqui toj come mi' mʌctañob isujmlel ti' jontolilob,
ROM.1.19	come mi' mejlel i cʌñob chuqui tac pʌsbebilob ti Dios ila ti pañimil, come Dios tsi' tsictesʌbeyob. 
ROM.1.20	Anquese ma'añic mi laj q'uel ti lac wut, tsiquil i p'ʌtʌlel yic'ot i ña'tʌbal, come c'ʌlʌl ti' cajibal pañimil tsiquil añʌch Dios, come tsiquil ti' melbal. Jiñi cha'añ bʌjobʌch i bʌ che' ma'añic mi' ñopob.
ROM.1.21	Anquese tsi' cʌñʌyob Dios, ma'añic tsi' ch'ujutesayob, ma'añic tsi' su'beyob wocolix i yʌlʌ. Tsa' utsi asiyiyob ti' bajñel ña'tʌbal yic'ot tsa' p'ojliyob i tontojlel i pusic'al.
ROM.1.22	Che' bʌ tsi' lon ña'tayob ca'bʌlobʌch i ña'tʌbal, tsa' utsi ochiyob ti tonto,
ROM.1.23	come tsi' q'uextayob i ñuclel Dios mach bʌ yujilic jilel ti' yejtal wiñic yujil bʌ jilel, yic'ot ti' yejtal te'lemut tac, yic'ot ti' yejtal jiñi cotol tac bʌ, yic'ot ti' yejtal jiñi jʌlʌcña bʌ mi' majlel.
ROM.1.24	Jiñi cha'añ Dios tsi' cʌyʌyob ti' ts'i'lel, come wo'atax i pusic'alob ti mulil,
ROM.1.25	come tsi' q'uextʌbeyob isujmlel Dios ti jiñi mach bʌ isujmic, tsi' ch'ujutesayob jiñi melbil tac bʌ, tsi' melbeyob i q'uiñilel. Ma'añic tsi' ch'ujutesayob Dios tsa' bʌ i mele pejtelel chuqui tac añ, jiñi yom bʌ mi' sujbel i ñuclel ti pejtelel ora. Amén.
ROM.1.26	Jiñi cha'añ Dios tsi' cʌyʌyob, come woli' melob quisintic jax bʌ i colosojlel i pusic'alob, come jiñi x'ixicob i cha'año' bʌ tsi' cʌyʌyob i c'ʌjñibal wiñicob, tsi' laj bʌ pi'leyob i bʌ. 
ROM.1.27	Che' ja'el wiñicob tsi' cʌyʌyob i c'ʌjñibal x'ixicob, wo'ob jax ti' ts'i'lel, tsi' wʌlʌc pi'leyob i bʌ, quisintic jax bajche' tsi' meleyob
ROM.1.28	Come mach yomobic i wis ña'tan Dios, jiñi cha'añ Dios tsi' cʌyʌyob cha'añ mi' ña'tañob chuqui tac bi'bi' yic'ot cha'añ mi' cha'leñob chuqui tac mach bʌ weñic. 
ROM.1.29	But'ulob ti jujunchajp jontolil, [ti ts'i'lel,]
ROM.1.30	Mi' cha'leñob wulwul t'añ yic'ot mi' p'olob t'añ ti' contra yaño' bʌ, mi' ts'a'leñob Dios, mi' p'ajob i pi'ʌlob, mi' q'uelob i bʌ ti ñuc, mi' wen chañ-esañob i bʌ, mi' ña'tan i melob jontolil, mi' ñusʌbeñob i t'añ i tat i ña', 
ROM.1.31	tontojob, mach xuc'ulobic i pusic'al, mach yujilobic c'uxbiya, ma'añic mi' jac'ob i toj-esʌntel, mi p'untaya. 
ROM.1.32	Anquese yujilobix cha'añ tsa'ix i yʌc'ʌ mandar Dios cha'añ mi' chʌmel jiñi mu' bʌ i mel bajche' jiñi, pero mi' chʌn melob, yic'ot tijicña mi' yu'bin che' mi' q'uel mu' bʌ i cha'leñob mulil.
ROM.2.1	Jiñi cha'añ añ a mul che' woli a q'uel ti xmulil a pi'ʌlob, come mach a wentajic cha'añ ma' melob; come che' ma' q'uel ti xmulil a pi'ʌlob,
ROM.2.2	La cujil Dios mi' cha'len meloñel ti toj ti' contra jiñi mu' bʌ i cha'leñob mulil. 
ROM.2.3	Jatet mu' bʌ a su'b i mul a pi'ʌlob che' lajal wola' cha'len mulil, ¿mu' ba a lon ña'tan cha'añ ma'añic mi caj i tajet i mich'ajel Dios? 
ROM.2.4	¿Mach ba añic ma' ña'tan woli a ñusʌben i yutslel i pusic'al Dios, che' jal woli i cuchbeñet a mul?
ROM.2.5	Pero cha'añ i tsʌtslel a pusic'al, ma'añic ma' cʌy a mul, jiñi cha'añ woli a wʌc' ti tempʌyel i mich'ajel Dios ti' a tojlel che' ti' q'uiñilel i mich'ajel, yic'ot che' mi' tsictiyel toj bʌ i meloñel Dios,
ROM.2.6	jiñi cha'añ Dios mi caj i yʌq'ueñob i chobejtʌbal che' bajche' añ i melbal ti jujuntiquil.
ROM.2.7	Mi caj i taj i cuxtʌlel mach bʌ añic mi' jilel jiñi mu' bʌ i chʌn cha'leñob chuqui uts'at cha'añ yomob i ñuclel, i c'uxbintel yic'ot cha'añ cuxul mi' yajñel ti pejtelel ora; 
ROM.2.8	pero jiñi mu' bʌ i cha'leñob jontolil, mach bʌ añic mi' ñopob chuqui isujm, mi caj i tajbeñob i mich'ajel Dios. 
ROM.2.9	Mi caj i tajob ca'bʌl wocol yic'ot tsic pusic'al pejtel mu' bʌ i cha'leñob jontolil, ñaxan jiñi judíojob, ti wi'il jiñi griegojob; 
ROM.2.10	pero mi caj i taj i ñuclel yic'ot i c'uxbintel yic'ot i ñʌch'tʌlel i pusic'al jiñi mu' bʌ i cha'len chuqui uts'at, ñaxan jiñi judíojob, ti wi'il jiñi griegojob, 
ROM.2.11	come Dios mach jelchojquic jach mi' q'uel wiñicob x'ixicob.
ROM.2.12	Pejtelel tsa' bʌ i cha'leyob mulil che' ma'añic tsi' yu'biyob mandar mi caj i jilelob cha'añ i mul pero Dios ma'añic mi caj i c'ʌn mandar cha'añ mi' melob; jiñi tsa' bʌ i yu'biyob mandar, jiñi tsa' bʌ i ñusayob, Dios mi caj i c'ʌmben jiñi mandar cha'añ mi' melob, 
ROM.2.13	come mach tojobic ti' wut Dios jiñi mu' bʌ i lon u'biñob mandar, cojach jiñi mu' bʌ i jac'ob jiñi mandar mi' q'uejlelob ti toj.
ROM.2.14	Jiñi gentilob mach bʌ añic i cha'añob jiñi ts'ijbubil bʌ mandar, añ i cha'añob i mandar Dios ti' pusic'al che' mi' bajñel melob che' bajche' ts'ijbubil, anquese mach i cʌñʌyobic jiñi ts'ijbubil bʌ, 
ROM.2.15	mi' tsictesañob jiñi mandar ts'ijbubil bʌ ti' pusic'alob, mi' bajñel ña'tañob ti' pusic'al mi toj woli' melob o mi mach tojic.
ROM.2.16	Ti' q'uiñilel meloñel, Dios mi caj i c'ʌn Jesucristo cha'añ mi' mel wiñicob x'ixicob cha'añ jiñi mucul tac bʌ tsa' bʌ i meleyob che' bajche' mi' yʌl jiñi wen t'añ mu' bʌ c su'b.
ROM.2.17	Jatet judíojet, mu' bʌ a ñop jiñi ts'ijbubil bʌ mandar, ñuc ma' lon q'uel a bʌ cha'añ woli a ñop Dios; 
ROM.2.18	cʌmbil a cha'añ chuqui yom a Dios, ma' ña'tan chuqui wen uts'at, come cʌntesʌbilet ti jiñi mandar; 
ROM.2.19	ma' lon ña'tan xtoj-esayajet cha'añ xpots'ob, ma' lon ña'tan i sʌclelet pañimil cha'añ jiñi año' bʌ ti ac'ʌlel; 
ROM.2.20	ma' lon ña'tan maestrojet cha'añ jiñi tontojo' bʌ, xcʌntesajet cha'añ alobob, yic'ot ma' lon ña'tan ca'bʌlʌch a ña'tʌbal ti jiñi mandar yic'ot ti isujmlel. 
ROM.2.21	Jatet ma' cʌntesan a pi'ʌlob, ¿chucoch ma'añic ma' bajñel cʌntesan a bʌ? Ma' su'b mach weñic xujch', pero jatet ma' cha'len xujch'. 
ROM.2.22	Jatet mu' bʌ a wʌl mach a cha'len ts'i'lel, pero ma' cha'len ts'i'lel, jatet mu' bʌ a ts'a'len dios te' tac, pero ma' xujch'iben i chu'bʌañ jiñi templo tac.
ROM.2.23	Jatet mu' bʌ a lon su'b a bʌ ti ñuc cha'añ jiñi mandar, ¿mach ba wolic a ts'a'len Dios che' ma' ñusʌben i mandar? 
ROM.2.24	Come che' bajche' ts'ijbubil: “Jiñi gentilob mi' p'ajbeñob i c'aba' Dios cha'añ ti la' caj.”
ROM.2.25	Come añ i c'ʌjñibal tsep pʌchʌlel mi woli a jac' jiñi mandar, pero mi woli a ñusan mandar, lolom jach tsepbil a pʌchʌlel.
ROM.2.26	Jiñi mach bʌ tsepbilic i pʌchʌlel mi tsi' mele chuqui tac toj mu' bʌ i yʌl jiñi mandar, ¿mach ba tsepbilic i pʌchʌlel yilal ti' tojlel Dios?
ROM.2.27	Jiñi mach bʌ tsepbilic i pʌchʌlel, pero mi ts'ʌcʌl tsi' jac'ʌ mandar, mi caj i tsictesan a mul, come woli a ñusan mandar che' añ a cha'añ jiñi ts'ijbubil bʌ mandar yic'ot tsep pʌchʌlel. 
ROM.2.28	Come mach mero judíojobic pejtel i p'olbal Israel, mi jiñic tsep pʌchʌlel mu' bʌ i mejlel ti lac bʌc'tal; 
ROM.2.29	mero judíojob jiñi tojo' bʌ pusic'al ti' Dios, mero tsep pʌchʌlel jiñi am bʌ ti lac pusic'al,
ROM.3.1	¿Am ba chuqui ñumen uts'at i cha'añob judíojob bajche' gentilob? ¿Chuqui i c'ʌjñibal jiñi tsep pʌchʌlel? 
ROM.3.2	Ca'bʌl, come jiñobʌch tsa' bʌ aq'uentiyob i t'añ Dios ti ñaxan.
ROM.3.3	Isujm, ma'añic tsi' ñopoyob lamital, pero ¿tsa' ba jili i xuc'tʌlel i pusic'al Dios cha'añ ma'añic tsi' ñopoyob?
ROM.3.4	Ma'añic mi' ts'ita'ic, anquese xlotob pejtelel wiñicob, pero Dios mach yujilic lot; che' bajche' ts'ijbubil:
ROM.3.4	“Cha'añ mi' tsictiyel tojʌch a t'añ
ROM.3.4	yic'ot cha'añ mi' mʌjlel a cha'añ che' ma' mel a bʌ.”
ROM.3.5	Lac jontolil ja'el mi' yʌc' ti tsictiyel toj bʌ i pusic'al Dios, ¿chuqui mi la cʌl, che' jiñi? ¿Mach ba tojic Dios che' mi' yʌc'onla ti tojmulil? (Woliyon ti t'añ che' bajche' mi' cha'leñob t'añ wiñicob). 
ROM.3.6	Toj cu. Mi mach tojic Dios, ¿bajche' mi mejlel i mel wiñicob x'ixicob año' bʌ ti pañimil? 
ROM.3.7	Mi woli ti wen tsictiyel i ñuclel Dios cha'añ isujmlel i t'añ Dios woli bʌ c su'b, anquese mi yʌlob cha'añ woliyon ti lot, ¿chucoch woli c chʌn q'uejlel che' bajche' juntiquil xmulil? 
ROM.3.8	Lamital mi yʌlob cha'añ woliyon lojon ti cʌntesa che' bajche' iliyi: “La' lac cha'len jontolil cha'añ mi' p'ojlel chuqui tac uts'at.”
ROM.3.9	¿Ixcu che' jiñi? ¿Ñumen uts'atonbala che' bajche' yaño' bʌ? Ma'añic mi' ts'ita'ic, come tsa'ix c su'bu lojon cha'añ jiñi judíojob yic'ot gentilob, ti lac pejtelel chuculonla ti' p'ʌtʌlel mulil.
ROM.3.10	Che' bajche' ts'ijbubil:
ROM.3.10	“Ma'añic majqui toj, mi juntiquilic,
ROM.3.11	ma'añic majqui mi' ch'ʌmben isujm,
ROM.3.11	ma'añic majqui mi sajcan Dios.
ROM.3.12	Ti lac pejtelel tsa' lac xoyo lac bijlel,
ROM.3.12	ma'añic laj c'ʌjñibal tsa' majliyonla,
ROM.3.12	ma'añic majqui mi' cha'len chuqui wen mi juntiquilic.
ROM.3.13	Lajal i yej wiñicob bajche' i ti' mucoñibʌl;
ROM.3.13	mi' cha'leñob lot.
ROM.3.13	Añ i venenojlel lucum ti' mal i yej;
ROM.3.14	but'ul i yej ti p'ajoñel yic'ot ti wajleya.
ROM.3.15	Ajñel mi' majlelob i tsʌnsan i pi'ʌlob.
ROM.3.16	Baqui jach mi' majlelob
ROM.3.16	mi' techob wocol yic'ot jisaya.
ROM.3.17	Ma'añic mi' cʌñob
ROM.3.17	jiñi bij ba'añ i ñʌch'tʌlel lac pusic'al.
ROM.3.18	Ma'añic mi' wis bʌc'ñañob Dios.”
ROM.3.19	Pero la cujil cha'añ pejtelel chuqui ts'ijbubil ti mandar, i cha'añobʌch jiñi ochemo' bʌ ti' wenta jiñi mandar, cha'añ mi' ñʌjch'elob pejtelel wiñicob x'ixicob ti' pañimil, che' mi' melob i bʌ ti' tojlel Dios, 
ROM.3.20	come mach cha'añic i jac'ol mandar mi' caj i q'uelonla ti toj Dios,
ROM.3.21	Pero wʌle mach cojic jach ti jiñi ts'ijbubil bʌ mandar tsa' tsictiyi toj bʌ i pusic'al Dios, che' bajche' ts'ijbubil ti mandar yic'ot ti' juñ x'alt'añob: 
ROM.3.22	Tsa' tsictiyi ja'el toj bʌ i pusic'al Dios che' mi lac ñop Jesucristo,
ROM.3.23	come ti pejtelelob tsa'ix i cha'leyob mulil, jiñi cha'añ mach i tajayobix i ñuclel Dios,
ROM.3.24	pero Dios mi' q'uelonla ti toj cha'añ jach i yutslel i pusic'al ti Cristo Jesús che' bʌ tsi' mʌñʌyonla, cha'añ mi' yʌc'ob ti colel;
ROM.3.25	come Dios tsi' yʌc'ʌ Cristo cha'añ mi' tojbeñonla lac mul ti' ch'ich'el,
ROM.3.26	jiñi cha'añ Dios tsi' pijta ti ili q'uiñ cha'añ mi' pʌs tojʌch i pusic'al, che' bʌ tsi' yʌc'ʌ Jesucristo, jiñi cha'añ tojʌch Dios, yic'ot mi' q'uelob ti toj pejtelel mu' bʌ i ñopob Jesús.
ROM.3.27	Che' jiñi ¿Baqui mi' cʌlel jiñi wiñic mu' bʌ i q'uelob i bʌ ti ñuc cha'añ i jac'ol jiñi mandar? Ma'añix i c'ʌjñibal. ¿Chucoch? Come mach cha'añic i jac'ol mandar mi' q'uelonla ti toj Dios, pero cha'añ jach tsa' lac ñopo Jesús. 
ROM.3.28	Jiñi cha'añ mi lac cʌl, cha'añ jiñi wiñicob x'ixicob mi' q'uejlelob ti toj cha'añ tsi' ñopoyob Jesucristo; mach cha'añic i jac'ol mandar.
ROM.3.29	Jiñi Dios ¿i cha'añ jach ba judíojob? ¿Mach ba i cha'añic gentilob ja'el? Isujm i cha'añob gentilob ja'el, 
ROM.3.30	come juntiquil jach Dios.
ROM.3.31	Ixcu che' jiñi ¿Mu' ba lac jisʌben i c'ʌjñibal jiñi mandar che' mi lac ñop Jesucristo? ¡Ma'añic mi' ts'ita'ic! Mi lac chʌn ña'tʌben i c'ʌjñibal.
ROM.4.1	¿Chuqui yom mi la cʌl che' jiñi? ¿Chuqui tsi' taja Abraham jiñi lac ñojte'el? 
ROM.4.2	Che' tsa'ic q'uejli ti toj Abraham cha'añ wen bʌ i melbal; che' jiñi mi mejlel i su'b i bʌ ti ñuc, pero mach ti' tojlelic Dios. 
ROM.4.3	¿Chuqui mi' yʌl i Ts'ijbujel Dios? Abraham tsi' ñopo Dios, jiñi cha'añ Dios tsi' q'uele ti toj.
ROM.4.4	Pero jiñi mu' bʌ i cha'len e'tel, mi' ch'ʌm i tojol, mach i majtañic, i tojolʌch ti e'tel; 
ROM.4.5	pero Dios mi' ñusʌbeñob i mul jiñi mach bʌ tojobic mu' bʌ i ñopob. Mi' yotsañob ti' wenta. Dios mi' q'uelob ti toj cha'añ jach tsi' ñopoyob, mach cha'añic ti wen bʌ i melbal. 
ROM.4.6	Che' bajche' mi' yʌl David ja'el cha'añ tijicña jiñi wiñic mu' bʌ i q'uejlel ti toj ti Dios, mach cha'añic ti wen bʌ i melbal. 
ROM.4.7	David tsi' yʌlʌ:
ROM.4.7	“Tijicñayob jiñi
ROM.4.7	mu' bʌ i ñusʌbentelob i jontolil,
ROM.4.7	yic'ot jiñi
ROM.4.7	mach bʌ añix mi' chʌn ña'tʌntel
ROM.4.7	i mul ti Dios.
ROM.4.8	Tijicña jiñi wiñic
ROM.4.8	mach bʌ añic mi' ña'tʌbentel i mul ti lac Yum.”
ROM.4.9	¿Cojach ba tijicñayob jiñi tsepbilo' bʌ i pʌchʌlel?
ROM.4.10	¿Baqui ora tsa' q'uejli ti toj? ¿Jim ba che' tsepbilix i pʌchʌlel o che' maxto tsepbilic? Tsa' q'uejli ti toj che' maxto tsepbilic i pʌchʌlel. 
ROM.4.11	Ti wi'il tsa' tsepbenti i pʌchʌlel Abraham
ROM.4.12	I tatʌch jiñi tsepbilo' bʌ i pʌchʌlel, mach cojic jach tsi' ch'ʌmʌyob tsep pʌchʌlel, pero tsi' ñopoyob ja'el, che' jiñi woli' tsajcañob lac tat Abraham tsa' bʌ i ñopo Dios che' maxto tsepbilic i pʌchʌlel.
ROM.4.13	Mach cha'añic ti' jac'ol jiñi mandar tsa' su'benti Abraham yic'ot i p'olbal mux i yʌq'ueñtelob jiñi pañimil ti' wenta;
ROM.4.14	Pero mi jiñi albil bʌ t'añ i cha'añob jach jiñi mu' bʌ i jac'ob jiñi mandar, che' jiñi lolom jach mi lac ñop Dios, ma'añic i c'ʌjñibal jiñi tsa' bʌ i yʌlʌ Dios cha'añ mi' caj i yʌq'ueñonla.
ROM.4.15	Come i ñusʌntel jiñi mandar mi' techben i mich'ajel Dios, pero che' ma'añic mandar ma'añic chuqui mi' ñusʌntel.
ROM.4.16	Jiñi cha'añ mi lac taj jiñi albil bʌ t'añ ti yutslel i pusic'al Dios cha'añ tsa' lac ñopo, che' jiñi mi' ts'ʌctiyel jiñi t'añ ti' tojlel pejtel i p'olbal Abraham mu' bʌ i ñopob Dios, mach cojic jach mu' bʌ i ñopob mandar, pero yaño' bʌ ja'el mu' bʌ i ñopob Dios che' bajche' Abraham. Jiñʌch lac tat ti lac pejtelel.
ROM.4.17	Che' bajche' ts'ijbubil: “Tsa' c wa'chocoyet ti' tat wiñicob x'ixicob ti ca'bʌl lum tac.”
ROM.4.18	Anquese ma'añic tsi' ña'ta Abraham bajche' mi' caj ti ts'ʌctiyel jiñi t'añ, tsi' chʌn ñopo ti' xuc'tʌlel i pusic'al, cha'añ mi caj i yochel ti' tat ca'bʌl wiñicob x'ixicob ti ca'bʌl lum, che' bajche' tsa' su'benti: “Che'i mi' caj ti ajñel ca'bʌl a p'olbal.”
ROM.4.19	Ma'añic tsa' lujb-a i ñop anquese tsi' ña'ta ma'añix i yorajlel cha'añ mi' yajñel i yalobil come ts'itajax yom ts'ʌctiyel jo'c'al i ja'bilel, che' ja'el ñoxix Sara.
ROM.4.20	Ma'añic tsi' wis cʌyʌ i ñop, ma'añic tsa' tejchi tilebixel bʌ i pusic'al cha'añ jiñi t'añ tsa' bʌ su'benti ti Dios, tsa' p'ʌt-a i pusic'al ti ñopol Dios, tsi' su'bu i ñuclel Dios. 
ROM.4.21	Ti jump'ejl i pusic'al tsi' ña'ta añ i p'ʌtʌlel Dios cha'añ mi' ts'ʌctesan jiñi tsa' bʌ i yʌlʌ. 
ROM.4.22	Jiñi cha'añ tsa' q'uejli ti toj cha'añ tsi' ñopo Dios.
ROM.4.23	Mach cha'añic jach Abraham, tsa' ts'ijbunti jiñi t'añ “Tsa' q'uejli ti toj”, 
ROM.4.24	pero cha'añonla ja'el mu' bʌ lac ñop Dios, tsa' bʌ i teche ch'ojyel lac Yum Jesús ba'añ chʌmeño' bʌ, mi laj q'uejlel ti toj, 
ROM.4.25	come Jesús tsa' ajq'ui ti chʌmel cha'añ mi' toj lac mul, yic'ot tsa' tejchi ch'ojyel cha'añ mi laj q'uejlel ti toj.
ROM.5.1	Dios mi' q'uelonla ti toj cha'añ tsa' lac ñopo, añix i ñʌch'tʌlel lac pusic'al yic'ot Dios cha'añ ti' caj tsa' lac ñopo lac Yum Jesucristo.
ROM.5.2	Cha'añ ti' caj Jesucristo mu' bʌ lac ñop, ochemoñixla ja'el ti yutslel i pusic'al Dios; jiñi cha'añ xuc'ulonla; tijicñayonla
ROM.5.3	Mach cojic jach jiñi, tijicñayonla ja'el cha'añ jiñi wocol mu' bʌ la cu'bin, come la cujil jiñi wocol tac mi' yʌq'ueñonla lac p'ʌtʌlel ti pijt.
ROM.5.4	I xuc'tʌlel lac pusic'al ti' pijtaya, mi yʌq'ueñonla lac p'ʌtʌlel cha'añ mi laj cuch wocol; che' mi laj cuch wocol, mi' p'ojlel lac pijtaya ti Dios. 
ROM.5.5	Che' woliyonla ti pijt, mach lolomic jach, come la cujil i c'uxbiya Dios tsa'ix i but'beyonla ti lac pusic'al ti jiñi Ch'ujul bʌ Espíritu
ROM.5.6	Che' bʌ ma'añic tsa' mejli lac bajñel coltañ lac bʌ, tsa' chʌmi Cristo cha'añ xjontolilob.
ROM.5.7	Isujm ma'añic majqui mi yʌc' i bʌ ti' chʌmel cha'añ i coltʌntel juntiquil, mi cha'añic juntiquil toj bʌ, tic'ʌl añ mu' bʌ i yʌc' i bʌ ti chʌmel cha'añ mi' coltañ juntiquil wen uts bʌ i pusic'al.
ROM.5.8	Pero Dios tsi' pʌsʌ i c'uxbiya ti lac tojlel, ba ora tsa' chʌmi Cristo cha'añonla che' xmulilontola.
ROM.5.9	Jiñi cha'añ wʌle mi laj q'uejlel ti toj cha'añ jach i ch'ich'el Cristo; jiñi cha'añ mi caj laj coltʌntel ti Cristo che' mi' tsictiyel i mich'ajel Dios. 
ROM.5.10	Che' i contrajonla Dios, tsa' chʌmi i Yalobil cha'añ mi yuts-esan lac pusic'al yic'ot Dios. Wʌle che' uts-esʌbilix lac pusic'al yic'ot Dios,
ROM.5.11	Mach cojic jach jiñi, pero tijicñayonla ti Dios cha'añ lac Yum Jesucristo, come Cristo tsi' yuts-esa lac pusic'al yic'ot Dios.
ROM.5.12	Jiñi cha'añ tsa' ochi mulil ti pañimil cha'añ ti' caj i mul juntiquil wiñic. Jiñi mulil mi yʌc' chʌmel,
ROM.5.13	Che' maxto ts'ijbubilic jiñi mandar añix mulil ti pañimil, pero che' maxto añic mandar, maxto añic mulil ti' wenta wiñicob x'ixicob.
ROM.5.14	Tsi' cha'le i yumʌntel jiñi chʌmel ti' yorajlel Adán c'ʌlʌl ti Moisés, anquese maxto añic tsi' ñusayob mandar che' bajche' Adán;
ROM.5.15	Pero jiñi lac majtañ mach mejlic ti lajintel yic'ot i mul Adán, cha'añ ti' mul juntiquil wiñic, ca'bʌl tsa' chʌmiyob, pero tsa' utsi p'ojli i yutslel i pusic'al Dios yic'ot lac majtañ ti' tojlel ca'bʌlob cha'añ ti yutslel i pusic'al juntiquil wiñic, jiñʌch Jesucristo.
ROM.5.16	Jiñi lac majtañ mach lajalic bajche' jiñi wocol mu' bʌ lac taj cha'añ ti' mul Adán, come cha'añ ti mul juntiquil tsa' tejchi meloñel yic'ot tojmulil, pero jiñi lac majtañ tsa' tili cha'añ ti' caj añ ca'bʌl mulil, cha'añ mi laj q'uejlel ti' toj. 
ROM.5.17	Cha'añ ti' mul juntiquil wiñic mi' chʌmelob pejtelel wiñicob x'ixicob, pero ñumen mi caj i tajob i cuxtʌlel ti jiñi juntiquil wiñic, Jesucristo, jiñi mu' bʌ i ch'ʌmob ti' wenta jiñi ñuc bʌ i yutslel i pusic'al Dios yic'ot toj bʌ i pusic'al mu' bʌ i tajob ti majtañ.
ROM.5.18	Cha'añ ti' mul Adán tsa' tili tojmulil ti' tojlel pejtelel wiñicob x'ixicob, che' ja'el cha'añ ti toj bʌ i melbal Cristo mi' q'uejlelob ti toj pejtelel wiñicob x'ixicob, cha'añ cuxul mi' yajñelob.
ROM.5.19	Cha'añ ti' caj i ñusa t'añ juntiquil wiñic ca'bʌl tsa' q'uejliyob ti xmulil; che' ja'el cha'añ ti' caj i jac' t'añ juntiquil wiñic ca'bʌl mi' caj i q'uejlelob ti toj.
ROM.5.20	Tsa' tili mandar cha'añ mi' tsictiyel woli' p'ojlel mulil,
ROM.5.21	Come che' bajche' jiñi mulil tsi' cha'le i yumʌntel ti chʌmel, che'ʌch ja'el mi' mel i yumʌntel i yutslel i pusic'al Dios cha'añ tsa' aq'uentiyonla toj bʌ lac pusic'al, cha'añ cuxul mi lac cajñel ti pejtelel ora ti lac Yum Jesucristo.
ROM.6.1	¿Chuqui yom mi lac su'b, che' jiñi? ¿Yom ba mi lac chʌn cha'len mulil cha'añ mi' p'ojlel i yutslel i pusic'al Dios? 
ROM.6.2	Mach yomic mi' ts'ita'ic. Come jilemix i p'ʌtʌlel mulil ti lac tojlel, ¿Bajche', che' jiñi, mi mejlel lac chʌn cha'len mulil?
ROM.6.3	¿Mach ba la' wujilic cha'añ pejtelonla tsa'ix bʌ lac ch'ʌmʌ ja' ti Cristo Jesús,
ROM.6.4	Che' mi lac ch'ʌmja' mi lac chʌmel yilal yic'ot mi lac tem mujquel yic'ot Cristo cha'añ mi lac cha' tsiji' ilan pañimil che' bajche' Cristo tsa' tejchi loq'uel ba'añ chʌmeño' bʌ ti' p'ʌtʌlel Dios lac Tat.
ROM.6.5	Come mi temel tsa' ajñiyonla yic'ot Cristo che' bʌ tsa' chʌmi, che'ʌch ja'el temel mi caj lac tejchel ch'ojyel che' bajche' tsa' tejchi ch'ojyel ba'añ chʌmeño' bʌ. 
ROM.6.6	Come la cujil tsa' ch'ijle ti cruz lac tsucul pusic'al
ROM.6.7	Come jiñi tsa'ix bʌ chʌmi, colbilix ti' p'ʌtʌlel mulil.
ROM.6.8	Mi tsa' chʌmiyonla la quic'ot Cristo, la cujil ja'el cuxul mi caj la cajñel yic'ot,
ROM.6.9	come la cujil tejchemix ch'ojyel Cristo ba'añ chʌmeño' bʌ, mach mejlix ti cha' chʌmel, come ma'añix i p'ʌtʌlel chʌmel ti' tojlel. 
ROM.6.10	Come che' bʌ tsa' chʌmi Cristo, junyajl jach tsa' chʌmi cha'añ i tojol mulil;
ROM.6.11	Che' ja'el jatetla, ña'tanla jilemix i p'ʌtʌlel mulil ti la' tojlel, pero cuxuletla cha'añ mi la' ñuq'uesan Dios ti Cristo Jesús, lac Yum.
ROM.6.12	Jiñi cha'añ mach mi la' chʌn yuman mulil ti la' bʌc'tal yujil bʌ chʌmel, mach mi' la' jac'ben i colosojlel la' pusic'al. 
ROM.6.13	Mach mi la' wʌc' la' bʌc'tal cha'añ mi' c'ʌjñibʌyel cha'añ jontolil, aq'uen la' bʌ Dios,
ROM.6.14	Come mach chʌn añetixla ti' p'ʌtʌlel mulil cha'añ mi la' jac'; come ma'añetixla ti' wenta jiñi mandar, añetixla ti' yutslel i pusic'al Dios.
ROM.6.15	¿Chuqui yom che' jiñi? ¿Yom ba mi lac chʌn cha'len mulil che' ma'añoñixla ti' wenta jiñi mandar, come añoñixla ti' yutslel i pusic'al Dios? Mach yomic mi ts'ita'ic. 
ROM.6.16	¿Mach ba la' wujilic che' mi la' wotsan la' bʌ ti' ye'tel ti' tojlel juntiquil wiñic, x'e'teletla i cha'añ che' woli la' jac'ben i t'añ? Jiñi mu' bʌ i jac'ben mulil mi' chʌmel. Jiñi mu' bʌ i jac'ben Dios mi' taj toj bʌ i pusic'al. 
ROM.6.17	Wocolix i yʌlʌ Dios, anquese wajali chucbiletla ti' p'ʌtʌlel mulil, pero wʌle tsa'ix la' jac'ʌ ti jump'ejl la' pusic'al jiñi cʌntesa tsa' bʌ aq'uentiyetla. 
ROM.6.18	Tsa'ix loc'sʌntiyetla ti mulil; wʌle ochemetixla ti' wiñic Dios cha'añ mi la' jac' chuqui toj. 
ROM.6.19	Mic cha'len t'añ che' bajche' wiñic
ROM.6.20	Che' ba' ora chuculetla ti mulil, ma'añic mi' mejlel la' mel chuqui toj. 
ROM.6.21	¿Chuqui tsa' la' taja ti mulil, che' jiñi? Wʌle che' mi la' cha' ña'tan la' mul, mi la' cha'len quisin, come la' wujil mi' chʌmelob jiñi mu' bʌ i cha'leñob mulil. 
ROM.6.22	Pero wʌle che' loc'sʌbiletixla ti' p'ʌtʌlel mulil, yic'ot che' i wiñiquetixla Dios, woli la' taj la' sʌc-esʌntel yic'ot la' cuxtʌlel mach bʌ añic mi' jilel.
ROM.6.23	Come i tojol jiñi mulil, jiñʌch chʌmel, pero lac majtañ mu' bʌ i yʌq'ueñonla Dios jiñʌch laj cuxtʌlel mach bʌ añic mi' jilel ti lac Yum Cristo Jesús.
ROM.7.1	Quermañujob (mic cha'len t'añ yic'ot jiñi cʌmbilo' bʌ i cha'añ jiñi mandar),
ROM.7.2	Jiñi x'ixic mu' bʌ i cha'len ñujpuñijel mi' jac'ben i mandar i ñoxi'al che' cuxul to; pero mi tsa'ix chʌmi i ñoxi'al, librejix mi' yajñel ma'añix mi' chʌn jac' i mandar i ñoxi'al. 
ROM.7.3	Jiñi cha'añ mi tsi' pi'le yam bʌ wiñic che' cuxul to i ñoxi'al mi' pejcʌntel tij xts'i'lel; pero mi tsa'ix chʌmi i ñoxi'al librejix mi yajñel; jiñi cha'añ mi tsa' cha' ñujpuñi yic'ot yam bʌ wiñic, ma'añic mi caj i q'uejlel ti xts'i'lel.
ROM.7.4	Che' ja'el jatetla quermañujob, jilemix i p'ʌtʌlel jiñi mandar ti la' tojlel come tsa' chʌmiyetla yic'ot Cristo cha'añ mi la' wochel ti' wenta yam bʌ la' yum. Jiñi lac Yum jiñʌch Cristo tsa' bʌ tejchi loq'uel ba'añ chʌmeño' bʌ, cha'añ mi lac melben i ye'tel Dios. 
ROM.7.5	Che' bʌ tsa' lac jac'be lac tsucul pusic'al, yic'ot i colosojlel lac pusic'al, ñijcʌbil bʌ cha'añ jiñi mandar, tsi' ñijcayonla ti mulil cha'añ mi' yʌc'onla ti chʌmel. 
ROM.7.6	Wʌle tsa'ix loq'uiyonla ti' wenta jiñi mandar, cha'añ ti caj tsa'ix chʌmiyonla yic'ot Cristo, librejoñixla cha'añ ma'añix mi lac chʌn jac'ben jiñi tsa' bʌ i cʌchʌyonla; jiñi cha'añ mi lac jac'ben Dios ti' p'ʌtʌlel jiñi Espíritu ti tsiji' bʌ laj cuxtʌlel, mach chʌn ti' p'ʌtʌlelic jiñi ts'ijbubil bʌ mandar ba' cʌchʌlonla wajali.
ROM.7.7	¿Chuqui yom mi cʌl, che' jiñi? ¿Mulil ba jiñi mandar? Mach mulilic mi ts'ita'ic. Pero jiñi mandar tsi' yʌq'ueyon cʌn jiñi mulil; yic'ot ma'añic tsa' c ña'ta mi' mulil che' bʌ tsa' c mulʌbe i chu'bʌañ c pi'ʌlob, machic jax tsi' yʌlʌ jiñi mandar: “Mach a mulʌben i chu'bʌañ a pi'ʌlob.”
ROM.7.8	Jiñi mandar tsi' yʌq'ueyon j cʌn cha'añ mach uts'atic i mulʌntel chu'bʌañʌl, pero jiñi mulil tsi' yʌq'ueyon mulan yan tac bʌ chu'bʌañʌl, che' machic jax añ mandar ma'añic mi lac ña'tan mi' añ lac mul.
ROM.7.9	Che' bʌ maxto añic jiñi mandar, tsa' c lon ña'ta cuxulon; pero che' bʌ tsa' cu'bi jiñi mandar, jiñi mulil tsa' cha' cuxtʌyi, che' jiñi tsa' c ña'ta chʌmeñon ti mulil. 
ROM.7.10	Tsa' c lon ña'ta cha'añ jiñi mandar mi' yʌq'ueñon j cuxtʌlel, pero tsi' yʌc'ʌyon ti chʌmel cha'añ c mul. 
ROM.7.11	Come jiñi mulil tsi' c'ʌñʌ jiñi mandar cha'añ mi' lotiñon;
ROM.7.12	Isujm ch'ujul jiñi mandar, ch'ujul i su'bal Dios, tojʌch, yic'ot uts'atʌch ja'el.
ROM.7.13	Jiñi cha'añ, ¿am ba i mul jiñi mandar cha'añ tsi' yʌc'ʌyon ti chʌmel? Ma'añic mi ts'ita'ic. Cha'añʌch mi' tsictiyel jiñi mulil am bʌ tic pusic'al cha'añ mulilʌch. Jiñi mulil tsi' c'ʌñʌ chuqui uts'at cha'añ mi' yʌc'on ti chʌmel,
ROM.7.14	La cujil tilem ti Espíritu jiñi mandar, pero añ i c'unlel bʌc'tal cha'añ mulil, chuculon ti' p'ʌtʌlel mulil. 
ROM.7.15	Come jiñi mu' bʌ c mel, ma'añic mic ch'ʌmben isujm, come ma'añic mic mel jiñi wen bʌ com bʌ c mel; pero jiñi mu' bʌ j ts'a'len jiñʌch mu' bʌ c mel.
ROM.7.16	Che' mic mel jiñi mach bʌ comic c mel, mic ña'tan uts'atʌch jiñi mandar. 
ROM.7.17	Jiñi cha'añ mach chʌn tilemic tic pusic'al che' mic mel che' bajche' jiñi; jiñʌch jiñi mulil am bʌ tic pusic'al. 
ROM.7.18	Che' jiñi cujil ma'añic chuqui wen tic pusic'al, anquese com c mel chuqui uts'at, pero ma'añic mi' mejlel c mel. 
ROM.7.19	Come ma'añic mic mel jiñi uts'at tac bʌ com bʌ c mel, jiñi jontolil mach bʌ comic c mel jiñʌch mu' bʌ c mel. 
ROM.7.20	Che' mic mel jiñi mach bʌ comic c mel, mach joñoñix wolic mel, jiñʌch mulil am bʌ tic pusic'al.
ROM.7.21	Jiñi cha'añ che' com c mel chuqui uts'at, mic taj ili mandar: cha'añ jiñi jontolil añ tic pusic'al. 
ROM.7.22	Come tic pusic'al mic wen mulan i mandar Dios. 
ROM.7.23	Pero mic ña'tan añ yam bʌ c pʌyol tic bʌc'tal mu' bʌ i contrajin jiñi com bʌ c mel tic pusic'al, mi' yʌc'on ti chujquel ti' p'ʌtʌlel mulil am bʌ tic bʌc'tal.
ROM.7.24	¡P'ump'uñon jax! ¿Majqui mi caj i loc'sañon ti' p'ʌtʌlel jiñi tsucul bʌ c pusic'al mu' bʌ i yʌc'on ti chʌmel? 
ROM.7.25	¡Mic su'ben wocolix i yʌlʌ Dios,
ROM.8.1	Jiñi cha'añ ma'añix tojmulil ti tojlelob jiñi año' bʌ ti Cristo Jesús,
ROM.8.2	come i p'ʌtʌlel jiñi Espíritu mu' bʌ i yʌq'ueñonla laj cuxtʌlel ti Cristo Jesús, tsi' loc'sayonla ti' p'ʌtʌlel mulil mu' bʌ i yʌc'onla ti chʌmel. 
ROM.8.3	Jiñi mandar ma'añic tsa' mejli i coltañonla, come c'uñonla cha'añ lac tsucul pusic'al.
ROM.8.4	Tsa' chʌmi cha'añ mi' yʌq'ueñonla lac mel chuqui tac toj che' bajche' yom jiñi mandar, cha'añ mi lac cha'len xʌmbal che' bajche' yom jiñi Espíritu, mach che'ic bajche' yom lac tsucul pusic'al.
ROM.8.5	Come jiñi mu' bʌ i jac'beñob i tsucul pusic'al mi' chʌn ña'tañob chuqui yom i tsucul pusic'al;
ROM.8.6	Come jiñi mu' bʌ i chʌn jac'ben i tsucul pusic'al mi caj i chʌmel; pero jiñi mu' bʌ i chʌn jac'ben jiñi Espíritu mi' taj i cuxtʌlel yic'ot i ñʌch'tʌlel i pusic'al.
ROM.8.7	Jiñi mu' bʌ i chʌn ña'tan chuqui yom i tsucul pusic'al, woli' contrajin Dios, come ma'añic mi' jac'ben i mandar Dios, yic'ot ma'añic mi' mejlel i jac'ben, 
ROM.8.8	come jiñi mu' bʌ i jac'ben i tsucul pusic'al mach mejlic i mel chuqui uts'at ti' wut Dios.
ROM.8.9	Pero jatetla mach chʌn añetixla ti' p'ʌtʌlel la' tsucul pusic'al, añetla ti' wenta Espíritu mi woli' yajñel i yEspíritu Dios ti la' pusic'al.
ROM.8.10	Pero mi añ Cristo ti la' pusic'al,
ROM.8.11	Mi ya' chumul ti jatetla i yEspíritu Dios tsa' bʌ i teche ch'ojyel Jesús ba'añ chʌmeño' bʌ; jiñi Dios tsa' bʌ i teche ch'ojyel Cristo Jesús ba'añ chʌmeño' bʌ, mi caj i yʌq'ueñ i cuxtʌlel la' bʌc'tal yujil bʌ chʌmel
ROM.8.12	Jiñi cha'añ hermañujob, añ ti lac wenta cha'añ mi lac jac'ben lac Yum, mach yomix mi lac jac'ben lac tsucul pusic'al cha'añ mi lac mel chuqui yom lac bʌc'tal. 
ROM.8.13	Mi woli la' mel bajche' yom la' tsucul pusic'al, mi caj la' chʌmel; pero mi ti' p'ʌtʌlel Espíritu mi la' wʌc' ti chʌmel i melbal la' tsucul pusic'al, cuxul mi caj la' wajñel.
ROM.8.14	Pejtelel mu' bʌ i toj-esʌntelob majlel cha'añ i yEspíritu Dios, jiñobʌch i yalobilob Dios.
ROM.8.15	Ma'añic tsa' aq'uentiyetla espíritu mu' bʌ i yotsañetla ti mozo cha'añ mi la' cha' ajñel ti' bʌq'uen; Dios tsi' yʌq'ueyetla i yEspíritu, cha'añ mi la' wochel ti yalobil,
ROM.8.16	Jiñi Espíritu mi' su'beñonla ti lac pusic'al cha'añ i yalobilonla Dios. 
ROM.8.17	Mi i yalobilonla Dios, añ chuqui mi caj la cʌq'uentel ti Dios,
ROM.8.18	Cujil ti isujm cha'añ mach mejlic ti lajintel jiñi wocol am bʌ wʌle yic'ot i ñuclel Cristo mu' bʌ caj i tsictiyel ti joñonla.
ROM.8.19	Come pejtel melbil tac bʌ ti pañimil woli ti pijt jinto mi' pʌstʌlob i yalobilob Dios. 
ROM.8.20	Come pejtel melbil tac bʌ, tsa' asiyi yic'ot wocol,
ROM.8.21	Jiñi cha'añ pejtel jiñi melbil tac bʌ mi caj i yʌjq'uel ti colel ja'el ti' p'ʌtʌlel chʌmel, mi caj i yochel ti libre cha'añ tijicña mi' yajñel yic'ot i ñuclel i yalobilob Dios. 
ROM.8.22	La cujil cha'añ pejtelel jiñi melbil tac bʌ ti pañimil, woli ti ajacñiyel,
ROM.8.23	Mach cojic jach jiñi melbil tac bʌ woli ti ajacñiyel, pero joñonla ja'el, tsa'ix bʌ aq'uentiyonla ñaxan bʌ lac majtañ, jiñʌch jiñi Espíritu.
ROM.8.24	come che' bʌ coltʌbilonla, tsa' caji lac pijtan; mi tsa'ix laj q'uele jiñi woli bʌ lac pijtan, mach chʌn pijtayajix che' jiñi; come jiñi tsa'ix bʌ laj q'uele, ¿chuqui toj mi lac chʌn pijtʌben? 
ROM.8.25	Mi woli lac pijtan jiñi maxto bʌ laj q'uele, la' lac pijtan ti' xuc'tʌlel lac pusic'al.
ROM.8.26	Che' ja'el jiñi Espíritu mi' coltañonla che' c'uñonla, come mach la cujilic bajche' yom mi lac pejcan Dios; pero jiñi Espíritu mi' c'ajtiben Dios ti wocol t'añ chuqui yom ti lac tojlel yic'ot t'añ mach bʌ mejlic la' cʌl joñonla.
ROM.8.27	Pero Dios mu' bʌ i wen q'uel lac pusic'al
ROM.8.28	La cujil mi' c'ʌn Dios pejtelel chuqui tac mi yujtel cha'añ i wenlel jiñi mu' bʌ i c'uxbiñob Dios, jiñobʌch jiñi pʌybilo' bʌ i cha'añ che' bajche' tsi' wʌn ña'ta. 
ROM.8.29	Come Dios tsi' wʌn yajca i cha'año' bʌ,
ROM.8.30	Jiñi tsa' bʌ i wʌn yajcayob, tsi' pʌyʌyob ja'el; jiñi tsa' bʌ i pʌyʌyob, Dios tsi' q'ueleyob ti toj ja'el; jiñi tsa' bʌ i q'ueleyob ti toj, tsi' yʌq'ueyob i ñuclel ja'el.
ROM.8.31	¿Chuqui yom mi lac cʌl, che' jiñi? Mi woli' coltañonla Dios, ¿majqui mi mejlel i contrajiñonla?
ROM.8.32	Dios ma'añic tsi' p'unta i Yalobil,
ROM.8.33	¿Majqui mi' mejlel i tsictesʌben i mul jiñi yajcʌbilo'
ROM.8.34	¿Majqui mi' mejlel i yʌc'onla ti tojmulil? Come Cristo tsa' chʌmi cha'añonla; tsa' tejchi ch'ojyel ja'el ba'añ chʌmeño' bʌ; che' ja'el añ ti' ñoj Dios
ROM.8.35	¿Am ba majqui mi mejlel i t'oxonla ti c'uxbiya Cristo? ¿Mejl ba lac wocol, o laj c'oj-ol, o lac tic'lʌntel, o lac wi'ñal, o che' ma'añic lac pislel, o che' añ bʌbʌq'uen bʌ, o jiñi espada? 
ROM.8.36	Che' bajche' ts'ijbubil:
ROM.8.36	“Cha'añetla wolic tsʌnsʌntel lojon ti pejtelel ora,
ROM.8.36	mic pʌjyel lojon majlel che' bajche' tʌñʌme'
ROM.8.36	cha'añ mic tsʌnsʌntel lojon.”
ROM.8.37	Ti pejtelel ili wocol tac bʌ, mi' wen mʌjlel majlel lac cha'añ, cha'añ ti' p'ʌtʌlel Jesús tsa' bʌ i c'uxbiyonla.
ROM.8.38	Come cujil ma'añic chuqui mi mejlel i mʌctañ i c'uxbiya Dios, mi jiñic jax chʌmel, o che' cuxulontola, mi ángelob, mi yumʌlob, mi jiñic p'ʌtʌlo' bʌ, mi jiñic mu' bʌ i yujtel wʌle, mi jiñic mu' bʌ caj ti ujtel, 
ROM.8.39	mi jiñic chañ tac bʌ, mi jiñic am bʌ ti tamlel, mi yan tac bʌ melbil tac bʌ. Ma'añic chuqui mi mejlel i t'oxonla ti c'uxbiya Dios mu' bʌ lac taj ti lac Yum Cristo Jesús.
ROM.9.1	Mic su'b chuqui isujm ti Cristo, ma'añic mic cha'len lot; che'ʌch mi' su'beñon c pusic'al cʌntesʌbil bʌ cha'añ jiñi Ch'ujul bʌ Espíritu. 
ROM.9.2	Wen ch'ijiyem c pusic'al, ca'bʌl mic cha'len pensar ti pejtelel ora, 
ROM.9.3	come uts'at muq'uic c chojquel ti tojmulil cha'añ mij coltañ c pi'ʌlob, come c pi'ʌl lojon c bʌ, junlajal c ñojte'el lojon.
ROM.9.4	Israelobʌch, tsa' pʌjyiyob cha'añ mi' yochelob ti' yalobil Dios,
ROM.9.5	Abraham, Isaac yic'ot Jacob jiñobʌch i ñojte'elob, come ya'i tsa' tili Cristo ti' tojlelob.
ROM.9.6	Mach yomic mi la cʌl cha'añ ma'añic mi' ts'ʌctiyel i t'añ Dios, come mach i cha'añobic Dios ti pejtelel i p'olbal Israel.
ROM.9.7	Mach cha'añic i p'olbalob Abraham laj i yalobilob ti pejtelel, come ts'ijbubil: “I p'olbal Isaac jiñobʌch a walobilob.”
ROM.9.8	Tsiquil che' jiñi: mach i yalobilobic Dios pejtelel i p'olbal Abraham,
ROM.9.9	come jiñi t'añ tsa' bʌ su'benti Abraham jiñʌch iliyi: “Ti yam bʌ ja'b cha' talon, Sara mi caj i yʌc' ti pañimil ch'itoñ bʌ i yalobil.”
ROM.9.10	Pero mach cojic jach jiñi, che' ja'el Rebeca, tsi' cʌntʌbe i yalobil Isaac lac ñojte'el.
ROM.9.11	Che' bʌ cʌntʌbil to i yalobilob, che' bʌ maxto añic tsi' cha'leyob chuqui wen yic'ot chuqui jontol (cha'añ mi' yujtel che' bajche' tsi' wʌn ña'ta Dios, mi' yajcan majqui jach yom, mach cha'añic wen bʌ i melbal
ROM.9.12	Dios tsi' su'be Rebeca: “Jiñi ascuñʌl bʌ, mi caj i melben i ye'tel jiñi ijts'iñʌl bʌ.”
ROM.9.13	Che' bajche' ts'ijbubil: “Tsa' j c'uxbi Jacob, tsa' c ts'a'le Esaú.”
ROM.9.14	¿Chuqui yom mi lac cʌl, che' jiñi? ¿Mach ba tojic Dios? Toj cu, 
ROM.9.15	come Dios tsi' su'be Moisés: “Mi caj c pʌsben i yutslel c pusic'al jiñi com bʌ c pʌsben, mi caj c p'untan jiñi com bʌ c p'untan.”
ROM.9.16	Tsiquil che' jiñi mach cha'añic che' yom i pusic'al wiñic, mi cha'añic woli' wersa sajcan i p'untʌntel, mi' p'untʌntel cha'añ che'ʌch yom Dios, 
ROM.9.17	come i Ts'ijbujel Dios mi' yʌl chuqui tsa' su'benti faraón: “Tsa' c wa'chocoyet ti rey cha'añ mic pʌs c p'ʌtʌlel ti a tojel, cha'añ mi' sujbel j c'aba' ti pejtelel pañimil.”
ROM.9.18	Tsiquil che' jiñi, Dios mi' p'untan majqui yom i p'untan, mi' tsʌts-esʌben i pusic'al majqui yom i tsʌts-esʌben.
ROM.9.19	Che' jiñi mi caj a wʌl: ¿Chucoch mi' chʌn ña'tan lac mul, che' jiñi? Come ¿majqui mi mejlel i tic' chuqui yom i mel Dios? 
ROM.9.20	Pero jatet wiñic ¿majquiyet cha'añ ma' cha'len t'añ ti' tojlel Dios bajche' jiñi? Jiñi vaso melbil bʌ ti lum, ¿mu' ba caj i su'ben jiñi tsa' bʌ i mele: Chucoch che' tsa' meleyon che' bajche' iliyi?
ROM.9.21	Jiñi xmel uc'um, ¿mach ba mejlic i c'ʌn jiñi jach bʌ oc'ol cha'añ mi' mel jump'ejl uc'um mu' bʌ i c'ʌjñel cha'añ chuqui uts'at, yic'ot yam bʌ uc'um mu' bʌ i c'ʌjñel cha'añ jiñi mach bʌ weñic?
ROM.9.22	¿Chuqui che' jiñi? Anquese yom Dios i pʌs i mich'ajel yic'ot i p'ʌtʌlel, wen jal tsi' cuchbeyob i mul jiñi tsa' bʌ i techbeyob i mich'ajel mu' bʌ caj i jisʌntelob.
ROM.9.23	Cha'añ mi' yʌc' ti tsictiyel pejtelel i ñuclel ti' tojlel jiñi p'untʌbilo' bʌ i cha'añ, wen jal tsi' cuchbeyob i mul jiñi yajcʌbilo' bʌ cha'añ mi' tajob i ñuclel. 
ROM.9.24	I pi'ʌlonla come pʌybilonla i cha'añ ja'el. Mach jiñic jach judíojob pʌybilob, pero jiñi gentilob ja'el.
ROM.9.25	Che' ja'el tsi' yʌlʌ ti' juñ Oseas:
ROM.9.25	“Mi caj c pejcañob tic tejclum
ROM.9.25	jiñi mach bʌ c tejclumobic ti yam bʌ ora,
ROM.9.25	mi caj c pejcan ti c'uxbibil bʌ c cha'añ
ROM.9.25	jiñi mach bʌ c'uxbibilic ti yam bʌ ora.
ROM.9.26	Mi caj i yujtel ya' ba' tsa' su'bentiyob:
ROM.9.26	Jatetla mach c tejclumeticla.
ROM.9.26	Ya'i mi caj i pejcʌntelob
ROM.9.26	ti yalobil jiñi cuxul bʌ Dios.”
ROM.9.27	Che' ja'el Isaías tsi' yʌlʌ ti' tojlel israelob: “Anquese lajal ti tsicol i yalobilob Israel bajche' i ji'il mar, lamital jach mi caj i coltʌntelob,
ROM.9.28	come lac Yum ti ora jach mi caj i cha'len meloñel ti toj ti pejtelel pañimil.”
ROM.9.29	Che' bajche' tsi' wʌn alʌ Isaías:
ROM.9.29	“Machic jax tsi' cʌybeyonla lac p'olbalob
ROM.9.29	jiñi i Yum Panchan yic'ot Pañimil,
ROM.9.29	lajal tsa' jisʌntiyonla bajche'
ROM.9.29	jiñi año' bʌ ti Sodoma yic'ot ti Gomorra.”
ROM.9.30	¿Chuqui yom mi lac cʌl, che' jiñi? Jiñi gentilob mach bʌ añic tsi' sʌclayob toj bʌ i pusic'al, tsa' mejli tajob toj bʌ i pusic'al, cha'añ tsi' ñopoyob. 
ROM.9.31	Jiñi israelob tsa' bʌ i ñopo i tajob toj bʌ i pusic'al cha'añ ti' jac'ol mandar, ma'añic tsa' mejli i tajob. 
ROM.9.32	¿Chucoch? Come tsi' sʌclayob toj bʌ i pusic'al cha'añ ti' jac'ol [mandar],
ROM.9.33	che' bajche' ts'ijbubil:
ROM.9.33	“Awilan, mi cʌc' ti Sión jump'ejl Xajlel
ROM.9.33	ba' mi' jats'ob i yoc wiñicob x'ixicob,
ROM.9.33	yic'ot colem Xajlel mu' bʌ i yʌc'ob ti yajlel.
ROM.9.33	Jiñi mu' bʌ i ñop jiñi Xajlel
ROM.9.33	ma'añic mi caj i yu'bin quisin.”
ROM.10.1	Quermañujob, jiñi com bʌ ti pejtelel c pusic'al, yic'ot jiñi mu' bʌ c'ajtiben Dios ti oración jiñʌch cha'añ mi' coltʌntelob israelob, 
ROM.10.2	come mic su'b ti isujm, cha'añ wen ch'ejlob i pusic'al ti ye'tel Dios, pero mach yujilobic i melol chuqui yom Dios. 
ROM.10.3	Come mach yujilobic bajche' mi lac taj toj bʌ lac pusic'al ti Dios, woli jach i ñopob i bajñel wa'chocoñob i bʌ ti toj,
ROM.10.4	come ti Cristo tsa' jili i c'ʌjñibal mandar,
ROM.10.5	Moisés tsi' ts'ijba bajche' mi' tajob toj bʌ i pusic'al ti' jiñi mandar. Tsi' yʌlʌ: “Jiñi wiñic mu' bʌ i jac' ti ts'ʌcʌl jiñi mandar cuxul mi caj i yajñel.”
ROM.10.6	Pero yambʌyʌch isujmlel jiñi toj bʌ lac pusic'al mu' bʌ la cʌq'uentel che' mi lac ñop Cristo, mi yʌl che' bajche' iliyi: Mach mi la' wʌl ti la' pusic'al: ¿Majqui mi caj i letsel ti panchan? (Iliyi jiñʌch, cha'añ mi' pʌy ju'bel Cristo). 
ROM.10.7	Mi yomic ma' wʌl, ¿majqui mi caj i ju'bel ochel ti' yajñib chʌmeño' bʌ? (Iliyi, jiñʌch cha'añ mi' pʌy letsel Cristo ba'añ chʌmeño' bʌ). 
ROM.10.8	Pero ¿chuqui mi yʌl? “Lʌc'ʌl añ jiñi t'añ ba' añet, añ ti a wej yic'ot añ ti a pusic'al.” Jiñʌch jiñi wen t'añ mu' bʌ c su'b lojon cha'añ mi la' ñop.
ROM.10.9	Mi tsa' su'bu ti a wej a Yumʌch Jesús,
ROM.10.10	Come ti lac pusic'al mi lac ñop cha'añ mi la cʌq'uentel toj bʌ lac pusic'al; pero ti la quej mi lac su'b cha'añ tsa'ix lac ñopo, che' jiñi mi laj coltʌntel.
ROM.10.11	Come i Ts'ijbujel Dios mi' yʌl: “Pejtelel jiñi mu' bʌ i ñop lac Yum Jesús ma'añic mi caj i yu'bin quisin.”
ROM.10.12	Come junlajalob jach judíojob yic'ot griegojob, come juntiquil jach lac Yum ti lac pejtelel, mi yʌq'ueñob oñ bʌ i yutslel i pusic'al pejtelel mu' bʌ i pejcañob.
ROM.10.13	Come majqui jach mi' pejcan lac Yum ti' c'aba' mi taj i coltʌntel.
ROM.10.14	¿Bajche' mi' mejlel i pejcañob lac Yum wiñicob x'ixicob che' maxto añic tsi' ñopoyob? ¿Bajche' mi mejlel i ñopob lac Yum che' maxto añic tsi' yu'bibeyob i t'añ? ¿Bajche' mi caj i yu'bibeñob i t'añ mi ma'añic majqui mi' su'beñob? 
ROM.10.15	¿Bajche' mi mejlel i cha'leñob subt'añ mi mach chocbilobic majlel? Che' bajche' ts'ijbubil: ¡Wen i t'ojol jax i yoc jiñi mu' bʌ i su'bob jiñi wen t'añ mu' bʌ i yʌq'ueñonla i ñʌch'tʌlel lac pusic'al!
ROM.10.16	Mach ti' pejtelobic tsi' jac'ʌyob jiñi wen t'añ, come Isaías tsi' yʌlʌ: “C Yum, ¿majqui tsi' ñopo jiñi t'añ tsa' bʌ c su'bu lojon?”
ROM.10.17	Jiñi cha'añ mi lac ñop che' mi la cu'bin yic'ot mi lac cu'bin i t'añ Dios che' mi lac su'bentel.
ROM.10.18	Pero mij c'ajtibeñetla: ¿Mach ba tsa'ic i yu'biyob? Tsa' cu. Come ts'ijbubil:
ROM.10.18	Tsa' pam pujquiyob i t'añ ti pejtelel pañimil,
ROM.10.18	c'ʌlʌl ba' jaxʌl i lum jiñi israelob
ROM.10.18	tsa' pam pujqui i t'añob.
ROM.10.19	Mic cha' c'ajtibeñetla: ¿Mach ba añic tsi' ch'ʌmbeyob isujm jiñi israelob? Ñaxan Moisés tsi' su'bu jiñi tsa' bʌ i yʌlʌ Dios:
ROM.10.19	“Mi caj j coltañ yaño' bʌ mach bʌ c cha'añobic
ROM.10.19	cha'añ mic techbeñetla i tsʌytsʌyñʌyel la' pusic'al;
ROM.10.19	mi caj j coltañ jiñi mach bʌ añobic i ña'tʌbal
ROM.10.19	cha'añ mic techbeñetla la' mich'ajel.”
ROM.10.20	Ch'ejl i pusic'al Isaías tsi' c'ajtesa ili t'añ tsa' bʌ i yʌlʌ Dios:
ROM.10.20	“Tsi' tajayon jiñi mach bʌ añic tsi' sajcayoñob,
ROM.10.20	tsa' cʌc'ʌ c bʌ ti cʌjñel ti' tojlel
ROM.10.20	jiñi mach bʌ añic tsi' ña'tayob i cʌñon.”
ROM.10.21	Pero cha'añ israelob tsi' yʌlʌ: “Ti pejtelel q'uiñ tsa' c sʌts'ʌ j c'ʌb ti' tojlel mach bʌ xjac't'añobix, mu' bʌ i contrajiñob c t'añ.”
ROM.11.1	Jiñi cha'añ mi j c'ajtibeñetla: ¿Tsa' ba i choco Dios i tejclum? ¡Ma'añic mi ts'ita'ic!, come joñon ja'el israelon, i p'olbalon Abraham, tilemon ti' p'olbal Benjamín.
ROM.11.2	Dios ma'añic tsi' choco i cha'año' bʌ come wʌn cʌmbilob i cha'añ c'ʌlʌl ti wajali.
ROM.11.3	“C Yum, tsa'ix i tsʌnsayob x'alt'añob a cha'añ, tsa'ix i jemeyob i yajñib tac ba' ma' wʌq'uentel a majtañ; c bajñel jax tsa' cʌleyon, yom i tsʌnsañoñob ja'el”
ROM.11.4	Pero ¿Bajche' tsi' jac'be Dios? “Woli j cʌntan ojlil i waxʌclujumbajc' (7,000) wiñicob mach bʌ añic tsi' ñocchocoyob i bʌ ti' tojlel Baal.”
ROM.11.5	Che' ja'el wʌle añ israelob yajcʌbilo' bʌ i cha'añ Dios ti yutslel i pusic'al.
ROM.11.6	Jiñi cha'añ mi Dios tsi' yajcayob ti yutslel i pusic'al, che' jiñi mach cha'añic wen bʌ i melbalob. Tsa'ic i yajcayob cha'añ wen bʌ i melbalob, che' jiñi mach i majtañobic, i tojolobʌch i ye'tel. [Mi Dios tsi' yajcayob cha'añ wen bʌ i melbalob, che' jiñi mach i yutslelix Dios; mach cha'añic wen bʌ lac melbal mi lac taj lac wenlel.]
ROM.11.7	¿Chuqui mi lac cʌl che' jiñi? Jiñi tsa' bʌ i sajcayob jiñi israelob ma'añic tsi' tajayob, pero jiñi yajcʌbilo' bʌ tsi' tajayob. Jiñi yaño' bʌ tsa' tsʌts-esʌbentiyob i pusic'al;
ROM.11.8	che' bajche' ts'ijbubil: “Dios tsi' yotsayob ti tonto, cha'añ ma'añic mi' c'otelob i wut, yic'ot cha'añ ma'añic mi' yu'biñob t'añ ti' chiquin, c'ʌlʌl wʌle.”
ROM.11.9	David ja'el tsi' yʌlʌ:
ROM.11.9	“La' pʌntʌyic i q'uiñijelob
ROM.11.9	ti yac ba' mi' yajlelob
ROM.11.9	cha'añ mi' tojob i mul.
ROM.11.10	La' yajpicob i wut
ROM.11.10	cha'añ ma'añic mi' q'uelob pañimil,
ROM.11.10	yic'ot c'uchchocobeñob i pat ti pejtelel ora.”
ROM.11.11	Pero joñon mi c'ajtibeñetla: ¿Tsa' ba i jats'ʌyob i yoc israelob cha'añ mi' junyajlel yajlelob? ¡Ma'añic mi ts'ita'ic! Cha'añ ti caj tsi' ñusʌbeyob i t'añ Dios tsa' tili i coltʌntel
ROM.11.12	Mi cha'añ ti' caj i ñusa t'añ jiñi israelob tsi' tajayob i wenlel jiñi año' bʌ ti pañimil yic'ot mi cha'añ ti caj tsa' yajliyob jiñi israelob tsi' tajayob i wenlel jiñi gentilob, ¿mach ba ñumen ca'bʌlic mi caj i tajob i wenlel che' ba' ora mi' caj i cha' coltʌntelob?
ROM.11.13	Wʌle mic pejcañetla gentilet bʌ la. Come chocbilon majlel ti subt'añ ti' tojlel gentilob,
ROM.11.14	Muq'uic i mejlel c techbeñob tsʌytsʌyña bʌ i pusic'al c pi'ʌlob
ROM.11.15	come tsa' poj tʌjts'iyob loq'uel jiñi israelob cha'añʌch mi' yuts-esʌntelob wiñicob x'ixicob ti pañimil, ¿chuqui mi caj i tajob jiñi israelob che' ba' ora mi cha' ch'ʌjmelob ti' wenta ti tojlel Dios? Mi caj i yʌq'ueñtelob i cuxtʌlel come cʌn chʌmeñobix yu'bil.
ROM.11.16	Mi la cujil ch'ujulʌch jiñi ñaxan bʌ waj mu' bʌ laj cʌq'uen Dios, che'ʌch ja'el ti' junc'ojlel jiñi sa'; mi laj cujil ch'ujul i wi' jiñi te', che'ʌch ja'el i c'ʌb tac.
ROM.11.17	Mi añ lamital i c'ʌb jiñi te', tsa' bʌ jajqui loq'uel, ixcu jatet, i c'ʌbet olivo te' tsa' jach bʌ yʌlo coli ti mate'el;
ROM.11.18	Mach a su'b a bʌ ti ñuc ti' tojlel i c'ʌb te' tsa' bʌ jajqui loq'uel. Mi tsa' su'bu a bʌ ti ñuc, ña'tan mach jatetic wola' wʌq'uen i p'ʌtʌlel i wi' tac jiñi te', jiñi i wi' tac mi' yʌq'ueñet a p'ʌtʌlel.
ROM.11.19	I tajol mi caj a wʌl: Tsa' jajqui loq'uel i c'ʌb te', cha'añ mic mejlel ti ñʌjp'el ochel. 
ROM.11.20	Isujmʌch; tsa' jajqui loq'uel come ma'añic tsi' ñopoyob, pero jatet ma' cʌytʌl ba' ochemet cha'añ jach tsa' ñopo. Jiñi cha'añ mach a q'uel a bʌ ti ñuc, cha'len bʌq'uen, 
ROM.11.21	Mi Dios ma'añic tsi' ñusʌbeyob mul jiñi mero i c'ʌb olivo te', che'ʌch ja'el jatet ma'añic mi caj i ñusʌbeñet.
ROM.11.22	Ña'tan che' bajche' añ i yutslel i pusic'al Dios yic'ot i mich'ajel; mi' pʌs i mich'ajel ti' tojlel jiñi tsa' bʌ yajliyob, pero i yutslel i pusic'al mi caj i yajñel ti a tojlel mi xuc'ul ma' wajñel ti' yutslel i pusic'al, che' machic jax jiñi, jatet ja'el mi caj a jajquel loq'uel. 
ROM.11.23	Jiñi tsa' bʌ jajqui loq'uel mi caj i cha' otsʌntel mi tsi' sutq'uiyob i bʌ cha'añ mi' ñopob Dios, come p'ʌtʌlʌch Dios cha'añ mi mejlel i cha' otsañob. 
ROM.11.24	Mi jatet tsa' tsejpiyet loq'uel ti jiñi olivo te' tsa' jach bʌ bajñel coli ti mate'el, mi tsa' mejliyet ti ñʌjp'el ochel ti jiñi wen bʌ olivo te', ¿Mach ba ñumeñic mi' mejlel ti cha' ñʌjp'el ochel ti' c'ʌb jiñi mero i c'ʌb olivo te' ya' ba' tsa' jajqui loq'uel?
ROM.11.25	Hermañujob, yom mi la' ña'tan jiñi t'añ mach bʌ tsictiyemic ti yam bʌ ora,
ROM.11.26	Che' jiñi, pejtelel israelob mi caj i coltʌntelob che' bajche' ts'ijbubil:
ROM.11.26	“Tal juntiquil Xcoltaya loq'uem bʌ ti Sión,
ROM.11.26	mi caj i jisʌben i jontolil i p'olbal Jacob.
ROM.11.27	Jiñʌch xuc'ul bʌ c t'añ tsa' bʌ c su'beyob
ROM.11.27	che' ba' ora mic loc'sʌbeñob i mul.”
ROM.11.28	Wʌle jiñi israelob woli' contrajiñob Dios cha'añ jiñi wen t'añ cha'añ mi' tajob i coltʌntel jiñi gentilob, pero cha'añ ti' caj yajcʌbilob, c'uxbibilob ti Dios, come i p'olbalob Jacob, 
ROM.11.29	Dios ma'añic mi' q'uextan i pusic'al che' mi' yʌq'ueñonla lac majtañ, yic'ot ma'añic mi' q'uextan i pusic'al che' mi' pʌyonla.
ROM.11.30	Che' bajche' jatetla ja'el ti yam bʌ ora tsa' la' ñusa Dios, pero wʌle tsa'ix p'untʌntiyetla cha'añ ti caj tsi' ñusayob Dios jiñi israelob, 
ROM.11.31	che' ja'el wʌle jiñi israelob tsa' bʌ i ñusayob Dios, che' bajche' tsa' p'untʌntiyetla che'ʌch ja'el mi caj i cha' p'untʌntelob, 
ROM.11.32	come Dios tsi' cʌyʌ pejtelel wiñicob x'ixicob ti mulil, cha'añ mi' pʌsbeñob i yutslel i pusic'al ti' pejtelelob.
ROM.11.33	Wen ca'bʌl i yutslel i pusic'al Dios,
ROM.11.33	ma'añic i p'isol i ña'tʌbal yic'ot i cʌmbal.
ROM.11.33	Mach mejlic laj cʌmben i ña'tʌbal
ROM.11.33	yic'ot mach mejlic lac ch'ʌmben isujm
ROM.11.33	jiñi mu' bʌ i mel,
ROM.11.34	come, ¿am ba majch tsi' cʌmbe i ña'tʌbal Dios?
ROM.11.34	¿O am ba majch tsi' cʌntesa?
ROM.11.35	¿Am ba majch tsi' yʌq'ue Dios i majtañ ti ñaxan,
ROM.11.35	cha'añ mi' cha' ch'ʌmben i q'uexol?
ROM.11.36	Come ch'oyol ti Dios pejtelel chuqui tac añ,
ROM.11.36	ti pejtelel cʌntʌbil i cha'añ,
ROM.11.36	yic'ot i cha'añʌch Dios pejtelel chuqui tac añ.
ROM.11.36	La' sujbic i ñuclel Dios ti pejtelel ora.
ROM.12.1	Jiñi cha'añ hermañujob, ti wocol t'añ mic su'beñetla cha'añ ti' p'untaya Dios, aq'uenla Dios la' bʌc'tal che' bajche' tsʌnsʌbil bʌ i majtañ anquese cuxulet to la,
ROM.12.2	Mach mi la' mel bajche' mi' melob jiñi año' bʌ ti pañimil,
ROM.12.3	Mic su'beñetla ti yutslel i pusic'al Dios tsa' bʌ aq'uentiyon:
ROM.12.4	Che' bajche' ti lac bʌc'tal añ ca'bʌl chucbil tac bʌ, pero mach junchajpic jach i c'ʌjñibal, 
ROM.12.5	che' ja'el joñonla anquese ca'bʌlonla, jump'ejl jach lac bʌc'tal ti Cristo, lac tem cha'añʌch lac bʌ.
ROM.12.6	Mach junchajpic jach laj c'ʌjñibal tsa' bʌ aq'uentiyonla ti yutslel i pusic'al Dios: mi añ lac c'ʌjñibal ti subt'añ,
ROM.12.7	mi cha'añʌch mi laj coltañ lac pi'ʌlob, la' laj coltañob; mi cha'añ mi lac cha'len cʌntesa, la' lac cha'len cʌntesa; 
ROM.12.8	mi cha'añ i ñuq'uesʌntel i pusic'al lac pi'ʌlob, la' lac ñuq'uesʌbeñob i pusic'al; mi cha'añ mi lac pucbeñob lac chu'bʌañ, la' lac cʌc' ti pejtelel lac pusic'al; mi cha'añ mi lac mel lac que'tel, la' lac wen mel ti uts'at; mi cha'añ la cujil p'untaya, la' lac cha'len ti' tijicñʌyel lac pusic'al.
ROM.12.9	Cha'lenla c'uxbiya ti isujm.
ROM.12.10	C'uxbin la' bʌ, come la' pi'ʌl la' bʌ; yom ñumen ñuc mi la' q'uel la' pi'ʌlob che' bajche' mi la' bajñel q'uel la' bʌ.
ROM.12.11	Mi añ chuqui yom melol, mach yomic ts'u'betla, yom chʌn ch'ejletla ti e'tel; cha'lenla i ye'tel lac Yum ti' tijicñʌyel la' pusic'al; 
ROM.12.12	yom tijicñayetla ti la' pijtaya, cuchula la' wocol ti uts'at, chʌn cha'lenla oración.
ROM.12.13	Coltañla i cha'año' bʌ Dios ti pejtelel chuqui tac añ to yom i cha'añob yic'ot otsanla ti la' wotot jiñi mu' bʌ i jula'tañetla.
ROM.12.14	Aq'ueñob i yutslel la' t'añ jiñi mu' bʌ i tic'lañetla;
ROM.12.15	Yom tijicñayetla yic'ot jiñi tijicñayo' bʌ; cha'lenla uq'uel yic'ot jiñi mu' bʌ i cha'leñob uq'uel.
ROM.12.16	Ajñenla ti jump'ejl la' pusic'al yic'ot la' pi'ʌlob;
ROM.12.17	Mach mi la' q'uextan jontolil;
ROM.12.18	Cha'lenla wersa cha'añ ñʌch'ʌl mi la' wajñel yic'ot pejtelel wiñicob x'ixicob.
ROM.12.19	C'uxbibilet bʌ la, mach mi la' q'uextan jontolil,
ROM.12.20	Jiñi cha'añ mi añ i wi'ñal la' contra, aq'uen chuqui mi' c'ux; mi añ i tiquinti', aq'uen chuqui mi' jap; mi tsa' mele che' bajche' iliyi, mi caj i wen chʌc añ i chiquin ti quisin.
ROM.12.21	Mach a wʌc' a bʌ ti' jac'ol jontolil, mele chuqui wen cha'añ ma' mʌlben jiñi jontolil.
ROM.13.1	Ti pejteletla jac'benla i t'añ jiñi año' bʌ i ye'tel ti pañimil, come ma'añic am bʌ i ye'tel mach bʌ ch'oyolic ti Dios. Jiñi año' bʌ i ye'tel wʌle, Diosʌch tsi' wa'chocoyob.
ROM.13.2	Jiñi cha'añ, jiñi mu' bʌ i ñusʌbeñob i t'añ año' bʌ i ye'tel, mi' ñusʌben i t'añ jiñi wa'chocobilo' bʌ i cha'añ Dios, jiñi mu' bʌ i ñusañob t'añ mi caj i tojob i mul. 
ROM.13.3	Jiñi mu' bʌ i cha'len chuqui wen ma'añic mi' cajel ti bʌq'uen ti' tojlel jiñi yumʌlob, jiñi jach mu' bʌ i cha'leñob jontolil. Mi mach a womic mi' tejchel a bʌq'uen ti' tojlel año' bʌ i ye'tel, mele chuqui wen, che' jiñi, uts'at mi caj i q'uelet, 
ROM.13.4	come jiñi am bʌ i ye'tel i wiñicʌch Dios cha'añ mi' cʌntañet. Pero mi woli' a cha'len jontolil, cha'len bʌq'uen come mach lolomic jach añ i yespada, aq'uebil i ye'tel ti Dios cha'añ mi' cha'len toj bʌ meloñel yic'ot cha'añ mi yʌq'ueñ i toj i mul jiñi mu' bʌ i cha'len jontolil. 
ROM.13.5	Jiñi cha'añ yom mi lac jac'ben i mandar, mach cojic jach cha'añ ma'añic mi' laj cʌq'uentel lac toj lac mul, pero cha'añ ma'añic mi' cajel ti t'añ lac pusic'al ja'el, 
ROM.13.6	jiñi cha'añ mi la' wʌc' tojoñel ja'el, come jiñi año' bʌ i ye'tel i wiñicobʌch Dios che' mi' chʌn melob i ye'tel. 
ROM.13.7	Tojola ti pejtelel chuqui tac yom bʌ mi la' toj: aq'uenla tojoñel ti chajp ti chajp jiñi mu' bʌ i ch'ʌmob tojoñel; p'isila ti' wenta jiñi yom bʌ mi la' p'is ti' wenta, q'uelela ti ñuc jiñi yom bʌ mi la' q'uel ti ñuc.
ROM.13.8	Mach yomic añ la' bet ti' tojlel la' pi'ʌlob, chʌn c'uxbin la' bʌ, come jiñi mu' bʌ i c'uxbin i pi'ʌlob ts'ʌcʌl mi' jac' jiñi mandar,
ROM.13.9	come mi yʌl jiñi mandar: “Mach a cha'len ts'i'lel, mach a cha'len tsʌnsa, mach a cha'len xujch', mach a cha'len jop't'añ,
ROM.13.10	Jiñi c'uxbiya ma'añic mi' p'ol wocol ti' tojlel yaño' bʌ; jiñi cha'añ i ts'ʌctesʌntel jiñi mandar jiñʌch che' mi lac cha'len c'uxbiya.
ROM.13.11	La cujil i yorajlelix wʌle, yomix mi lac ch'ojyel ti wʌyel,
ROM.13.12	Yomix ñumel jiñi ac'ʌlel, talix jiñi q'uiñ;
ROM.13.13	La' lac cha'len xʌmbal ti uts'at che' bajche' ti q'uiñil; mach yomic leco bʌ q'uiñijel, mi yʌc'ʌjel, mi ts'i'lel, mi jontolil, mi leto yic'ot mach yomic tsʌytsʌyña bʌ lac pusic'al cha'añ i wenlel lac pi'ʌlob.
ROM.13.14	Ña'tanla, ajñenla ti uts'at che' bajche' i cuxtʌlel lac Yum Jesucristo,
ROM.14.1	Ch'ʌmʌla ti la' wenta jiñi c'uño' bʌ ti' ñopol Dios, pero mach cha'añic mi caj la' cʌlʌx pejcan che' bajche' woli la' ña'tan ti la' pusic'al.
ROM.14.2	Añ mu' bʌ i ñop cha'añ uts'at mi laj c'ux pejtelel chuqui tac añ;
ROM.14.3	Jiñi mu' bʌ i c'ux pejtelel chuqui tac añ, mach mi' ts'a'len jiñi mach bʌ añic mi' c'ux; jiñi mach bʌ añic mi' c'ux, mach i lon al ti' pusic'al añ i mul jiñi mu' bʌ i c'ux ti pejtelel, come Dios mi' ch'ʌm ti' wenta.
ROM.14.4	¿Jatet majquiyet, cha'añ ma' melben i wiñic yam bʌ yumʌl? I wentajʌch i yum cha'añ mi' q'uel mi uts'at añ o mi mach uts'atic; pero xuc'ul mi caj i yajñel, come añ i p'ʌtʌlel lac Yum cha'añ mi' xuc'chocon.
ROM.14.5	Añ mu' bʌ i q'uel ti ñumen ñuc jump'ejl q'uiñ bajche' yam bʌ, yaño' bʌ junlajal jach mi' q'uel pejtelel q'uiñ tac. Ti jujuntiquil la' i ña'tan ti jump'ejl i pusic'al bajche' yom.
ROM.14.6	Jiñi mu' bʌ i q'uel jump'ejl q'uiñ ti ñumen ñuc che' bajche' yan tac bʌ q'uiñ, mi' c'ʌñ cha'añ mi' ñuq'uesan lac Yum. Jiñi junlajal jach bʌ mi' q'uel jiñi q'uiñ tac, ma'añic mi' ñuq'uesan lac Yum.
ROM.14.7	Ma'añic majqui cuxul cha'añ i bajñel jach yom, yic'ot ma'añic majqui mi' chʌmel cha'añ i bajñel jach yom.
ROM.14.8	Mi cuxulonla, cuxulonla cha'añ mi' q'uejlel ti ñuc lac Yum; yic'ot mi woli lac chʌmel, woli lac chʌmel cha'añ mi' q'uejlel ti ñuc lac Yum. Jiñi cha'añ mi cuxulonla, o mi woli lac chʌmel, i cha'añonla lac Yum. 
ROM.14.9	Come jiñʌch cha'añ tsa' chʌmi Cristo, tsa' cha' ch'ojyi, yic'ot tsa' cha' cuxtʌyi: cha'añ mi' yochel ti' Yum
ROM.14.10	Jatet, che' jiñi ¿chucoch woli a q'uel ti xmulil a wermañu? Yic'ot ¿chucoch ma' q'uel ti lolom a wermañu? Come ti lac pejtelel mi caj lac wa'tʌl ba' mi' caj i melonla Cristo,
ROM.14.11	come ts'ijbubil:
ROM.14.11	“Cuxulon, che'en lac Yum,
ROM.14.11	mi caj i ñocchocoñob i bʌ tic tojel
ROM.14.11	pejtelel wiñicob x'ixicob, yic'ot
ROM.14.11	ti pejtelelob mi caj i su'bob i ñuclel Dios.”
ROM.14.12	Jiñi cha'añ ti jujuntiquilonla mi caj lac su'b lac bʌ ti' tojel Dios.
ROM.14.13	Jiñi cha'añ, mach yomix mi lac chʌn q'uel ti xmulil lac pi'ʌlob,
ROM.14.14	Cujil cha'añ ma'añic chuqui bi'bi' ti' bajñelil,
ROM.14.15	Pero mi woli' a techben i ch'ijiyemlel i pusic'al a wermañu cha'añ ti' caj i bʌl a ñʌc', ma'añic woli' a c'uxbin che' bajche' yom. Mach a wʌc' ti sajtel cha'añ ti' caj i bʌl a ñʌc' jiñi a wermañu come Cristo tsa' chʌmi cha'añ a wermañu.
ROM.14.16	Wen ña'tan bajche' yom ma' mel ame q'uejlic ti leco jiñi uts'at bʌ mi la' mel, 
ROM.14.17	come ti' yumʌntel Dios ma'añic mi' coltañonla chuqui mi lac c'ux mi chuqui mi lac jap; cojach toj bʌ lac pusic'al, yic'ot i ñʌch'tʌlel; yic'ot i tijicñʌyel lac pusic'al ch'oyol bʌ ti Ch'ujul bʌ Espíritu.
ROM.14.18	Pero jiñi mu' bʌ i melben i ye'tel Cristo yic'ot i c'ʌjñibal che' bajche' jiñi, mi' q'uejlel ti uts'at ti Dios yic'ot ti wiñicob.
ROM.14.19	Jiñi cha'añ la' lac ña'tan chuqui tac yom cha'añ ñʌch'ʌl mi la cajñel yic'ot cha'añ mi laj comol colel majlel ti Cristo. 
ROM.14.20	Mach a jisʌben i ye'tel Dios cha'añ i bʌl a ñʌc', come isujm sʌc pejtelel chuqui tac añ;
ROM.14.21	Ñumen uts'at ma'añic mi lac c'ux we'elʌl yic'ot ma'añic mi lac jap vino mi yam bʌ mu' bʌ i tic'lʌben i pusic'al o mu' bʌ i yʌc' ti yajlel a wermañu. 
ROM.14.22	Mi añ chuqui wola' ñop, ñopo ti' xuc'tʌlel a pusic'al ti' wut Dios. Tijicña jiñi mach bʌ añic mi' tejchel tilebixel bʌ i pusic'al cha'añ i melbal mu' bʌ i q'uel ti uts'at.
ROM.14.23	Pero jiñi am bʌ tilebixel bʌ i pusic'al cha'añ chuqui woli i c'ux, mi' taj i mul, come mach ti jump'ejlic i pusic'al woli i c'ux; come ti' pejtelel mu' bʌ lac mel che' mach ti jump'ejlic lac pusic'al, jiñʌch mulil.
ROM.15.1	P'ʌtʌlon bʌ la, yom mi laj cuchbeñob i sajtemal
ROM.15.2	Ti jujuntiquilonla la' lac mel chuqui uts'at ti' tojlel lac pi'ʌlob cha'añ mi' tajob i colel ti Cristo,
ROM.15.3	come Cristo ma'añic tsi' mele chuqui yom i bajñel pusic'al, che' bajche' ts'ijbubil: “Jiñi tsa' bʌ i yʌ'leyetob, tsi' yʌ'leyoñob ja'el.”
ROM.15.4	Pejtelel tsa' bʌ ts'ijbunti ti wajali, tsa' ts'ijbunti cha'añ laj cʌntesʌntel.
ROM.15.5	Jiñi Dios mu' bʌ i yʌq'ueñonla i xuc'tʌlel yic'ot i ñuq'uesʌntel lac pusic'al, la' i yʌq'uetla ti tem ajñel ti jump'ejl la' pusic'al che' bajche' yom Cristo Jesús,
ROM.15.6	cha'añ ti jump'ejl la' pusic'al mi la' tem tsictesan i ñuclel Dios, i Tat lac Yum Jesucristo.
ROM.15.7	Jiñi cha'añ tem ch'ʌmʌla la' bʌ ti' wenta che' bajche' Cristo tsi' ch'ʌmʌyetla ti' wenta, cha'añ i ñuq'uesʌntel Dios. 
ROM.15.8	Come mic su'beñetla tsa' tili Cristo Jesús i coltañ jiñi tsepbilo' bʌ i pʌchʌlel cha'añ mi yʌc' ti tsictiyel isujmlel Dios, cha'añ mi' ts'ʌctesan ja'el jiñi t'añ tsa' bʌ su'bentiyob lac ñojte'el, 
ROM.15.9	yic'ot cha'añ mi' tsictesʌbeñob i ñuclel Dios jiñi gentilob tsa' bʌ p'untʌntiyob ti Dios, che' bajche' ts'ijbubil:
ROM.15.9	“Jiñi cha'añ mi caj c su'b a ñuclel ti' tojlel gentilob
ROM.15.9	mi caj j c'ʌyibeñet a c'aba'.”
ROM.15.10	Mi' cha' al:
ROM.15.10	“Tijicñesan la' pusic'al gentilet bʌ la,
ROM.15.10	temel yic'ot i cha'año' bʌ Dios.”
ROM.15.11	Ts'ijbubil ja'el:
ROM.15.11	“Su'bula i ñuclel lac Yum pejtelel gentilet bʌ la,
ROM.15.11	yic'ot su'bula i ñuclel pejtelel xchumtʌl tac.”
ROM.15.12	Tsi' cha' alʌ Isaías:
ROM.15.12	“Mi caj i tilel i p'olbal Isaí,
ROM.15.12	cha'añ mi' cha'len i yumʌntel
ROM.15.12	ti' tojlel pejtelel pañimil,
ROM.15.12	mu' bʌ caj i pijtañob.”
ROM.15.13	Jiñi Dios mu' bʌ i yʌq'ueñonla lac pijtaya, la' i bujt'esan la' pusic'al ti' tijicñʌyel yic'ot i ñʌch'tʌlel che' mi la' ñop, cha'añ mi wen p'ojlel i xuc'tʌlel la' pusic'al ti pijtaya ti' p'ʌtʌlel jiñi Ch'ujul bʌ Espíritu.
ROM.15.14	Quermañujob cujil ti isujm, añ ca'bʌl i yutslel la' pusic'al yic'ot la' ña'tʌbal. La' wujil bajche' yom mi la' xic'ben la' bʌ ti uts'at. 
ROM.15.15	Pero tsa' c ña'ta ts'ijbubeñetla quermañujob, anquese mach che'ic yom, cha'añ mi la' cha' ña'tan, mic mel cha'añ i yutslel i pusic'al Dios tsa' bʌ aq'uentiyon, 
ROM.15.16	cha'añ mi cochel ti x'e'tel i cha'añ Jesucristo ti' tojlel gentilob, cha'añ mic su'beñob i wen t'añ Dios, cha'añ mi cʌq'uen Dios jiñi gentilob che' bajche' jump'ejl ofrenda mu' bʌ i mulan, sʌc-esʌbil bʌ ti Ch'ujul bʌ Espíritu.
ROM.15.17	Ti Cristo Jesús mij q'uel c bʌ ti ñuc cha'añ que'tel aq'uebilon bʌ ti Dios. 
ROM.15.18	Come ma'añic chuqui com c tsictesan, cojach jiñi tsa' bʌ i mele Cristo tic tojlel, che' bʌ tsi' c'ʌñʌ c t'añ yic'ot c melbal, cha'añ mi' jac'ob t'añ jiñi gentilob. 
ROM.15.19	Tsi' pʌsʌ ñuc bʌ i yejtal i p'ʌtʌlel yic'ot bʌbʌq'uen tac bʌ ti' p'ʌtʌlel i yEspíritu Dios,
ROM.15.20	Jiñʌch che' bajche' tsa' c cha'le wersa c su'b jiñi wen t'añ ba' maxto su'bilic i c'aba' Cristo ame wolic c cha' su'b ba' tsi' ñaxan su'bu yam bʌ wiñic,
ROM.15.21	come ts'ijbubil:
ROM.15.21	“Mi caj i c'otel i wut wiñicob x'ixicob
ROM.15.21	mach bʌ añic tsa' su'bentiyob isujmlel Cristo;
ROM.15.21	yic'ot mach bʌ añic ba' ora tsi' yu'biyob Cristo,
ROM.15.21	mi caj i ch'ʌmbeñob isujm.”
ROM.15.22	Che' bʌ tsa' c ña'ta majlel ba'añetla, añ ca'bʌl chuqui tsi' mʌctayon.
ROM.15.23	Pero wʌle ma'añix ba' jochol lum ba' yom mic mel que'tel, come añix ca'bʌl ja'b com majlel ba'añetla, 
ROM.15.24	ba' ora mic majlel ti España, mi caj ñumel ba'añetla cha'añ mij q'ueletla, che' bʌ tsa'ix poj tem ajñiyonla, mic pijtan cha'añ mi la' coltañon c'ʌlʌl jinto mi j c'otel ya' ba' samiyon.
ROM.15.25	Pero wʌle mic majlel ti Jerusalén
ROM.15.26	come jiñi año' bʌ ti Macedonia yic'ot ti Acaya tsi' yʌc'ʌyob ofrenda cha'añ i coltʌntel i cha'año' bʌ Dios ya' ti Jerusalén mach bʌ añobic i chu'bʌañ.
ROM.15.27	Tsi' ña'tayob cha'añ uts'at mi' melob ili coltaya, come añob i bet ti' tojlel israelob, come jiñi gentilob tsa' tem aq'uentiyob i wenlel ti Dios yic'otob, jiñi cha'añ yom mi' coltañob ja'el ti' chu'bʌañ jiñi hermañujob año' bʌ ti Jerusalén.
ROM.15.28	Jiñi cha'añ ba' ora mi cujtel ti jiñi e'tel, che' bʌ tsa'ix cʌq'ueyob i majtañ, mi caj c ñumel ba'añetla che' mic majlel ti España. 
ROM.15.29	Cujil che' mij c'otel ba'añetla, Cristo mi caj i yʌq'ueñonla ca'bʌl lac wenlel yic'ot lac tijicñʌyel [ti jiñi wen t'añ.]
ROM.15.30	Pero wʌle mic cha'len wocol t'añ ti la' tojlel hermañujob cha'añ ti lac Yum Jesucristo, yic'ot cha'añ ti jiñi Espíritu mu' bʌ i yʌq'ueñonla laj c'uxbin lac bʌ, cha'añ mi la' coltañon ti oración, pejcanla Dios cha'añon, 
ROM.15.31	cha'añ ma'añic mic chujquel ti' c'ʌb jiñi mach bʌ añic mi' ñopob ya' ti Judea, cha'añ uts'at mi' ch'ʌmob i majtañ mu' bʌ caj cʌq'ueñob i cha'año' bʌ Dios ya' ti Jerusalén,
ROM.15.32	cha'añ mi che'ʌch yom Dios tijicña mij c'otel ba'añetla yic'ot cha'añ mij c'aj coj ba'añetla.
ROM.15.33	Jiñi Dios mu' bʌ i yʌq'ueñonla i ñʌch'tʌlel lac pusic'al la' ajñic la' wic'ot ti la' pejtelel. Amén.
ROM.16.1	Com cʌq'ueñetla la' cʌn jiñi la quermana Febe am bʌ i ye'tel ti diaconisa
ROM.16.2	Ch'ʌmʌla ti la' wenta come añetla ti lac Yum, che' bajche' yom mi' melob jiñi i cha'año' bʌ Dios, coltañla mi añ chuqui yom, come ca'bʌlix tsi' colta hermañujob, yic'ot tsi' coltayon ja'el.
ROM.16.3	Aq'ueñob saludo Priscila yic'ot Aquila,
ROM.16.4	tsa' bʌ yʌlʌ tsʌnsʌntelob cha'añ tsi' coltayoñob, mach joñoñic jach mic su'beñob wocolix i yʌlʌ Priscila yic'ot Aquila, che'ʌch ja'el pejtelel jiñi xñopt'añob gentilob baqui jach mi' tempañob i bʌ. 
ROM.16.5	Aq'uenla saludo ja'el xñopt'añob mu' bʌ i tempañob i bʌ ya' ti' yotot.
ROM.16.6	Aq'uenla saludo María tsa' bʌ i wen cha'le e'tel ti la' tojlel. 
ROM.16.7	Aq'uenla saludo Andrónico yic'ot Junias,
ROM.16.8	Aq'uenla saludo Amplias mu' bʌ j c'uxbin ti lac Yum. 
ROM.16.9	Aq'uenla saludo Urbano c pi'ʌlo' bʌ ti e'tel ti Cristo Jesús, yic'ot Estaquis mu' bʌ j c'uxbin. 
ROM.16.10	Aq'uenla saludo Apeles tsa' bʌ i cuchu wocol ti' ye'tel Cristo. Aq'uenla saludo jiñi año' bʌ ti' yotot Aristóbulo. 
ROM.16.11	Aq'uenla saludo Herodión jiñi j cʌñʌ bʌ. Aq'uenla saludo jiñi año' bʌ ti' yotot Narciso año' bʌ ti ñopol lac Yum.
ROM.16.12	Aq'uenla saludo Trifena yic'ot Trifosa woli bʌ i wen cha'leñob e'tel ti lac Yum. Aq'uenla saludo jiñi c'uxbibil bʌ hermana Pérsida, tsa' bʌ i wen cha'le e'tel ti lac Yum. 
ROM.16.13	Aq'uenla saludo Rufo, yajcʌbil bʌ ti lac Yum, yic'ot i ña' tsa' bʌ i c'uxbiyon che' bajche' c ña'. 
ROM.16.14	Aq'uenla saludo Asíncrito, yic'ot Flegonte yic'ot Hermas yic'ot Patrobas yic'ot Hermes yic'ot lac quermañujob ya' bʌ añob yic'ot. 
ROM.16.15	Aq'uenla saludo Filólogo yic'ot Julia yic'ot Nereo yic'ot x'ixic bʌ i yeran, yic'ot Olimpas yic'ot pejtelel i cha'año' bʌ Dios ya' bʌ añob yic'ot.
ROM.16.16	Aq'uen la' bʌ cortesía, ts'ujts'un la' bʌ ti sʌclel la' pusic'al.
ROM.16.17	Mic su'beñetla ti wocol t'añ hermañujob wen q'uelela jiñi mu' bʌ i t'oxetla ti t'añ yic'ot mu' bʌ i contrajin la' cʌntesʌntel tsa' bʌ la' ñopo. Tʌts'ʌ la' bʌ ba' añob.
ROM.16.18	Come jiñi wiñicob x'ixicob mu' bʌ i cha'leñob bajche' jiñi ma'añic mi' jac'ob chuqui yom lac Yum Jesucristo, jiñi jach mi' jac'ob chuqui yomob i bajñel i pusic'al,
ROM.16.19	Che' woli la' jac' woli i tsictiyel ti pejtelel wiñicob x'ixicob, jiñi cha'añ tijicñayon cha'añetla. Pero com che' añ wen bʌ la' ña'tʌbal cha'añ mi la' mel chuqui uts'at, pero mach comic mi la' cha'len jontolil.
ROM.16.20	Jiñi Dios mu' bʌ i yʌq'ueñonla i ñʌch'tʌlel lac pusic'al mach jalix mi caj i yʌq'ueñetla la' t'uchtan Satanás. La' ajñic la' wic'ot i yutslel i pusic'al lac Yum Jesucristo.
ROM.16.21	Mi yʌq'ueñetla saludo Timoteo
ROM.16.22	Joñon Tercio,
ROM.16.23	Mi yʌq'ueñetla saludo Gayo
ROM.16.24	[La' ajñic la' wic'ot i yutslel i pusic'al lac Yum Jesucristo ti la' pejtelel. Amén.]
ROM.16.25	Jiñi Dios mu' bʌ i p'ʌt-esañetla che' bajche' mi yʌl jiñi wen t'añ mu' bʌ c su'b, mu' bʌ i yʌc' ti cʌjñel Jesucristo, come tsi' tsictesa jiñi mucul tac bʌ mach bʌ tsiquilic ti yam bʌ ora
ROM.16.26	che' ja'el tsictiyemix jiñi t'añ wʌle, ts'ijbubil i cha'añ x'alt'añob cha'añ ti' mandar jiñi Dios am bʌ ti pejtelel ora, tsi' yʌc'ʌ ti cʌjñel ti pejtelel pañimil cha'añ mi' jac'ob jiñi mu' bʌ i ñopob, 
ROM.16.27	jiñi cojach bʌ Dios am bʌ i ña'tʌbal,
1CO.1.1	Pablojon quic'ot la quermañu Sóstenes, pʌybilon ti apóstol i cha'añ Jesucristo che' bajche' yom Dios, 
1CO.1.2	jatetla xñopt'añet bʌ la i cha'añ Dios ya' ti Corinto, tsa'ix ajq'uiyetla ti' wenta Dios, pʌybiletla cha'añ mi la' wochel ti ch'ujul ti Cristo Jesús temel yic'ot pejtel mu' bʌ i pejcañob lac Yum Jesucristo ti' c'aba', baqui jach añob, jiñi lac Yum i yumobʌch ja'el. 
1CO.1.3	La' aq'uentiquetla i yutslel i pusic'al Dios yic'ot i ñʌch'tʌlel la' pusic'al ch'oyol bʌ ti Dios lac Tat yic'ot ti lac Yum Jesucristo.
1CO.1.4	Ti pejtelel ora mic su'ben c Dios wocolix i yʌlʌ cha'añetla, come aq'uebiletla i yutslel i pusic'al Dios ti Cristo Jesús. 
1CO.1.5	Ti Cristo tsa' p'ojli la' wenlel ti pejtelel chuqui tac añ, ti la' t'añ yic'ot ti la' ña'tʌbal. 
1CO.1.6	Come woli' tsictiyel i ye'tel Cristo ti la' tojlel che' bajche' tsa' c su'beyetla. 
1CO.1.7	Che' jiñi ma'añic chuqui añ to yom la' cha'añ, come wen chajpʌbiletla woli la' pijtan lac Yum Jesucristo mu' bʌ caj i tsictiyel.
1CO.1.8	Che' ja'el mi caj i chʌn xuc'chocoñetla c'ʌlʌl ti' jilibal cha'añ ma'añic la' mul che' ti' q'uiñilel lac Yum Jesucristo.
1CO.1.9	Xuc'ul Dios
1CO.1.10	Quermañujob, mic su'beñetla ti wocol t'añ ti' c'aba' lac Yum Jesucristo, yom junlajal chuqui mi la' ña'tan, mach yomic mi la' t'ox la' bʌ ti leto, tem ajñenla ti uts'at ti jump'ejl la' pusic'al yic'ot ti jump'ejl la' ña'tʌbal.
1CO.1.11	Come tsa' cu'bi bajche' añetla quermañujob, jiñi año' bʌ ti' yotot Cloé tsi' su'beyoñob cha'añ woli la' wʌ'len la' bʌ. 
1CO.1.12	Jiñi com bʌ c su'beñetla jiñʌch cha'añ ti jujuntiquiletla mi' la' wʌl: “Joñon i cha'añon Pablo.” “Joñon i cha'añon Apolos.”
1CO.1.13	¿T'oxol ba Cristo? ¿Tsa' ba ch'ijle ti cruz Pablo cha'añetla? ¿Tsa' ba la' ch'ʌmʌ ja' ti' c'aba' Pablo?
1CO.1.14	Mic su'ben Dios wocolix i yʌlʌ come ma'añic tsa' cʌq'ueyetla ch'ʌmja', cojach tsa' cʌq'ueyob ch'ʌmja' Crispo
1CO.1.15	ame añic majch mi' lon al cha'añ tsa' cʌq'ue ch'ʌmja' tij c'aba'. 
1CO.1.16	Che' ja'el tsa' cʌq'ue ch'ʌmja' jiñi año' bʌ ti' yotot Estéfanas
1CO.1.17	Come Cristo ma'añic tsi' chocoyon majlel cha'añ mi cʌc' ch'ʌmja',
1CO.1.18	Jiñi sajtemo' bʌ mi' yʌlob tonto jax isujmlel jiñi cruz; pero joñonla coltʌbilon bʌ la, la cujil jiñʌch i p'ʌtʌlel Dios. 
1CO.1.19	Come ts'ijbubil:
1CO.1.19	“Mi caj c jisʌbeñob i ña'tʌbal jiñi ca'bʌl bʌ i ña'tʌbal.
1CO.1.19	Mi caj c socbeñob i pusic'al jiñi año' bʌ ca'bʌl i pusic'al.” 
1CO.1.20	¿Baqui añ jiñi ca'bʌl bʌ i ña'tʌbal? ¿Baqui añ jiñi xts'ijbaya? ¿Baqui añ jiñi mu' bʌ i ña'tan isujmlel jiñi pañimil am bʌ wʌle? ¿Mach ba tsa'ic i pʌsʌ Dios sojquem jax i ña'tʌbal jiñi pañimil? 
1CO.1.21	Come jiñi año' bʌ ti pañimil ma'añic mi' cʌñob Dios cha'añ ti' bajñel ña'tʌbal, ma'añic tsi' cʌñʌyob anquese tsi' yʌc'ʌ ti cʌjñel i ña'tʌbal, pero Dios ti ca'bʌl i yutslel tsi' ña'ta i coltañ jiñi xñopt'añob ti t'añ anquese ma'añix i c'ʌjñibal mi yʌlob.
1CO.1.22	Jiñi judíojob mi' wersa c'ajtibeñob i yejtal
1CO.1.23	Pero joñonla mi lac su'b Cristo tsa' bʌ ch'ijle ti cruz, jiñi t'añ mi' yʌc' ti yajlel judíojob, tonto jax jiñi t'añ mi' yʌlob gentilob.
1CO.1.24	Pero jiñi pʌybilo' bʌ, mi judíojob, mi griegojob, mi' ña'tañob jiñi Cristo i p'ʌtʌlelʌch Dios yic'ot i ña'tʌbalʌch Dios ja'el. 
1CO.1.25	Come i ña'tʌbal Dios mu' bʌ i yʌjlel ti tonto ñumen ñuc bajche' i ña'tʌbal wiñicob x'ixicob; pero i melbal Dios mach bʌ añix i p'ʌtʌlel mi lon q'uelob wiñicob, ñumen p'ʌtʌlʌch bajche' i p'ʌtʌlel wiñicob x'ixicob.
1CO.1.26	Ña'tanla quermañujob, bajche' tsa' pʌjyiyetla, q'uelela, ma'añic ca'bʌl año' bʌ ca'bʌl i ña'tʌbal ti la' tojlel, ma'añic ca'bʌl p'ʌtʌlo' bʌ, mi ca'bʌlic ñuco' bʌ.
1CO.1.27	Jiñi mu' bʌ i q'uejlel ti tonto wʌ' ti pañimil, Dios tsi' yajca cha'añ mi' yʌc' ti quisin jiñi ca'bʌlo' bʌ i ña'tʌbal; che' ja'el tsi' yajca jiñi mach bʌ p'ʌtʌlic ti pañimil cha'añ mi' yʌc' ti quisin jiñi p'ʌtʌlo' bʌ. 
1CO.1.28	Yic'ot ja'el Dios tsi' yajca jiñi mach bʌ ñuquic ti pañimil yic'ot jiñi ts'a'lebil bʌ yic'ot jiñi mach bʌ añic i c'ʌjñibal, cha'añ mi' jisan jiñi am bʌ i c'ʌjñibal ti' tojlel wiñicob x'ixicob, 
1CO.1.29	cha'añ ma'añic majqui mi mejlel i chañ-esan i bʌ ti' tojlel Dios.
1CO.1.30	Come Dios tsi' yʌq'ueyetla la' wajñel ti Cristo Jesús, Dios tsi' yʌq'ueyonla Cristo jiñʌch lac ña'tʌbal tilem bʌ ti Dios, tsa' bʌ i q'ueleyonla ti toj,
1CO.1.31	cha'añ mi' ts'ʌctiyel che' bajche' ts'ijbubil: “Jiñi mu' bʌ i q'uel i bʌ ti ñuc, la' i q'uel i bʌ ti ñuc cha'añ tsa'ix i ñopo lac Yum.”
1CO.2.1	Jiñi cha'añ quermañujob, che' bʌ tsa' c'otiyon ba'añetla ma'añic tsa' c pejcayetla ti to'ol ch'ejl jach bʌ t'añ yic'ot c bajñel ña'tʌbal che' bʌ tsa' c su'beyetla i t'añ Dios,
1CO.2.2	come tsa' cʌlʌ tic pusic'al ma'añic chuqui mi caj c ña'tan ti la' tojlel, cojach Jesucristo tsa' bʌ ch'ijle ti cruz.
1CO.2.3	Che' bʌ ya'añon yic'otetla wen c'uñon jax,
1CO.2.4	Che' bʌ tsa' c cha'le t'añ yic'ot che' bʌ tsa' c cha'le subt'añ, ma'añic tsa' j c'ʌñʌ c bajñel t'añ tilem jach bʌ tic ña'tʌbal, pero jiñʌch jiñi Espíritu tsa' bʌ i pʌsʌ i p'ʌtʌlel,
1CO.2.5	cha'añ che' jiñi, la' xuc'tʌlel mach ch'oyolic ti wiñicob x'ixicob, pero ch'oyolʌch ti' p'ʌtʌlel Dios.
1CO.2.6	Mic su'b lojon i ña'tʌbal Dios ti' tojlelob jiñi tsa'ix bʌ i ch'ʌmbeyob isujm i t'añ Dios, ma'añic mic su'b lojon i ña'tʌbalʌl pañimil,
1CO.2.7	pero mic su'b lojon i ña'tʌbal Dios mach bʌ tsictiyemic ti yam bʌ ora, jiñi mucul bʌ i ña'tʌbal Dios tsa' bʌ i wʌn wa'choco che' bʌ maxto añic pañimil, cha'añ mi' yʌq'ueñonla lac ñuclel.
1CO.2.8	Jiñi yumʌlob ti pañimil ma'añic tsi' cʌñʌyob i ña'tʌbal Dios mi juntiquilic, come tsa'ic i cʌñʌyob, che' jiñi ma'añic tsi' ch'ijiyob ti cruz lac Yum am bʌ i ñuclel.
1CO.2.9	Come ts'ijbubil:
1CO.2.9	“Jiñi mach bʌ q'uelbilic ti' wut wiñicob,
1CO.2.9	jiñi mach bʌ u'bibilic ti' chiquin wiñicob,
1CO.2.9	jiñi mach bʌ añic tsi' ña'tayob wiñicob ti' pusic'al,
1CO.2.9	jiñʌch tsa' bʌ i chajpa Dios cha'añ mi yʌq'ueñob jiñi mu' bʌ i c'uxbiñob.”
1CO.2.10	Pero Dios tsi' laj tsictesʌbeyonla ti' p'ʌtʌlel jiñi Espíritu, come jiñi Espíritu mi' laj ch'ʌmben isujmlel jiñi wocol tac bʌ ti' ch'ʌmbentel isujm. 
1CO.2.11	Come ¿am ba juntiquil wiñic mu' bʌ mejlel i cʌmben i pusic'al yam bʌ wiñic? ¿Mach ba jiñic jach i ch'ujlel jiñi wiñic mi' ña'tan chuqui añ ti' bajñel pusic'al? Che' ja'el, ma'añic majch mi' cʌmben i ña'tʌbal Dios, cojach i yEspíritu Dios.
1CO.2.12	Ma'añic tsa' aq'uentiyonla i ña'tʌbal pañimil, pero tsa' aq'uentiyonla jiñi Espíritu ch'oyol bʌ ti Dios cha'añ mi lac ña'tan chuqui woli' yʌq'ueñonla Dios.
1CO.2.13	Jiñʌch mu' bʌ c su'b lojon, jiñi t'añ mu' bʌ c su'b lojon mach tilemic ti wiñicob ca'bʌl bʌ i ña'tʌbal ti pañimil, pero jiñi Espíritu tsi' yʌq'ueñon lojon jiñi t'añ cha'añ mic tsictesʌbeñob jiñi mu' bʌ i jac'beñob jiñi Espíritu.
1CO.2.14	Pero jiñi mach bʌ añic Espíritu yic'ot, ma'añic mi' ch'ʌmben isujm jiñi ch'oyol bʌ ti' yEspíritu Dios,
1CO.2.15	Pero jiñi am bʌ i cha'añ jiñi Espíritu, mux i mejlel i laj ch'ʌmben isujm. Ma'añic majch mi' cʌmben i pusic'al jiñi wiñic.
1CO.2.16	¿Majqui tsi' cʌmbe i ña'tʌbal lac Yum? ¿Majqui mi caj i cʌntesan?
1CO.3.1	Che' jiñi quermañujob, ma'añic tsa' mejli c pejcañetla che' bajche' mic pejcan jiñi mu' bʌ i jac'beñob i yEspíritu Dios,
1CO.3.2	Tsa' cʌq'ueyetla la' jap leche, ma'añic tsa' cʌq'ueyetla we'elʌl, come maxto mejlic la' c'ux, c'ʌlʌl wʌle mach mejliquetla,
1CO.3.3	come woli to la' jac'ben i tsuculel la' pusic'al. Woli la' tsʌjyuben la' bʌ la' wenlel, woliyetla ti leto,
1CO.3.4	Come juntiquil mi' yʌl: “Ti isujm i cha'añon Pablo.” Yam bʌ mi' yʌl: “I cha'añon Apolos.” ¿Mach ba wolic la' jac'ben i tsuculel la' pusic'al?
1CO.3.5	¿Majqui jiñi Pablo che' jiñi yic'ot majqui jiñi Apolos? X'e'telon jach lojon tsa' bʌ cʌq'ueyet la' ñop Dios cha'añ ti' p'ʌtʌlel lac Yum tsa' bʌ i yʌq'ueyon lojon ti jujuntiquil. 
1CO.3.6	Joñon tsa' c cha'le pac',
1CO.3.7	Che' jiñi mach ñuquic jiñi mu' bʌ i cha'len pac' yic'ot jiñi mu' bʌ i mul, cojach Dios mu' bʌ i yʌc' ti colel. 
1CO.3.8	Jiñi mu' bʌ i cha'len pac' yic'ot jiñi mu' bʌ i mul junlajalob jach, anquese ti jujuntiquil mi caj i yʌq'ueñtelob i chobejtʌbal che' bajche' añ i ye'tel. 
1CO.3.9	Come joñon lojon x'e'telon jach lojon i cha'añ Dios, jatetla i choletla Dios,
1CO.3.10	Che' bajche' tsa' aq'uentiyon i yutslel i pusic'al Dios, tsa' c ts'ajquibe i c'ʌclib otot che' bajche' juntiquil wen yujil bʌ i wa'chocontel otot, yam bʌ mi' wa'chocon i ye'tel ti' pam i c'ʌclib; pero ti jujuntiquil la' i q'uel bajche' mi' wa'chocon i ye'tel ti' pam.
1CO.3.11	Come ma'añic majqui mi mejlel i yʌq'ueñ yam bʌ i c'ʌclib otot, jiñi laj c'ʌclib jiñʌch Jesucristo.
1CO.3.12	Mi añ majch mi' c'ʌn oro, mi sʌsʌc taq'uiñ, mi c'ax wen bʌ xajlel, o mi te', mi jam, mi tiquin pimel cha'añ mi' wa'chocon otot ti' pam jiñi i c'ʌclib, 
1CO.3.13	mi caj i tsictiyel bajche' yilal i ye'tel jujuntiquil wiñic ti jiñi q'uiñ che' mi' yʌjq'uel ti tsictiyel, mi caj i tsictiyel ti c'ajc mi weñʌch i ye'tel jujuntiquil wiñic.
1CO.3.14	Mi ma'añic tsa' jili ti c'ajc i ye'tel tsa' bʌ i wa'choco ti' pam, mi caj i yʌq'ueñtel i chobejtʌbal. 
1CO.3.15	Mi tsa' puli i ye'tel ma'añix i chobejtʌbal,
1CO.3.16	¿Mach ba la' wujilic cha'añ i templojetla Dios yic'ot i yEspíritu Dios mi' chumtʌl la' wic'ot?
1CO.3.17	Mi añ majch mi' jisʌben i templo Dios, Dios mi caj i jisan jiñi wiñic x'ixic, come jatetʌchla jiñi ch'ujul bʌ i Templo Dios.
1CO.3.18	Mach la' lon lotin la bʌ. Mi añ ti la' tojlel mu' bʌ i lon al ti' pusic'al añ ca'bʌl i ña'tʌbal ila ti pañimil, la' i q'uel i bʌ che' ma'añic chuqui yujil, cha'añ che' jiñi mi mejlel i taj wen bʌ i ña'tʌbal.
1CO.3.19	Come Dios mi' q'uel ti tonto i ña'tʌbal jiñi pañimil che' bajche' ts'ijbubil: “Dios mi' tsictesan lolom jach jiñi año' bʌ ca'bʌl i ña'tʌbal che' mayajax woli' melob.”
1CO.3.20	Ts'ijbubil ja'el: “Lac Yum yujil lolom jach chuqui mi' yʌlob ti' bajñel pusic'al jiñi año' bʌ ca'bʌl i ña'tʌbal.”
1CO.3.21	Jiñi cha'añ mach yomic mi la' lon q'uel ti ñuc wiñicob x'ixicob, come laj la' cha'añʌch pejtelel chuqui tac añ: 
1CO.3.22	mi Pablo, mi Apolos, mi Pedro, mi jiñi pañimil yic'ot chuqui woli' yujtel wʌle yic'ot chuqui mi' caj ti ujtel che' cuxuletla yic'ot che' mi la' chʌmel, laj la' cha'añʌch.
1CO.3.23	Jatetla i cha'añetla Cristo. Jiñi Cristo i cha'añʌch Dios.
1CO.4.1	La' i ña'tañob wiñicob x'e'telon jach lojon i cha'añ Cristo, xcʌntayajon lojon cha'añ isujmlel Dios mach bʌ tsictiyemic ti yam bʌ ora.
1CO.4.2	Jiñi cha'añ, ti jujuntiquil jiñi xcʌntaya wersa yom xuc'ul mi' pʌs i bʌ ti' ye'tel i yum. 
1CO.4.3	Ma'añic mic mel c pusic'al cha'añ chuqui mi' yʌlob wiñicob, mi jatetla o mi yaño' bʌ, mi woli la' wʌl uts'aton o mach uts'atoñic, joñon ja'el ma'añic mic bajñel su'b c bʌ ti wen.
1CO.4.4	Anquese ma'añic woli ti t'añ c pusic'al, ma'añic mic su'b c bʌ ti uts'at, jiñi mu' bʌ i q'uelon, mu' bʌ caj i melon jiñʌch lac Yum.
1CO.4.5	Jiñi cha'añ mach mi la' su'b mi uts'at o mi mach uts'atobic wiñicob x'ixicob che' maxto i yorajlelic, jinto mi' tilel lac Yum mi caj i tsictesan jiñi mucul tac bʌ mach bʌ tsictiyemic yic'ot mi caj i tsictesan chuqui woli i ña'tan lac pusic'al. Che' jiñi ti jujuntiquil wiñicob x'ixicob mi caj i tsictesʌbentel i ñuclel ti Dios.
1CO.4.6	Jiñi cha'añ quermañujob, tsa'ix j tajbe i c'aba' Apolos yic'ot j c'aba' cha'añ mij cʌntesañetla, come c'ux mi cubiñetla, cha'añ mi la' ñop ti joñon lojon bajche' yom mi la' wajñel che' bajche' ts'ijbubil, ame ti' cajic juntiquil mi caj la' q'uel ti lolom jiñi yaño' bʌ.
1CO.4.7	Come ¿majqui tsi' yʌq'ueyetla la' c'ʌjñibal ti chajp ti chajp? ¿Mach ba aq'uebileticla ti la' majtañ jach? Mi aq'uebilet jach la, ¿chucoch ñuc mi la' q'uel la' bʌ che' bajche' mach aq'uebileticla ti la' majtañ?
1CO.4.8	Mi la' lon al jasʌlix la' cʌntesʌntel ti Dios, ca'bʌlix la' ña'tʌbal. Che' mach ya'ic añon lojon la' wic'ot mi la' lon mel la' bʌ che' bajche' reyetla. Uts'at, aja reyeticla cha'añ che' jiñi temel mi lac cha'len yumʌntel.
1CO.4.9	Come mic ña'tan Dios tsi' yʌc'ʌyon lojon ti wi'il pat che' bajche' chucbil bʌ wiñicob mu' bʌ caj i tsʌnsʌntelob,
1CO.4.10	Tonto mij q'uejlel lojon cha'añ c'ux mi cu'bin lojon Cristo, pero jatetla ca'bʌl la' ña'tʌbal ti Cristo; c'uñon lojon, pero jatetla p'ʌtʌletla, añ la' ñuclel, pero ts'a'lebilon lojon.
1CO.4.11	C'ʌlʌl wʌle mi cu'bin lojon wi'ñal yic'ot tiquinti', pits'ilon lojon, mic poch'intel lojon yic'ot ma'añic xuc'ul bʌ chumlibʌl baqui mic chumtʌl lojon.
1CO.4.12	Mic cha'len lojon wersa e'tel tij c'ʌb,
1CO.4.13	Jiñi mu' bʌ i to'ol aloñ lojon, mic pejcan lojon ti uts bʌ t'añ, mij q'uejlel lojon c'ʌlʌl wʌle che' bajche' misujelʌl, che' bajche' i bi'bi'lel pejtelel chuqui tac mi' chojquel.
1CO.4.14	Ma'añic wolic ts'ijban ili t'añ cha'añ mi cʌq'uetla ti quisin, pero cha'añ mic xic'beñetla ti uts'at che' bajche' calobiletla mu' bʌ j c'uxbin. 
1CO.4.15	Añic la' cha'añ lujump'ejl mil xcʌntesajob ti Cristo, juntiquil jach la' tat, come ti Cristo Jesús joñon tsa' c teche j cʌntesañetla ti jiñi wen t'añ. 
1CO.4.16	Jiñi cha'añ ti wocol t'añ mic su'beñetla, melela che' bajche' mic mel.
1CO.4.17	Jiñi cha'añ tsa' c choco majlel Timoteo ba'añetla, jiñʌch c'uxbibil bʌ calobil yic'ot xuc'ul bʌ i pusic'al ti lac Yum, jiñʌch mu' bʌ caj i yʌq'ueñetla la' cha' ña'tan che' bajche' wolic ñop Cristo, che' bajche' mij cʌntesan xñopt'añob ti pejtelel pañimil baqui jach mi' tempañob i bʌ.
1CO.4.18	Lamitaletla ñuc mi la' q'uel la' bʌ cha'añ woli la' lon al ma'añix ba ora mic caj c chʌn tilel ba'añetla. 
1CO.4.19	Pero mach jalix mi caj j c'otel ba'añetla mi che' yom lac Yum, mi caj j q'uel mi añ i p'ʌtʌlel jiñi mu' bʌ i lon q'uelob i bʌ ti ñuc o mi to'ol t'añ jach woliyob. 
1CO.4.20	Come mach to'ol t'añic jach i yumʌntel Dios pero añ ca'bʌl i p'ʌtʌlel. 
1CO.4.21	¿Chuqui la' wom? ¿La' wom ba mic ch'ʌm tilel asiyal ba'añetla o la' wom ba mic tilel yic'ot c'uxbiya yic'ot i yutslel c pusic'al?
1CO.5.1	Isujm woli' yʌlob cha'añ añ juntiquil ti la' tojlel woli bʌ ti ts'i'lel, ñumen leco bajche' mi' melob jiñi sajtemo' bʌ, come jiñi wiñic wolix i yajñel yic'ot i majaña'.
1CO.5.2	Jatetla chañ mi la' lon mel la' bʌ. ¿Mach ba yomic mi la' wu'bin la' ch'ijiyemlel cha'añ i mul ili wiñic? ¿Mach ba yomic mi la' choc loq'uel ti la' tojlel jiñi tsa' bʌ i mele bajche' jiñi?
1CO.5.3	Isujm mach ya'ic añon la' wic'ot tic bʌc'tal, pero ya'añon ti espíritu, tsa'ix c ña'ta bajche' yom mi' mejlel jiñi am bʌ i mul. 
1CO.5.4	Che' temel añetla ya'ʌch añon quic'otetla yu'bil, come ya'añ i p'ʌtʌlel lac Yum Jesucristo, ti' c'aba' lac Yum Jesucristo mic su'beñetla, 
1CO.5.5	la' poj chojquic loq'uel ti la' tojlel jiñi wiñic cha'añ mi' yajñel ti' wenta Satanás, cha'añ mi' yu'bin wocol, cha'añ mi' jisʌntel i tsucul pusic'al, cha'añ mi' coltʌntel i ch'ujlel ti' q'uiñilel lac Yum.
1CO.5.6	Mach weñic mi la' q'uel la' bʌ ti ñuc. ¿Mach ba la' wujilic che' bajche' ts'ita' levadura
1CO.5.7	Chocola loq'uel jiñi tsucul bʌ la' melbal come tsijib melbiletixla, come jiñi lac Tʌñʌme'
1CO.5.8	Jiñi cha'añ la' lac mel q'uiñijel ti uts'at, mach yic'otic tsucul bʌ levadura, jiñʌch jontolil yic'ot mulil, yom jiñi isujm bʌ waj mach bʌ añic i levadurajlel, jiñʌch i sʌclel lac pusic'al.
1CO.5.9	Tsa' c ts'ijbubeyetla ti juñ cha'añ mach yomic mi la' tempan la' bʌ yic'ot jiñi mu' bʌ i cha'leñob ts'i'lel. 
1CO.5.10	Isujm, mach mejlic la' junyajlel loq'uel ti' tojlel i cha'año' bʌ pañimil mu' bʌ i cha'leñob ts'i'lel, mu' bʌ i chʌcleñob i chu'bʌañ, mu' bʌ i cha'leñob xujch', mu' bʌ i c'uxbiñob i diosob tac, muq'uic la' junyajlel loq'uel ti' tojlelob, che' jiñi, ma'añoñixla ti pañimil. 
1CO.5.11	Mic ts'ijbubeñetla wʌle, mach mi la' ñochtan mi juntiquilic,
1CO.5.12	come ¿am ba que'tel cha'añ mic mel jiñi mach bʌ ochemobic? ¿Mach ba la' wentajic mi la' mel jiñi ochemo' bʌ? 
1CO.5.13	Come Dios mi caj i mel jiñi mach bʌ ochemobic. Chocola loq'uel ti la' tojlel jiñi xjontolil.
1CO.6.1	Ixcu jatetla che' mi la' contrajin la bʌ yic'ot yaño' bʌ, ¿yom ba mi la' majlel la' mel la' bʌ ba'añ jiñi año' bʌ i ye'tel mach bʌ i cʌñʌyic Dios? ¿Mach ba yomic mi la' mel la' bʌ ti' tojlel i cha'año' bʌ Dios? 
1CO.6.2	¿Mach ba la' wujilic cha'añ i cha'año' bʌ Dios mi caj i melob i cha'año' bʌ pañimil? Mi jatetla mi caj la' mel i cha'año' bʌ pañimil, ¿mach ba mejlic la' mel jiñi mu' bʌ i cha'leñob leto ti la' tojlel? 
1CO.6.3	¿Mach ba la' wujilic mi caj lac mel ángelob? Jiñi cha'añ ñumen mi mejlel lac mel wiñicob ila ti pañimil.
1CO.6.4	Mi añ ti la' wenta cha'añ mi la' melob cha'añ chuqui tac woli ti ujtel ti ili ora, ¿chucoch che' jiñi mi la' chocob majlel ba'añ wiñicob mach bʌ la quermañujobic cha'añ mi' melob i bʌ? 
1CO.6.5	Mic su'beñetla iliyi cha'añ mi la' cha'len quisin. ¿Mach ba añic mi juntiquilic la quermañu yujil bʌ meloñel ti la' tojlel? 
1CO.6.6	Jiñi la quermañujob che' mi' contrajiñob i bʌ, mi' majlelob ti meloñel ti' tojlel jiñi año' bʌ i ye'tel mach bʌ añic mi' ñopob Dios. 
1CO.6.7	Isujm añix la' sajtemal che' jiñi, come woli la' contrajin la' bʌ ti' tojlel jiñi sajtemo' bʌ. ¿Chucoch ma'añic mi la' cuchben i mul la' wermañu che' mi' techbeñetla wocol? ¿Chucoch ma'añic mi la' ñusʌben che' mi' chilbeñetla la' chu'bʌañ?
1CO.6.8	Pero jatetla mi la' mel chuqui mach tojic, mi la' cha'len xujch', mi la' contrajin la' wermañujob.
1CO.6.9	¿Mach ba la' wujilic cha'añ ma'añic mi caj i yochelob ti' yumʌntel Dios jiñi mach bʌ tojobic? Mach mi la' lon jac' la' lotintel. Ma'añic mi caj i yochelob ti' yumʌntel Dios jiñi mu' bʌ i cha'leñob ts'i'lel, mi jiñic mu' bʌ i c'uxbiñob dios te' tac, mi jiñic mu' bʌ i tajob i yixic, mi jiñic mach bʌ añic mi' tic'ob i colosojlel i pusic'al, mi jiñic wiñicob mu' bʌ i wʌlʌc pi'leñob i bʌ, 
1CO.6.10	mi jiñic xujch'ob, mi jiñic xchʌclelob, mi jiñic xyʌc'ʌjelob, mi jiñic xp'ajoñelob, mi jiñic xlotob, ma'añic mi caj i yochelob ti' yumʌntel Dios.
1CO.6.11	Lamitaletla che'ʌch tsa' la' mele, pero wʌle pocbiletixla
1CO.6.12	Mi mejlel c mel pejtel chuqui com, mach tic'biloñic,
1CO.6.13	Uts'at we'elʌl cha'añ lac ñʌc'. Jiñi lac ñʌc' i yajñibʌch we'elʌl, pero Dios mi caj i jisan lac ñʌc' yic'ot we'elʌl. Jiñi lac bʌc'tal mach cha'añic ts'i'lel, i cha'añʌch lac Yum. Lac Yum mi caj i coltañ lac bʌc'tal.
1CO.6.14	Dios tsa' bʌ i teche ch'ojyel lac Yum mi caj i techonla ch'ojyel ja'el ti' p'ʌtʌlel.
1CO.6.15	¿Mach ba la' wujilic i cha'añʌch Cristo la' bʌc'tal?
1CO.6.16	¿Mach ba la' wujilic jiñi mu' bʌ i pi'len juntiquil xts'i'lel x'ixic, jump'ejl jach i bʌc'tal yic'ot? Come ¿mach ba añic mi yʌl jiñi wen t'añ: “Jiñi cha'tiquil mi' yochelob ti juntiquil jach?”
1CO.6.17	Jiñi mu' bʌ i yajñel yic'ot lac Yum mi' yochel ti jump'ejl jach i pusic'al yic'ot.
1CO.6.18	Puts'tanla ts'i'lel. Jiñi mu' bʌ i cha'len ts'i'lel ñumen mi' tic'lan i bʌc'tal bajche' jiñi mu' bʌ i cha'len yan tac bʌ mulil. 
1CO.6.19	¿Mach ba la' wujilic cha'añ la' bʌc'tal i templojʌch jiñi Ch'ujul bʌ Espíritu tsa' bʌ i yʌq'ueyetla Dios mu' bʌ i yajñel ti la' pusic'al? Come mach la' bajñel wentajic la' bʌ.
1CO.6.20	Come tsa' mʌjñiyetla, tojbiletla, jiñi cha'añ tsictesanla i ñuclel Dios ti la' bʌc'tal [yic'ot ti la' ch'ujlel, come i cha'añʌch Dios.]
1CO.7.1	Wolic ña'tan chuqui tsa' la' ts'ijbubeyon. Uts'at mi ma'añic mi' pʌy i yijñam wiñic. 
1CO.7.2	Pero cha'añ ti caj añ ca'bʌl mu' bʌ i tajob i yixic, jiñi cha'añ la' i pʌy i yijñam jujuntiquil wiñic, la' i taj i ñoxi'al jujuntiquil x'ixic. 
1CO.7.3	Jiñi wiñic la' i pi'len i yijñam ti uts'at, che' ja'el i yijñam la' i pi'len i ñoxi'al ti uts'at.
1CO.7.4	Jiñi x'ixic mach i bajñel cha'añic i bʌc'tal, come mi' yuman i ñoxi'al, che' ja'el i ñoxi'al mach i bajñel cha'añic i bʌc'tal, come mi' yuman i yijñam.
1CO.7.5	Mach la' cʌy la' pi'len la' bʌ, cojach mi la' wom ti la' cha'ticlel cha'añ mi la' wʌc' la' bʌ ti oración, che' mi' yujtel oración yom mi la' cha' pi'len la' bʌ ame i pʌyetla ti mulil Satanás che' ma'añic i p'ʌtʌlel la' pusic'al.
1CO.7.6	Che'ʌch mic su'b cha'añ mij coltañetla, mach ti mandaric wolic su'b. 
1CO.7.7	Come mi cʌl uts'at mi lajalob pejtel wiñicob che' bajche' joñon, pero ti jujuntiquil añ i c'ʌjñibal aq'uebil bʌ i cha'añ Dios, juntiquil añ junchajp i c'ʌjñibal, yam bʌ añ yam bʌ i c'ʌjñibal.
1CO.7.8	Mic su'ben jiñi maxto bʌ ñujpuñemobic yic'ot ja'el jiñi me'ba' x'ixicob cha'añ uts'at mi' chʌn ajñelob che' bajche' joñon. 
1CO.7.9	Mi mach mejlic i bajñel ajñelob ti uts'at, la' i cha'leñob ñujpuñijel, ñumen uts'at mi' cha'leñob ñujpuñijel, pero mach uts'atic mi' jac'ob i colosojlel i pusic'al.
1CO.7.10	Mic su'beñob jiñi ñujpuñijemo' bʌ, pero mach c mandaric wolic su'b, i mandarʌch lac Yum: Jiñi x'ixic mach i cʌy i ñoxi'al; 
1CO.7.11	mi tsi' cʌyʌ i ñoxi'al x'ixic la' ajñic ti' bajñelil, mi mach yomic ajñel ti' bajñelil, la' i cha' uts-esañob i bʌ yic'ot i ñoxi'al, che' ja'el jiñi wiñic mach i choc loq'uel i yijñam.
1CO.7.12	Jiñʌch mu' bʌ c su'b joñon, ma'añic tsi' su'bu lac Yum: Mi ma'añic mi' ñop lac Yum i yijñam juntiquil la quermañu, mach i choc loq'uel i yijñam che' yom to ajñel jiñi x'ixic yic'ot. 
1CO.7.13	Mi ma'añic mi' ñop lac Yum i ñoxi'al juntiquil hermana, mach i cʌy i ñoxi'al che' yom to ajñel jiñi wiñic yic'ot. 
1CO.7.14	Come jiñi wiñic mach bʌ añic mi' ñop lac Yum, mi' poj q'uejlel ti sʌc ti Dios che' woli' yajñel yic'ot i yijñam woli bʌ i ñop lac Yum; jiñi x'ixic mach bʌ añic mi' ñop lac Yum, mi' poj q'uejlel ti sʌc ti Dios che' woli' yajñel yic'ot i ñoxi'al mu' bʌ i ñop. Mi mach che'iqui, mach sʌquic mi' q'uejlel la' walobilob, wʌle ch'ujul mi' q'uejlelob.
1CO.7.15	Pero mi yom loq'uel majlel jiñi mach bʌ añic mi' ñop lac Yum, la' loq'uic, che' jiñi juntiquil la quermañu mi wiñic mi x'ixic mach chʌn añix ti' p'ʌtʌlel i pi'ʌl mi tsa' loq'ui, come Dios tsi' pʌyʌyonla cha'añ ñʌch'ʌl mi la cajñel. 
1CO.7.16	Hermana, ¿mach ba a wujilic? Tic'ʌl mi mejlel a coltañ a ñoxi'al cha'añ mi' ñop. Quermañu, ¿mach ba a wujilic? Tic'ʌl mi mejlel a coltañ a wijñam cha'añ mi' ñop.
1CO.7.17	Ti jujuntiquil wiñic la' ajñic che' bajche' tsa' aq'uenti i c'ʌjñibal ti lac Yum che' bajche' Dios tsi' pʌyʌ ti jujuntiquil. Che'ʌch mij cʌntesan xñopt'añob baqui jach mi' tempañob i bʌ. 
1CO.7.18	Mi añ majch mi' pʌjyel ti Dios che' tsepbilix i pʌchʌlel, che'ʌch yom mi' yajñel. Mi añ majch mi' pʌjyel che' mach tsepbilic i pʌchʌlel, mach i yʌc' i bʌ ti tsepol. 
1CO.7.19	Come ma'añic chuqui mi' cha'len mi tsepbil o mi mach tsepbilic lac pʌchʌlel. Pero Dios yom cha'añ mi lac jac'ben i mandar.
1CO.7.20	Ti jujuntiquil la' ajñic che' bajche' tsi' taja Dios che' bʌ tsi' pʌyʌ. 
1CO.7.21	¿Tsa' ba pʌjyiyet che' añet ti a yum? Mach a mel a pusic'al. Pero mi tsa' mejliyet ti loq'uel ti' tojlel a yum ñumen uts'at.
1CO.7.22	Come lac Yum tsa' bʌ i pʌyʌ jiñi am bʌ ti' yum, tsa'ix i yʌc'ʌ ti libre, pero jiñi tsa' bʌ pʌjyi che' libre añ, tsa'ix ochi ti' wenta cha'añ mi' yuman Cristo.
1CO.7.23	Tsa' mʌjñiyetla,
1CO.7.24	Quermañujob, ti jujuntiquiletla ajñenla ti' tojlel Dios che' bajche' añetla che' bʌ tsi' pʌyʌyetla.
1CO.7.25	Ma'añic tsa' aq'uentiyon mandar ti lac Yum cha'añ mic su'beñob xch'octacob, cojach mic su'b chuqui wolic ña'tan tic pusic'al, come lac Yum ti' yutslel i pusic'al tsi' yʌc'ʌyon ti ajñel ti xuc'ul. 
1CO.7.26	Añ ca'bʌl wocol ti ili ora, jiñi cha'añ mi cʌl uts'at mi che' jach mi' yajñelob wiñicob che' bajche' añob. 
1CO.7.27	Mi añ a wijñam, mach a ñop a cʌy. Mi ma'añic a wijñam, mach a sajcan a wijñam. 
1CO.7.28	Mi tsa' pʌyʌ a wijñam, mach mulilic, che' ja'el jiñi xch'oc mi tsi' taja i ñoxi'al, mach mulilic. Pero jiñi mu' bʌ i pʌyob i bʌ, wersa mi caj i yu'biñob wocol ti pañimil, mach comic mi la' taj ili wocol.
1CO.7.29	Mic su'beñetla quermañujob, poj jumuc' jach wʌ'añonla. Jiñi cha'añ jiñi año' bʌ i yijñam la' i melbeñob i ye'tel lac Yum che' bajche' jiñi mach bʌ añobic i yijñam;
1CO.7.30	jiñi mu' bʌ i cha'leñob uq'uel che'ʌch mi caj i yajñelob bajche' jiñi mach bʌ añic mi' cha'leñob uq'uel; jiñi tijicñayo' bʌ che'ʌch mi caj i yajñelob bajche' jiñi mach bʌ tijicñayobic; jiñi mu' bʌ i cha'leñob mʌñoñel che'ʌch mi caj i yajñelob bajche' jiñi mach bʌ añobic i chu'bʌañ, 
1CO.7.31	yic'ot jiñi mu' bʌ i tajob i wenlel ila ti pañimil che'ʌch yom mi i yajñelob bajche' jiñi mach bʌ añic mi' tajob i wenlel, come pejtel chuqui tac mi laj q'uel ti pañimil jilel jach woli.
1CO.7.32	Mach comic mi la' mel la' pusic'al. Jiñi mach bʌ añic i yijñam mi' chʌn ña'tan lac Yum cha'añ mi' mel chuqui mi' mulan lac Yum; 
1CO.7.33	pero jiñi am bʌ i yijñam mi' chʌn ña'tan i ye'tel ti pañimil cha'añ tijicña mi' q'uel i yijñam. 
1CO.7.34	Che' ja'el mach lajalic x'ixic am bʌ i ñoxi'al yic'ot xch'oc mach bʌ añic i ñoxi'al. Jiñi mach bʌ añic i ñoxi'al mi' chʌn ña'tan lac Yum cha'añ sʌc mi' yajñel i bʌc'tal yic'ot i ch'ujlel; pero jiñi x'ixic am bʌ i ñoxi'al mi' ña'tan i ye'tel ti pañimil cha'añ tijicña mi' yu'bin i ñoxi'al. 
1CO.7.35	Mic su'b jiñi t'añ cha'añ mij coltañetla, mach cha'añic mi la' chujquel ti yac, pero cha'añ mi la' mel chuqui wen yic'ot chuqui toj, cha'añ ma'añic chuqui mi' mʌctañetla ti' wen tsajcʌntel lac Yum.
1CO.7.36	Mi añ wiñic mu' bʌ i ña'tan mach uts'atic woli' cha'len che' ma'añic mi' sijin i yalobil c'ʌlʌl mi' ñox-an, mi wersa yom i sijin, la' i yʌc' ti ñujpuñel i yalobil che' bajche' yom i pusic'al. Mach mulilic. La' i cha'len ñujpuñijel. 
1CO.7.37	Pero jiñi xuc'ul bʌ i pusic'al mach bʌ yomic i sijin i yalobil, come tsi' ña'ta i cʌntan i yalobil che' mach wersajic mi' sijin, uts'at mi' mel. 
1CO.7.38	Jiñi mu' bʌ i sijin i yalobil uts'at mi' mel, pero jiñi mach bʌ añic mi' sijin ñumen uts'at mi' mel.
1CO.7.39	Jiñi x'ixic añ ti' wenta i ñoxi'al che' cuxul to, mi tsa' chʌmi i ñoxi'al mi mejlel i cha' cha'len ñujpuñel mi yom, pero yom yic'ot wiñic ochem bʌ ti lac Yum.
1CO.7.40	Mi cʌl, ñumen tijicña jiñi x'ixic mi che' jach mi yajñel ti' bajñelil; cujil ja'el, añʌch quic'ot i yEspíritu Dios.
1CO.8.1	Wʌle, mic tsictesʌbeñetla isujmlel jiñi we'elʌl
1CO.8.2	Mi añ majch mi' lon ña'tan ca'bʌlʌch i ña'tʌbal, maxto yujilic chuqui yom mi' ña'tan. 
1CO.8.3	Pero mi añ majch mi' c'uxbin Dios, cʌmbilʌch jiñi wiñic ti Dios.
1CO.8.4	¿Yom ba mi laj c'ux we'elʌl aq'uebil bʌ dios te'
1CO.8.5	Anquese añ mu' bʌ i lon alob añ ca'bʌl dios mi ya' ti panchan o mi ti pañimil, che' bajche' añ ca'bʌl i diosob che' ja'el añ ca'bʌl yumʌlob, 
1CO.8.6	pero ti lac tojlel añ juntiquil jach Dios, jiñʌch lac Tat. Ya' ch'oyol pejtelel chuqui tac añ, tsi' meleyonla
1CO.8.7	Mach laj yujilobic isujmlel jiñi t'añ, lamital mu' to i chʌn ña'tañob jiñi dios te' tac c'ʌlʌl wʌle che' mi' c'uxob jiñi we'elʌl, mi' c'uxob che' tilebixelob i pusic'al, c'uñob jax i ña'tʌbal jiñi cha'añ mi' sojquelob che' mi' c'uxob. 
1CO.8.8	Mach cha'añic we'elʌl mi' q'uelonla ti uts'at Dios, mi woli lac tic' lac bʌ ti' c'uxol mach cha'añic ma'añix lac ñuclel, o mi woli laj c'ux mach ñumen uts'atoñicla, ma'añic mi' yʌq'ueñonla lac wenlel ti' tojlel Dios.
1CO.8.9	Chʌcʌ q'uele la' bʌ ame la' wʌc' ti yajlel jiñi mach bʌ xuc'ulic i pusic'al che' añ chuqui mi la' mel che' libre añetla.
1CO.8.10	Come mi tsi' q'ueleyet jiñi mach bʌ xuc'ulic i pusic'al che' buchulet ti mesa ya' ti' templo
1CO.8.11	Che' jiñi, cha'añ ti a ña'tʌbal mi caj i sajtel jiñi wiñic mach bʌ xuc'ulic. Cristo tsa' chʌmi cha'añ jiñi wiñic. 
1CO.8.12	Che' bajche' iliyi, ma' cha'len mulil ti' contra la quermañujob che' ma' lowben i ña'tʌbal jiñi mach bʌ xuc'ulic i pusic'al, ma' cha'len mulil ti' contra Cristo. 
1CO.8.13	Jiñi cha'añ, mi cha'añ jach we'elʌl mi cʌc' ti yajlel quermañu, ma'añic mi caj j c'ux we'elʌl ti pejtelel ora cha'añ ma'añic mi cʌc' ti yajlel quermañu.
1CO.9.1	¿Mach ba apóstoloñic? ¿Mach ba librejoñic? ¿Mach ba tsa'ic j q'uele Jesús lac Yum?
1CO.9.2	I tajol yaño' bʌ mi' yʌlob mach apóstoloñic, pero ti la' tojlel jiñʌchi come jatetla i sellojlel que'tel ti lac Yum.
1CO.9.3	Cha'añ jiñi mu' bʌ i contrajiñoñob mic su'beñob che' bajche' iliyi: 
1CO.9.4	¿Mach ba mejlic cʌq'uentel lojon chuqui mij c'ux yic'ot chuqui mic jap lojon?
1CO.9.5	Yic'ot ja'el ¿mach ba mejlic c pʌy lojon majlel quijñam che' bajche' mi' melob yaño' bʌ apóstolob yic'ot i yijts'iñob lac Yum yic'ot Pedro?
1CO.9.6	Cojach joñon quic'ot Bernabé,
1CO.9.7	¿Am ba juntiquil soldado mu' bʌ i cha'len e'tel ti' bajñel taq'uiñ? Jiñi mu' bʌ i pʌc' ts'usubil, ¿mach ba añic mi' c'uxben i wut? Jiñi mu' bʌ i cʌntan i yʌlac', ¿mach ba añic mi' japben i leche?
1CO.9.8	¿Jim ba i t'añ jach wiñicob mu' bʌ c su'b? ¿Mach ba che'ic mi' yʌl jiñi mandar ja'el? 
1CO.9.9	Come ts'ijbubil ti' mandar Moisés: “Mach a cʌchben i yej tat wacax mu' bʌ i t'uchtʌben loq'uel i wut trigo.” ¿Cojach ba tat wacax mi' cʌntan Dios?
1CO.9.10	¿Mach ba wolic i cʌntañonla? Jiñi cha'añ tsa' ts'ijbubentiyonla ili t'añ: “Jiñi mu' bʌ i top' lum, la' i pijtan jiñi mu' bʌ caj ti colel, jiñi mu' bʌ i jats' loq'uel i wut trigo añ i pijtaya cha'añ mi caj i yʌq'ueñtel lamital i wut.”
1CO.9.11	Mi tsa'ix j cʌntesayetla cha'añ mi la' p'ʌt-an, ¿mach ba yomic mi la' wʌq'ueñon lojon ts'ita' la' chu'bʌañ?
1CO.9.12	Mi tsa' la' wʌq'ueyob yaño' bʌ ¿mach ba ñumen la' wentajic cha'añ mi la' wʌq'ueñon lojon?
1CO.9.12	Ma'añic tsa' c'ajtibeyet lojon, come mij cuch lojon chuqui tac wocol ame mic mʌctʌben lojon i wen t'añ Cristo. 
1CO.9.13	¿Mach ba la' wujilic jiñi mu' bʌ i cha'leñob e'tel ti templo mi' c'uxob jiñi ac'bil bʌ ti templo, jiñi mu' bʌ i yʌq'ueñob i majtañ Dios ya' ti pulʌntib mi' c'uxob chuqui ac'bil ya'i?
1CO.9.14	Che' ja'el tsi' yʌc'ʌ mandar lac Yum cha'añ mi' yʌq'ueñtelob jiñi subt'añob pejtelel chuqui tac yom cha'añ i bʌc'tal, come mi' su'bob jiñi wen t'añ.
1CO.9.15	Pero ma'añic tsa' j c'ajtibeyetla chuqui yom tic tojlel anquese añ que'tel, ma'añic mic ts'ijban jiñi juñ cha'añ mi la' wʌq'ueñon chuqui yom cha'añ c bʌc'tal, ame jilic c ñuclel ti jiñi wen t'añ, ñumen uts'at mi tsa' chʌmiyon.
1CO.9.16	Anquese mic su'b jiñi wen t'añ, mach mejlic c su'b c bʌ ti ñuc, come wersa ñijcʌbil c pusic'al cha'añ mic su'b, mi caj c taj wocol mi ma'añic mic su'b.
1CO.9.17	Jiñi cha'añ, mi ti pejtelel c pusic'al mic su'b, añ c chobejtʌbal; mi mach comic c su'b jiñʌch c sajtemal, come tsa' aq'uentiyon jiñi e'tel.
1CO.9.18	¿Chuqui c chobejtʌbal che' jiñi? Jiñʌch che' mic su'b i wen t'añ Cristo ti chejachi, jiñi cha'añ ma'añic mij c'ajtin c tojol cha'añ jiñi wen t'añ.
1CO.9.19	Jiñi cha'añ ma'añic wiñic mu' bʌ c yuman, tic bajñel pusic'al tsa'ix cʌc'ʌ c bʌ ti x'e'tel i cha'añ pejtelel wiñicob cha'añ mi' ñopob ca'bʌlob.
1CO.9.20	Ti' tojlel israelob lajal mic mel c bʌ bajche' israelob cha'añ mi' ñopob,
1CO.9.21	Ti' tojlel wiñicob mach bʌ añic mi' cʌñob Dios lajal mic mel c bʌ bajche' jiñi mach bʌ añic mi' cʌñob Dios, cha'añ mi' ñopob. (Pero ti pejtelel c pusic'al wolic jac'ben i mandar Cristo). 
1CO.9.22	Ti' tojlel wiñicob mach bʌ xuc'ulic mi' ñopob, mi cajñel bajche' juntiquil mach bʌ p'ʌtʌlic cha'añ mi' ñopob jiñi mach bʌ añobic i p'ʌtʌlel, lajal mic mel c bʌ bajche' pejtelel wiñicob cha'añ mij coltañob che' bajche' jaytiquil mi' mejlel. 
1CO.9.23	Che'ʌch mic mel cha'añ mi' cʌñob jiñi wen t'añ, cha'añ mic taj c wenlel ja'el ti jiñi wen t'añ quic'ot jiñi mu' bʌ i ñopob.
1CO.9.24	¿Mach ba la' wujilic jiñi mu' bʌ i cha'leñob ajñel
1CO.9.25	Pejtelel mu' bʌ i cha'leñob ajñel mi' bajñel cʌntañob i bʌ cha'añ mi' yʌq'ueñtelob i corona
1CO.9.26	Jiñi cha'añ mic cha'len ajñel che' bajche' juntiquil yujil bʌ baqui mi' majlel, ma'añic mic cha'len cujoñel che' bajche' wiñic tuch'law bexlaw bʌ i c'ʌb. 
1CO.9.27	Mic tic' c bʌc'tal cha'añ mi' wersa jac'beñon, ame mic chilbentel j c'ʌjñibal che' bʌ tsa'ix c su'beyob wiñicob jiñi wen t'añ.
1CO.10.1	Quermañujob, mach comic mi' ñajʌyel ti la' pusic'al bajche' tsa' ajñiyob pejtelel lac ñojte'el che' bʌ tsi' toj-esayob majlel Dios ti tocal, ti pejtelelob tsa' ñumiyob majlel ti yojlil mar;
1CO.10.2	ti' pejtelelob tsa' aq'uentiyob ch'ʌmja' ti tocal yic'ot ti' pejtelelob tsa' ñumiyob ti mar. 
1CO.10.3	Ti pejtelelob tsi' c'uxuyob jiñi jach bʌ we'elʌl,
1CO.10.4	yic'ot ti pejtelelob tsi' japʌyob ja' aq'uebilo' bʌ ti Dios,
1CO.10.5	Pero ca'bʌl lac ñojte'el mach uts'atobic ti' wut Dios, jiñi cha'añ tsa' chʌmiyob ti colem bʌ i tiquiñal pañimil.
1CO.10.6	Che'ʌch tsa' ujti cha'añ mi laj cʌñ chuqui mach weñic, cha'añ ma'añic mi lac mulan jontolil
1CO.10.7	Mach la' ch'ujutesan dios te' tac che' bajche' yaño' bʌ, come ts'ijbubil:
1CO.10.8	Mach yomic mi la' cha'len ts'i'lel che' bajche' tsi' cha'leyob lamital, tsa' chʌmiyob uxp'ejl i cha'c'al ti mil ti jump'ejl jach q'uiñ.
1CO.10.9	Yic'ot ja'el mach yomic mi la quilʌben i pusic'al lac Yum che' bajche' tsi' cha'leyob lamital, tsa' jisʌntiyob ti lucum tac.
1CO.10.10	Mach la' cha'len wulwul t'añ ti la' pusic'al che' bajche' tsi' cha'leyob jiñi tsa' bʌ jisʌntiyob cha'añ jiñi Ángel yujil bʌ tsʌnsa.
1CO.10.11	Che'ʌch tsa' ujtiyob cha'añ laj cʌntesʌntel, tsa' ts'ijbunti cha'añ lac tic'ol
1CO.10.12	Jiñi cha'añ jiñi mu' bʌ i q'uel i bʌ ti xuc'ul, la' i cʌntan i bʌ ame yajlic. 
1CO.10.13	Ma'añic mi junchajpic la' pʌyol ti mulil mach bʌ añic tsi' yu'biyob yaño' bʌ, pero xuc'ul i pusic'al Dios,
1CO.10.14	Jiñi cha'añ c'uxbibilet bʌ la, mach yomic mi la' ch'ujutesan dios te' tac.
1CO.10.15	Che'ʌch mic pejcañetla, come mi la' ña'tan pañimil, ña'tanla bajche' yom mi la' jac'. 
1CO.10.16	Che' mi lac tem ch'ʌm jiñi vaso che' mi lac su'ben Dios wocolix i yʌlʌ, ¿mach ba wolic lac tem taj lac wenlel ti' ch'ich'el Cristo? Che' mi lac tem c'ux jiñi waj mu' bʌ lac xut', ¿mach ba wolic lac tem taj lac wenlel ti' bʌc'tal Cristo?
1CO.10.17	Anquese ca'bʌlonla, lajalonla bajche' junq'uejl waj, jump'ejl i bʌc'talonla Cristo, come ti pejtelelonla mi laj c'ux jiñi junq'uejl waj.
1CO.10.18	Ña'tanla bajche' mi' melob israelob. Jiñi mu' bʌ i c'uxob jiñi we'elʌl mu' bʌ i yʌq'ueñob Dios ti' majtañ, ¿mach ba muq'uic i tem tajob i wenlel ti' tojlel pulʌntib? 
1CO.10.19	¿Chuqui isujmlel c t'añ, che' jiñi? ¿Am ba i c'ʌjñibal dios te' tac? ¿Am ba i c'ʌjñibal jiñi aq'uebil bʌ dios te' tac? 
1CO.10.20	Pero jiñi sajtemo' bʌ, che' mi' yʌc'ob i majtañ ti pulʌntib, woli' yʌq'ueñob xi'bajob, ma'añic mi' yʌq'ueñob Dios, mach comic mi la' tem ajñel yic'ot xi'bajob. 
1CO.10.21	Mach mejlic mi la' jap ti' vaso lac Yum mi woli la' jap ti' vaso xi'bajob; mach mejlic la' c'ux waj ti' mesa lac Yum mi woli la' c'ux waj ti' mesa xi'bajob.
1CO.10.22	¿Mu' ba lac techben i mich'ajel lac Yum?
1CO.10.23	Pejtelel jiñi la com bʌ lac mel mi mejlel lac mel, pero mach uts'atic mi tsa' lac mele ti pejtelel; come ma'añic i c'ʌjñibal ti pejtelel cha'añ mi' xuc'chocoñonla. 
1CO.10.24	Mach i lon sʌclan i bajñel wenlel mi juntiquilic, la' i ña'tan i wenlel yaño' bʌ.
1CO.10.25	C'uxula jiñi mu' bʌ i choñob ti choño we'elʌl, mach la' c'ajtibeñob mi aq'uebilix dios te' tac ame tejchic t'añ ti la' pusic'al. 
1CO.10.26	Come i cha'añ lac Yum jiñi lum yic'ot pejtelel i bʌl.
1CO.10.27	Mi tsi' pʌyʌyetla ti' yotot jiñi mach bʌ wolic i ñop Dios, cucula mi la' wom majlel, c'uxula chuqui tac mi' yʌq'ueñetla, mach la' c'ajtiben mi aq'uebil dios te' tac ame tejchic t'añ ti la' pusic'al. 
1CO.10.28	Pero mi añ majch mi' su'beñetla: Tsa'ix aq'uenti dios te' tac, mi che'en, mach mi la' c'ux ame tejchic t'añ ti' pusic'al jiñi tsa' bʌ i su'beyetla, [jiñi lum i cha'añʌch lac Yum yic'ot pejtelel i bʌl.]
1CO.10.29	Wolic taj ti' t'añ i pusic'al jiñi yaño' bʌ, mach a pusic'alic. ¿Chucoch mi' q'uejlel ti mulil jiñi mu' bʌ c mel ti jump'ejl c pusic'al che' woli ti t'añ i pusic'al yam bʌ?
1CO.10.30	Mi tsa' j c'uxu ti' yutslel c pusic'al, ¿chucoch mi j q'uejlel ti xmulil cha'añ jiñi tsa' bʌ j c'uxu che' bʌ tsa' c su'be Dios wocolix i yʌlʌ?
1CO.10.31	Mi añ chuqui mi la' c'ux, che' jiñi, mi añ chuqui mi la' jap, mi añ yam bʌ chuqui mi la' mel, melela ti pejtelel cha'añ mi' tsictiyel i ñuclel Dios.
1CO.10.32	Mach mi la' wʌc' ti yajlel judíojob, mi gentilob, mi xñopt'añob i cha'año' bʌ Dios. 
1CO.10.33	Joñon ja'el wolic ñop c mel chuqui uts'at ti' wut pejtelel wiñicob ti pejtelel chuqui mic mel, ma'añic mic sʌclan c bajñel wenlel, mic sʌclan i wenlel yaño' bʌ cha'añ mi' coltʌntelob ca'bʌlob.
1CO.11.1	Melela che' bajche'on,
1CO.11.2	Quermañujob, mic su'b uts'at woli la' mel, come c'ajalon la' cha'añ, woli la' chʌn jac' jiñi cʌntesa che' bajche' tsa' j cʌntesayetla.
1CO.11.3	Com mi la' ña'tan, i jol pejtelel wiñicob jiñʌch Cristo, i jol x'ixic jiñʌch wiñic,
1CO.11.4	Mi mosol i jol wiñic che' mi' pejcan Dios o che' mi' cha'len subt'añ, ma'añic woli i q'uel ti ñuc Cristo. 
1CO.11.5	Che' mach mosolic i jol x'ixic woli bʌ ti oración yic'ot woli bʌ ti subt'añ, ma'añic woli i q'uel ti ñuc i ñoxi'al, come lajal yilal bajche' tsa' jujchinti i tsutsel i jol. 
1CO.11.6	Mi ma'añic mi' mos i jol x'ixic, la' laj sejt'ic i tsutsel i jol, mi quisintic mi' yu'bin che' set'bil i tsutsel i jol yic'ot che' jujchibil, la' i mos.
1CO.11.7	Mach weñic mi tsi' moso i jol wiñic, come i yejtalʌch yic'ot i ñuclelʌch Dios; jiñi x'ixic i ñuclelʌch wiñic, 
1CO.11.8	come jiñi wiñic mach loq'uemic ti x'ixic, pero jiñi x'ixic loq'uem ti wiñic, 
1CO.11.9	come Dios ma'añic tsi' mele wiñic cha'añ i wenlel x'ixic, tsi' mele x'ixic cha'añ i wenlel wiñic.
1CO.11.10	Jiñi cha'añ la' tsictiyic ti' jol x'ixic i yejtal i p'ʌtʌlel wiñic,
1CO.11.11	Pero ti lac Yum, cʌyʌl x'ixic ti wiñic, cʌyʌl wiñic ti x'ixic, 
1CO.11.12	come loq'uem x'ixic ti wiñic, che' ja'el wiñic tilem ti x'ixic, pero ti' cha'ticlelob tilemob ti Dios.
1CO.11.13	Ña'tanla jatetla bajche' yom: ¿I t'ojol ba mi' pejcan Dios x'ixic che' mach mosolic i jol? 
1CO.11.14	¿Mach ba añic mi' cʌntesañetla la' bajñel pusic'al, mach i t'ojolic che' tam i tsutsel i jol wiñic? 
1CO.11.15	Mach che'ic x'ixic, mi tam i tsutsel i jol i t'ojol jax, come aq'uebil i tsutsel i jol cha'añ i mosil. 
1CO.11.16	Mi añ majch mi' tech ca'bʌl t'añ, mach che'ic mic mel lojon, mach che'ic mi' melob xñopt'añob i cha'año' bʌ Dios.
1CO.11.17	Pero mic su'beñetla mach weñic woli la' mel, ma'añic mij q'ueletla ti uts'at, come che' mi la' tempan la' bʌ ma'añic la' wenlel, pero leco mi la' wajñel. 
1CO.11.18	Ñaxan tsa' cu'bi woli la' t'ox la' bʌ ti a'leya che' mi la' tempan la' bʌ, mi cʌl isujm. 
1CO.11.19	¿Yom ba mi la' t'ox la' bʌ ti a'leya cha'añ mi' tsictiyel majqui wen ti la' tojlel? 
1CO.11.20	Che' mi la' tempan la' bʌ, mach i cenajic lac Yum jiñi mu' bʌ la' c'ux. 
1CO.11.21	Come che' mi la' c'ux ti jujuntiquiletla, mi la' se'ñun la' bʌ cha'añ mi la' bajñel ch'ʌm la' waj; juntiquil añ i wi'ñal, yam bʌ mi' yʌc-añ 
1CO.11.22	¿Mach ba añic la' wotot cha'añ ya'i mi la' cha'len we'el uch'el? ¿Mu' ba la' ts'a'len jiñi xñopt'añob mu' bʌ i tempañob i bʌ? ¿Mu' ba la' wʌc' ti quisin jiñi mach bʌ añobic i bʌl i ñʌc'? ¿Chuqui yom mic su'beñetla? ¿Yom ba mic su'b uts'at woli la' mel? Mach yomic.
1CO.11.23	Come tsa'ix aq'uentiyon c su'b isujmlel i Cena lac Yum
1CO.11.24	Che' bʌ tsa' ujti i su'ben wocolix i yʌlʌ Dios, tsi' xut'u. Tsi' yʌlʌ: “Ch'ʌmʌla, c'uxula, jiñʌch c bʌc'tal mu' bʌ i xujt'el cha'añetla.
1CO.11.25	Che' ja'el, tsi' ch'ʌmʌ vaso che' bʌ tsa' ujti ti we'el, tsi' yʌlʌ: “Jiñi vaso jiñʌch i yejtal jiñi tsijib xuc'ul
1CO.11.26	Come ti jujunyajl che' mi la' c'ux jiñi waj, che' mi la' jap ti jiñi vaso, mi la' wʌc' ti tsictiyel bajche' tsa' chʌmi lac Yum c'ʌlʌl jinto mi' cha' tilel.
1CO.11.27	Jiñi cha'añ jiñi mach bʌ weñic bajche' mi' c'ux jiñi waj yic'ot bajche' mi' jap ti' vaso lac Yum, añ i mul, come mi' ts'a'len i bʌc'tal yic'ot i ch'ich'el lac Yum. 
1CO.11.28	Jiñi cha'añ ti jujuntiquil la' i bajñel ña'tan bajche' añ i pusic'al, che' jiñi, la' i c'ux jiñi waj, la' i jap ti jiñi vaso. 
1CO.11.29	Come jiñi mach bʌ weñic mi' c'ux mi' jap, woli' pʌy i wocol come ma'añic mi' ña'tan i bʌc'tal lac Yum che' mi' c'ux che' mi' jap. 
1CO.11.30	Jiñi cha'añ añ ca'bʌl c'amo' bʌ ba'añetla, ca'bʌl c'uño' bʌ, lamital chʌmeñob.
1CO.11.31	Tsa'ic lac ñaxan toj-esa lac pusic'al, ma'añic tsa' aq'uentiyonla wocol. 
1CO.11.32	Pero che' mi la cʌq'uentel wocol, lac Yum woli' ju'sʌbeñonla lac pusic'al cha'añ ma'añic mi la cochel ti tojmulil yic'ot i cha'año' bʌ pañimil.
1CO.11.33	Jiñi cha'añ quermañujob, che' mi la' tempan la' bʌ cha'añ mi la' c'ux waj, pijtan la' bʌ. 
1CO.11.34	Mi añ i wi'ñal juntiquil, la' i c'ux i waj ti' yotot, cha'añ ma'añic mi la' wʌq'uentel wocol cha'añ chuqui woli la' mel che' mi la' tempan la' bʌ. Mi añ yam bʌ wocol ti la' tojlel mi caj c su'beñetla bajche' yom mi la' toj-esan ba' ora mij c'otel.
1CO.12.1	Quermañujob, mach comic mi' ñajʌyel la' cha'añ isujmlel jiñi laj c'ʌjñibal tsa' bʌ aq'uentiyonla ti jiñi Espíritu. 
1CO.12.2	La' wujil che' sajtemetla tsa' pʌjyiyetla majlel ba'añ x'uma' dios tac, bajche' jach tsa' ñijcʌntiyetla.
1CO.12.3	Jiñi cha'añ mic su'beñetla mach cʌntesʌbilic ti' yEspíritu Dios majqui jach mi' yʌl chocbil ti Dios jiñi Jesús. Cojach jiñi cʌntesʌbil bʌ ti Ch'ujul bʌ Espíritu mi mejlel i pejcan Jesús ti' Yum.
1CO.12.4	Ti' chajp ti' chajp añ laj c'ʌjñibal tsa' bʌ aq'uentiyonla, pero juntiquil jach Espíritu. 
1CO.12.5	Yic'ot ti chajp ti chajp añ la que'tel, pero juntiquil jach lac Yum.
1CO.12.6	Yic'ot ti chajp ti chajp añ lac melbal, pero jiñi jach bʌ Dios mu' bʌ i ñijcañonla ti lac pejtelel. 
1CO.12.7	Ti jujuntiquilonla aq'uebilonla laj c'ʌjñibal ti jiñi Espíritu cha'añ i wenlel pejtelelob.
1CO.12.8	Come juntiquil mi' yʌq'ueñtel ca'bʌl i ña'tʌbal cha'añ jiñi Espíritu cha'añ mi' su'b isujmlel jiñi t'añ. Yam bʌ mi' yʌq'ueñtel ca'bʌl i ña'tʌbal cha'añ jiñi jach bʌ Espíritu cha'añ mi' cha'len cʌntesa; 
1CO.12.9	yam bʌ mi' yʌq'ueñtel i ñop
1CO.12.10	Yam bʌ mi' yʌq'ueñtel i pʌs i yejtal i p'ʌtʌlel Dios; yam bʌ mi' yʌq'ueñtel i c'ʌjñibal ti subt'añ, yam bʌ mi' yʌq'ueñtel i cʌn mi wen o mi jontol jiñi espíritujob, yam bʌ mi' yʌq'ueñtel i cha'len t'añ ti yan tac bʌ t'añ, yam bʌ mi' yʌq'ueñtel i ñusan isujmlel yan tac bʌ t'añ.
1CO.12.11	Jiñi juntiquil jach bʌ Espíritu mi' yʌq'ueñonla lac mel pejtelel ili tac, ti chajp ti chajp mi' yʌq'ueñob i c'ʌjñibal wiñicob x'ixicob ti jujuntiquil che' bajche' yom Dios.
1CO.12.12	Che' bajche' ti jump'ejl jach lac bʌc'tal, añ ca'bʌl chucbil tac bʌ, pero ti' pejtelel jiñi chucbil tac bʌ, anquese ca'bʌl, añ jach ti jump'ejl bʌc'talʌl. Che'ʌch ja'el i bʌc'tal Cristo yic'ot xñopt'añob,
1CO.12.13	come ti juntiquil jach bʌ Espíritu, che' bajche' ti ch'ʌmja' tsi' tem otsayonla ti jump'ejl jach i bʌc'tal Cristo, mi judío, mi griego, mi jiñi am bʌ ti' yum, mi jiñi mach bʌ añic ti' yum, tsa' aq'uentiyonla lac ch'ʌm jiñi jach bʌ Espíritu.
1CO.12.14	Come jiñi lac bʌc'tal mach junchajpic jach chuqui chucbil pero ca'bʌlʌch. 
1CO.12.15	Jiñi la coc, mi tsi' yʌlʌ mach i cha'añic lac bʌc'tal come mach c'ʌbʌlic, ¿mach ba i cha'añic lac bʌc'tal che' jiñi? 
1CO.12.16	Jiñi lac chiquin, mi tsi' yʌlʌ mach i cha'añic lac bʌc'tal come mach wutʌlic, ¿mach ba i cha'añic lac bʌc'tal che' jiñi? 
1CO.12.17	Mi ti pejtelel lac bʌc'tal to'o lac wut jach añ, ¿bajche' mi la cu'bin t'añ che' jiñi? Mi ti pejtelel lac bʌc'tal to'o lac chiquin jach añ, ¿bajche' mi mejlel lac sic'? 
1CO.12.18	Ti chajp ti chajp tsi' tempa Dios jiñi chucul tac bʌ ti lac bʌc'tal che' bajche' yom i pusic'al. 
1CO.12.19	Mi to'ol c'ʌbʌl jach pejtelel lac bʌc'tal, ¿bajche' añ lac bʌc'tal che' jiñi? 
1CO.12.20	Pero isujm añ ca'bʌl chucul tac bʌ ti lac bʌc'tal anquese jump'ejl jach lac bʌc'tal.
1CO.12.21	Jiñi lac wut mach mejlic i su'ben laj c'ʌb ma'añic i c'ʌjñibal. Che' ja'el lac jol mach mejlic i su'ben la coc ma'añic i c'ʌjñibal. 
1CO.12.22	Pero jiñi chucul tac bʌ ti lac bʌc'tal mach bʌ p'ʌtʌlic yilal,
1CO.12.23	Jiñi chucul tac bʌ ti lac bʌc'tal mach bʌ bej uts'atic mi laj q'uel, ñumen mi la cʌq'uen i t'ojlʌwib; jiñi mach bʌ i t'ojolic ti q'uelol mi lac mos ti pisil. 
1CO.12.24	Jiñi i t'ojol bʌ ti q'uelol ma'añic chuqui yom mi' yʌq'ueñtel. Che' bʌ tsi' tempa lac bʌc'tal Dios, tsi' yʌq'ue ñumen i c'ʌjñibal jiñi mach bʌ ñuquic ti q'uelol. 
1CO.12.25	Che' jiñi, ma'añic mi' contrajiñob i bʌ jiñi chucul tac bʌ ti lac bʌc'tal, mi' tem cʌntañob i bʌ. 
1CO.12.26	Mi tsi' taja wocol jump'ejl chucul bʌ ti lac bʌc'tal, mi la cu'bin i c'uxel ti pejtelel lac bʌc'tal, mi tsi' taja i ñuclel jump'ejl chucul bʌ ti lac bʌc'tal, tijicña mi la cu'bin ti pejtelel lac bʌc'tal.
1CO.12.27	Jatetla i bʌc'taletla Cristo, ti jujuntiquiletla ochemetla ti' bʌc'tal Cristo. 
1CO.12.28	Dios tsi' wa'choco ti' tojlel xñopt'añob, ñaxan jiñi apóstolob, wi'il subt'añob, wi'il xcʌntesajob,
1CO.12.29	¿Apóstolob ba ti pejtelelob? ¿Subt'añob ba ti pejtelelob? ¿Xcʌntesajob ba ti pejtelelob? ¿Mu' ba i pʌsob i yejtal i p'ʌtʌlel Dios ti pejtelelob? 
1CO.12.30	¿Am ba i c'ʌjñibal ti ts'ʌcaya ti pejtelelob? ¿Mu' ba i cha'leñob t'añ ti yan tac bʌ t'añ ti pejtelelob? ¿Mu' ba i loc'beñob isujmlel yan tac bʌ t'añ ti pejtelelob? 
1CO.12.31	Pero cha'lenla wersa la' taj jiñi ñumen wen bʌ la' c'ʌjñibal.
1CO.12.31	Mi caj c pʌsbeñetla jump'ejl bij ñumen ts'ʌcʌl bʌ.
1CO.13.1	Muq'uic c cha'len t'añ ti' t'añ tac wiñicob
1CO.13.2	Añic j c'ʌjñibal ti subt'añ yic'ot c ña'tʌbal ti pejtelel isujmlel mach bʌ tsictiyemic ti yam bʌ ora, yic'ot pejtelel ña'tʌbalʌl
1CO.13.3	Muq'uic c laj pucbeñob c chu'bʌañ cha'añ mic we'san jiñi p'ump'uño' bʌ, muq'uic cʌc' c bʌ ti pulel cha'añ mij coltañob, mi ma'añic j c'uxbiya, ma'añic chuqui que'tel.
1CO.13.4	Jiñi yujil bʌ c'uxbiya jal mi' cuchben i mul yaño' bʌ,
1CO.13.4	Jiñi yujil bʌ c'uxbiya mach tsʌytsʌyñayic i pusic'al che' mi' q'uel i wenlel i pi'ʌlob.
1CO.13.4	Jiñi yujil bʌ c'uxbiya ma'añic mi' su'b i bʌ ti ñuc,
1CO.13.5	Mach lecojic i melbal, ma'añic mi' sajcan chuqui yom ti' bajñel pusic'al.
1CO.13.5	Ma'añic mi' bʌc' mich'an,
1CO.13.6	Mach tijicñayic mi' yu'bin che' añ jontolil.
1CO.13.6	Pero tijicña mi' yu'bin cha'añ jiñi isujm bʌ.
1CO.13.7	Mi' ñusan pejtel wocol, mi' ñop pejtelel chuqui tac isujm,
1CO.13.7	mi' cha'len pijtaya ti' xuc'tʌlel i pusic'al,
1CO.13.7	mi' cuch ti uts'at pejtelel chuqui tac mi' yujtel.
1CO.13.8	Mach jilic c'uxbiya ti pejtelel ora; mi' caj ti ujtel i c'ʌjñibal jiñi wʌn albil bʌ t'añ, mi' caj ti jilel yan tac bʌ t'añ yic'ot mi' caj ti jilel i ña'tʌbal pañimil.
1CO.13.9	Lamital cʌmbil tac lac cha'añ yic'ot lamital mi lac tsictesan ti subt'añ. 
1CO.13.10	Pero che' mi' tilel jiñi ts'ʌcʌl bʌ, che' jiñi mi' caj ti jilel jiñi mach bʌ ts'ʌcʌlic. 
1CO.13.11	Che' alobon to tsa' c cha'le t'añ che' bajche' alob, tsa' c ña'ta che' bajche' alob, tsa' c ch'ʌmbe isujm che' bajche' alob, pero che' bʌ tsa' ochiyon ti wiñic, tsa' j cʌyʌ c mel che' bajche' alob. 
1CO.13.12	Come wʌle mi lac yʌxña q'uel Cristo che' bajche' ti espejo, pero che' mi' tilel mi caj laj q'uelben i wut. Wʌle wolic yʌxña cʌn, pero ti wi'il bʌ ora mi caj c wen cʌn che' bajche' Dios mi' cʌñon.
1CO.13.13	Wʌle añ to lac cha'añ uxchajp: i xuc'tʌlel lac pusic'al ti Dios, lac pijtaya yic'ot laj c'uxbiya. Pero jiñi ñumen ñuc bʌ jiñʌch c'uxbiya.
1CO.14.1	Chʌn cha'lenla c'uxbiya yic'ot cha'lenla wersa cha'añ mi la' taj la' c'ʌjñibal ti jiñi Espíritu, pero jiñi ñumen uts'at bʌ jiñʌch la' c'ʌjñibal ti subt'añ. 
1CO.14.2	Come jiñi mu' bʌ i cha'len t'añ ti yan tac bʌ t'añ ma'añic mi' pejcan i pi'ʌlob, cojach mi' pejcan Dios, ma'añic majqui mi' ch'ʌmben isujm, anquese ti jiñi Espíritu mi' cha'len t'añ wocol tac bʌ ti' ch'ʌmbentel isujm.
1CO.14.3	Jiñi mu' bʌ i cha'len subt'añ mi' xuc'chocobeñob i pusic'al wiñicob x'ixicob, mi' xic'ob ti' melol chuqui uts'at yic'ot mi' ñuq'uesʌbeñob i pusic'al. 
1CO.14.4	Jiñi mu' bʌ i cha'len t'añ ti yan tac bʌ t'añ mi' bajñel taj i wenlel, pero jiñi mu' bʌ i cha'len subt'añ mi' yʌq'ueñ i wenlel xñopt'añob mu' bʌ i tempañob i bʌ. 
1CO.14.5	Uts'at mi ti la' pejtelel añ la' c'ʌjñibal ti yan tac bʌ t'añ, pero ñumen uts'at mi mux la' cha'len subt'añ, come ñumen añ i c'ʌjñibal jiñi mu' bʌ i cha'len subt'añ bajche' jiñi mu' bʌ i cha'len t'añ ti yan tac bʌ t'añ, come lolom jach yan tac bʌ t'añ mi ma'añic majch mi' ñusʌben isujmlel cha'añ mi' yʌc' ti colel i cuxtʌlel xñopt'añob ti Cristo.
1CO.14.6	Wʌle quermañujob, mi woliyon ti t'añ ti yan tac bʌ t'añ che' mic tilel ba'añetla, ¿chuqui i c'ʌjñibal la' cha'añ? Cojach añ i c'ʌjñibal mi tsa' c su'beyetla ti la' t'añ jiñi tsa' bʌ pʌsbentiyon, mi jiñi ña'tʌbil bʌ c cha'añ, mi jiñi wen t'añ, o mi cʌntesa. 
1CO.14.7	Jiñi música tac ja'el, che' bajche' flauta yic'ot guitarra mach bʌ cuxulic, mi mach yʌñʌlic mi' loq'uel i t'añ, ¿bajche' che' jiñi mi' caj ti cʌjñel chuqui woli ti wustʌl ti flauta yic'ot chuqui woli ti ñijcʌntel ti guitarra? 
1CO.14.8	Mi mach uts'atic mi' loq'uel i t'añ trompeta, ¿majqui mi caj i chajpan i bʌ cha'añ guerra? 
1CO.14.9	Che' ja'el jatetla, che' mi la' cha'len t'añ ti yam tac bʌ t'añ mach bʌ añic mi' ch'ʌmbeñob isujm, ¿bajche' che' jiñi mi caj i ña'tañob chuqui mi la' wʌl? Che' jiñi to'ol t'añ jach woliyetla. 
1CO.14.10	Isujm añ ca'bʌl yan tac bʌ t'añ ti pañimil, ti jujunchajp añ isujmlel. 
1CO.14.11	Mi ma'añic mic ch'ʌmben isujm junchajp t'añ, che'ʌch mi' q'uelon jiñi mu' bʌ ti t'añ bajche' juntiquil ch'oyol bʌ ti yam bʌ lum, joñon ja'el mij q'uel jiñi wiñic mu' bʌ ti t'añ che' bajche' juntiquil ch'oyol bʌ ti yam bʌ lum. 
1CO.14.12	Che' ja'el jatetla, come la' wom la' c'ʌjñibal mu' bʌ i yʌc' jiñi Espíritu, cha'lenla wersa la' taj ca'bʌl la' c'ʌjñibal cha'añ mi' tajob i colel ti Cristo xñopt'añob mu' bʌ i tempañob i bʌ.
1CO.14.13	Jiñi cha'añ jiñi mu' bʌ i cha'len t'añ ti yam bʌ t'añ la' i c'ajtiben Dios i ña'tʌbal cha'añ mi' yʌq'ueñ isujmlel. 
1CO.14.14	Mi wolic pejcan Dios ti yam bʌ t'añ mach bʌ j cʌñʌyic, wolic pejcan tic ch'ujlel jach, pero mach tic ña'tʌbalic. 
1CO.14.15	¿Bajche' yom che' jiñi? Mi caj c pejcan Dios tic ch'ujlel, mi caj c pejcan tic ña'tʌbal ja'el, mi caj c cha'len c'ay tic ch'ujlel, che' ja'el mi caj c cha'len c'ay tic ña'tʌbal. 
1CO.14.16	Come mi ti a ch'ujlel jach ma' ch'ujutesan Dios ti' tojlel jiñi mu' bʌ i tilel i ñʌch'tan, ¿bajche' mi caj i yʌl “amén”
1CO.14.17	Isujm jatet ma' su'ben Dios wocolix i yʌlʌ ti uts'at, pero ma'añic mi' taj i wenlel ti' cuxtʌlel yam bʌ. 
1CO.14.18	Mic su'ben Dios wocolix i yʌlʌ, come ñumen mic cha'len t'añ ti yan tac bʌ t'añ bajche' jatetla. 
1CO.14.19	Pero ti' tojlel xñopt'añob uts'at mi cʌl jo'p'ejl t'añ yic'ot c ña'tʌbal cha'añ mij cʌntesan yaño' bʌ, mach uts'atic lujump'ejl mil t'añ ti yam bʌ t'añ mach bʌ yujilobic.
1CO.14.20	Quermañujob, mach yomic lajal la' ña'tʌbal bajche' i ña'tʌbal alobob, mach yomic jontoletla, yom lajaletla bajche' alʌlob, yom lajal la' ña'tʌbal bajche' wiñicob año' bʌ ca'bʌl i pusic'al.
1CO.14.21	Ts'ijbubil ti mandar: “Mi caj j c'ʌmben i yej yaño' bʌ yic'ot yan tac bʌ t'añ cha'añ mic pejcan ili wiñicob x'ixicob. Pero anquese che'ʌch mic pejcañob mach yomobic i yu'bibeñon c t'añ, che'en lac Yum.”
1CO.14.22	Jiñi cha'añ jiñi t'añ tac mach bʌ cʌmbilic jiñʌch i yejtal i p'ʌtʌlel Dios ti' tojlel jiñi mach bʌ añic mi' ñopob Dios, pero che' añ majch mi' cha'len alt'añ, añ i c'ʌjñibal i cha'añ jiñi mu' bʌ i ñopob, ma'añic i c'ʌjñibal i cha'añ jiñi mach bʌ añic mi' ñopob.
1CO.14.23	Che' mi la' tempan la' bʌ xñopt'añet bʌ la, mi ti jujuntiquiletla mi la' cha'len t'añ ti yan tac bʌ t'añ, ¿chuqui mi caj i yʌlob jiñi mach bʌ cʌntesʌbilobic yic'ot jiñi mach bʌ añic mi' ñopob? ¿Mach ba muq'uic caj i yʌlob cha'añ sojquem la' jol? 
1CO.14.24	Che' mi' yochel juntiquil mach bʌ añic mi' ñop, o mi juntiquil mach bʌ cʌntesʌbilic, mi ti pejteletla mi la' cha'len subt'añ, che' jiñi mi' jec'bentel i pusic'al cha'añ la' t'añ ti la' pejtelel, mi caj i ña'tan xmulilʌch. 
1CO.14.25	Mi' caj ti tsictiyel jiñi mucul tac bʌ ti' pusic'al, jiñi cha'añ mi caj i pʌcchocon i bʌ cha'añ mi' ch'ujutesan Dios, mi caj i yʌl cha'añ ti isujm ya'añ Dios la' wic'ot.
1CO.14.26	Jiñi cha'añ, quermañujob ¿chuqui yom mi la cʌl? Che' mi la' tempan la' bʌ, ti jujuntiquil añ i salmo, yam bʌ añ i cʌntesʌbal, yam bʌ mi' cha'len t'añ ti yan tac bʌ t'añ, yam bʌ mi' yʌq'ueñtel chuqui mi' pʌs, yam bʌ mi' ñusan isujmlel jiñi yan tac bʌ t'añ. La' mejlic ti pejtelel cha'añ mi la' colel majlel ti' ñopol Dios.
1CO.14.27	Mi añ mu' bʌ i cha'leñob t'añ ti yan tac bʌ t'añ jasʌl cha'tiquil uxtiquil, mach yomic mi' ñumel ti uxtiquil, belecña yom mi' su'bob, juntiquil la' i ñusʌben isujmlel. 
1CO.14.28	Mi ma'añic majch mi mejlel i ñusan isujmlel jiñi t'añ, mach i cha'len t'añ ti yam bʌ t'añ ba' mi' tempañob i bʌ, la' i bajñel pejcan Dios. 
1CO.14.29	Che' ja'el la' i cha'leñob subt'añ cha'tiquil uxtiquil jach, jiñi yaño' bʌ la' i yu'biñob mi toj.
1CO.14.30	Mi añ juntiquil buchul bʌ mu' bʌ i yʌq'ueñtel chuqui mi caj i su'b, la' i cʌy i t'añ jiñi ñaxan bʌ. 
1CO.14.31	Come ti pejteletla mi mejlel la' cha'len subt'añ ti jujuntiquiletla cha'añ mi' laj ñopob yic'ot ti' pejtelelob mi' tajob i xic'bentel.
1CO.14.32	Jiñi aq'uebil bʌ jump'ejl t'añ ti Dios mi mejlel i yujtesan i su'b, o mi mejlel i poj cʌy cha'añ mi' su'b yam bʌ. 
1CO.14.33	Come Dios ma'añic mi' mulan jiñi ju'ucña bʌ, cojach ñʌch'ʌl bʌ.
1CO.14.33	Che' bajche' i tilel ti' tojlel pejtelel i cha'año' bʌ Dios baqui jach mi' tempañob i bʌ, 
1CO.14.34	jiñi x'ixicob, la' ajñicob ti ñʌch'ʌl che' mi' tempañob i bʌ xñopt'añob, come tic'bilob ti t'añ, yom mi' jac'ob i cʌntesʌntel che' bajche' mi' yʌl jiñi mandar.
1CO.14.35	Mi añ chuqui yomob i ñop jiñi x'ixicob, la' i c'ajtibeñob i ñoxi'al ti' yotot, come mach uts'atic che' mi' cha'leñob t'añ x'ixicob ba' mi' tempañob i bʌ xñopt'añob.
1CO.14.36	¿Ya' ba' tsa' tejchi i t'añ Dios ba'añetla? ¿Cojach ba tsa' c'oti i t'añ Dios ya' ba'añetla? 
1CO.14.37	Mi añ majch mi' su'b i bʌ ti xsubt'añ mu' bʌ i jac'ben jiñi Espíritu, la' i ña'tan jiñʌch i mandar lac Yum jiñi tsa' bʌ c ts'ijbubeyetla. 
1CO.14.38	Pero mi añ juntiquil mach bʌ yomic i jac', mach la' jac'ben i t'añ ja'el.
1CO.14.39	Jiñi cha'añ quermañujob, cha'lenla wersa la' taj la' c'ʌjñibal ti subt'añ, mach la' tic' jiñi mu' bʌ i cha'leñob t'añ ti yan tac bʌ t'añ. 
1CO.14.40	Ti pejtelel chuqui tac mi la' mel, tojʌch yom melol.
1CO.15.1	Mic su'beñetla ja'el quermañujob, jiñi wen t'añ tsa' bʌ c su'beyetla, tsa' bʌ la' ch'ʌmʌ ti la' wenta, woli bʌ la' chʌn ñop; 
1CO.15.2	mi chʌn xuc'uletla ti jiñi wen t'añ tsa' bʌ c su'beyetla, coltʌbiletixla; pero mi mach isujmic tsa' la' ñopo to'ol jach tsa' la' su'bu la' bʌ ti xñopt'añ.
1CO.15.3	Ñaxan tsa' j cʌntesayetla ti jiñi jach bʌ t'añ tsa' bʌ aq'uentiyon: Cha'añ tsa' chʌmi Cristo cha'añ lac mul, che' bajche' mi' yʌl ti' Ts'ijbujel Dios.
1CO.15.4	Tsa' mujqui, ti yuxp'ejlel q'uiñ tsa' cha' ch'ojyi che' bajche' mi' yʌl ti' Ts'ijbujel Dios.
1CO.15.5	Tsa' tsictiyi ti' wut Pedro, wi'il ti' wut jiñi lajchʌntiquil.
1CO.15.6	Wi'il tsa' tsictiyi ti' wut ñumen ti jo'c'al i cha'bajc' la quermañujob che' temel añob, cuxulob to ca'bʌl jiñi hermañujob, yaño' bʌ tsa'ix chʌmiyob. 
1CO.15.7	Wi'il tsa' tsictiyi ti' wut Jacobo,
1CO.15.8	Wi'ilix tsa' tsictiyi tic wut ja'el. Che'ʌch añon yilal bajche' juntiquil alʌl tsa' bʌ i yila pañimil che' ñumeñix i yorajlel.
1CO.15.9	Come joñon mach lajalic c ñuclel yic'ot yaño' bʌ apóstolob
1CO.15.10	Pero wʌle apóstolon cha'añ ti' yutslel i pusic'al Dios, mach lolomic jach tsa' aq'uentiyon i yutslel i pusic'al Dios, ñumen ca'bʌl tsa' c cha'le e'tel bajche' pejtelel yaño' bʌ,
1CO.15.11	Mi joñon o mi yaño' bʌ, che'ʌch mic su'b lojon jiñi wen t'añ, yic'ot che'ʌch tsa' la' ñopo ja'el.
1CO.15.12	Pero mi wolic su'b lojon tsa'ix tejchi ch'ojyel Cristo, ¿chucoch mi' lon alob cha'tiquil uxtiquil ya' ba'añetla ma'añic mi' ch'ojyelob jiñi chʌmeño' bʌ?
1CO.15.13	Come mi ma'añic mi' cha' ch'ojyel jiñi chʌmeño' bʌ, che' jiñi, ma'añic tsa' ch'ojyi Cristo ja'el. 
1CO.15.14	Mi ma'añic tsa' ch'ojyi Cristo lolom jach mic cha'len lojon subt'añ yic'ot lolom jach mi lac ñop ja'el. 
1CO.15.15	Che'ic jiñi, lot jach mu' bʌ c su'b lojon, come tsa'ix c su'bu lojon, Dios tsi' teche ch'ojyel Cristo, pero mach isujmic lac t'añ mi ma'añic mi' ch'ojyelob jiñi chʌmeño' bʌ, come che' jiñi, Dios ma'añic tsi' teche ch'ojyel Cristo.
1CO.15.16	Come mi ma'añic mi' tejchelob ch'ojyel jiñi chʌmeño' bʌ, ma'añic tsa' tejchi Cristo ja'el. 
1CO.15.17	Mi ma'añic tsa' tejchi ch'ojyel Cristo lolom jach mi la' ñop. Che'ic jiñi, añet to la ti la' mul. 
1CO.15.18	Che'ic jiñi, sajtemob to ja'el jiñi chʌmeño' bʌ tsa' bʌ i ñopoyob Cristo. 
1CO.15.19	Mi wʌ' jach ti pañimil mi' poj coltañonla Cristo, ñumen p'ump'uñonla bajche' yaño' bʌ wiñicob.
1CO.15.20	Pero isujm tsa'ix tejchi ch'ojyel Cristo ba'añ chʌmeño' bʌ, jiñʌch ñaxan bʌ tsa' bʌ ch'ojyi, 
1CO.15.21	come cha'añ ti' caj juntiquil wiñic
1CO.15.22	Come che' bajche' mi' chʌmelob pejtelel i p'olbal Adán, che' ja'el mi caj i cha' cuxtʌyelob pejtelel año' bʌ ti' Cristo.
1CO.15.23	Ti jujuntiquil mi' cha' tejchelob che' bajche' yom. Ñaxan tsa' ch'ojyi Cristo, ti wi'il mi' ch'ojyel i cha'año' bʌ Cristo che' mi' cha' tilel.
1CO.15.24	Wi'il talix i jilibal ba' ora Cristo mi caj i yʌq'ueñ i yumʌntel Dios i Tat che' mi' yujtel i jisʌbeñob i yumʌntel yic'ot i p'ʌtʌlel pejtelel i contrajob.
1CO.15.25	Come wersa mi' cha'len yumʌntel Cristo jinto mi' t'uchtan pejtelel i contrajob.
1CO.15.26	Mi caj i jisan ja'el jiñi cojix bʌ laj contra mu' bʌ yʌc' ti chʌmel lac bʌc'tal.
1CO.15.27	Come Dios tsi' yʌq'ue ti' wenta Jesús pejtelel chuqui tac añ.
1CO.15.28	Che' mi' yujtel i ch'ʌm ti' wenta pejtelel chuqui tac añ i Yalobil Dios, che' jiñi mi caj i yʌc' i bʌ ti' wenta Dios tsa' bʌ i yʌq'ue ti' wenta pejtelel chuqui tac añ, che' jiñi i ñuclelʌch Dios pejtelel chuqui tac añ.
1CO.15.29	Mi ma'añic mi' cha' ch'ojyelob jiñi chʌmeño' bʌ, ¿chuqui i ye'tel mi' ch'ʌmob ja' jiñi cuxulo' bʌ ti' wenta jiñi tsa'ix bʌ chʌmiyob? ¿Chucoch che' jiñi mi' ch'ʌmob ja' cha'añ jiñi chʌmeño' bʌ? 
1CO.15.30	¿Chucoch che' jiñi mi cʌc' lojon c bʌ ti jujump'ejl q'uiñ ba' bʌbʌq'uen mic chʌmel lojon? 
1CO.15.31	Mic su'beñetla quermañujob, isujm ñuc c pusic'al mij q'ueletla ti lac Yum Jesucristo. Isujm ja'el bʌbʌq'uen mic chʌmel ti jujump'ejl q'uiñ.
1CO.15.32	Machic tsa' c ña'ta mi' cha' ch'ojyelob chʌmeño' bʌ, ¿chuqui to i ye'tel tsa' contraji jiñi jontolo' bʌ ti Éfeso? Mi ma'añic mi' cha' ch'ojyelob jiñi chʌmeño' bʌ, “la' lac cha'len we'el uch'el, come mach jalix mi caj lac chʌmel.”
1CO.15.33	Mach yomic mi la' jac' la' lotintel: “Jiñi jontolo' bʌ lac pi'ʌlob mi' bi'b-esañob lac pusic'al.” 
1CO.15.34	Yom yʌxʌl la' wo bajche' yom, mach la' cha'len mulil, come añ wiñicob x'ixicob mach bʌ añic mi' cʌñob Dios, mic su'b bajche' iliyi cha'añ mi la' wu'bin quisin.
1CO.15.35	Pero añ majqui mi caj i c'ajtin: ¿Bajche' mi' tejchelob ch'ojyel jiñi chʌmeño' bʌ? ¿Bajche' yilal i bʌc'tal? 
1CO.15.36	Tontojet mu' bʌ a wʌl jiñi, jiñi mu' bʌ a pʌc' ma'añic mi' colel mi ma'añic mi' ñaxan mujquel. 
1CO.15.37	Jiñi mu' bʌ a pʌc' mach lajalic ti q'uelol bajche' jiñi mu' bʌ i pasel, jiñi mu' bʌ a pʌc' to'ol pac' jach, mi trigo, o mi yam bʌ. 
1CO.15.38	Dios mi' yʌc' ti colel jiñi pac' che' bajche' yom, ti jujunchajp pac' mi' yʌq'ueñtel i te'el yic'ot i yopol ti' chajp ti' chajp.
1CO.15.39	Che' ja'el mach junlajalic bʌc'talʌl. Isujm junchajp i bʌc'tal wiñicob, yam bʌ i bʌc'tal bʌte'el, yam bʌ i bʌc'tal chʌy, yam bʌ i bʌc'tal te'lemut. 
1CO.15.40	Añ junchajp i bʌc'tal jiñi año' bʌ ti panchan, yam bʌ i bʌc'tal jiñi año' bʌ ti pañimil, junchajp i t'ojlʌwel jiñi año' bʌ ti panchan, yam bʌ i t'ojlʌwel jiñi año' bʌ ti pañimil. 
1CO.15.41	Junchajp i c'ʌc'al jiñi q'uiñ, yam bʌ i c'ʌc'al jiñi uw, yam bʌ i c'ʌc'al jiñi ec', come i c'ʌc'al jump'ejl ec' mach lajalic bajche' i c'ʌc'al yam bʌ ec'.
1CO.15.42	Che'ʌch ja'el che' mi' cha' ch'ojyelob jiñi chʌmeño' bʌ. Jiñi mu' bʌ i mujquel mi' yoc'mʌl. Jiñi mu' bʌ i cha' ch'ojyel mach yujilic oc'mʌl. 
1CO.15.43	Ma'añic i ñuclel che' mi' mujquel, añ i ñuclel che' mi' cha' ch'ojyel, ma'añic i p'ʌtʌlel che' mi' mujquel, añ i p'ʌtʌlel che' mi' cha' ch'ojyel. 
1CO.15.44	Ch'oyol ti lum lac bʌc'tal mu' bʌ i mujquel, ch'oyol ti Espíritu lac bʌc'tal mu' bʌ i tejchel ch'ojyel. Añ lac bʌc'tal ch'oyol bʌ ti lum, añ lac bʌc'tal ch'oyol bʌ ti Espíritu.
1CO.15.45	Che'ʌch ts'ijbubil: “Jiñi ñaxan bʌ wiñic, i c'aba' Adán, tsa' aq'uenti i ch'ujlel. Pero Cristo mu' bʌ i su'bentel ti cojix bʌ Adán añ i yEspíritu cha'añ mi' yʌq'ueñonla laj cuxtʌlel.”
1CO.15.46	Ñaxan mi la cʌq'uentel lac bʌc'tal ch'oyol bʌ ti lum, wi'ilix lac bʌc'tal ch'oyol bʌ ti Espíritu. 
1CO.15.47	Jiñi ñaxan bʌ wiñic Adán melbil ti lum, pero Cristo, [jiñi lac Yum]
1CO.15.48	Jiñi año' bʌ i bʌc'tal ch'oyol bʌ ti lum lajalob bajche' Adán ch'oyol bʌ ti lum. Jiñi mu' bʌ i yʌq'ueñtelob i bʌc'tal ch'oyol bʌ ti panchan lajalob bajche' Cristo ch'oyol bʌ ti panchan. 
1CO.15.49	Wʌle lajalonla ti q'uelol bajche' Adán, pero lajal mi caj la cajñel che' bajche' Cristo.
1CO.15.50	Mic su'beñetla, quermañujob, lac bʌc'tal yic'ot lac ch'ich'el yujil bʌ oc'mʌl mach ochic ti' yumʌntel Dios ba' ma'añic chuqui yujil oc'mʌl. 
1CO.15.51	La' wilan, mic su'beñetla jiñi mach bʌ tsictiyemic ti yam bʌ ora: Mach ti pejteloñicla mi caj lac chʌmel, pero ti pejtelonla mi caj lac yʌjñel. 
1CO.15.52	Che' mi' wustʌl jiñi cojix bʌ trompeta, ti ora jach mi caj lac yʌjñel che' bajche' ora jach mi' mujts'el mi' cajñel lac wut, come mi' caj ti wustʌl jiñi trompeta, mi caj i tejchelob ch'ojyel jiñi chʌmeño' bʌ, ma'añix mi' chʌn chʌmelob, joñonla ja'el mi caj lac yʌjñel.
1CO.15.53	Come jiñi yujil bʌ oc'mʌl wersa mi caj i pʌntʌyel ti jiñi mach bʌ yujilic oc'mʌl, jiñi yujil bʌ chʌmel wersa mi caj i pʌntʌyel ti jiñi mach bʌ yujilic chʌmel.
1CO.15.54	Che' bʌ tsa'ix pʌntʌyi jiñi yujil bʌ oc'mʌl ti jiñi mach bʌ yujilic oc'mʌl, che' bʌ tsa'ix pʌntʌyi jiñi yujil bʌ chʌmel ti jiñi mach bʌ yujilic chʌmel, che' jiñi mi caj i ts'ʌctiyel jiñi ts'ijbubil bʌ t'añ mu' bʌ i yʌl: “Lac Yum mi caj i junyajlel jisʌben i p'ʌtʌlel chʌmel.”
1CO.15.55	“¿Baqui añ i p'ʌtʌlel jiñi chʌmel? ¿Baqui añ i p'ʌtʌlel jiñi mucoñibʌl?”
1CO.15.56	Come jiñi c'ux bʌ, jiñʌch mulil mu' bʌ i yʌc'onla ti chʌmel, jiñi mulil mi' taj i p'ʌtʌlel cha'añ jiñi mandar.
1CO.15.57	Pero wocolix i yʌlʌ Dios mu' bʌ i yʌq'ueñonla lac p'ʌtʌlel ti lac Yum Jesucristo cha'añ mi' mʌjlel lac cha'añ.
1CO.15.58	Jiñi cha'añ, c'uxbibil bʌ quermañujob, chʌn ajñenla ti xuc'ul, mach yomic tilebixel la' pusic'al, yom chʌn bʌxetla ti ye'tel lac Yum, come la' wujil mach lolomic jach la' we'tel ti lac Yum.
1CO.16.1	Cha'añ jiñi ofrenda mu' bʌ la' tempan cha'añ i coltʌntel i cha'año' bʌ Dios, jatetla melela che' bajche' tsa' c su'beyob jiñi xñopt'añob mu' bʌ i tempañob i bʌ ya' ti Galacia.
1CO.16.2	Ti jiñi ñaxan bʌ q'uiñ ti jujump'ejl semana,
1CO.16.3	Che' c'otemoñix mi caj c choc majlel wiñicob año' bʌ i cha'añ carta ba' mi' tsictesan cha'añ yajcʌbilobʌch cha'añ jiñi mi' ch'ʌmob majlel jiñi ofrenda ya' ti Jerusalén. 
1CO.16.4	Mi wersa yom mic majlel ja'el, mi' mejlel c majlel yic'otob.
1CO.16.5	Yom mic ñumel ti Macedonia, che' bʌ tsa'ix ñumiyon ya'i, mi caj majlel c jula'tañetla. 
1CO.16.6	Tic'ʌl ya' mic poj cʌytʌl ba'añetla cha'añ mic ñusan i yorajlel tsʌñal, cha'añ mi la' majlel quic'ot ya' baqui mic majlel.
1CO.16.7	Come mach comic che' ora jach mic ñumel ba'añetla, com poj jalijel quic'otetla mi che' yom lac Yum. 
1CO.16.8	Mi caj j cʌytʌl ti Éfeso
1CO.16.9	Come tsa' jambentiyon colem puerta ba' mi mejlel c wen cha'len e'tel anquese ca'bʌl j contrajob.
1CO.16.10	Mi tsa' c'oti Timoteo,
1CO.16.11	Jiñi cha'añ, mach yomic mi la' q'uel ti lolom mi juntiquileticla, yom mi la' coltañla cha'añ mi' cha' sujtel tilel ti' ñʌch'tʌlel i pusic'al wʌ' ba'añon, come wolic pijtan yic'ot yaño' bʌ la quermañujob.
1CO.16.12	Cha'añ jiñi la quermañu Apolos,
1CO.16.13	Yom yʌxʌl la' wo, yom chʌn xuc'ul la' pusic'al mi la' ñop, yom mi la' ch'ejl-esan la' bʌ yic'ot yom mi la' p'ʌt-esan la' bʌ.
1CO.16.14	Ti pejtelel chuqui tac mi la' mel, melela yic'ot c'uxbiya.
1CO.16.15	La' wujil quermañujob, jiñi ñaxaño' bʌ tsa' bʌ i ñopoyob Dios ya' ti Acaya,
1CO.16.16	Mic su'beñetla ti wocol t'añ, cha'añ mi la' wotsan la' bʌ yic'otob jiñi mu' bʌ i melob che' bajche' jiñi, pejtelel mu' bʌ i cha'leñob e'tel cha'añ mi' coltañ i cha'año' bʌ Dios.
1CO.16.17	Tijicñayon cha'añ tsa' tili Estéfanas yic'ot Fortunato yic'ot Acaico, come uts'at che' wʌ' añob jiñi uxtiquil anquese mach wʌ'ic añetla, 
1CO.16.18	come tsi' ñuq'uesʌbeyoñob c pusic'al yic'ot la' pusic'al ja'el. Q'uelela ti ñuc jiñi wiñicob mu' bʌ i melob che' bajche' jiñi.
1CO.16.19	Jiñi xñopt'añob mu' bʌ i tempañob i bʌ ti Asia
1CO.16.20	Ti pejtelel la quermañujob mi' yʌq'ueñetla cortesía. Che' mi la' wʌq'uen la' bʌ cortesía ts'ujts'un la' bʌ ti' sʌclel la' pusic'al.
1CO.16.21	Joñon Pablojon wolic ts'ijbubeñetla ili saludo tij c'ʌb.
1CO.16.22	Jiñi mach bʌ añic mi' c'uxbin lac Yum Jesucristo la' chojquic ti Dios.
1CO.16.23	La' ajñic i yutslel i pusic'al lac Yum Jesucristo la' wic'ot.
1CO.16.24	Mij c'uxbiñetla ti la' pejtelel ti Cristo Jesús.
2CO.1.1	Pablojon, apóstolon i cha'añ Cristo Jesús cha'añ che' yom Dios, wʌ'an la quermañu Timoteo quic'ot, wolic ts'ijbubeñetla xñopt'añet bʌ la i cha'añ Dios ya' ti Corinto yic'ot ti pejtelel Acaya.
2CO.1.2	La' aq'uentiquetla i yutslel i pusic'al Dios yic'ot i ñʌch'tʌlel la' pusic'al ch'oyol bʌ ti Dios lac Tat yic'ot ti lac Yum Jesucristo.
2CO.1.3	La' sujbic i ñuclel Dios i Tat lac Yum Jesucristo, jiñʌch lac Tat ja'el mu' bʌ i p'untañonla, mu' bʌ i ñuq'uesan lac pusic'al ti pejtelel wocol. 
2CO.1.4	Dios mi' ñuq'uesan lac pusic'al ti pejtelel lac wocol cha'añ mi lac ñuq'uesʌbeñob i pusic'al yaño' bʌ ti pejtelel i wocol, che' jiñi, mi lac ñuq'uesʌbeñob i pusic'al che' bajche' Dios tsi' ñuq'uesʌbeyonla lac pusic'al. 
2CO.1.5	Come che' bajche' lac tem cha'añ jach i wocol Cristo, che' ja'el lac tem cha'añ jach i ñuq'uesʌntel lac pusic'al yic'ot Cristo.
2CO.1.6	Che' mi cu'bin lojon wocol, añ i c'ʌjñibal cha'añ mic ñuq'uesʌbeñetla la' pusic'al cha'añ mi la' coltʌntel; che' mi' ñuq'uesʌbeñon lojon c pusic'al Dios, mi mejlel c ñuq'uesʌbeñetla la' pusic'al; che'ʌch mi' yujtel cha'añ mi la' cuch wocol lajal bajche' joñon lojon. 
2CO.1.7	Cujil lojon ti' xuc'tʌlel c pusic'al añ chuqui mi caj la' taj, come woli la' ñusan wocol che' bajche' joñon lojon, jiñi cha'añ woli la' taj i ñuq'uesʌntel la' pusic'al ja'el che' bajche' joñon lojon.
2CO.1.8	Quermañujob, com mi la' ña'tan tsa' cu'bi lojon ca'bʌl wocol ya' ti Asia,
2CO.1.9	Isujm tsa' ajq'uiyon lojon ba' colelix c chʌmel lojon yu'bil cha'añ ma'añic mic xuc'chocon lojon c pusic'al tic bajñel p'ʌtʌlel lojon, cojach ti Dios mu' bʌ i tech ch'ojyel jiñi chʌmeño' bʌ. 
2CO.1.10	Dios tsi' yʌc'ʌyon lojon ti colel che' bʌ tsa' cʌlʌ lojon chʌmel, woli' chʌn ac'on lojon ti colel, cujil lojon tic pusic'al, Dios mi caj i chʌn ac'on lojon ti colel. 
2CO.1.11	Jatetla ja'el mi la' coltañon lojon che' mi la' pejcʌbeñon lojon Dios. Che' jiñi ca'bʌlob mi caj i su'beñob Dios wocolix i yʌlʌ cha'añ c wenlel lojon mu' bʌ c taj lojon cha'añ la' woración.
2CO.1.12	Ñʌch'ʌl lojon c pusic'al come ti' p'ʌtʌlel Dios tsa' c mele lojon chuqui isujm yic'ot chuqui toj, Jiñʌch c ñuclel lojon, tsa' ajñiyon lojon ti jump'ejl lojon c pusic'al aq'uebilon bʌ lojon ti Dios, che'ʌch tsa' c pʌsʌ lojon c bʌ wʌ' ti pañimil, ñumen tsa' c mele lojon chuqui uts'at ti la' tojlel, mach che'ic bajche' mi' ña'tañob ti pañimil,
2CO.1.13	Come ma'añic wolic ts'ijbubeñetla chuqui mach mejlic la' pejcan yic'ot mach bʌ añic mi mejlel la' ch'ʌmben isujm, com mi la' ch'ʌmben isujm ti' pejtelel.
2CO.1.14	Come lamitaletla tsa'ix la' ch'ʌmbe isujm, la' ñuclelon lojon che' bajche' jatetla ja'el c ñuclelet lojon ba' ora mi' cha' tilel lac Yum Jesús.
2CO.1.15	Cujil xuc'ul la' pusic'al quic'ot, jiñi cha'añ tsa' c ña'ta tilel ñaxan ba'añetla cha'añ mi la' taj ti' cha'yajlel la' tijicñʌyel. 
2CO.1.16	Com ñumel ba'añetla che' mic majlel ti Macedonia, che' loq'uemon ti Macedonia com cha' ñumel ba'añetla cha'añ mi la' coltañon sujtel ti Judea. 
2CO.1.17	Che' bʌ tsa' c ña'ta majlel ba'añetla, ¿To'ol t'añ jach ba tsa' c cha'le? ¿Mu' ba c bajñel ña'tan chuqui com c mel? ¿Mu' ba c su'beñetla ya' talon che' mach taloñic?
2CO.1.18	Che' bajche' xuc'ul i pusic'al Dios ma'añic mic su'beñetla ti cha'chajp, ma'añic mic su'beñetla ya' talon che' mach taloñic. 
2CO.1.19	Come mach cha'chajpic i t'añ Jesucristo i Yalobil Dios tsa' bʌ c su'beyetla joñon quic'ot Silvano yic'ot Timoteo, junsujm jach i t'añ Jesucristo.
2CO.1.20	Pejtelel chuqui mi' su'beñonla Dios mi caj i ts'ʌctiyel ti Cristo, jiñi cha'añ ti Cristo mi lac su'b “Amén” cha'añ mi lac tsictesʌben i ñuclel Dios. 
2CO.1.21	Diosʌch mu' bʌ i tem xuc'chocoñonla ti Cristo, Diosʌch tsa' bʌ i yajcayonla cha'añ i ye'tel, 
2CO.1.22	jiñʌch tsa' bʌ yotsʌbeyonla lac sellojlel
2CO.1.23	La' i q'uel c pusic'al Dios come isujm maxto añic tsa' tiliyon ti Corinto ba'añetla come mach comic c tsʌts pejcañetla. 
2CO.1.24	Mach la' yumoñic lojon cha'añ mic wersa su'beñetla chuqui yom mi la' ñop, woli j coltañetla cha'añ mi la' taj i tijicñʌyel la' pusic'al, come xuc'uletla cha'añ tsa' la' ñopo Cristo.
2CO.2.1	Tsa' c ña'ta tic pusic'al ma'añix mic majlel ba'añetla cha'añ ma'añic mi' cha' p'olbeñetla i ch'ijiyem la' pusic'al. 
2CO.2.2	Mi tsa' c techbeyetla i ch'ijiyemlel la' pusic'al, ¿majqui mi caj i cha' ñuq'uesan c pusic'al? Cojach jatetla, pero mach mejliquetla mi ch'ijiyemetla cha'añ c t'añ. 
2CO.2.3	Jiñi cha'añ tsa' c ts'ijbubeyetla
2CO.2.4	Wocol tsa' cu'bi che' bʌ tsa' c ts'ijbubeyetla ili juñ, come ca'bʌl tsa' c cha'le pensar ame c techbeñetla i ch'ijiyemlel la' pusic'al. Ca'bʌl tsa' cu'bi wocol, tsa' c cha'le uq'uel. Pero wersa tsa' c ts'ijbu cha'añ mi la' ña'tan mic wen c'uxbiñetla.
2CO.2.5	Pero mi añ majqui tsi' i techbeyon i ch'ijiyemlel c pusic'al mach joñoñic jach, pero tsi' techbeyetla ja'el i ch'ijiyemlel la' pusic'al. 
2CO.2.6	Jasʌlix tsi' yu'bi wocol jiñi am bʌ i mul, come ca'bʌl la quermañujob tsi' tiq'uiyob. 
2CO.2.7	Yomix mi la' ñusʌben i mul,
2CO.2.8	Jiñi cha'añ mic su'beñetla ti wocol t'añ, pʌsbenla c'uxbiya. 
2CO.2.9	Jiñi cha'añ tsa' c ts'ijbubeyetla ili juñ cha'añ com c ña'tan mi woli la' jac'beñon c t'añ ti' pejtelel. 
2CO.2.10	Majqui jach mi la' ñusʌben i mul, joñon ja'el mic ñusʌben i mul, come jiñi mulil tsa' bʌ c ñusʌbe, mi añ i mul, tsa' c ñusʌbe ti' tojlel Cristo cha'añ mi la' taj la' wenlel, 
2CO.2.11	ame p'ʌt-ac Satanás ti laj contra,
2CO.2.12	Che' bʌ tsa' c'otiyon ti Troas cha'añ mic su'b i wen t'añ Cristo, tsa' jambentiyon jump'ejl puerta yilal cha'añ i ye'tel lac Yum. 
2CO.2.13	Pero ma'añic tsa' ñʌjch'i c pusic'al, come ma'añic tsa' c taja quermañu Tito,
2CO.2.14	Pero wocolix i yʌlʌ Dios come ti Cristo Jesús mi' coltañonla cha'añ mi' chʌn mʌjlel lac cha'añ, yic'ot mi' c'ʌñonla ti' pucol jiñi xojocña bʌ che' mi la cʌc' ti cʌjñel i ña'tʌbal Cristo ti pejtelel lum, 
2CO.2.15	come xojocña mi' yu'biñonla Dios cha'añ woli' yajñel Cristo ti lac pusic'al, xojocña i yutslel Cristo ti' tojlel jiñi woli bʌ i coltʌntelob yic'ot ti' tojlel jiñi woliyo' bʌ ti sajtel. 
2CO.2.16	Che' mi' yu'biñob jiñi sajtemo' bʌ, mi' ña'tañob woli' majlelob ti tojmulil, che' mi' yu'biñob jiñi año' bʌ i cuxtʌlel, mi' ña'tañob añobʌch i cuxtʌlel. ¿Majqui añ i bajñel p'ʌtʌlel cha'añ mi' mel jiñi e'tel?
2CO.2.17	Come mach lajaloñic lojon bajche' ca'bʌlob mu' bʌ i c'ʌñob i t'añ Dios cha'añ yomob ganar che' bajche' xchoñoñelob, come Dios tsi' chocoyon lojon tilel. Jiñi cha'añ mic cha'len lojon subt'añ ti isujm yic'ot i p'ʌtʌlel Cristo ti jump'ejl lojon c pusic'al ti' wut Dios.
2CO.3.1	¿Woli ba c cha' wʌlʌc su'b lojon c bʌ ti uts'at? ¿Yom ba mic mel lojon che' bajche' mi' melob yaño' bʌ mu' bʌ i pʌsob majlel juñ ba' mi' yʌc'ob i bʌ ti cʌjñel? ¿Yom ba mij c'ajtibeñetla juñ mu' bʌ i yʌc'on lojon ti cʌjñel?
2CO.3.2	I wentajetla juñ mu' bʌ i yʌc'on ti cʌjñel, ts'ijbubiletla tic pusic'al lojon, cʌmbiletla yic'ot mi la' q'uejlel ti' tojlel pejtelel wiñicob x'ixicob che' bajche' juñ. 
2CO.3.3	Come tsiquil i juñetla Cristo tsa' bʌ c ts'ijba lojon, mach ti tintajic ts'ijbubiletla, pero yic'ot i yEspíritu jiñi cuxul bʌ Dios, mach ti xajlelic pero ti la' pusic'al.
2CO.3.4	Xuc'ulon lojon ti Dios cha'añ ti' p'ʌtʌlel Cristo. 
2CO.3.5	Ma'añic c bajñel p'ʌtʌlel lojon cha'añ mic ña'tan lojon bajche' yom. Pero ch'oyolʌch ti Dios c p'ʌtʌlel lojon. 
2CO.3.6	Dios tsi' yʌq'ueyon lojon c p'ʌtʌlel ti' ye'tel ti jiñi tsiji' xuc'ul bʌ t'añ, ma'añic mic su'b lojon jiñi ts'ijbubil bʌ mandar mach bʌ mejlic i coltañ wiñicob x'ixicob, mic su'b lojon laj cuxtʌlel mu' bʌ i yʌq'ueñonla jiñi Ch'ujul bʌ Espíritu. Come jiñi ts'ijbubil bʌ mandar mi' tsʌnsañonla yilal, pero jiñi Espíritu mi' yʌq'ueñonla laj cuxtʌlel.
2CO.3.7	Wen ñuc jiñi mandar mu' bʌ i yʌc'onla ti chʌmel,
2CO.3.8	¿Mach ba ñumen ñuquic i ye'tel jiñi Espíritu? 
2CO.3.9	Mi ñuc jiñi mandar mu' bʌ i yʌc'onla ti tojmulil, ñumen ñuc jiñi t'añ mu' bʌ i yʌc'onla ti q'uejlel ti toj.
2CO.3.10	Jiñi cha'añ jiñi ñuc bʌ ti yam bʌ ora mach chʌn ñuquix wʌle che' bajche' jiñi c'ax ñuc bʌ. 
2CO.3.11	Mi añ i ñuclel jiñi tsa' bʌ jili, ñumen ca'bʌl i ñuclel jiñi mu' bʌ i coltañonla, come mach yujilic jilel.
2CO.3.12	Jiñi cha'añ, come che'ʌch añ jiñi c pijtaya lojon, ch'ejl mic cha'len lojon t'añ, 
2CO.3.13	mach che'ic bajche' Moisés, come tsi' moso i wut ti pisil ti' tojlel jiñi israelob ame q'uelbentic i wut che' bʌ wolix ti yajpel i sʌclel.
2CO.3.14	Pero tsa' tsʌts-ayob i pusic'al jiñi israelob, come c'ʌlʌl wʌle añ to pisil yilal ti' wutob che' mi' q'uelob jiñi oñiyi bʌ xuc'ul bʌ t'añ, come ma'añic mi' ch'ʌmbeñob isujm, pero mi' loc'sʌbentelob che' mi' ñopob Cristo. 
2CO.3.15	C'ʌlʌl wʌle che' mi' q'uejlel i ts'ijbujel Moisés, mosbilob i pusic'al ti pisil yilal. 
2CO.3.16	Pero che' mi' sutq'uiñob i bʌ cha'añ mi' ñopob lac Yum, mi caj i loc'sʌbentelob jiñi pisil mu' bʌ i mʌcbeñob i wut.
2CO.3.17	Come lac Yum jiñʌch jiñi Espíritu. Jiñi am bʌ i cha'añ i yEspíritu lac Yum librejix añ, mach chʌn cʌchʌlix ti mandar.
2CO.3.18	Che' jiñi quermañujob, mach chʌn mosolix lac wut yilal. Che' mi laj q'uelben i ñuclel lac Yum che' bajche' ti espejo, mi lac utsi tsictesan i ñuclel, mi laj q'uextʌyel majlel ti' yejtal Cristo che' mi' mel i ye'tel i yEspíritu lac Yum ti lac pusic'al.
2CO.4.1	Jiñi cha'añ ma'añic mic lujb-an lojon, come Dios cha'añ tsi' p'untayon lojon tsi' yʌq'ueyon lojon tic wenta ili e'tel. 
2CO.4.2	Ma'añic chuqui mic mel lojon ti mucul mi jiñic quisintic bʌ, ma'añic mic lotin lojon wiñicob, ma'añic mic socben lojon i t'añ Dios. Mic su'b lojon isujmlel jiñi wen t'añ ti' tojlel Dios. Yujilob pejtelel wiñicob x'ixicob tojon lojon.
2CO.4.3	Pero mi mucul to jiñi wen t'añ, mucul ti' tojlelob jiñi woliyo' bʌ ti sajtel. 
2CO.4.4	Satanás, jiñʌch i dios jiñi jontolo' bʌ ti pañimil,
2CO.4.5	Ma'añic mic bajñel su'b lojon c bʌ che' mic cha'len lojon subt'añ, mic su'b lojon cha'añ Jesucristo jiñʌch lac Yum. Joñon lojon la' waj e'telon lojon cha'añ woli j c'uxbin lojon Jesús. 
2CO.4.6	Come Dios tsa' bʌ i yʌc'ʌ mandar cha'añ mi' tsictiyel i sʌclel pañimil ti ic'ch'ipan bʌ, jiñʌch i sʌclel tsa' bʌ i yʌc'ʌ ti tsictiyel ti lac pusic'al cha'añ mi lac ch'ʌmben isujm woli' pʌsbeñonla i ñuclel Dios ti Jesucristo.
2CO.4.7	Uts'atʌch i sʌclel Cristo am bʌ ti lac pusic'al, che' yilal bajche' c'ax letsem tac bʌ i tojol lotol bʌ ti uc'um, come melbilonla ti lum che' bajche' uc'um, tsiquil mach ch'oyolic ti joñonla jiñi ñuc bʌ lac p'ʌtʌlel, pero ch'oyol ti Dios. 
2CO.4.8	Joy ñet'bilon lojon ti wocol, pero añ bajche' mi caj c loq'uel lojon, mach cujilic lojon bajche' mi' caj ti ujtel, pero chʌn xuc'ul mic ñop lojon, 
2CO.4.9	tic'lʌbilon lojon pero mach cʌybiloñic lojon, mic jajts'el lojon pero ma'añic mic jisʌntel lojon. 
2CO.4.10	Baqui jach mic majlel lojon wolic ch'ʌm lojon majlel tic bʌc'tal che' bajche' tsa' chʌmi Jesús cha'añ mi' tsictiyel cuxul Jesús tic bʌc'tal lojon. 
2CO.4.11	Come joñon lojon cuxulon bʌ lojon mi cʌjq'uel lojon ti chʌmel ti pejtelel ora cha'añ woli c melben lojon i ye'tel Jesús,
2CO.4.12	Che' mic su'b lojon jiñi wen t'añ, wolic chʌmel lojon, pero ti' caj jiñi t'añ woli la' taj la' cuxtʌlel.
2CO.4.13	Lajal mic ñop lojon tic pusic'al bajche' jiñi tsa' bʌ i ts'ijbu jiñi t'añ: “Tsa' c ñopo.
2CO.4.14	Come cujil lojon ti isujm, Dios tsi' teche ch'ojyel lac Yum Jesús,
2CO.4.15	Come mi cu'bin lojon pejtelel ili wocol cha'añ mi la' taj la' wenlel, che' mi' tajbeñob i yutslel i pusic'al Dios ca'bʌlob mi caj i su'beñob Dios wocolix i yʌlʌ cha'añ mi' yutsi tsictiyel i ñuclel Dios.
2CO.4.16	Jiñi cha'añ ma'añic mic lujb-an lojon, woli' p'ʌt-an majlel lac pusic'al ti jujump'ejl q'uiñ, anquese woli ti chʌmel lac bʌc'tal. 
2CO.4.17	Come sejb lac wocol mu' bʌ la cu'bin, poj jumuc' jach mi' ñumel, wolix i p'ojlesʌbeñonla c'ax oñ bʌ lac ñuclel mach bʌ añic mi' jilel ti pejtelel ora.
2CO.4.18	Come ma'añic mi lac xuc'chocon lac pusic'al ti chuqui tac mi laj q'uel ti pañimil, pero mi lac xuc'chocon ti jiñi mach bʌ tsiquilic am bʌ ti panchan, come jiñi tsiquil tac bʌ ñumel jach woli, jiñi mach bʌ tsiquilic ma'añic mi' jilel ti pejtelel ora.
2CO.5.1	La cujil mi tsa' jisʌnti lac bʌc'tal ba' woli ti chumtʌl lac ch'ujlel, mi caj la cʌq'uentel lac bʌc'tal ti panchan aq'uebilon bʌ la ti Dios, jiñʌch la cotot mach bʌ melbilic ti c'ʌbʌl, mach yujilic jilel. 
2CO.5.2	Jiñi cha'añ mi lac cha'len ajcʌn che' añon to la ti lac bʌc'tal. La comix lac bʌc'tal am bʌ ti panchan mu' bʌ caj lac lʌp che' bajche' bujcʌl, 
2CO.5.3	come ma'añic mi caj la cajñel che' bajche' espíritu mach bʌ añic i bʌc'tal. 
2CO.5.4	Che' wʌ' to añonla ti lac bʌc'tal ila ti pañimil mi lac cha'len ajcʌn yic'ot tsic pusic'al, mach la comic lac chilbentel, pero la comix chumtʌl ti tsiji' bʌ lac bʌc'tal cha'añ mi' pʌntʌyel jiñi yujil bʌ chʌmel ti jiñi mach bʌ yujilic chʌmel, cha'añ cuxul mi la cajñel ti pejtelel ora. 
2CO.5.5	Jiñi cha'añ Dios tsi' meleyonla cha'añ che'ʌch yom mi la cajñel, tsi' yʌq'ueyonla jiñi Espíritu i tejchibal bʌ i ye'tel ti lac pusic'al.
2CO.5.6	Jiñi cha'añ mi lac chʌn xuc'chocon lac pusic'al, come la cujil maxto ya'ic añonla la quic'ot lac Yum che' wʌ' to añonla ti lac bʌc'tal. 
2CO.5.7	Come xuc'ul mi la cajñel cha'añ jiñi mu' bʌ lac ñop, mach cha'añic chuqui mi laj q'uel. 
2CO.5.8	Añʌch lac pijtaya, la com laj cʌy lac bʌc'tal cha'añ mi la cajñel yic'ot lac Yum.
2CO.5.9	Jiñi cha'añ mi lac cha'len wersa ja'el cha'añ mi' q'uelonla ti uts'at lac Yum mi wʌ' to añonla ti lac bʌc'tal o mi mach wʌ'ix añonla, 
2CO.5.10	come ti pejtelelonla wersa mi caj lac pʌs lac bʌ ti melobʌjʌl i cha'añ Cristo, cha'añ mi la cʌq'uentel lac tojol ti jujuntiquilonla, cha'añ lac melbal tsa' bʌ lac mele ti lac bʌc'tal, mi wen o mi jontol.
2CO.5.11	Jiñi cha'añ mi lac xic'ben wiñicob x'ixicob ti uts'at, come mi lac wen bʌc'ñan lac Yum, cʌmbil i cha'añ Dios c pusic'al lojon, mi cʌl cʌñʌl la' cha'añ ja'el i wiñicon lojon ti isujm. 
2CO.5.12	Ma'añic wolic cha' su'beñet cha'añ mi la' q'uelon lojon ti uts'at, pero cha'añʌch mi la' taj la' ñuclel tic tojlel lojon, che' jiñi añ chuqui mi mejlel la' su'ben jiñi wiñicob mu' bʌ i lon q'uelob i bʌ ti ñuc che' leco i pusic'al. 
2CO.5.13	Mi tonto mi' q'uelon lojon wiñicob,
2CO.5.14	Come i c'uxbiya Cristo mi' wersa xic'beñon lojon, come mic ña'tan lojon mi tsa' chʌmi juntiquil wiñic cha'añ pejtelel wiñicob x'ixicob, che' jiñi, ti Cristo tsa' laj chʌmiyonla cha'añ mi' jilel i p'ʌtʌlel mulil ti lac tojlel,
2CO.5.15	tsa' chʌmi Cristo cha'añ pejtelel wiñicob x'ixicob, cha'añ mach yomic mi lac sʌclan lac bajñel wenlel joñonla tsa' bʌ aq'uentiyonla laj cuxtʌlel. Pero yom mi lac ñuq'uesan Cristo tsa' bʌ chʌmi cha'añonla, tsa' bʌ cha' ch'ojyi.
2CO.5.16	Jiñi cha'añ ma'añix mi lac chʌn q'uel lac bʌ che' bajche' ti yam bʌ ora che' sajtemontola, mi tsa' laj cʌñʌ Cristo che' bajche' wiñic che' bʌ tsa' ñumi ti pañimil, mach chʌn che'ix mi laj cʌn. 
2CO.5.17	Jiñi cha'añ majqui jach añ ti Cristo tsijib melbilix.
2CO.5.18	Ch'oyol ti Dios jiñi tsijib tac bʌ, Dios tsa'ix i yuts-esa lac pusic'al la quic'ot
2CO.5.19	Mic su'b lojon ili t'añ, Dios tsi' pʌsʌ i bʌ ti Cristo che' bʌ tsi' yuts-esʌbeyob i pusic'al jiñi año' bʌ ti pañimil, tsi' cuchbeyob i mul, tsi' yʌq'ueyon lojon tic wenta jiñi t'añ mu' bʌ i yuts-esʌbeñonla lac pusic'al yic'ot Dios. 
2CO.5.20	Jiñi cha'añ wa'chocobilon lojon ti' q'uexol Cristo, come Dios woli' pejcañetla tic tojlel lojon, mic su'beñet lojon ti wocol t'añ che' bajche' Cristo: La' uts-esʌntic la' pusic'al yic'ot Dios. 
2CO.5.21	Come Cristo ma'añic tsi' wis ñopo mulil,
2CO.6.1	Joñon lojon tem x'e'telon lojon i cha'añ Dios, mic xic'beñetla ti uts'at ame lolomic jach mi la' ch'ʌmben i yutslel i pusic'al Dios, 
2CO.6.2	come Dios tsi' yʌlʌ:
2CO.6.2	“Tsa'ix c ñʌch'tʌbeyetla la' t'añ che' woli ti sujbel la' coltʌntel.
2CO.6.2	Tsa'ix j coltayetla ti' yorajlel coltaya.”
2CO.6.2	Awilan, wʌle i yorajlelix mi la cochel, wʌle i yorajlelix mi laj coltʌntel.
2CO.6.3	Mic mel lojon chuqui toj ame añic majch mi cʌc' lojon ti yajlel, ame wajlentic que'tel lojon. 
2CO.6.4	Ti pejtelel que'tel lojon tsiquil x'e'telon lojon i cha'añ Dios, che' mic cha'len lojon pijt ti' xuc'tʌlel c pusic'al, che' mic ñusan lojon wocol,
2CO.6.5	che' mi cu'bin lojon asiyal, che' añon lojon ti cárcel,
2CO.6.6	ti' sʌclel lojon c pusic'al yic'ot c ña'tʌbal lojon mij cuchben lojon i mul wiñicob x'ixicob yic'ot cutslel lojon, cha'añ ti jiñi Ch'ujul bʌ Espíritu, mij c'uxbin lojon wiñicob ti isujm, 
2CO.6.7	yic'ot jiñi isujm bʌ t'añ, yic'ot i p'ʌtʌlel Dios, yic'ot toj bʌ c melbal lojon, i wentajʌch e'tijibʌl tac cha'añ guerra cha'añ mic mʌctañ lojon j contra
2CO.6.8	Mic pʌs lojon c bʌ ti uts'at che' mic ts'a'lentel lojon yic'ot che' mi cʌ'lentel lojon yic'ot che' mic sujbel lojon ti uts'at; mic sujbel lojon ti xlot pero isujm chuqui mic su'b lojon. 
2CO.6.9	Mi' lon alob mach cʌmbiloñic lojon che' wen cʌmbilon lojon, woliyon lojon ti chʌmel pero cuxulon lojon, mi cʌjq'uel lojon ti wocol pero ma'añic mic tsʌnsʌntel lojon. 
2CO.6.10	Ch'ijiyem lojon c pusic'al pero chʌn tijicñayon lojon, ma'añic c chu'bʌañ lojon, pero wen chumulob yaño' bʌ cha'añ que'tel lojon ti subt'añ, ma'añic mi ts'ita'ic c chu'bʌañ lojon, pero c cha'añʌch lojon pejtelel chuqui tac añ.
2CO.6.11	Quermañujob ti Corinto, wolic laj su'beñetla chuqui wolic ña'tan tic pusic'al lojon. Tsa'ix c jambeyet lojon pusic'al. 
2CO.6.12	Ca'bʌl mij c'uxbiñet lojon, pero woli la' ñup'beñon lojon la' pusic'al. 
2CO.6.13	Yom mi la' q'uextʌbeñon lojon j c'uxbiya che' bajche' yom, wolic pejcañetla che' bajche' calobiletla, jambeñon lojon la' pusic'al.
2CO.6.14	Mach mi la' cha'len ñujpuñel yic'ot jiñi mach bʌ añic mi' ñop Dios, come ¿bajche' mi mejlel i tem ajñel chuqui toj yic'ot chuqui mach tojic? ¿Bajche' mi mejlel i tem ajñel i sʌclel pañimil yic'ot ac'ʌlel? 
2CO.6.15	¿Bajche' mi' caj ti ajñel ti ñʌch'ʌl Cristo yic'ot jiñi xi'ba?
2CO.6.16	I templo Dios ¿jim ba i pi'ʌl jiñi dios tac? Joñonla i templojonla jiñi cuxul bʌ Dios
2CO.6.16	“Mi caj c chumtʌl ti' tojlelob. Ya' mij caj ti ajñel.
2CO.6.16	Mi caj cochel ti' Dios.
2CO.6.16	Mi caj cotsañob tic cha'añ.”
2CO.6.17	Jiñi cha'añ,
2CO.6.17	“Loq'uenla ti' tojlel mach bʌ añic mi' ñopob.
2CO.6.17	Tʌts'ʌ la' bʌ ba' añob, che'en lac Yum.
2CO.6.17	Mach mi la' ñochtan chuqui tac bi'bi'.
2CO.6.17	Mi caj c ch'ʌmetla tic wenta.
2CO.6.18	Mi caj cochel ti la' Tat.
2CO.6.18	Mi caj la' wochel ti calobil, che'en lac Yum jiñi mach bʌ añic i p'isol i p'ʌtʌlel.”
2CO.7.1	C'uxbibil bʌ quermañujob, lac cha'añʌch jiñi albil bʌ i t'añ Dios, jiñi cha'añ la' lac poc loq'uel pejtelel bi'bi' tac bʌ am bʌ ti lac bʌc'tal yic'ot ti lac pusic'al, la' lac bʌc'ñan Dios cha'añ ch'ujul mi la cajñel ti' tojlel.
2CO.7.2	Jambeñon lojon la' pusic'al,
2CO.7.3	Ma'añic mic su'beñetla jiñi t'añ cha'añ mi cʌ'leñetla, come tsa'ix c su'beyetla añetla tic pusic'al lojon cha'añ mic tem ajñel yic'otetla yic'ot cha'añ temel mi lac chʌmel.
2CO.7.4	Cujil mi la' wajñel ti xuc'ul; añ ca'bʌl c ñuclel cha'añetla.
2CO.7.5	Che' bʌ tsa' tiliyon lojon ti Macedonia, ma'añic tsa' c wis c'aja lojon co, tsa' c taja lojon wocol yic'ot ca'bʌl leto baqui jach añon lojon. Tic pusic'al tsa' c cha'le lojon bʌq'uen. 
2CO.7.6	Pero Dios mu' bʌ i ñuq'uesʌbeñob i pusic'al jiñi ch'ijiyemo' bʌ tsi' ñuq'uesʌbeyon lojon c pusic'al Tito che' bʌ tsa' tili ja'el. 
2CO.7.7	Ñuc lojon c pusic'al cha'añ tsa' tili Tito yic'ot cha'añ tsa' la' ñuq'uesʌbe i pusic'al, tsi' su'beyon lojon uts'at woli la' c'uxbiñon lojon, tsa' la' cha'le uq'uel, tsa' la' wen mele la' pusic'al cha'añon, jiñi cha'añ tsa' utsi p'ojli i tijicñʌyel c pusic'al.
2CO.7.8	Ma'añix mic chʌn mel c pusic'al, anquese tsa' c mele c pusic'al cha'añ tsa' cʌq'ueyetla i ch'ijiyemlel la' pusic'al cha'añ ti jiñi juñ, come isujm tsi' yʌq'ueyetla i ch'ijiyemlel la' pusic'al pero cha'p'ejl uxp'ejl jach q'uiñ. 
2CO.7.9	Wʌle tijicñayon, mach cha'añic ch'ijiyem tsa' la' wu'bi, pero cha'añ tsa' la' cʌyʌ la' mul, come Dios tsi' c'ʌñʌ i ch'ijiyemlel la' pusic'al cha'añ mi' toj-esañetla, che' jiñi ma'añic tsa' la' taja wocol cha'añon lojon. 
2CO.7.10	Come i ch'ijiyemlel lac pusic'al ch'oyol bʌ ti Dios mi' yʌq'ueñonla laj cʌy lac mul cha'añ mi laj coltʌntel, tijicñayonla che' añ i ch'ijiyemlel lac pusic'al ch'oyol bʌ ti Dios, pero jiñi ch'ijiyemlel tilem bʌ ti pañimil mi' yʌc'onla ti chʌmel. 
2CO.7.11	La' wilan, uts'atʌch i ch'ijiyemlel la' pusic'al ch'oyol bʌ ti Dios, tsa' la' toj-esa la' bʌ ti jump'ejl la' pusic'al, tsa' caji la' ts'a'len mulil, tsa' la' cha'le bʌq'uen, ca'bʌl tsa' caji la' cha' c'uxbiñon, tsa' bʌx-ayetla, tsa' la' ju'sʌbeyob i pusic'al jiñi año' bʌ i mul. Ti pejtelel tsa' bʌ la' cha'le tsa' la' pʌsʌ la' bʌ ti toj. 
2CO.7.12	Jiñi cha'añ tsa' c ts'ijbubeyetla, mach i cha'añic jach jiñi am bʌ i mul yic'ot jiñi tsa' bʌ contrajinti,
2CO.7.13	Jiñi cha'añ tsa' ñuc-a lojon c pusic'al, come tsa' ñuc-a la' pusic'al.
2CO.7.13	Pero ñumen ca'bʌl i tijicñʌyel lojon c pusic'al cha'añ tsa' la' ñuq'uesʌbe i pusic'al Tito. 
2CO.7.14	Come tsa' c su'be Tito bajche' mi caj la' jac' ti uts'at. Ma'añic mic cha'len quisin, come che'ʌch tsa' la' mele. Isujm pejtelel chuqui tsa' c su'beyet lojon, che' ja'el isujmʌch chuqui tsa' c su'be Tito cha'añetla. 
2CO.7.15	Wʌle ca'bʌl woli' c'uxbiñetla Tito, come woli' chʌn ña'tan bajche' tsa' la' jac'be i t'añ ti la' pejtelel. Tsiltsilñayetla ti bʌq'uen tsa' la' pʌyʌ ochel ba'añetla.
2CO.7.16	Tijicñayon come cujilix uts'at woli la' wajñel.
2CO.8.1	Che' ja'el quermañujob, com mi la' ña'tan Dios tsi' yʌq'ueyob i yutslel i pusic'al jiñi xñopt'añob ya' ti Macedonia,
2CO.8.2	come che' bʌ tsa' ilʌbentiyob i pusic'al ti ca'bʌl wocol, tsa' wen p'ojliyob i p'ejwlel yic'ot i tijicñʌyelob i pusic'al anquese c'ax pobrejob. 
2CO.8.3	Testigojon cha'añ ti' bajñel pusic'al tsi' ña'tayob i yʌc'ob ofrenda che' bajche' tsa' mejliyob, ñumen oñ tsi' yʌc'ʌyob che' bajche' tsa' mejliyob, 
2CO.8.4	ca'bʌl tsi' c'ajtibeyon lojon ti wocol t'añ cha'añ mic ch'ʌm majlel jiñi ofrenda ti Jerusalén cha'añ mi' coltʌntelob i cha'año' bʌ Dios ya'i.
2CO.8.5	Mach che'ic jach tsi' cha'leyob, pero ñaxan tsi' yʌc'ʌyob i bʌ ti' wenta lac Yum, wi'il tic tojlel lojon, cha'añ mi' melob chuqui yom Dios, 
2CO.8.6	jiñi cha'añ tsa' c xic'be lojon Tito
2CO.8.7	Come che'ʌch woli la' wen pʌs la' bʌ ti uts'at ti' xuc'tʌlel la' pusic'al, yic'ot ti la' t'añ, yic'ot ti la' ña'tʌbal, wen bʌxetla, c'ux mi la' wu'biñon lojon. Che'ʌch yom mi la' wen pʌs i yutslel la' pusic'al yic'ot la' wofrenda ja'el.
2CO.8.8	Ma'añic mi cʌq'ueñetla mandar, pero mic su'beñetla bajche' mi' melob yaño' bʌ, cha'añ mi la' pʌs la' c'uxbiya ti isujm. 
2CO.8.9	Come cʌñʌlix la' cha'añ i yutslel i pusic'al lac Yum Jesucristo, jiñi wen chumul bʌ tsa' ochi ti p'ump'un come c'ux tsi' yu'biyetla,
2CO.8.10	Cha'añ iliyi, mi caj c su'beñetla bajche' yom mi la' mel, come che'ʌch yom cha'añetla, mach cojic jaxto tsa' caji la' ña'ta la' tempan jiñi taq'uiñ, che'ʌch tsa' la' ña'ta ja'el c'ʌlʌl ti yam bʌ ja'bil tsa'ix bʌ ñumi,
2CO.8.11	wʌle yom mi la' wujtesan la' tempan che' bajche' tsa' la' ña'ta, che' bajche' tsa' la' ña'ta ti jump'ejl la' pusic'al, che'ʌch yom ja'el ti jump'ejl la' pusic'al mi la' wujtesan che' bajche' c'amel añ la' cha'añ,
2CO.8.12	come mi añʌch i tijicñʌyel la' pusic'al cha'añ mi la' wʌc' majtañʌl loq'uem bʌ ti la' chu'bʌañ, Dios mi' ch'ʌm, che' bajche' añ la' cha'añ,
2CO.8.13	Ma'añic woli c su'beñetla ili t'añ, cha'añ mi la' taj wocol cha'añ i coltʌntel yaño' bʌ, 
2CO.8.14	pero com cha'añ junlajal mi la' coltañ la' bʌ, che' añ i ñumel la' chu'bʌañ, yom mi la' wʌq'ueñob yaño' bʌ chuqui tac añ to yom i cha'añob, che'ʌch ja'el yom mi' yʌq'ueñetla i chu'bʌañ che' bʌ añ to yom la' cha'añ, cha'añ che' jiñi junlajal la' chu'bʌañ. 
2CO.8.15	Che' bajche' ts'ijbubil: “Jiñi tsa' bʌ i tempa ca'bʌl i chu'bʌañ, ma'añic i ñumel, jiñi tsa' bʌ i tempa ts'ita', jasʌlʌch i cha'añ ja'el.”
2CO.8.16	Wocolix i yʌlʌ Dios jiñi tsa' bʌ yʌq'ue ti' pusic'al Tito jiñi lajal bʌ c mel pusic'al lojon cha'añetla. 
2CO.8.17	Isujm Tito tsi' wen jac'beyon c t'añ che' bʌ tsa' c su'be majlel ba'añetla, come ca'bʌl mi' ña'tañetla ja'el, jiñi cha'añ tsi' c'ʌñʌ i pusic'al ja'el cha'añ mi' majlel ya' ba'añetla.
2CO.8.18	Tsa' c choco lojon majlel Tito yic'ot yam bʌ la quermañu jiñi mu' bʌ i q'uejlel ti ñuc ti' tojlel xñopt'añob cha'añ jiñi wen t'añ. 
2CO.8.19	Mach cojic jach iliyi, tsa' yajcʌnti jiñi la quermañu ti' tojlel xñopt'añob cha'añ mi' majlel quic'ot lojon ti xʌmbal cha'añ mic ch'ʌm lojon majlel jiñi taq'uiñ. Wolic tempan lojon ili taq'uiñ cha'añ mic puc lojon, cha'añ mi' wen tsictiyel i ñuclel lac Yum yic'ot cha'añ mi' tsictiyel i yutslel la' pusic'al. 
2CO.8.20	Temel mic majlel lojon cha'añ mi' wen tsictiyel uts'at bajche' mic puc lojon, ame añic majch mi' yʌ'leñon lojon cha'añ ca'bʌl ili taq'uiñ woli bʌ la' wʌc'.
2CO.8.21	Com c mel lojon chuqui toj, mach cojic jach ti' wut lac Yum, pero ti' wut wiñicob x'ixicob ja'el.
2CO.8.22	Wolic choc lojon majlel ja'el yam bʌ la quermañu, come tsa'ix j q'uele lojon wen bʌx ti pejtelel i ye'tel, ca'bʌlix tsa' j q'uele lojon ti yan tac bʌ e'tel tsa' bʌ i mele wʌle ñumen bʌx come yujil cha'añ mi caj la' wʌc' jiñi ofrenda che' bajche' tsa' la' ña'ta. 
2CO.8.23	Tito jiñʌch c pi'ʌl ti e'tel mu' bʌ i coltañon ti la' tojlel. Jiñi la quermañujob tsa' bʌ i chocoyob majlel jiñi xñopt'añob mu' bʌ i tempañob i bʌ, mi' tsictesañob i ñuclel Cristo.
2CO.8.24	Pʌsʌla ti' tojlel jiñi xñopt'añob che' bajche' mi la' c'uxbiñob, cha'añ che' jiñi mi' ña'tañob mach lolomic jach mi' ñuc añ c pusic'al ti la' tojlel.
2CO.9.1	Mach wersajic mic ts'ijbubeñetla bajche' yom mi la' wʌq'uen ofrenda jiñi i cha'año' bʌ Dios. 
2CO.9.2	Come cujil la' wom la' coltañob ti jump'ejl la' pusic'al che' bajche' tsa' c su'beyob jiñi año' bʌ ti Macedonia, come tsa' c su'beyob añix jump'ejl ja'b tsa' caji la' chajpan la' pusic'al añet bʌ la ti Acaya, ca'bʌl ti Macedonia tsa' ñijcʌntiyob i pusic'al che' bʌ tsi' yu'biyob chuqui tsa' la' ña'ta.
2CO.9.3	Wolic choc majlel ili la quermañujob ame to'o lolomic jach c t'añ tsa' bʌ c su'beyob jiñi año' bʌ ti Macedonia, jiñi cha'añ che' bajche' tsa' c su'beyetla, yom chajpʌbiletla che' bajche' tsa' c su'beyob,
2CO.9.4	mi tsa' c'otiyon lojon yic'ot jiñi ch'oyolo' bʌ ti Macedonia che' mach chajpʌbileticla, quisintic jax mi caj cu'bin lojon, quisintic jax mi caj la' wu'bin ja'el, come tsa' c su'beyob uts'at woli la' mel. 
2CO.9.5	Jiñi cha'añ tsa' c ña'ta wersa yom mic xic'ben la quermañujob cha'añ mi' ñaxan majlelob ba'añetla, mi caj i q'uelob bajche' woli la' tempan jiñi ofrenda ña'tʌbil bʌ la' cha'añ. Yom chajpʌbil jiñi ofrenda che' mi' c'otelob. Ac'ʌla ti' yutslel la' pusic'al, mach cha'añic xic'biletla.
2CO.9.6	Pero mic su'beñetla ili t'añ: Jiñi ts'ita' jach bʌ mi' pʌc', ts'ita' jach mi' c'aj ja'el, jiñi oñ bʌ mi' pʌc', oñ mi' caj i c'aj ja'el.
2CO.9.7	Ti jujuntiquil la' i yʌc' che' bajche' tsi' ña'ta ti' pusic'al, mach ti' ch'ijiyemlelic yic'ot mach cha'añic xic'bebil jach, pero Dios mi' c'uxbin jiñi mu' bʌ i yʌc' ti' tijicñʌyel i pusic'al.
2CO.9.8	Yic'ot p'ʌtʌlelʌch Dios cha'añ mi' yʌq'ueñetla pejtelel chuqui tac yom cha'añ jasʌl la' cha'añ ti pejtelel ora yic'ot cha'añ mi la' coltañ la' bʌ ti pejtelel chuqui wen; 
2CO.9.9	che' bajche' ts'ijbubil:
2CO.9.9	“Dios mi' puc majtañʌl, mi' yʌq'ueñob jiñi mach bʌ añobic i chu'bʌañ.
2CO.9.9	Toj i pusic'al ti pejtelel ora.”
2CO.9.10	Dios mi' yʌq'ueñ pac' jiñi xpʌc'oñel, mi' yʌq'ueñetla la' waj cha'añ mi la' c'ux, mi caj i yutsi aq'ueñetla pac' yic'ot waj cha'añ mi la' wʌq'ueñob yaño' bʌ ti' yutslel la' pusic'al, mi caj i p'ojlesʌbeñetla la' chobejtʌbal,
2CO.9.11	che' jiñi Dios mi caj i yʌq'ueñetla pejtelel chuqui tac yom cha'añ mi la' p'ewbeñob la' chu'bʌañ jiñi mach bʌ añobic i cha'añ, cha'añ mi' su'beñob wocolix i yʌlʌ Dios che' mic pucbeñob i majtañ. 
2CO.9.12	Come che' mi la' coltañ i cha'año' bʌ Dios, mi' tajob chuqui añ to yom i cha'añob, che' jiñi ca'bʌl mi caj i su'beñob wocolix i yʌlʌ Dios.
2CO.9.13	Che' bʌ tsa' la' colta i cha'año' bʌ Dios yic'ot yaño' bʌ, ca'bʌlob mi caj i su'bob i ñuclel Dios cha'añ tsa' la' jac'be i t'añ Cristo woli bʌ la' ñop, tsa' la' p'ejwbeyob la' chu'bʌañ. 
2CO.9.14	Mi caj i tajetla ti oración ja'el, come c'ux mi' yu'biñetla cha'añ ñuc bʌ i yutslel i pusic'al Dios woli bʌ la' tsictesan. 
2CO.9.15	¡Wocolix i yʌlʌ Dios cha'añ tsi' yʌq'ueyonla lac majtañ c'ax letsem bʌ i tojol!
2CO.10.1	Joñon Pablojon, ti wocol t'añ mic pejcañetla ti' yutslel i pusic'al yic'ot i c'uxbiya Cristo, añ mu' bʌ i yʌlob lijicñayon jach che' ya'añon ti la' tojlel, pero ch'ejl abi mic pejcañetla ti juñ che' mach ya'ic añon la' wic'ot,
2CO.10.2	mij c'ajtibeñetla ti wocol t'añ mach mi la' ñijcañon ame ch'ejlic mic mel c bʌ che' ya'añon la' wic'ot, wolic ña'tan ch'ejl mi caj c mel c bʌ ti' tojlel jiñi mu' bʌ i lon alob wolic mel lojon che' bajche' yom c bajñel pusic'al lojon. 
2CO.10.3	Isujm, añon lojon tic bʌc'tal pero mach tic bajñel p'ʌtʌlelic lojon woliyon lojon ti guerra,
2CO.10.4	come jiñi que'tijib mu' bʌ j c'ʌn lojon ti guerra mach melbilic ti wiñicob,
2CO.10.5	mic jemben lojon pejtel lolom jach bʌ i t'añ wiñicob, yic'ot pejtel i ña'tʌbal mu' bʌ i mʌctañ yaño' bʌ ti' cʌñol isujmlel Dios, mic tic' lojon pejtelel chuqui mi' lon tejchel ti' bajñel pusic'al wiñicob x'ixicob cha'añ mi' jac'beñob i t'añ Cristo. 
2CO.10.6	Chajpʌbilon lojon cha'añ mic mel lojon pejtelel mu' bʌ i ñusʌbeñob i t'añ Cristo che' bʌ jatetla ja'el tsa'ix la' jac'be i t'añ ti ts'ʌcʌl.
2CO.10.7	Woli la' q'uelon lojon che' bajche' i tilel wiñicob ti pañimil. Mi añ majch mi' ña'tan ochem ti Cristo, la' i ña'tan ochemon lojon ti Cristo ja'el. 
2CO.10.8	Ma'añic mic cha'len lojon quisin mi tsa' c su'bu lojon c bʌ ti ñuc cha'añ c p'ʌtʌlel lojon tsa' bʌ i yʌq'ueyon lojon lac Yum, come aq'uebilon lojon cha'añ mic la' colel majlel, mach cha'añic mic jisañetla.
2CO.10.9	Com mi la' ña'tan ma'añic wolic lon bʌc'tesañetla tic juñ tac. 
2CO.10.10	Come añ mu' bʌ i yʌlob: Isujm, wen tsʌts, wen p'ʌtʌl i t'añ jiñi juñ tac, pero mach p'ʌtʌlic Pablo ti lac tojlel, mach ch'ejlic mu' ti t'añ. 
2CO.10.11	La' i ña'tañob ili wiñicob woliyo' bʌ ti t'añ, che'ʌch bajche' mic cha'len lojon t'añ tic juñ che' mach ya'ic añon lojon, che'ʌch ja'el mi caj c pʌs lojon c bʌ tic melbal che' ya'añon lojon.
2CO.10.12	Mach comic c laj lojon c bʌ yic'ot jiñi mu' bʌ i bajñel su'bob i ñuclel, mach lajaloñic lojon yic'otob, mi' bajñel q'uelob i bʌ ti ñuc yic'ot i pi'ʌlob, mi' bajñel lajob i bʌ yic'ot i pi'ʌlob. Tonto jax bajche' mi' melob. 
2CO.10.13	Pero joñon lojon ma'añic mic bajñel su'b lojon c bʌ ti ñuc, wolic ñop mel lojon chuqui yom Dios che' bajche' mi' pʌsbeñon lojon. Cujil tsi' pʌyʌyon lojon cha'añ mic melben lojon i ye'tel c'ʌlʌl ba'añetla. Tsi' yʌq'ueyon lojon c p'ʌtʌlel cha'añ mij cʌntesañetla. 
2CO.10.14	Ma'añic wolic bajñel ñuq'uesan majlel lojon que'tel aq'uebilon bʌ lojon ti la' tojlel, come ñaxan tsa' c'oti c su'beñet lojon i wen t'añ Cristo.
2CO.10.15	Ma'añic woli j q'uel lojon c bʌ ti ñuc cha'añ i ye'tel yaño' bʌ, com lojon xuc'ul mi la' ñop Dios, che' jiñi mi caj i ñuc añ majlel que'tel ti la' tojlel che' bajche' tsi' p'isbeyon lojon Dios. 
2CO.10.16	Che'ʌch yom mic su'b lojon jiñi wen t'añ ja'el ti yam bʌ lum tac ti la' junwejlel,
2CO.10.17	Pero jiñi mu' bʌ i q'uel i bʌ ti ñuc, la' i q'uel i bʌ ti ñuc cha'añ tsa'ix i ñopo lac Yum.
2CO.10.18	Come mach jiñic mi' q'uejlel ti uts'at jiñi mu' bʌ i bajñel su'b i bʌ ti ñuc, cojach jiñi mu' bʌ i sujbel ti ñuc ti Dios.
2CO.11.1	Uts'at mi tsa' la' ts'ita' cuchbeyon c t'añ, anquese tonto yu'bil.
2CO.11.2	Com mi la' taj la' wenlel che' bajche' yom Dios,
2CO.11.3	Pero mic cha'len bʌq'uen ame sojquic la' ña'tʌbal cha'añ lot che' bajche' tsa' lotinti jiñi Eva ti lucum,
2CO.11.4	come mi tsa' tili juntiquil cha'tiquil i su'beñetla yam bʌ Jesús
2CO.11.5	Mic ña'tan mach ñumen ñucobic che' bajche'on jiñi yaño' bʌ mu' bʌ i lon cuyob i bʌ ti ñuc bʌ apóstolob,
2CO.11.6	anquese mach ch'ejloñic ti t'añ,
2CO.11.7	¿Tsa' ba c cha'le mulil che' bʌ tsa' c mele c bʌ ti pec' cha'añ mi la' taj la' ñuclel, che' bʌ tsa' c su'beyetla i wen t'añ Dios ti la' majtañ jach?
2CO.11.8	Tsa' c chilbeyob i yofrenda yam bʌ xñopt'añob yu'bil che' bʌ tsi' coltayoñob cha'añ mij coltañetla. 
2CO.11.9	Che' ya'añon quic'otetla che' añ to chuqui yom c cha'añ, ma'añic chuqui tsa' j c'ajtibeyetla, come jiñi la quermañujob tsa' bʌ tiliyob ti Macedonia
2CO.11.10	Mic su'beñetla cha'añ ti' isujmlel Cristo am bʌ tic pusic'al, ma'añic majch mi caj i tic'on ti' su'bol jiñi wen t'añ ti pejtelel Acaya. 
2CO.11.11	¿Chucoch? ¿Cha'añ ba ma'añic woli j c'uxbiñetla? Yujil Dios c'ux mi cubiñetla.
2CO.11.12	Che' bajche' wolic mel mi caj c chʌn mel, cha'añ mic tsictesʌbeñob i lot jiñi mu' bʌ i bajñel su'bob i bʌ ti ñuc, come jiñi wiñicob mi' lon alob lajal woliyob ti e'tel che' bajche'on lojon, 
2CO.11.13	come xlot bʌ apóstolob, x'e'telob mu' jach bʌ i cha'leñob lotiya, mi' lon su'bob i bʌ ti apóstolob i cha'añ Cristo. 
2CO.11.14	I tilel che'ʌch mi' melob, come Satanás ja'el mi' cuy i bʌ ti ángel mu' bʌ i pʌs i c'ʌc'al. 
2CO.11.15	I tilel che'ʌch mi' melob i wiñicob ja'el; mi' lon cuyob i bʌ ti toj bʌ x'e'telob, pero mi caj i jilelob cha'añ leco bʌ i melbal.
2CO.11.16	Mic cha' su'beñetla: Mach mi la' q'uelon ti tonto. Pero mi tontojon, pʌyʌyonla che' bajche' mi la' pʌy juntiquil tonto bʌ cha'añ mic ts'ita' su'b c ñuclel ja'el.
2CO.11.17	Mach tilemic ti lac Yum chuqui wolic su'b, pero wolic su'b che' bajche' juntiquil tonto bʌ mu' bʌ i su'b i bajñel ñuclel. 
2CO.11.18	Añ ca'bʌlob mu' bʌ i su'bob i bʌ ti ñuc cha'añ chuqui tac mi' tajob ti pañimil, joñon ja'el mi caj c su'b c ñuclel. 
2CO.11.19	Come tijicña mi la' wu'bibeñob i t'añ jiñi tontojo' bʌ, wen añ la' ña'tʌbal mi la' wʌl, 
2CO.11.20	mi la' cuchben che' añ majch mi' yotsañetla ti majtañ e'tel, che' añ majch mi' jisʌbeñetla, che' añ mu' bʌ i ch'ʌm la' chu'bʌañ, che' añ majch mi' chañ-esan i bʌ, che' añ majch mi' jats'etla ti la' choj. 
2CO.11.21	Quisintic jax che' mic su'beñetla ili t'añ: ¡mach ch'ejloñic lojon che' bajche' jiñi yaño' bʌ!
2CO.11.21	Mi añ i p'ʌtʌlel yam bʌ wiñic cha'añ mi' su'b i bʌ ti ñuc, añ c p'ʌtʌlel ja'el cha'añ mic su'b c bʌ ti ñuc, mic su'b jiñi t'añ che' bajche' juntiquil tonto bʌ. 
2CO.11.22	¿Hebreojo' ba ili wiñicob? Hebreojon ja'el. ¿Loq'uemo' ba ti' p'olbal Israel? Joñon ja'el. ¿I p'olbalo' ba Abraham? Joñon ja'el
2CO.11.23	¿X'e'telo' ba i cha'añ Cristo? Joñon ja'el. (Mic cha'len t'añ che' bajche' tonto bʌ). Ñumen ca'bʌl tsa' c cha'le e'tel.
2CO.11.24	Jo'yajl jiñi judíojob tsi' yʌc'ʌyoñob ti jajts'el, bolonlujump'ejl i cha'c'al tsi' jats'ʌyoñob ti asiyal ti jujunyajl.
2CO.11.25	Uxyajl tsa' jajts'iyon ti te'.
2CO.11.26	Ca'bʌl tsa' c cha'le ñajt bʌ xʌmbal. Tsa' cu'bi bʌbʌq'uen tac bʌ ti ja' yic'ot ti' tojlel xujch' yic'ot ti' tojlel c pi'ʌlob
2CO.11.27	tsa' c cha'le e'tel, tsa' lujb-ayon. Ca'bʌl ac'ʌlel ma'añic tsa' wʌyiyon. Tsa' cu'bi wi'ñal yic'ot tiquinti', tsa' c cha'le ch'ajb, tsa' cu'bi tsʌñal, pits'ilon.
2CO.11.28	Mach cojic jach tsa' cu'bi jiñi, pero ti jujump'ejl q'uiñ mic chʌn ña'tan i cʌntʌntel pejtelel xñopt'añob año' bʌ tic wenta. 
2CO.11.29	Che' añ la quermañu c'um bʌ mi' yu'bin pañimil, ¿mach ba c'uñic pañimil mi cu'bin ja'el? ¿Mach ba ch'ijiyemic c pusic'al che' añ majch mi' yʌsʌntel ti mulil?
2CO.11.30	Mi wersa yom mic su'b c bʌ ti ñuc, mic su'b ti ñuc j c'unlel.
2CO.11.31	Yujil Dios ma'añic woliyon ti lot. Jiñi Dios i Tatʌch lac Yum Jesucristo, mu' bʌ i sujbel ti uts'at ti pejtelel ora. 
2CO.11.32	Ya' ti Damasco jiñi gobernador am bʌ i ye'tel ti' yumʌntel jiñi rey Aretas, tsi' yʌc'ʌ ti cʌntʌntel jiñi colem tejclum cha'añ mi' chucon, 
2CO.11.33	pero jiñi la quermañujob tsi' loc'sayoñob ti ventana. Tsi' jich'cʌchʌyoñob ju'bel ti colem chiquib ti' ñʌc' jiñi chañ bʌ ts'ajc. Che' jiñi, tsa' c puts'ta jiñi año' bʌ i ye'tel woli bʌ i chijtañoñob.
2CO.12.1	Isujm mach uts'atic che' mic su'b c bʌ ti ñuc, pero mi caj c su'b chuqui tac tsa' j q'uele ti espíritu
2CO.12.2	Cʌmbil c cha'añ juntiquil wiñic ti Cristo.
2CO.12.3	Cujil cha'añ jiñi wiñic, (mi yic'ot i bʌc'tal o mi loq'uem ti' bʌc'tal, mach cujilic, cojach Dios yujil), 
2CO.12.4	tsa' pʌjyi letsel c'ʌlʌl ti paraíso ba' tsi' yu'bi t'añ mucul bʌ isujmlel mach bʌ aq'uebilic jiñi wiñic cha'añ mi' cha' su'b. 
2CO.12.5	Mic su'b i ñuclel ili wiñic, ma'añic mic su'b c bajñel ñuclel, jiñi jach j c'unlel mij q'uel ti ñuc.
2CO.12.6	Muq'uic c su'b c bʌ ti ñuc mach tontojoñic, come jiñi jach mic su'b chuqui isujm. Pero mach comic c su'b c ñuclel ame muq'uic i lon ña'tañob wiñicob ñumen ñucon bajche' mi' tsictiyel tic melbal yic'ot tic t'añ.
2CO.12.7	Cha'añ i ñuclel jiñi tsa' bʌ pʌsbentiyon ti lac Yum, ma'añic mi cu'bin c ñuclel. Tsa' aq'uentiyon wocol tic bʌc'tal
2CO.12.8	cha'añ ili wocol, uxyajl tsa' j c'ajtibe lac Yum ti wocol t'añ cha'añ mi' lajmesʌbeñon c wocol. 
2CO.12.9	Pero lac Yum tsi' su'beyon: “Jasʌl i yutslel c pusic'al ti a tojlel,
2CO.12.10	Jiñi cha'añ tijicñayon che' añ j c'unlel yic'ot c ts'a'lentel yic'ot che' añ to chuqui yom c cha'añ yic'ot c tic'lʌntel yic'ot wocol mu' bʌ cu'bin cha'añ ti' c'uxbintel Cristo, come che' ba' ora c'uñon p'ʌtʌlon.
2CO.12.11	Tsa' c su'bu c ñuclel che' bajche' tonto bʌ, jatetla tsa' la' ñijcayon c su'b, mach che'ic yom, yom mi la' su'b c ñuclel jatetla, anquese ma'añic c bajñel ñuclel, come mach ñucobic bajche'on jiñi mu' bʌ i lon cuyob i bʌ ti ñuc bʌ apóstolob. 
2CO.12.12	Che' ya'añon ti la' tojlel tsa' wen tsictiyi cha'añ apóstoloñʌch ti' isujm come tsa' la' q'uele ñuc bʌ c melbal yic'ot c p'ʌtʌlel ti' cuchol wocol. Dios tsi' tsictesa yic'ot i yejtal tac i p'ʌtʌlel yic'ot bʌbʌq'uen tac bʌ.
2CO.12.13	Junchajp jach mach bʌ añic tsa' mejli la' mel che' bajche' tsi' meleyob jiñi yam bʌ xñopt'añob: Ma'añic tsa' la coltayon ti la' chu'bʌañ. Ñusʌbeñonla ili c mul, come joñoñʌch ma'añic tsa' c'ajtibeyetla.
2CO.12.14	La' wilan i yuxyajlelix tsa' c chajpa c bʌ cha'añ mic tilel ba'añetla. Ma'añic chuqui mi caj j c'ajtibeñetla, come ma'añic wolic ña'tan c ch'ʌm chuqui añ la' cha'añ pero mic ña'tañetla. Come mach i wentajic la calobilob cha'añ mi' tempʌbeñob i chu'bʌañ i tat i ña'. I wentajʌch i tat i ña' cha'añ mi' tempʌbeñob i chu'bʌañ i yalobilob. 
2CO.12.15	Mi caj cʌc' c bʌ yic'ot pejtelel c pusic'al yic'ot pejtelel c chu'bʌañ cha'añ mi la' taj la' wenlel, come ca'bʌl jax wolic c chʌn c'uxbiñetla,
2CO.12.16	La' wujil cha'añ ma'añic chuqui tsa' c'ajtibeyetla. Pero mi la' wʌl mayajax tsa' c lotiyetla.
2CO.12.17	¿Tsa' ba i chilbeyetla la' chu'bʌañ jiñi wiñicob tsa' bʌ c choco majlel ba'añetla? 
2CO.12.18	Ti wocol t'añ tsa' c su'be majlel Tito. Tsa' c choco majlel juntiquil la quermañu
2CO.12.19	¿Mu' ba la' lon al wolic su'b lojon c bʌ ti toj cha'añ jach mi la' q'uelon ti uts'at? Mic cha'len lojon t'añ ti Cristo ti' tojlel Dios. C'uxbibilet bʌ la, tsa'ix c su'bu lojon ti pejtelel cha'añ mic xuc'chocoñetla. 
2CO.12.20	Mic cha'len bʌq'uen ame mach che'ic mic tajetla bajche' com j q'ueletla che' mic tilel ba'añetla, ame mach che'ic mi la' q'uelon ja'el bajche' la' wom. Tic'ʌl mi woliyetla ti leto, tsʌytsʌyña la' pusic'al cha'añ i wenlel la' pi'ʌlob. Tic'ʌl mi añ la' mich'ajel, o woli la' t'ox la' bʌ ti leto, o woliyetla ti u'yaj t'añ yic'ot wulwul t'añ, o c'ax ñuc woli la' pʌs la' bʌ, o woli la' contrajin la' bʌ. 
2CO.12.21	Mic cha'len bʌq'uen ame mi' yʌc'on ti quisin Dios ti la' tojlel che' mic cha' tilel ba'añetla, ame mi cuc'tan jiñi tsa' bʌ i cha'leyob mulil mi ma'añic tsi' cʌyʌyob i bi'bi'lel yic'ot i ts'i'lel yic'ot i colosojlel.
2CO.13.1	I yuxyajlelix talon ba'añetla. Cha'añ ti' t'añ cha'tiquil uxtiquil testigojob
2CO.13.2	Ti pejteletla yic'ot jiñi tsa' bʌ i cha'leyob mulil mic cha' su'beñetla che' bajche' tsa' c su'beyetla ti yam bʌ ora: Che' mic cha' tilel ba'añetla, tsʌts mi caj c tiq'uetla. Anquese mach ya'ic añon wolic ts'ijbubeñetla che' bajche' ya'ʌch añon ti la' tojlel. 
2CO.13.3	Come la' wom la' ña'tan mi Cristo woli' c'ʌmbeñon quej ti isujm, jiñi mach bʌ añic i c'unlel ajñel, p'ʌtʌl Cristo ti la' tojlel. 
2CO.13.4	Anquese añ i c'unlel Cristo che' bʌ tsa' ch'ijle ti cruz, cuxul wʌle cha'añ ti' p'ʌtʌlel Dios. Joñon lojon ja'el c'uñon lojon ti Cristo. Pero cuxulon lojon yic'ot Cristo, cha'añ i p'ʌtʌlel Dios ti la' tojlel.
2CO.13.5	Ña'tan la' bʌ mi woli la' ñop Cristo ti isujm. Ña'tanla bajche' añetla. ¿Mach ba la' wujilic?
2CO.13.6	Mi cʌl la' wujil i wiñicon lojon Dios ti isujm. Mach chocbiloñic lojon i cha'añ. 
2CO.13.7	Mij c'ajtiben lojon Dios ti oración cha'añ ma'añic mi la' mel chuqui jontol. Com lojon mi la' mel chuqui uts'at, pero mach cha'añic mij q'uejlel lojon ti uts'at ti' wut wiñicob x'ixicob. Melela chuqui uts'at anquese mi j q'uejlel lojon che' bajche' chocbilon lojon ti Dios. 
2CO.13.8	Come mach mejlic laj contrajin isujmlel Dios, cojach yom mi lac tsictesan. 
2CO.13.9	Jiñi cha'añ tijicñayon lojon mi p'ʌtʌletla anquese c'uñon lojon. Mij c'ajtiben lojon Dios cha'añ mi' ts'ʌctiyel la' wenlel. 
2CO.13.10	Jiñi cha'añ mic ts'ijbubeñetla ili t'añ che' mach ya'ic añon la' wic'ot, come mach comic cʌ'leñetla che' mic tilel yic'ot c p'ʌtʌlel tsa' bʌ i yʌq'ueyon lac Yum. Com jach j c'ʌn c p'ʌtʌlel cha'añ mic xuc'chocoñetla, mach cha'añic mic jisañetla.
2CO.13.11	Wʌle quermañujob, ajñenla ti' tijicñʌyel la' pusic'al, la' ts'ʌctiyic la' wenlel, la' ñuq'uesʌntic la' pusic'al, ajñenla ti ñʌch'ʌl ti jump'ejl jach la' pusic'al. Che' jiñi, Dios mi caj i yajñel la' wic'ot, jiñi Dios mu' bʌ i c'uxbiñonla, mu' bʌ i yʌq'ueñonla i ñʌch'tʌlel lac pusic'al. 
2CO.13.12	Aq'uen la' bʌ cortesía, ts'ujts'un
2CO.13.13	Pejtelel i cha'año' bʌ Dios mi' yʌq'ueñetla saludo.
2CO.13.14	La' ajñic ti la' tojlel ti la' pejtelel i yutslel i pusic'al lac Yum Jesucristo yic'ot i c'uxbiya Dios yic'ot jiñi Ch'ujul bʌ Espíritu, la caj Pi'leya.
GAL.1.1	Pablojon, apóstolon mach chocbiloñic majlel i cha'añ wiñicob mi ti' p'ʌtʌlelic wiñic. Pero i chocbalon majlel Jesucristo yic'ot Dios lac Tat tsa' bʌ i teche ch'ojyel Jesús ba'añ chʌmeño' bʌ.
GAL.1.2	Joñon quic'ot pejtelel hermañujob wʌ' bʌ añob wolic ña'tañet lojon xñopt'añet bʌ la mu' bʌ la' tempan la' bʌ ya' ti Galacia.
GAL.1.3	La' aq'uentiquetla i yutslel yic'ot i ñʌch'tʌlel i pusic'al ch'oyol bʌ ti Dios lac Tat yic'ot ti lac Yum Jesucristo. 
GAL.1.4	Tsi' yʌc'ʌ i bʌ ti chʌmel cha'añ lac mul che' bajche' yom Dios lac Tat cha'añ mi' loc'sañonla ti' p'ʌtʌlel jontolil am bʌ ti pañimil wʌle.
GAL.1.5	La' sujbic i ñuclel ti pejtelel ora. Amén.
GAL.1.6	Woli' toj sajtel c pusic'al come maxto añic ora tsa' la' ñopo, pero wʌle wolix la' cha' cʌy Dios tsa' bʌ i pʌyʌyetla ti' yutslel i pusic'al Cristo. Woli la' cha' sutq'uin la' bʌ cha'añ mi la' ñop yam bʌ t'añ. 
GAL.1.7	Ma'añic yam bʌ wen t'añ, pero añ wiñicob woli bʌ i su'bob yam bʌ t'añ cha'añ mi' socbeñob isujmlel i wen t'añ Cristo.
GAL.1.8	Majqui jach mi' su'b yam bʌ t'añ mach bʌ lajalic bajche' jiñi wen t'añ tsa' bʌ c su'bu lojon, mi ángel tilem bʌ ti panchan o mi juntiquil tic tojlel lojon mu' bʌ i su'b yam bʌ t'añ, la' junyajlel chojquic ti Dios. 
GAL.1.9	Che' bajche' tsa' c su'beyet lojon ti yam bʌ ora wolic cha' su'beñetla: Mi añ majch woli i su'beñetla yam bʌ wen t'añ yilal mach bʌ jiñic jiñi tsa' bʌ lac ñopo, la' chojquic jiñi wiñic ti Dios.
GAL.1.10	¿Woli ba c sajcan c ñuclel ti' tojlel wiñicob, o ti' tojlel Dios? ¿Woli ba c mel chuqui uts'at cha'añ mi' q'ueloñob ti ñuc wiñicob? Mi woli jach c mel chuqui uts'at cha'añ mi' q'ueloñob ti ñuc wiñicob, che' jiñi mach i wiñicoñic Cristo.
GAL.1.11	Com c su'beñetla hermañujob, jiñi wen t'añ tsa' bʌ c su'bu, mach tilemic ti' ña'tʌbal wiñicob. 
GAL.1.12	Ma'añic tsa' aq'uentiyon yic'ot ma'añic tsa' j ñopo ti' tojlel wiñicob, pero Jesucristo tsi' pʌsbeyon isujmlel i wen t'añ.
GAL.1.13	Wen la' wujilix bajche' tsa' c ñopbeyob i ñopbal israelob, ma'añic i p'isol bajche' tsa' c tic'la i cha'año' bʌ Dios mu' bʌ i tempañob i bʌ, tsa' c ñopo c jisañob.
GAL.1.14	Ti pejtelel i ñopbal israelob ñumen bʌxon ti' jac'ol bajche' c pi'ʌlob, ñumen bʌxon ti' su'bol i t'añ c ñojte'elob.
GAL.1.15	Dios tsi' yajcayon che' maxto añic tsa' quila pañimil, tsi' pʌyʌyon ti yutslel jach i pusic'al. 
GAL.1.16	Che'ʌch yom i pusic'al tsi' pʌsbeyon i Yalobil, cha'añ mic su'b ti' tojlel gentilob
GAL.1.17	Ma'añic tsa' majli j q'uelob ti Jerusalén jiñi ñaxan bʌ apóstolob, pero tsa' majliyon ti Arabia, ti wi'il tsa' cha' sujtiyon tilel ti Damasco.
GAL.1.18	Che' bʌ ñumeñix uxp'ejl ja'b, tsa' letsiyon majlel ti Jerusalén
GAL.1.19	Ma'añic tsa' j q'uele yam bʌ apóstolob; cojach tsa' j q'uele Jacobo, i yijts'in lac Yum.
GAL.1.20	Dios yujil, cha'añ mach c lotic jiñi woli bʌ c ts'ijbubeñetla.
GAL.1.21	Ti wi'il tsajñiyon ti tejclum tac ya' ti Siria yic'ot ti Cilicia; 
GAL.1.22	pero jiñi xñopt'añob año' bʌ ti Cristo ya' ti Judea, maxto cʌmbiloñic i cha'añob. 
GAL.1.23	Tsa' jach i yu'biyob chuqui woli' yʌlob yaño' bʌ: Jiñʌch, jiñi tsa' bʌ i tic'layonla ti yam bʌ ora, pero wʌle wolix i su'b jiñi wen t'añ tsa' bʌ i lon ñopo i jisan. 
GAL.1.24	Tsi' su'buyob i ñuclel Dios, cha'añ jiñi tsa' bʌ i mele tic tojlel.
GAL.2.1	Che' ñumeñix chʌnlujump'ejl (14) ja'b, tsa' cha' letsiyon lojon majlel ti Jerusalén quic'ot Bernabé,
GAL.2.2	Cʌntesʌbilon ti Dios tsa' majliyon cha'añ mic tsictesʌbeñob gentilob jiñi wen t'añ, tic bajñelil lojon yic'ot jiñi hermañujob año' bʌ i ye'tel tsa' c su'beyob pejtel chuqui tsa' c cha'le yic'ot pejtel j cʌntesa, cha'añ uts'at mi yujtel que'tel ti' tojlelob che' junlajal lac pusic'al. 
GAL.2.3	Uts'at tsi' pejcayoñob, che' ja'el Tito ya' bʌ añ quic'ot uts'at tsi' q'ueleyob, anquese griego, pero ma'añic tsi' xic'beyob cha'añ mi' ch'ʌm tsep pʌchʌlel, 
GAL.2.4	anquese ya'añob payxo hermañujob
GAL.2.5	Ma'añic tsa' c wis jac'ʌ lojon come com lojon mi chʌn ajñel isujmlel jiñi wen t'añ ti la' tojlel.
GAL.2.6	Ixcu jiñi wen cʌmbilo' bʌ año' bʌ i ye'tel ti' tojlel xñopt'añob, ma'añic chuqui tsijib tsi' cʌntesayob che' bajche' jiñi tsa' bʌ c su'bu lojon; ma'añic tic wenta cha'añ mic ña'tan mi añob i ye'tel o mi ma'añic, come junlajalonla ti' wut Dios.
GAL.2.7	Pero tsi' ña'tayob aq'uebilon tic wenta cha'añ mic su'b jiñi wen t'añ ti' tojlel gentilob
GAL.2.8	che' bajche' lac Yum tsi' wa'choco Pedro cha'añ mi' majlel ba'añ judíojob, che'ʌch tsi' wa'chocoyon ja'el cha'añ mic majlel ba'añ gentilob. 
GAL.2.9	Jacobo, Pedro yic'ot Juan, jiñi mu' bʌ i q'uejlelob che' bajche' i yoyel otot,
GAL.2.10	Tsi' su'beyon lojon cha'añ yom c'ajal c cha'añ lojon jiñi p'ump'uño' bʌ jiñʌch che' bajche' tsa' c bajñel ña'ta c mel ti pejtelel c pusic'al.
GAL.2.11	Pero che' bʌ tsa' tili Pedro ti Antioquía,
GAL.2.12	Come che' bʌ maxto c'otemic i pi'ʌlob Jacobo, Pedro temel tsi' c'uxu waj yic'ot gentilob,
GAL.2.13	Jiñi yaño' bʌ judíojob tsi' tsajcayob ja'el che' bajche' tsi' mele Pedro, che'ʌch tsi' mele ja'el Bernabé. 
GAL.2.14	Che' bʌ tsa' q'uele mach tojic woli' yajñelob ti' isujmlel jiñi wen t'añ, tsʌts tsa' c su'be Pedro ti' wut ca'bʌlob: Jatet judíojet, pero woli' a mel a bʌ che' bajche' gentilob, mi ma'añix woli a wajñel che' bajche' judíojob, ¿chucoch che' jiñi, ma' lon xic'beñob gentilob cha'añ mi' melob i bʌ lajal bajche' judíojob?
GAL.2.15	Joñonla judíojonla tsa' la quila pañimil ti Israel, mach i pi'ʌloñicla jiñi xmulilob ti' tojlel gentilob. 
GAL.2.16	Pero la cujil cha'añ jiñi wiñic ma'añic tsa' q'uejli ti toj cha'añ i jac'ol mandar, mi' yotsañonla ti' wenta ja'el che' mi lac ñop Cristo, jiñi cha'añ mi laj q'uejlel ti toj cha'añ tsa' lac ñopo,
GAL.2.17	Uts'at, mi woli lac ñop Cristo cha'añ mi' laj q'uejlel ti toj, lajal mi lac taj lac mul bajche' jiñi mach bʌ i cʌñʌyobic jiñi mandar, ¿jim ba i mul Cristo? Ma'añic. 
GAL.2.18	Mi tsa' cha' caji c ñop jiñi mandar che' cʌybilix c cha'añ, tsiquil che' jiñi xñusa mandaron. Che' jiñi añ c sajtemal, come tsa' cʌntesayetla cha'añ mi laj q'uejlel ti toj cha'añ ti' ñopol Cristo, mach cha'añic ti' jac'ol jiñi mandar. 
GAL.2.19	Joñon, che' bʌ tsa' c ñopo j coltañ c bʌ ti' jac'ol mandar, tsi' tsʌnsayon jiñi mandar yilal cha'añ mic taj j cuxtʌlel ti Dios.
GAL.2.20	Isujm tsa' ch'ijleyon ti cruz yic'ot Cristo, joñon mach chʌn cuxuloñix, pero cuxul Cristo tic pusic'al; wʌle che' cuxulonto tic bʌc'tal wʌ' ti pañimil, wolic taj j cuxtʌlel ti' ñopol i Yalobil Dios tsa' bʌ i c'uxbiyon, tsa' bʌ i yʌc'ʌ i bʌ ti chʌmel cha'añon.
GAL.2.21	Ma'añic mic ñusʌben i yutslel i pusic'al Dios, muq'uic laj q'uejlel ti toj cha'añ i jac'ol mandar, che' jiñi lolom jach tsa' chʌmi Cristo.
GAL.3.1	¡Sojquemetla añet bʌ la ti Galacia! ¿Majqui tsi' socoyetla cha'añ mi la' cʌy la' jac'ben isujmlel jiñi wen t'añ tsa' bʌ wen su'bentiyetla cha'añ tsa' ch'ijle ti cruz Jesucristo? 
GAL.3.2	Cojach com j c'ajtibeñetla: ¿Tsa' ba aq'uentiyetla jiñi Espíritu cha'añ ti' jac'ol i mandar Moisés? ¿Mach ba cha'añic tsa' la' ñopo jiñi wen t'añ che' bʌ tsa' la' wu'bi? 
GAL.3.3	¿Chucoch tsʌts la' pusic'al? Tsa' caji la' ñop Cristo ti' p'ʌtʌlel jiñi Espíritu, pero wʌle, ¿mu' ba i mejlel la' taj la' wenlel ti la' bajñel p'ʌtʌlel? 
GAL.3.4	¿Tsa' ba la' to'ol ñusa ca'bʌl wocol cha'añ jiñi wen t'añ? Pero mi cʌl mach to'olic jach. 
GAL.3.5	Diosʌch jiñi mu' bʌ i yʌq'ueñetla jiñi Espíritu, jiñi mu' bʌ i mel ñuc bʌ i ye'tel ti la' tojlel.
GAL.3.6	Abraham ja'el tsi' ñopo Dios, jiñi cha'añ Dios tsi' ch'ʌmʌ ti' wenta, tsi' q'uele ti toj.
GAL.3.7	Ña'tanla che' jiñi, pejtelel mu' bʌ i ñopob Dios i yalobilobʌch Abraham.
GAL.3.8	Wʌn ts'ijbubilʌch ti' t'añ Dios, cha'añ mi caj i ñusʌbeñob i mul ja'el jiñi gentilob che' xuc'ul mi' ñopob Dios, jiñi cha'añ tsa' wʌn su'benti Abraham jiñi wen t'añ: “Ti a tojlel mi caj i tajob i wenlel pejtel tejclum tac.”
GAL.3.9	Jiñi cha'añ, majqui jach mi' ñop Dios mi' taj i wenlel yic'ot Abraham jiñi tsa' bʌ i ñopo Dios ti xuc'ul.
GAL.3.10	Come pejtelel jiñi mu' bʌ i ñop i coltañob i bʌ ti' jac'ol jiñi mandar mi caj i chojquelob ti Dios. Come ts'ijbubil: “Mux i chojquelob ti Dios pejtelel jiñi mach bʌ añic mi' melob ti ts'ʌcʌl chuqui tac ts'ijbubil ti' juñilel jiñi mandar.” 
GAL.3.11	Tsiquil che' jiñi, Dios ma'añic majqui mi' ñusʌben i mul, ma'añic mi' yotsan ti' wenta mi juntiquilic cha'añ jach ti' jac'ol jiñi mandar,
GAL.3.12	Mach lajalic i jac'ol mandar che' bajche' i ñopol Cristo, come mi' yʌl: “Jiñi mu' bʌ i jac' jiñi mandar ti ts'ʌcʌl cuxul mi caj i yajñel ti jiñi mandar.”
GAL.3.13	Pero ya' ti cruz Cristo tsi' mʌñʌyonla loq'uel ti' p'ʌtʌlel jiñi mandar mu' bʌ i yʌc'onla ti chojquel,
GAL.3.14	che'ʌch tsa' ujti cha'añ ti Cristo Jesús mi' tajob i wenlel gentilob ja'el, che' bajche' Dios tsi' wʌn su'be Abraham, cha'añ mi lac laj aq'uentel jiñi Espíritu che' mi lac ñop.
GAL.3.15	Mic cha'len t'añ ti lajiya hermañujob: Wʌ' ti pañimil che' mi lac ts'ijban ti juñ jump'ejl xuc'ul bʌ t'añ che' bajche' mi caj i t'oxtʌl chu'bʌañʌl che' mi lac chʌmel, ma'añic majch mi' mejlel i jem, ma'añic majch mi' mejlel i cha' ts'ijban yam bʌ t'añ che' añix i sellojlel. 
GAL.3.16	Dios tsi' yʌq'ue Abraham xuc'ul bʌ t'añ yic'ot i p'olbal. Ma'añic tsi' yʌlʌ i p'olbalob, pero tsi' yʌlʌ a p'olbal, come juntiquil jach, jiñʌch Cristo. 
GAL.3.17	Jiñʌch isujmlel woli bʌ c su'b: Dios tsi' wʌn su'bu cha'añ mi caj i tilel Cristo, che' ñumeñix jumbajc' yic'ot lujump'ejl i cha'c'al (430) ja'b,
GAL.3.18	Come mi cha'añʌch jiñi mandar mi laj coltʌntel, che' jiñi mach cha'añic jiñi xuc'ul bʌ t'añ; pero Dios ti yutslel i pusic'al tsi' colta Abraham che' bʌ tsi' yʌq'ue jiñi xuc'ul bʌ i t'añ.
GAL.3.19	Jiñi cha'añ, ¿Chuqui i ye'tel jiñi mandar che' jiñi? Dios tsi' yʌq'ueyonla jiñi mandar cha'añ mi' tsictesʌbeñonla lac mul,
GAL.3.20	Mi juntiquil jach mach wersajic mi' c'ʌn mu' bʌ i ñusan majlel t'añ, pero Dios, che' bʌ tsi' yʌc'ʌ i t'añ cha'añ mi' coltañ wiñicob x'ixicob, tsi' bajñel wa'choco i t'añ.
GAL.3.21	Ixcu jiñi mandar, ¿I contra ba jiñi xuc'ul bʌ t'añ albil bʌ i cha'añ Dios? Mach i contrajic; actan tsa'ic aq'uentiyonla laj cuxtʌlel cha'añ ti' jac'ol mandar, che' jiñi, isujmʌch mi laj q'uejlel ti toj cha'añ ti' jac'ol jiñi mandar. 
GAL.3.22	Pero i t'añ Dios mi' yʌl woli' yajñelob ti' p'ʌtʌlel mulil pejtelel año' bʌ ti pañimil, che' mi la cʌq'uentel jiñi albil bʌ t'añ ti Dios, che' mi lac ñop Jesucristo, muq'uix lac taj laj coltʌntel.
GAL.3.23	Che' maxto tilemic jiñi wen t'añ mu' bʌ lac ñop, añon to la ti' wenta jiñi mandar, ñup'ulonla jinto tsa' tsictesʌbentiyonla jiñi wen t'añ mu' bʌ lac ñop. 
GAL.3.24	Jiñi mandar lajalʌch che' bajche' xtoj-esaya lac cha'añ, cha'añ mi lac ñop Cristo, cha'añ mi laj q'uejlel ti toj. 
GAL.3.25	Pero wʌle che' bʌ tilemix jiñi wen t'añ mu' bʌ lac ñop, che' jiñi ma'añoñixla ti' wenta jiñi mandar. 
GAL.3.26	I yalobiletla Dios ti la' pejtelel cha'añ tsa' la' ñopo Cristo Jesús.
GAL.3.27	Ti pejteletla tsa' bʌ ochiyetla ti ch'ʌmja' ti Cristo, wolix la' mel che' bajche' Cristo.
GAL.3.28	Come ma'añix judío bʌ, mi griegojic, mi am bʌ ti yum, o mi librejix añ, ma'añic wiñic mi x'ixic, come ti la' pejtelel jump'ejl jach añetla ti Cristo Jesús.
GAL.3.29	Mi' cha'añetla Cristo, mero i p'olbaletla Abraham, mi caj la' taj jiñi albil bʌ i cha'añ Dios.
GAL.4.1	Jiñi com bʌ c su'beñetla jiñʌch iliyi: Che' alʌl to jiñi mu' bʌ caj i yʌq'ueñtel i chu'bʌañ i tat, lajal jaxto bajche' x'e'tel, anquese i yumʌch jiñi chu'bʌañʌl; 
GAL.4.2	pero añ to ti' wenta xcʌntesa yic'ot xcʌntayajob
GAL.4.3	Che' ja'el joñonla che' alobon to la, i mozojonla yilal jiñi pañimil, tsa' lac jac'be i cʌntesʌbal lac ñojte'el che' bajche' i tilel mi' ñojpel ti pañimil.
GAL.4.4	Pero Dios tsi' choco tilel i Yalobil che' bʌ tsa' c'oti i yorajlel,
GAL.4.5	cha'añ mi' mʌñonla loq'uel ti' wenta jiñi mandar, cha'añ mi la cochel ti yalobil.
GAL.4.6	I yalobiletla, Dios tsi' choco tilel ti lac pusic'al i yEspíritu i Yalobil mu' bʌ i yʌl: ¡Abba, c Tat!
GAL.4.7	Che' jiñi mach chʌn mozojetixla, pero i yalobiletixla; mi i yalobiletla, añ chuqui mi caj la' wʌq'uentel ti Dios cha'añ ti' caj Cristo.
GAL.4.8	Ti yam bʌ ora, che' bʌ maxto añic tsa' la' ñopo Dios, tsa' la' cha'le to'ol e'tel ti' tojlel jiñi mach bʌ diosic;
GAL.4.9	pero wʌle, che' bʌ tsa'ix la' cʌñʌ Dios, ñumen mi' cʌñetla ja'el, ¿Chucoch woli la' cha' mulan i cʌntesʌbal lac ñojte'el mach bʌ añic i p'ʌtʌlel cha'añ mi' coltañetla? ¿La' wom ba la' cha' ochel ti xmajtan e'tel? 
GAL.4.10	Jatetla mu' to la' mel q'uiñijel ti' q'uiñilel tac, ti' yuwilel tac, ti' yorajlel tac, ti' ja'bilel tac.
GAL.4.11	Woli la' wʌc'on ti tsic pusic'al, ame lolomic jach tsa' c cha'le e'tel ti la' tojlel.
GAL.4.12	Quermañujob, ti wocol t'añ mic su'beñetla, ajñenla ti libre che' bajche'on, come ti yam bʌ ora junlajal lac pusic'al. Ma'añic tsa' la' ts'a'leyon, 
GAL.4.13	la' wujil cha'añ ti' caj tsi' tajayon c'am-ʌjel tsa' c su'beyetla ili wen t'añ che' ti ñaxan che' ya'añon ba'añetla,
GAL.4.14	anquese leco tsa' la' q'uele jiñi am bʌ tic bʌc'tal, ma'añic tsa' la' bi'leyon yic'ot ma'añic tsa' la' ts'a'leyon. Tsa' la' pʌyʌyon ochel che' bajche' juntiquil ángel ch'oyol bʌ ti Dios, che' bajche' Cristo Jesús. 
GAL.4.15	¿Baqui tsa' majli i tijicñʌyel la' pusic'al? Come mic ña'tan, tsa'ic mejli la' loc'san la' wut cha'añ mi la' wʌq'ueñon, tsa' la' loc'sa. 
GAL.4.16	¿Tsa' ba ochiyon ti la' contra cha'añ tsa' c su'beyetla isujmlel?
GAL.4.17	Jiñi yaño' bʌ, bʌx mi' melob i bʌ cha'añ mi la' c'uxbiñob, pero mach cha'añic la' wenlel, yomob jach i tʌts'etla loq'uel tic tojlel lojon cha'añ mi la' c'uxbiñob. 
GAL.4.18	Uts'at mi bʌx mi' melob i bʌ ti chuqui uts'at ti pejtelel ora, pero mach cojic jach che' ya'añon la' wic'ot.
GAL.4.19	C'uxbibil bʌ calobilob, che' bajche' x'ixic woli bʌ ti bajq'uel, che'ʌch wolic cha' u'bin wocol cha'añetla jinto mi' yochel Cristo ti la' pusic'al,
GAL.4.20	uts'atax ya'ic añon la' wic'ot wʌle cha'añ mi lac wen cha'len t'añ, come ca'bʌl wolic c tsic pusic'al come mach cujilic bajche' añetla.
GAL.4.21	Su'beñonla jatetla la' wom bʌ ajñel ti' wenta jiñi mandar, ¿mach ba añic mi la' ch'ʌmben isujm jiñi mandar? 
GAL.4.22	Come ts'ijbubil añ cha'tiquil i yalobil Abraham, juntiquil i yalobilʌch criada, yam bʌ i yalobilʌch jiñi libre bʌ mach bʌ criadajic. 
GAL.4.23	I yalobil jiñi criada tsi' yila pañimil che' bajche' yom i tat i ña'; pero i yalobil jiñi mero i yijñam bʌ tsa' tili cha'añ jiñi albil bʌ i t'añ Dios. 
GAL.4.24	Añ isujmlel ili lajiya, jiñi cha'tiquil x'ixicob i yejtalʌch cha'p'ejl xuc'ul bʌ t'añ; Agar, jiñi criada, i yejtalʌch jiñi xuc'ul bʌ t'añ ch'oyol bʌ ti wits i c'aba' Sinaí, tsi' yila pañimil i yalobil cha'añ to'ol e'tel, 
GAL.4.25	jiñi Agar i yejtalʌch wits ya' ti Arabia i c'aba' Sinaí yic'ot jiñi tejclum Jerusalén ba chuculob ti to'ol e'tel jiñi ya' bʌ chumulob jiñi mu' bʌ i ñopob i taj i coltʌntel ti' jac'ol mandar. 
GAL.4.26	Jiñi Sara i yejtalʌch Jerusalén am bʌ ti chañ,
GAL.4.27	come ts'ijbubil:
GAL.4.27	“Tijicñesan a pusic'al, x'ixic mach bʌ añic a walobil;
GAL.4.27	c'am yom ma' cha'len t'añ, jatet mach bʌ añic ma' cha'len bajq'uel;
GAL.4.27	come ñumen ca'bʌl i yalobil jiñi i bajñel jach bʌ x'ixic che' bajche' jiñi am bʌ i ñoxi'al.”
GAL.4.28	Joñonla, hermañujob, tsa' la quila pañimil che' bajche' Isaac cha'añ jiñi albil bʌ i t'añ Dios.
GAL.4.29	Che' bajche' tsa' ujti ti' yorajlel Isaac che'ʌch woli i yujtel wʌle, jiñi mu' bʌ i cha' ilañob pañimil ti Espíritu woli' tic'lʌntelob ti' tojlel jiñi mu' bʌ i jac'ob jiñi mandar. 
GAL.4.30	Pero, ¿Chuqui mi' yʌl i Ts'ijbujel Dios?: “Choco loq'uel jiñi criada yic'ot i yalobil, come i yalobil jiñi criada mach mejlic i tem ch'ʌmbeñob i chu'bʌañ i tat yic'ot i yalobil jiñi mero i yijñam bʌ.”
GAL.4.31	Jiñi cha'añ hermañujob, mach i yalobiloñicla Agar, pero i yalobilonla Sara.
GAL.5.1	Librejoñixla, come Cristo tsi' yʌc'ʌyonla ti colel ya' ba' chuculonla, jiñi cha'añ yom libre mi la' chʌn ajñel, mach yomic mi lac cha' ac' la' bʌ ti chujquel ti to'ol e'tel.
GAL.5.2	Awilan joñon, Pablo, mic su'beñetla, mi woli la' ch'ʌm tsep pʌchʌlel, ma'añic i c'ʌjñibal Cristo ti la' tojlel. 
GAL.5.3	Mic cha' su'beñetla, majqui jach mi' ch'ʌm tsep pʌchʌlel, wersa yom mi' jac' pejtelel i mandar Moisés. 
GAL.5.4	Ti pejteletla mu' bʌ la' lon ña'tan woli la' ch'ʌjmel ti' wenta Dios cha'añ i jac'ol mandar, chocbiletixla ti Cristo; loq'uemetixla ti yutslel i pusic'al Dios. 
GAL.5.5	Joñonla tsa' bʌ lac ñopo Dios woli lac pijtan laj coltʌntel ti' p'ʌtʌlel jiñi Espíritu cha'añ mi laj q'uejlel ti toj,
GAL.5.6	come ti Cristo Jesús ma'añic chuqui mi' cha'len mi tsepbil lac pʌchʌlel, o mi mach tsepbilic lac pʌchʌlel,
GAL.5.7	Ti yam bʌ ora tsa' la' jac'ʌ ti uts'at jiñi wen t'añ. ¿Majqui tsi' mʌctayetla cha'añ mi la' cʌy la' jac'ben isujmlel? 
GAL.5.8	Mach tilemic ti Dios mu' bʌ i pʌyetla.
GAL.5.9	Jasʌl ts'ita' levadura cha'añ mi' laj paj-esan caxlan waj.
GAL.5.10	Cʌyʌlon ti lac Yum, woli j c'ajtiben cha'añ mi' cʌntañetla cha'añ ma'añic mi la' jac' yam bʌ t'añ; Dios mi caj i yʌq'ueñ i toj i mul majqui jach mi' tic'lañetla.
GAL.5.11	Ma'añic i tic'lʌntel jiñi mu' bʌ i su'b tsep pʌchʌlel, pero come joñon wolic su'b jiñi wen t'añ cha'añ jiñi cruz, jiñi cha'añ wolic tic'lʌntel. 
GAL.5.12	Uts'at muq'uic i junyajlel tsepob i bʌ cha'añ mi' loq'uelob ti la' tojlel jiñi woli bʌ i tic'lañetla.
GAL.5.13	Hermañujob, tsa' pʌjyiyetla cha'añ libre mi la' wajñel; wʌle mach la' cha' jac'ben i tsuculel la' pusic'al che' librejetixla, ti la' c'uxbiya coltañ la' pi'ʌlob, 
GAL.5.14	come uts'atax che' wolic la' jac' ti' pejtelel ili mandar che' mi la' jac' ili t'añ: “C'uxbin a pi'ʌlob che' bajche' ma' bajñel c'uxbin a bʌ.”
GAL.5.15	Pero mi woli la' c'ux la' bʌ yilal, mi woli la' jach' la' bʌ yilal, tsajiletla ame la' jisan la' bʌ.
GAL.5.16	Mic su'beñetla: Cha'lenla xʌmbal ti jiñi Espíritu, pero mach mi la' jac'ben i colosojlel la' pusic'al, 
GAL.5.17	come i colosojlel lac pusic'al i contrajʌch jiñi Espíritu, jiñi Espíritu mi' contrajin lac tsucul pusic'al; jiñi cha'añ mach mejlic la' mel jiñi la' wom bʌ la' mel.
GAL.5.18	Mi woli' toj-esañetla majlel jiñi Espíritu, mach chʌn añetixla ti' wenta jiñi mandar.
GAL.5.19	Tsiquilʌch i mul lac tsucul pusic'al, jiñʌch iliyi: [mi' tajob i yixic]
GAL.5.20	mi' ch'ujutesañob dios tac, mi' cha'leñob wujt, yujilob ts'a'leya yic'ot leto, tsʌytsʌyña jax i pusic'al cha'añ chu'bʌañʌl, yujilob mich'ajel yic'ot a'leya, mi' t'oxob i bʌ ti leto cha'añ socol bʌ cʌntesa, 
GAL.5.21	tsʌytsʌyñayob i pusic'al cha'añ i wenlel yaño' bʌ, [mi' cha'leñob tsʌnsa,]
GAL.5.22	Pero i yʌc'bal jiñi Espíritu
GAL.5.23	la cutslel, yic'ot i tic'ol lac pusic'al; mach tic'bilic jiñi mu' bʌ i mel bajche' iliyi. 
GAL.5.24	Pejtelel i cha'año' bʌ Cristo tsa'ix i ch'ijiyob ti cruz i tsucul pusic'al yic'ot pejtelel i colosojlel yic'ot chuqui mi' mulan.
GAL.5.25	Mi cuxulonla cha'añ jiñi Espíritu, la' lac mel chuqui yom Dios ti' p'ʌtʌlel jiñi Espíritu. 
GAL.5.26	La' laj cʌy lac chañ-esan lac bʌ, mach yomic mi lac techbeñob i mich'ajel lac pi'ʌlob, mach yomic tsʌytsʌyña lac pusic'al cha'añ i wenlel lac pi'ʌlob.
GAL.6.1	Hermañujob, mi tsa' yajli ti mulil juntiquil, jatetla woli bʌ la' wajñel ti jiñi Espíritu, cha' toj-esanla ti' yutslel la' pusic'al, pero chʌcʌ q'uele la' bʌ ame pʌjyiquetla ti mulil ja'el.
GAL.6.2	Coltañ la' bʌ ti' cuchol wocol, come jiñʌch bajche' mi la' jac'ben i mandar Cristo.
GAL.6.3	Come mi añ majqui mi' lon ña'tan añ i bajñel wenlel, woli jach i lotin i bʌ. 
GAL.6.4	Ti jujuntiquil la' i bajñel cʌn i bʌ, mi uts'atʌch i melbal; che' jiñi tijicñesan a pusic'al cha'añ wen a melbal, pero mach ma' chañ-esan a bʌ ti' tojlel yaño' bʌ cha'añ jiñi a melbal. 
GAL.6.5	Come añ ti lac wenta lac melbal ti jujuntiquilonla.
GAL.6.6	Jiñi woli bʌ ti cʌntesʌntel ti' t'añ Dios, la' i coltañ i yaj cʌntesa yic'ot i chu'bʌañ.
GAL.6.7	Mach mi la' wʌc' la' bʌ ti lotintel; Dios mach mejlic ti wajlentel, come pejtelel chuqui jach mi' pʌc' wiñic mi caj i c'aj,
GAL.6.8	jiñi mu' bʌ i pʌc' chuqui tilem bʌ ti' tsucul pusic'al, mi caj i c'aj tojmulil. Pero jiñi mu' bʌ i cha'len pac' ti jiñi Espíritu, mi caj i c'aj i cuxtʌlel mach bʌ añic mi' jilel.
GAL.6.9	Mach yomic mi lac lujb-an ti' melol chuqui uts'at, come tal i yorajlel mi caj lac cha'len c'ajbal mi ma'añic mi' lujb-an lac pusic'al.
GAL.6.10	Jiñi cha'añ la' laj coltañ pejtelel wiñicob che' i yorajlel to, pero ñumen yom mi laj coltañ jiñi mu' bʌ i ñopob Cristo.
GAL.6.11	Q'uelela tsa' c ts'ijbubeyetla ili juñ ti colem bʌ ts'ijbujel melbil bʌ tij c'ʌb. 
GAL.6.12	Pejtelel jiñi yomo' bʌ q'uejlel ti ñuc, mi' wersa xic'beñetla cha'añ mi la' ch'ʌm tsep pʌchʌlel, come mach yomobic i yu'bin wocol cha'añ i cruz Cristo,
GAL.6.13	pero jiñi woli bʌ i ch'ʌmob tsep pʌchʌlel ma'añic woli i jac'ob ti ts'ʌcʌl jiñi mandar; pero yomob cha'añ mi la' ch'ʌm tsep pʌchʌlel, cha'añ mi' q'uelob i bʌ ti ñuc cha'añ i sellojlel ti' la' bʌc'tal.
GAL.6.14	Pero joñon ma'añic mic sʌclan c ñuclel ti la' tojlel, cojach mij q'uel ti ñuc i cruz lac Yum Jesucristo, come ya' ti cruz tsa' jili i p'ʌtʌlel pañimil tic tojlel. Tsa' ch'ijleyon ti cruz cha'añ ma'añic mic chʌn mulan i cha'añ bʌ pañimil,
GAL.6.15	come ti Cristo Jesús ma'añic chuqui mi' cha'len mi tsepbil lac pʌchʌlel o mi mach tsepbilic lac pʌchʌlel, pero jiñi ñumen ñuc bʌ jiñʌch che' melbiloñixla ti tsijib.
GAL.6.16	La' aq'uenticob i ñʌch'tʌlel yic'ot i p'untʌntel ti Dios pejtelel jiñi mu' bʌ i melob che' bajche' wolic su'beñetla yic'ot pejtel jiñi mero i cha'año' bʌ Dios.
GAL.6.17	Mach i chʌn tic'lañon majqui jach añ tij contra; come tsiquil i yejtal tac c lojwel cha'añ i wiñicon Jesús.
GAL.6.18	Hermañujob, la' ajñic ti la' pusic'al i yutslel lac Yum Jesucristo ti la' pejtelel. Amén.
EPH.1.1	Pablojon, apóstolon
EPH.1.2	La' aq'uentiquetla i yutslel yic'ot i ñʌch'tʌlel la' pusic'al ch'oyol bʌ ti Dios lac Tat yic'ot ti lac Yum Jesucristo.
EPH.1.3	La' sujbic i ñuclel Dios, i Tat lac Yum Jesucristo,
EPH.1.3	tsa' bʌ i yʌq'ueyonla lac majtañ
EPH.1.3	yic'ot pejtel chuqui uts'at ti Cristo,
EPH.1.4	Dios tsi' yajcayonla ti Cristo
EPH.1.4	che' bʌ maxto melbilic pañimil
EPH.1.4	cha'añ mi la cajñel ti ch'ujul yic'ot
EPH.1.4	che' ma'añic lac pʌjq'uemal ti' tojlel.
EPH.1.5	Ti' c'uxbiya Dios tsi' wʌn ña'ta i yotsañonla ti yalobil
EPH.1.5	cha'añ ti caj che'ʌch yom i bajñel pusic'al,
EPH.1.6	cha'añ mi lac su'b i ñuclel Dios cha'añ i yutslel i pusic'al
EPH.1.6	tsa' bʌ i yʌq'ueyonla ti lac majtañ ti' tojlel c'uxbibil
EPH.1.7	Tsi' mʌñʌyonla ti' ch'ich'el Cristo,
EPH.1.7	tsi' ñusʌbeyonla lac mul
EPH.1.7	come oñ i yutslel i pusic'al,
EPH.1.8	mach p'isbilic tsi' yʌq'ueyonla i yutslel
EPH.1.8	cha'añ ti ca'bʌl i ña'tʌbal.
EPH.1.9	Dios tsi' yʌq'ueyonla lac cʌn chuqui wʌn ña'tʌbil i cha'añ
EPH.1.9	mach bʌ tsictiyemic ti yam bʌ ora
EPH.1.9	tsa' bʌ i bajñel ña'ta i yujtesan ti Cristo,
EPH.1.10	che' mi' c'otel i yorajlel,
EPH.1.10	Dios mi caj i ts'ʌctesan
EPH.1.10	che' bajche' wʌn ña'tʌbil i cha'añ,
EPH.1.10	mi caj i tempan pejtelel chuqui tac añ
EPH.1.10	ti panchan yic'ot ti pañimil,
EPH.1.10	mi caj i yʌq'ueñ ti' wenta Cristo
EPH.1.10	cha'añ mi' cha'len yumʌntel ti' tojlel.
EPH.1.11	Tsi' yajcayonla ti Cristo che' bajche' tsi' wʌn ña'ta i mel,
EPH.1.11	cha'añ mi yʌq'ueñonla pejtelel tsa' bʌ i wʌn alʌ
EPH.1.11	come Dios mi' mel che' bajche' yom i pusic'al,
EPH.1.12	cha'añ mi lac tsictesan i ñuclel,
EPH.1.12	joñonla
EPH.1.13	Jatetla
EPH.1.13	cha'añ la' coltʌntel che' bʌ tsa' la' ñopo Cristo,
EPH.1.13	tsa' otsʌbentiyetla jiñi Ch'ujul bʌ Espíritu,
EPH.1.13	jiñʌch la' sellojlel che' bajche' wʌn albil.
EPH.1.14	Aq'uebilonla jiñi Espíritu
EPH.1.14	cha'añ mi lac ña'tan ts'ʌcʌl mi caj lac ch'ʌm pejtelel chuqui wʌn albil i cha'añ Dios,
EPH.1.14	mi caj i yʌc' ti libre i cha'año' bʌ
EPH.1.14	cha'añ mi lac tsictesan i ñuclel Dios.
EPH.1.15	Cha'añ ti caj iliyi, joñon ja'el, che' bʌ tsa' cu'bi tsa'ix la' ñopo lac Yum Jesús, yic'ot bajche' c'ux mi la' wu'bin pejtelel i cha'año' bʌ Dios,
EPH.1.16	ma'añic mij cʌy c su'ben Dios wocolix i yʌlʌ cha'añetla, mic chʌn ña'tañetla che' mic mel oración, 
EPH.1.17	mij c'ajtiben i Dios lac Yum Jesucristo cha'añ mi' yʌq'ueñetla ca'bʌl la' ña'tʌbal yic'ot i yEspíritu cha'añ mi la' wen ch'ʌmben isujm chuqui woli la' pʌsbentel, cha'añ mi la' wen cʌn lac Tat am bʌ ti panchan,
EPH.1.18	la' i yʌq'ueñet la' ch'ʌmben isujm chuqui woli la' pijtan, come jiñi cha'añ tsi' pʌyʌyetla cha'añ mi la' cʌn jiñi uts'at tac bʌ mu' bʌ caj i yʌq'ueñ i cha'año' bʌ,
EPH.1.19	come mach p'isbilic jiñi ñuc bʌ i p'ʌtʌlel Dios woli bʌ i mel i ye'tel ti lac pusic'al joñonla mu' bʌ lac ñop, tsi' c'ʌñʌ ti lac tojlel jiñi jach bʌ i p'ʌtʌlel, 
EPH.1.20	tsa' bʌ i c'ʌñʌ i tech ch'ojyel Cristo
EPH.1.21	Ñumen ñuc Cristo bajche' pejtel i yumʌntel tac pañimil
EPH.1.22	Dios tsi' yʌq'ue ti' wenta Cristo pejtel chuqui tac añ,
EPH.1.23	I bʌc'talonla
EPH.2.1	Dios tsi' yʌq'ueyetla la' cuxtʌlel che' chʌmeñetla ti la' jontolil yic'ot ti la' mul,
EPH.2.2	come ti yam bʌ ora tsa' ajñiyetla ti jontolil che' bajche' mi' melob jiñi i cha'año' bʌ pañimil, tsa' la' jac'be Satanás i yum pañimil mu' bʌ i yuman xi'bajob, jiñʌch jiñi espíritu woli bʌ ti e'tel ti' pusic'al xñusa mandarob,
EPH.2.3	ti yam bʌ ora lajalʌch tsa' ajñiyonla che' bajche' yaño' bʌ, tsa' lac mele che' bajche' yom lac tsucul pusic'al yic'ot lac bʌc'tal yic'ot lac tsucul ña'tʌbal, jiñi cha'añ ochemonla ti' mich'ajel
EPH.2.4	Pero Dios wen ca'bʌl tsi' p'untayonla, yic'ot wen ca'bʌl tsi' c'uxbiyonla, 
EPH.2.5	tsi' tem aq'ueyonla laj cuxtʌlel la quic'ot Cristo che' chʌmeñonla ti mulil, (coltʌbiletla ti' yutslel jach i pusic'al Dios), 
EPH.2.6	tsi' techeyonla ch'ojyel temel la quic'ot Cristo, tsi' buchchocoyonla ti panchan la quic'ot Cristo Jesús,
EPH.2.7	cha'añ mi' pʌs ti pejtelel ora bajche' tsi' p'untayonla ti oñ bʌ i yutslel i pusic'al, yic'ot i c'uxbiya tsa' bʌ i melbeyonla ti Cristo Jesús. 
EPH.2.8	Come ti yutslel jach i pusic'al Dios coltʌbiletla cha'añ tsa' la' ñopo;
EPH.2.9	Mach cha'añic wen bʌ la' melbal, ame añic majqui mi' lon chañ-esan i bʌ.
EPH.2.10	I melbalonla Dios, tsi' cha' meleyonla ti Cristo Jesús
EPH.2.11	Ña'tanla bajche' añetla ti yam bʌ ora gentilet bʌ la,
EPH.2.12	Ti yam bʌ ora ma'añic Cristo la' wic'ot, mach la' pi'ʌlobic jiñi israelob, mach la' cha'añic jiñi xuc'ul bʌ t'añ albil bʌ
EPH.2.13	Pero wʌle añetla ti Cristo Jesús, jatetla ñajt bʌ añetla ti yam bʌ ora, tsa'ix pʌjyiyetla ti lʌc'ʌl cha'añ ti' ch'ich'el Cristo.
EPH.2.14	Cristo tsi' yʌc'ʌyonla ti ajñel ti ñʌch'ʌl che' bʌ tsi' mele ti junmojt jiñi cha'mojt tejclum, tsi' jeme ju'bel jiñi tsalʌl tsa' bʌ i t'oxoyonla,
EPH.2.15	che' bʌ tsi' yʌc'ʌ i bʌ ti chʌmel, tsi' jisa jiñi mandar yic'ot tic'oñel
EPH.2.16	ya' ti cruz, Cristo tsi' yuts-esʌbeyonla lac pusic'al yic'ot Dios, tsi' mele jiñi cha'mojt wiñicob ti junmojt jach, che'ʌch tsi' jisʌbeyonla lac ts'a'leya.
EPH.2.17	Tsa' tili i su'beñob jiñi ñajt bʌ añob yic'ot jiñi lʌc'ʌl bʌ añob cha'añ ñʌch'ʌl mi yajñelob,
EPH.2.18	come cha'añ ti ye'tel Jesucristo, jiñi judíojob yic'ot jiñi mach bʌ judíojobic mi mejlel lac lʌc'tesan lac bʌ ba'añ lac Tat ti juntiquil jach bʌ Espíritu.
EPH.2.19	Jiñi cha'añ mach chʌn yambʌyix mij q'ueletla, añix la' wajñib quic'ot lojon, ochemetixla yic'ot i cha'año' bʌ Dios, lac pi'ʌlix lac bʌ ti Dios. 
EPH.2.20	Pejtelel xñopt'añob wa'chocobilob che' bajche' jump'ejl jach bʌ otot, woli bʌ i jac'beñob i cʌntesa jiñi apóstolob yic'ot x'alt'añob,
EPH.2.21	wen xojñibil jiñi otot ti Cristo Jesús, woli ti chañ-an majlel jinto mi' yujtel ti melol jiñi ch'ujul bʌ Templo i cha'añ lac Yum; 
EPH.2.22	ti lac Yum wa'chocobiletla ja'el ti jump'ejl chumlibʌl ba' mi' chumtʌl Dios ti Espíritu.
EPH.3.1	Joñon Pablojon, xñujp'elon i cha'añ Cristo Jesús cha'añetla gentilet bʌ la; 
EPH.3.2	mi cʌl, tsa'ix la' wu'bi bajche' tsa' aq'uentiyon que'tel cha'añ mi cʌq'ueñetla la' cʌn i yutslel i pusic'al Dios; 
EPH.3.3	Dios tsi' pʌsbeyon isujmlel mach bʌ tsictiyemic ti yam bʌ ora,
EPH.3.4	Che' mi la' q'uel jiñi juñ tsa' bʌ c ts'ijba, mi mejlel la' ch'ʌmben isujm jiñi mucul tac bʌ tsa' bʌ i cʌntesayon Cristo, 
EPH.3.5	mach bʌ añic tsa' aq'uentiyob i cʌn jiñi wiñicob ti yam bʌ ora, pero wʌle jiñi Espíritu tsa'ix i tsictesʌbeyob jiñi ch'ujul bʌ apóstolob yic'ot x'alt'añob i cha'añ: 
EPH.3.6	Jiñʌch isujmlel cha'añ lajal mi caj i yʌq'ueñtelob i wenlel gentilob yic'ot israelob, come jump'ejlobix i bʌc'tal yic'ot Cristo Jesús, mi caj i tem aq'uentelob ti Cristo chuqui albil ti jiñi wen t'añ,
EPH.3.7	Dios tsi' wa'chocoyon ti' yutslel i pusic'al,
EPH.3.8	Anquese joñon mach ñucoñic che' bajche' yaño' bʌ i cha'año' bʌ Dios,
EPH.3.9	jiñi cha'añ mic tsictesʌbeñob pejtelel wiñicob x'ixicob jiñi ñuc bʌ i ye'tel Cristo, jiñʌch jiñi mach bʌ tsictiyemic c'ʌlʌl ti' cajibal pañimil,
EPH.3.10	cha'añ mi cʌjñel jiñi ñuc tac bʌ i ña'tʌbal Dios tsi' wʌn ña'ta i c'ʌn jiñi xñopt'añob, ti' tojlel yumʌlob yic'ot ángelob año' bʌ i ye'tel ti panchan, 
EPH.3.11	che'ʌch tsi' wʌn ña'ta i mel Dios che' maxto añic pañimil, tsa'ix i yʌc'ʌ ti ts'ʌctiyel ti' tojlel Cristo Jesús jiñi lac Yum, 
EPH.3.12	ti lac Yum ch'ejl lac pusic'al mi mejlel la cochel ti' tojlel Dios cha'añ tsa' lac ñopo Cristo;
EPH.3.13	jiñi cha'añ mic su'beñetla ti wocol t'añ, cha'añ ma'añic mi la' wʌc' ti lujb-an la' pusic'al cha'añ ili wocol woli bʌ j cuch, come añ i c'ʌjñibal cha'añ mi la' taj la' wenlel.
EPH.3.14	Jiñi cha'añ mic ñocchocon c bʌ ti' tojlel i Tat [lac Yum Jesucristo]
EPH.3.15	tsa' bʌ i ch'ʌmbe i c'aba' jujunchajp wiñicob x'ixicob ti panchan yic'ot ti pañimil,
EPH.3.16	mij c'ajtiben Dios, cha'añ mi yʌq'ueñetla jiñi ñumen ñuc bʌ i ñuclel lac Yum, yic'ot cha'añ mi' p'ʌt-esʌbeñetla la' pusic'al yic'ot jiñi Espíritu, 
EPH.3.17	cha'añ mi' chumtʌl Cristo ti la' pusic'al
EPH.3.18	com mi la' ch'ʌmben isujm yic'ot pejtelel i cha'año' bʌ Dios che' bajche' c'amel añ i c'uxbiya Jesús, che' bajche' añ i jawticlel, i ñajtlel, i tamlel, yic'ot i chañlel, 
EPH.3.19	com mi la' cʌmben i c'uxbiya Cristo,
EPH.3.20	Jiñi wen p'ʌtʌl bʌ
EPH.3.21	jiñi cha'añ la' tsictiyic i ñuclel Dios ti' tojlel jiñi xñopt'añob ti Cristo Jesús ti pejtelel ora. Amén.
EPH.4.1	Joñon xñujp'elon cha'añ lac Yum, ti wocol t'añ mic su'beñetla cha'añ mi la' wajñel che' bajche' yom Dios,
EPH.4.2	jiñi cha'añ ajñenla ti pec' ti yutslel la' pusic'al,
EPH.4.3	cha'lenla wersa cha'añ ñʌch'ʌl mi la' wajñel ti jump'ejl jach la' pusic'al ti jiñi Espíritu;
EPH.4.4	jump'ejlʌch i bʌc'tal Cristo ba' ochemonla, juntiquil Espíritu, pʌybiletla cha'añ mi la' wajñel ti junsujm jach la' pijtaya come jiñi cha'añ tsi' pʌyʌyetla Dios; 
EPH.4.5	juntiquil lac Yum, junsujm jach woli bʌ lac ñop, junsujm jach ch'ʌmja', 
EPH.4.6	juntiquil jach Dios, lac Tat ti lac pejtelel, i yumʌch wiñicob, mi' cha'len i ye'tel ti' tojlel pejtelel wiñicob x'ixicob, mi' yajñel ti la' pusic'al ti la' pejtelel.
EPH.4.7	Ti jujuntiquilonla Dios tsi' yʌq'ueyonla i yutslel i pusic'al che' bajche' lac majtañ tsa' bʌ i t'oxbeyonla Cristo.
EPH.4.8	Jiñi cha'añ tsi' yʌlʌ ti salmo:
EPH.4.8	“Che' bʌ tsa' letsi majlel Cristo ti panchan,
EPH.4.8	tsi' pʌyʌ majlel cʌchbilo' bʌ ti yam bʌ ora,
EPH.4.8	yic'ot tsi' yʌq'ueyob i c'ʌjñibal wiñicob x'ixicob.”
EPH.4.9	Jiñi tsa' bʌ letsi majlel ti panchan, ¿mach ba' ñaxañic tsajñi ti ye'bal lum?
EPH.4.10	Jiñi tsa' bʌ ju'bi tilel, jiñʌch tsa' bʌ letsi majlel ti' chañelal tac panchan cha'añ mi' laj but' ti pejtelel. 
EPH.4.11	Jiñʌch jiñi tsa' bʌ i yʌq'ueyob i ye'tel wiñicob: ti apóstolob, ti x'alt'añob, ti subt'añob, ti xcʌntayajob, yic'ot ti xcʌntesajob,
EPH.4.12	laj wa'chocobilob ti' pejtelel cha'añ mi' cʌntesañob i cha'año' bʌ Dios, cha'añ mi' cha'libeñob i ye'tel, cha'añ mi' p'ʌt-an majlel i bʌc'tal Cristo,
EPH.4.13	jinto mi lac ñop ti jump'ejl jach lac pusic'al cha'añ mi laj cʌn i Yalobil Dios ti pejtelonla, jinto mi lac taj laj colel
EPH.4.14	Che' jiñi mach chʌn aloboñixla, mach yomix mi lac chʌn ñijcʌyel cha'añ i cʌntesa wiñicob che' bajche' i yopol te' mu' bʌ i wejlan majlel ic', mayajax mi' melob i bajñel sojquemal cha'añ mi' lotiñonla, 
EPH.4.15	pero joñonla mi lac su'b isujmlel yic'ot c'uxbiya, mi lac taj laj colel ti Cristo ti pejtelel chuqui yom, come jiñʌch lac jol,
EPH.4.16	pejtelel i bʌc'tal Cristo mi' taj i p'ʌtʌlel ti' jol, che' mi' jac'ben i jol yic'ot pejtel chucbil tac bʌ ti' bʌc'tal, tsuyulʌch mi' yajñel yic'ot i p'aquel, che' uts'atʌch mi' mel i ye'tel, mi' wen colel yic'ot ca'bʌl i p'ʌtʌlel yic'ot ca'bʌl c'uxbiya che' bajche' yom.
EPH.4.17	Jiñi cha'añ mic su'beñetla ti lac Yum, mach yomic mi la' chʌn ajñel che' bajche' yaño' bʌ gentilob, sojquem jax bʌ i ña'tʌbal, 
EPH.4.18	añob ti ac'ʌlel yilal, ma'añic mi' ch'ʌmbeñob isujm, come ma'añobic i cuxtʌlel ch'oyol bʌ ti Dios, mach i cʌñʌyobic come tsʌtsob jax i pusic'al; 
EPH.4.19	ma'añobix i quisin, tsa' ñʌm-ayob i pusic'al ti mulil, tsa'ix i junyajlel ac'ʌyob i bʌ ti melol jontolil, wo'ob jax ti jujunchajp i bi'bi'lel.
EPH.4.20	Pero jatetla ma'añic tsa' la' cʌñʌ Cristo cha'añ mi la' wajñel che' bajche' jiñi, 
EPH.4.21	mi ti isujm tsa'ix la' wu'bibe i t'añ, yic'ot tsa'ix cʌntesʌntiyetla che' bajche' yom mi la' wajñel ti isujmlel am bʌ ti Jesús; 
EPH.4.22	jiñi cha'añ yom mi la' cʌy i tsuculel la' pusic'al tsa' bʌ i lotiyetla che' bʌ tsa' la' jac'ʌ ti yam bʌ ora,
EPH.4.23	jiñi cha'añ la' mejlic la' pusic'al ti tsijib yic'ot la' ña'tʌbal,
EPH.4.24	yom mi la' ch'ʌm tsiji' bʌ la' pusic'al melbil bʌ ti toj ti isujm cha'añ ch'ujul mi la' wajñel che' bajche' Dios.
EPH.4.25	Jiñi cha'añ cʌyʌla lot. Cha'lenla t'añ ti isujm ti jujuntiquiletla yic'ot la' pi'ʌlob,
EPH.4.26	Mi tsa' mich'ayetla, mach la' cha'len mulil;
EPH.4.27	mach yomic mi la' wis jamben la' pusic'al xi'ba.
EPH.4.28	Jiñi tsa' bʌ i cha'le xujch' mach i chʌn cha'len, la'ix i cha'len e'tel, la'ix i c'ʌn i c'ʌb cha'añ wen bʌ i ye'tel,
EPH.4.29	Mach yomic mi la' c'ʌn la' wej ti leco t'añ, yom jach mi la' wʌl chuqui uts'at cha'añ mi la' p'ʌt-esan jiñi mu' bʌ i yu'biñob, cha'añ mi la' wʌq'ueñob i yutslel i pusic'al.
EPH.4.30	Mach la' wʌq'uen i ch'ijiyemlel i pusic'al jiñi Ch'ujul bʌ Espíritu tsa' bʌ la' taja ti Dios, come jiñʌch la' sellojlel ti jiñi tal to bʌ q'uiñ che' mi caj la' coltʌntel.
EPH.4.31	Cʌyʌla ti junyajlel: ts'a'leya, mich'ajel, a'leya, mich' bʌ t'añ, u'yaj t'añ, yic'ot pejtelel jontolil. 
EPH.4.32	Yom mi la' coltañ la' pi'ʌlob ti' yutslel la' pusic'al, p'untan la' pi'ʌlob, ñusʌben la' bʌ la' mul che' bajche' Dios tsi' ñusʌbeyetla la' mul ti Cristo.
EPH.5.1	Tsajcanla i melbal Dios,
EPH.5.2	Ti pejtelel chuqui mi la' mel c'uxbin la' bʌ che' bajche' tsi' c'uxbiyonla Cristo,
EPH.5.3	Jiñi cha'añ, mach yomic mi la' cha'len ts'i'lel, mi chuqui tac bi'bi' ti' melol, mi i tsʌjyuntel chu'bʌañʌl,
EPH.5.4	che' ja'el mach yomic leco t'añ, mi sojquem bʌ t'añ, mi alas t'añ,
EPH.5.5	Come la' wujil ti isujm, ma'añic mi caj i yochel ti' yumʌntel Dios, mi juntiquilic xts'i'lel, mi jiñic am bʌ ti' bi'bi'lel,
EPH.5.6	Ma'añic majqui yom mi' lotiñetla yic'ot lolom jach bʌ t'añ, come jiñi cha'añ tal i mich'ajel Dios
EPH.5.7	Mach yomic mi la' xʌ' otsan la' bʌ yic'otob,
EPH.5.8	ti yam bʌ ora añetla ti ic'ch'ipan bʌ pañimil, pero wʌle añetla ti' sʌclel pañimil yic'ot lac Yum, i sʌcleletla pañimil yic'ot lac Yum;
EPH.5.9	[Come i yʌc'bal jiñi Espíritu]
EPH.5.10	Cha'lenla wersa la' mel jiñi mu' bʌ i mulan lac Yum. 
EPH.5.11	Mach yomic mi la' mel lolom jach bʌ la' melbal che' bajche' jiñi año' bʌ ti ic'ch'ipan bʌ pañimil,
EPH.5.12	come quisintic jax ti' yʌlol chuqui tac mi' mucul melob. 
EPH.5.13	Che' mi lac laj ac' ti' sʌclel pañimil,
EPH.5.14	Jiñi cha'añ albilix:
EPH.5.14	“Caña a wut woliyet bʌ ti wʌyel,
EPH.5.14	ch'ojyen loq'uel ba'añ chʌmeño' bʌ,
EPH.5.14	Cristo mi caj i yʌq'uet ti ajñel ti' sʌclel pañimil.”
EPH.5.15	Yom yʌxʌl la' wo, che' bajche' jiñi año' bʌ i pusic'al, tsajiletla ame muq'uic la' ñusan q'uiñ che' bajche' jiñi tontojo' bʌ. 
EPH.5.16	C'ʌñʌla ti uts'at ti jujump'ejl q'uiñ,
EPH.5.17	Jiñi cha'añ, mach la' mel la' bʌ ti tonto, pero ña'tanla chuqui yom lac Yum.
EPH.5.18	Mach yomic mi la' yʌc-añ ti vino,
EPH.5.19	pejcan la' bʌ ti salmo tac, yic'ot himno tac, yic'ot c'ay tac i cha'añ Dios, c'ʌyinla lac Yum, su'bula i ñuclel ti la' pusic'al; 
EPH.5.20	chʌn su'benla wocolix i yʌlʌ Dios lac Tat ti' c'aba' lac Yum Jesucristo, cha'añ pejtelel chuqui jach mi' yujtel.
EPH.5.21	Yom mi la' wotsan la' bʌ ti uts'at ti' wenta la' pi'ʌlob
EPH.5.22	X'ixicob, otsan la' bʌ ti uts'at ti' wenta la' ñoxi'al che' bajche' mi la' mel ti' tojlel lac Yum,
EPH.5.23	come jiñi wiñic i jolʌch jiñi x'ixic che' bajche' Cristo i jolʌch jiñi xñopt'añob,
EPH.5.24	Jiñi cha'añ, jiñi x'ixicob la' i yotsañob i bʌ ti' wenta i ñoxi'al ti pejtelel chuqui mi' melob che' bajche' xñopt'añob mi' yotsañob i bʌ ti' wenta Cristo.
EPH.5.25	Wiñicob, c'uxbin la' wijñam
EPH.5.26	cha'añ mi' yotsañob ti ch'ujul, che' bʌ tsa'ix i sʌc-esa ti ja' yic'ot ti' T'añ,
EPH.5.27	cha'añ mi' i pʌs i cha'año' bʌ che' wen i t'ojol jax ti' tojlel,
EPH.5.28	Che' ja'el jiñi wiñicob yom mi' c'uxbiñob i yijñam che' bajche' mi' bajñel c'uxbiñob i bʌc'tal. Jiñi mu' bʌ i c'uxbin i yijñam, woli' bajñel c'uxbin i bʌ, 
EPH.5.29	come ma'añic wiñic mu' bʌ i bajñel ts'a'len i bʌc'tal, pero mi' we'san, mi' cʌntan ti uts'at che' bajche' Cristo mi' cʌntan i cha'año' bʌ, 
EPH.5.30	come i bʌc'talonla Cristo, [chuculonla ti bʌc'tal yic'ot ti bʌquel.]
EPH.5.31	Jiñi cha'añ mi' cʌy i tat i ña' wiñic cha'añ mi' yajñel yic'ot i yijñam, jiñi cha'tiquil mi' yochelob ti juntiquil jach.
EPH.5.32	Jiñʌch ñuc bʌ isujmlel mach bʌ tsictiyemic ti yam bʌ ora; wolic su'beñetla ti lajiya cha'añ mi la' ña'tan bajche' mi' yajñel Cristo yic'ot xñopt'añob. 
EPH.5.33	Jiñi cha'añ ti jujuntiquiletla yom mi la' c'uxbin la' wijñam che' bajche' mi la' bajñel c'uxbin la' bʌ; che' ja'el jiñi x'ixic la' i p'is ti' wenta i ñoxi'al.
EPH.6.1	Alobob, jac'benla i t'añ la' tat la' ña',
EPH.6.2	“Q'uele ti ñuc
EPH.6.3	cha'añ ma' taj a wenlel yic'ot cha'añ mi' ñajt añ a ja'bilel ti pañimil.
EPH.6.4	Che' ja'el tatʌlob, mach mi la' techben i mich'ajel la' walobilob, ju'sʌbenla i pusic'al che' woliyob ti colel yic'ot cʌntesanla ti lac Yum.
EPH.6.5	X'e'telob, jac'benla la' yumob ti pañimil
EPH.6.6	mach cha'añic jach mi la' q'uejlel ti uts'at ti wiñicob pero yom mi la' wajñel che' bajche' x'e'telob i cha'añ Cristo,
EPH.6.7	Melbenla i ye'tel la' yum ti pañimil ti uts'at che' bajche' mi la' melben lac Yum, mach cha'añic jach mi' la' q'uejlel ti' wiñicob, 
EPH.6.8	la' wujil, chuqui tac jach wen mi lac mel ti jujuntiquilonla, mi añ lac yum o mi ma'añic lac yum, mi caj lac ch'ʌm lac chobejtʌbal ch'oyol bʌ ti lac Yum.
EPH.6.9	Che' ja'el jatetla, i yumet bʌ la e'tel, yom mi la' wajñel ti uts'at ti tojlel x'e'telob la' cha'añ, cʌyʌ la' bʌc'tesañob, yom mi la' ña'tan añ juntiquil Yumʌl ti panchan, jiñʌch la' Yum, jiñʌch i Yumob ja'el, come ti' tojlel Dios mach jelchojquic mi' q'uel wiñicob x'ixicob.
EPH.6.10	Che' ja'el, quermañujob, p'ʌt-esan la' bʌ ti lac Yum come ca'bʌl i p'ʌtʌlel mu' bʌ i yʌq'ueñetla.
EPH.6.11	Xojola pejtelel la' mʌctijib mu' bʌ i yʌq'ueñetla Dios cha'añ mi la' wajñel ti xuc'ul ame i lotiñetla xi'ba.
EPH.6.12	Come ma'añic woli laj contrajin wiñicob año' bʌ i bʌc'tal yic'ot i ch'ich'el, pero woli laj contrajin xi'bajob año' bʌ i ye'tel yic'ot i p'ʌtʌlel, woli bʌ i melob i yumʌntel ti ic'ch'ipan bʌ pañimil, yic'ot jontol bʌ espíritujob ti pañimil.
EPH.6.13	Jiñi cha'añ, ch'ʌmʌla pejtelel la' mʌctʌjib mu' bʌ i yʌq'ueñetla Dios cha'añ xuc'ul mi la' wajñel che' mi' tajetla wocol, che' bʌ tsa'ix ñumi la' cha'añ ti pejtelel, yom chʌn xuc'uletla.
EPH.6.14	Yom chajpʌbiletla yic'ot isujmlel i t'añ Dios, i wenta la' cajchiñʌc', lʌpʌla toj bʌ la' pusic'al i wenta la' bujc,
EPH.6.15	yic'ot yom chajpʌbil la' woc cha'añ mi la' majlel yic'ot jiñi wen t'añ mu' bʌ i yuts-esan lac pusic'al yic'ot Dios.
EPH.6.16	Che' ja'el, ch'ʌmʌla la' mʌctʌjib, jiñʌch i ñopol Dios, cha'añ mi la' mʌctʌben i jalʌjb xi'ba woli bʌ ti lejmel i ñi'. 
EPH.6.17	C'ʌcʌla i mʌctʌjib la' jol, jiñʌch la' coltʌntel,
EPH.6.18	Cha'lenla oración ti pejtelel ora ti jiñi Espíritu,
EPH.6.19	yic'ot cha'lenla oración cha'añon ja'el, cha'añ mi cʌq'uentel t'añ ba' ora mic cha'len t'añ, cha'añ ch'ejl mi cʌc' ti cʌjñel jiñi wen t'añ mach bʌ tsictiyemic ti yam bʌ ora,
EPH.6.20	come chocbilon tilel
EPH.6.21	Jiñi la quermañu Tíquico,
EPH.6.22	jiñi cha'añ mic choc tilel ba'añetla cha'añ mi la' ña'tan bajche' añon lojon che' ja'el cha'añ mi' ñuq'uesʌbeñetla la' pusic'al.
EPH.6.23	La' aq'uenticob la quermañujob i ñʌch'tʌlel i pusic'al, yic'ot c'uxbiya, yic'ot i xuc'tʌlel i pusic'al ch'oyol bʌ ti Dios lac Tat yic'ot ti lac Yum Jesucristo. 
EPH.6.24	La' aq'uenticob i yutslel i pusic'al pejtelel mu' bʌ i chʌn c'uxbiñob lac Yum Jesucristo. [Amén].
PHP.1.1	Pablojon quic'ot Timoteo, i wiñicon lojon Jesucristo, wolic ts'ijbubeñet lojon ili juñ, pejtelel i cha'añet bʌ la Cristo Jesús ya' ti Filipos, yic'ot xcʌntayajob yic'ot diáconojob.
PHP.1.2	La' aq'uentiquetla i yutslel yic'ot i ñʌch'tʌlel la' pusic'al ch'oyol bʌ ti Dios lac Tat yic'ot lac Yum Jesucristo.
PHP.1.3	Ti jujunyajl che' mic ña'tañetla, mic su'ben c Yum Dios wocolix i yʌlʌ, 
PHP.1.4	ti pejtelel ora che' mic tajetla ti oración, mij c'ajtiben Dios la' wenlel ti' tijicñʌyel c pusic'al,
PHP.1.5	mic su'ben wocolix i yʌlʌ Dios, come c'ʌlʌl ti' cajibal che' bʌ tsa' caji la' ñop c'ʌlʌl wʌle, woli la' coltañon ti' pucol jiñi wen t'añ; 
PHP.1.6	che' bʌ cʌntesʌbiletixla, Dios mi caj i ts'ʌctesan majlel jiñi wen bʌ e'tel tsa' bʌ i teche ti la' pusic'al
PHP.1.7	Che'ʌch yom mic chʌn ña'tañetla ti la' pejtelel ti pejtelel ora, come añetla tic pusic'al; jiñi cha'añ woli la' tajben i yutslel i pusic'al Dios quic'ot, come chʌn xuc'ulon ti jiñi wen t'añ wʌ' ba' ñup'ulon, wolic chʌn tsictesan isujmlel.
PHP.1.8	Yujil Dios cha'añ ti pejtelel c pusic'al mic wen c'uxbiñetla ti la' pejtelel yic'ot i c'uxbiya Jesucristo. 
PHP.1.9	Mij c'ajtiben ti oración, cha'añ mi' chʌn p'ojlel la' c'uxbiya yic'ot la' ña'tʌbal yic'ot ca'bʌl la' pusic'al,
PHP.1.10	cha'añ mi la' yajcan chuqui ñumen wen,
PHP.1.11	cha'añ ca'bʌl mi' yʌc' i wut toj bʌ la' pusic'al ti' tojlel Jesucristo,
PHP.1.12	Hermañujob com mi la' ña'tan, jiñi wocol tsa' bʌ cu'bi tsi' yʌc'ʌ ti utsi pujquel jiñi wen t'añ, 
PHP.1.13	ti' tojlel pejtelel i soldadojob César woliyo' bʌ ti cʌntaya,
PHP.1.14	Ca'bʌl la quermañujob tsa' ch'ejl-ayob ti lac Yum cha'añ ñup'ulon, ñumen ch'ejl woli' su'bob jiñi wen t'añ, ma'añobix i bʌq'uen.
PHP.1.15	Isujm añ wiñicob mu' bʌ i su'bob i T'añ Cristo yic'ot i tsʌytsʌyñʌyel i pusic'al tic tojlel, cha'añ mi' t'oxob hermañujob; pero yaño' bʌ mi' su'bob i T'añ Cristo cha'añ yom i melob chuqui uts'at. 
PHP.1.16	Mach ti' pejtelelobic woliyob ti subt'añ ti isujm, cojach utsi yom i p'ojlesʌbeñoñob c wocol ila ti cárcel, 
PHP.1.17	pero yaño' bʌ mi' cha'leñob subt'añ yic'ot c'uxbiya, come yujilob cha'añ wa'chocobilon ti Dios cha'añ mic tsictesan isujmlel jiñi wen t'añ. 
PHP.1.18	¿Chuqui mi cʌl, che' jiñi? Mi woli' su'bob i T'añ Cristo cha'añ yom i bajñel chañ-esañob i bʌ, o mi woli' su'bob ti jump'ejl i pusic'al, tijicñayon cha'añ woli ti sujbel, chʌn tijicña mi caj cu'bin, 
PHP.1.19	come cujil mi caj cʌjq'uel ti colel cha'añ la' woración yic'ot i ye'tel i yEspíritu Jesucristo,
PHP.1.20	come che'ʌch com ja'el ti pejtelel c pusic'al, cha'añ ti wi'il ma'añic mi caj cʌjq'uel ti quisin mi ts'ita'ic; pero ti pejtelel c ch'ejlel che' bajche' ti yam bʌ ora, che' ja'el wʌle, mi caj i pʌstʌl i ñuclel Cristo tic tojlel, mi cuxulonto o mi mux c chʌmel, 
PHP.1.21	come cuxul Cristo tic pusic'al, jiñʌch j cuxtʌlel, mi tsa' chʌmiyon ñumen tijicñayon ti' tojlel.
PHP.1.22	Pero mi añ to j c'ʌjñibal wʌ' ti pañimil ti' tojlel xñopt'añob, mach cujilic baqui bʌ yom mic yajcan. 
PHP.1.23	Come woli ti chʌn q'uextʌyel c pusic'al cha'añ cha'chajp wolic ña'tan, comix chʌmel cha'añ mi cajñel yic'ot Cristo, jiñʌch c'ax uts'at bʌ,
PHP.1.24	pero yom to mic chʌn ajñel quic'otetla cha'añ mij cʌntesañetla. 
PHP.1.25	Che'ʌch wolic ña'tan, jiñi cha'añ cujil mu' to cajñel quic'otetla, cha'añ mi' p'ojlel la' wenlel yic'ot i tijicñʌyel la' pusic'al ti' ñopol Cristo, 
PHP.1.26	che' jiñi mi caj i p'ojlel i ñuclel la' pusic'al ti Cristo Jesús cha'añon che' mic cha' c'otel ba'añetla.
PHP.1.27	Yom jach mi la' wajñel ti uts'at che' bajche' mi' cʌntesañonla i wen t'añ Cristo,
PHP.1.28	mach yomic mi la' wis bʌc'ñan la' contrajob, che' jiñi tsiquil ti' tojlelob mi caj i jisʌntelob, pero jatetla Dios mi caj i coltañetla. 
PHP.1.29	Come aq'uebiletla la' c'ʌjñibal ti Cristo, mach cojic jach cha'añ mi la' ñop, pero cha'añ ja'el mi la' wu'bin wocol cha'añ Cristo.
PHP.1.30	Lajal woli yujtel wocol ti la' tojlel che' bajche' tic tojlel come wolic ñusan wocol che' bajche' tsa' la' wu'bi.
PHP.2.1	Jiñi cha'añ mi añ i ñuq'uesʌntel lac pusic'al ti Cristo yic'ot c'uxbiya, mi mux lac wen cʌn lac bʌ ti jiñi Espíritu, mi mux laj c'uxbin lac bʌ, mi mux lac p'untan lac bʌ, 
PHP.2.2	che' jiñi ts'ʌctesʌbeñon i tijicñʌyel c pusic'al, yom junlajal la' ña'tʌbal yic'ot la' c'uxbiya yic'ot la' t'añ, yom jump'ejl jach la' pusic'al.
PHP.2.3	Ma'añic chuqui yom mi la' wis mel ti' tsʌytsʌyñʌyel la' pusic'al cha'añ mi la' chañ-esan la' bʌ;
PHP.2.4	mach jiñic jach yom mi la' bajñel ña'tan la' wenlel, pero ñumen yom mi la' ña'tan i wenlel la' pi'ʌlob ja'el.
PHP.2.5	Yom lajal la' ña'tʌbal che' bajche' i ña'tʌbal Cristo Jesús:
PHP.2.6	Anquese junlajal Jesús yic'ot Dios,
PHP.2.6	pero ma'añic tsi' wersa ña'ta i yajñel che' bajche' Dios,
PHP.2.7	pero tsi' wen peq'uesa i bʌ,
PHP.2.7	tsa' ajñi che' bajche' juntiquil x'e'tel am bʌ ti' yum,
PHP.2.7	lajal tsi' yila pañimil che' bajche' wiñic;
PHP.2.8	che' bʌ lajal tsa' ajñi che' bajche' wiñic,
PHP.2.8	tsi' wen peq'uesa i bʌ,
PHP.2.8	c'ʌlʌl tsi' yʌc'ʌ i bʌ ti chʌmel ti cruz.
PHP.2.9	Jiñi cha'añ Dios tsi' yʌq'ue c'ax ca'bʌl i ñuclel ya' ti' tojlel,
PHP.2.9	tsi' yʌq'ue ñumen ñuc bʌ i c'aba' che' bajche' pejtelel jiñi ñuco' bʌ i ye'tel,
PHP.2.10	cha'añ ti' c'aba' Jesús
PHP.2.10	mi caj i ñocchocoñob i bʌ pejtelel año' bʌ ti panchan yic'ot ti pañimil yic'ot ti' ye'bal lum;
PHP.2.11	ti pejtelelob mi caj i yʌlob
PHP.2.11	cha'añ mi' tsictiyel i ñuclel Dios lac Tat.
PHP.2.12	Jiñi cha'añ hermañujob, c'uxbibilet bʌ lac cha'añ, che' bajche' tsa' la' jac'beyon che' ya' to añon la' wic'ot,
PHP.2.13	come Dios woli' mel i ye'tel ti la' pusic'al cha'añ mi la' mulan yic'ot cha'añ mi la' mel chuqui yom Dios.
PHP.2.14	Melela ti pejtelel la' pusic'al, mach yomic mi la' cha'len wulwul t'añ mi a'leya,
PHP.2.15	che' jiñi toj mi caj la' wajñel ti jump'ejl la' pusic'al, i yalobiletla Dios mach bʌ añic la' bi'bi'lel,
PHP.2.16	che' woli la' wʌc' ti cʌjñel jiñi cuxul bʌ T'añ, che' jiñi, tijicña mi caj cu'bin ti' q'uiñilel Cristo come mach lolomic jach que'tel.
PHP.2.17	Tsa'ix la' ñopo Cristo jiñi tsa' bʌ i yʌc'ʌ i bʌ ti tsʌnsʌbil bʌ i majtañ Dios,
PHP.2.18	Jiñi cha'añ yom tijicñayetla, yom mi la' ñuq'uesʌbeñon c pusic'al ja'el.
PHP.2.19	Mic pijtan ti lac Yum Jesús, cha'añ mic choc tilel Timoteo ti ora ba'añetla, cha'añ mi' ñuc añ c pusic'al che' mi cu'bin bajche' añetla;
PHP.2.20	come ma'añic yam bʌ c pi'ʌl ilayi lajal bʌ mi' ña'tan che' bajche'on, jiñi jach Timoteo mu' bʌ i ña'tan la' wenlel ti jump'ejl i pusic'al, 
PHP.2.21	ti pejtelelob mi' ña'tañob i bajñel wenlel, ma'añic mi' ña'tañob chuqui yom Cristo Jesús. 
PHP.2.22	Pero la' wujilix añʌch ca'bʌl i c'ʌjñibal Timoteo, che' bajche' ch'itoñ mu' bʌ i coltañ i tat ti e'tel, che'ʌch tsi' coltayon Timoteo ti' pucol jiñi wen t'añ.
PHP.2.23	Jiñi cha'añ com c choc majlel ya' ba'añetla ba' ora mic ña'tan bajche' mi caj i yujtel jiñi c wocol; 
PHP.2.24	cujil ti lac Yum cha'añ mach jalix mi caj c tilel ja'el ya' ba'añetla.
PHP.2.25	Tsa' c ña'ta ja'el cha'añ mic choc majlel ba'añetla jiñi la quermañu Epafrodito,
PHP.2.26	yom i q'ueletla che' ti la' pejtelel, come tsi' wen mele i pusic'al come yujil cha'añ tsa' la' wu'bi cha'añ c'am. 
PHP.2.27	Isujmʌch tsa' wen c'am-a Epafrodito, colelix i chʌmel; pero Dios tsi' p'unta, mach jiñic jach tsi' p'unta Epafrodito, tsi' p'untayon ja'el, ame p'ojlic i ch'ijiyemlel c pusic'al. 
PHP.2.28	Jiñi cha'añ com c bʌc' choc tilel ba'añetla, cha'añ mi la' taj la' tijicñʌyel che' mi la' q'uel, che' ja'el mi' caj i lajmel jiñi c tsic pusic'al. 
PHP.2.29	Pʌyʌla ochel ti lac Yum ti' tijicñʌyel la' pusic'al, q'uelela ti ñuc pejtel mu' bʌ i melob che' bajche' Epafrodito,
PHP.2.30	come cha'añ ti ye'tel Cristo colel i chʌmel, tsi' yʌc'ʌ i bʌ ba' bʌbʌq'uen mi' chʌmel cha'añ mi' ts'ʌctesʌbeñetla chuqui añ to yom melol tic tojlel maxto bʌ añic tsa' la' melbeyon.
PHP.3.1	Jiñi cha'añ hermañujob, tijicñesan la' pusic'al ti lac Yum.
PHP.3.2	Tsajiletla come añ wiñicob lajalo' bʌ bajche' ts'i',
PHP.3.3	Tsepbil lac pʌchʌlel ti isujm,
PHP.3.4	mi añ majqui tsi' lon ña'ta i bajñel coltañ i bʌ, che' ja'el joñon. Mi añ majqui mi mejlel i pʌs i bʌ ti ñuc ti' tojlel Dios, ñumen to joñon, 
PHP.3.5	come tsa' c ch'ʌmʌ tsep pʌchʌlel che' waxʌcp'ejl jaxto j q'uiñilel, loq'uemon ti' p'olbal israelob, ti' p'olbal Benjamín, hebreojon come puro hebreojob c ñojte'el, fariseojon cha'añ ti' jac'ol mandar.
PHP.3.6	Ti isujm ca'bʌl tsa' c tic'la jiñi xñopt'añob;
PHP.3.7	Pero lolom jach pejtel c bajñel ñuclel, tsa' c ña'ta la'ix sajtic pejtelel jiñi cha'añ mij c'uxbintel ti Cristo. 
PHP.3.8	Isujm, ma'añic i c'ʌjñibal jiñi tsa' bʌ c ñaxan q'uele ti ñuc come ñumen ñuc i cʌñol Cristo Jesús,
PHP.3.9	cha'añ mi cajñel ti' tojlel. Mach cha'añic ti' jac'ol mandar wolic taj, pero cha'añ wolic ñop Cristo, come Dios mi' yʌq'ueñonla toj bʌ lac pusic'al che' mi lac ñop.
PHP.3.10	Com jach j cʌn Cristo,
PHP.3.11	jiñi cha'añ mic pijtan cha'añ mic cha' ch'ojyel ja'el ti' tojlel chʌmeño' bʌ.
PHP.3.12	Maxto añic tsa' c taja ti' pejtelel jiñi, maxto ts'ʌctiyemic c wenlel;
PHP.3.13	Hermañujob, ma'añic wolic ña'tan mi ts'ʌcʌlix tsa' c taja; pero junsujm jach wolic ña'tan: Wolic ñajʌtesan jiñi am bʌ tic pat, wolic cha'len wersa cha'añ mic taj jiñi am bʌ ti' tojel c wut, 
PHP.3.14	cha'añ mij c'otel ya' ba' jaxʌl c bijlel cha'añ mic taj jiñi c'ax uts'at bʌ; ti' tojlel Dios jiñi tsa' bʌ i pʌyʌyon ti Cristo Jesús.
PHP.3.15	Jiñi cha'añ, ti pejtelelonla tsa'ix bʌ lac taja laj colel,
PHP.3.16	Mi añ chuqui tsa' lac taja ti Cristo, la' lac chʌn tsajcan ti jump'ejl lac pusic'al che' bajche' cʌntesʌbilonla, [yom junlajal lac ña'tʌbal.]
PHP.3.17	Hermañujob, melela che' bajche' wolic mel,
PHP.3.18	Come woli' yujtel che' bajche' tsa' c wʌn su'beyetla, ca'bʌlob ti la' tojlel woli' contrajiñob i cruz Cristo, wolic cha' su'beñetla yic'ot i ya'lel c wut; 
PHP.3.19	mi caj i jisʌntelob come woli' diosiñob chuqui yom i bʌc'tal,
PHP.3.20	Pero joñonla añ lac lumal ya' ti panchan ba' mi caj lac taj la caj Coltaya,
PHP.3.21	jiñi mi caj i q'uextʌbeñonla lac bʌc'tal am bʌ i tsuculel cha'añ lajal mi' yajñel che' bajche' i bʌc'tal am bʌ i ñuclel,
PHP.4.1	C'uxbibil bʌ quermañujob, c pi'ʌlob com j q'ueletla, wen tijicñayon yic'ot mic taj c ñuclel ti jatetla,
PHP.4.2	Ti wocol t'añ mic su'beñet Evodia yic'ot Síntique,
PHP.4.3	Che' ja'el ti wocol t'añ mic su'beñetla, mero c pi'ʌlet bʌ la ti e'tel, coltañla jiñi x'ixicob tsa' bʌ i cha'leyob e'tel quic'ot ti jiñi wen t'añ, yic'ot ja'el Clemente, yic'ot yaño' bʌ c pi'ʌlob ti e'tel chucbilo' bʌ i c'aba' ti' juñ Dios yic'ot pejtelel año' bʌ i cuxtʌlel.
PHP.4.4	Tijicñesan la' pusic'al ti lac Yum ti pejtelel ora. Mic cha' su'beñetla: Tijicñesan la' pusic'al.
PHP.4.5	Pʌsbeñob i yutslel la' pusic'al pejtelel wiñicob x'ixicob.
PHP.4.6	Mach mi la' cha'len tsic pusic'al,
PHP.4.7	Che' jiñi, i ñʌch'tʌlel la' pusic'al
PHP.4.8	Che' ja'el, hermañujob, yom mi la' ña'tan chuqui tac isujm, chuqui tac toj, chuqui tac uts'at, chuqui tac sʌc, chuqui tac i t'ojol, chuqui tac wen; mi añ chuqui c'ax wen, mi añ chuqui yom sujbel ti ñuc, ña'tanla. 
PHP.4.9	Melela ti pejtelel che' bajche' cʌntesʌbiletla, che' bajche' tsa' la' ñopo, che' bajche' tsa' la' wu'bi ti joñon, che' bajche' tsa' la' q'uele ti joñon, che' jiñi mux i yajñel Dios la' wic'ot, jiñʌch mu' bʌ i yʌq'ueñonla i ñʌch'tʌlel lac pusic'al.
PHP.4.10	C'ax tijicña c pusic'al ti lac Yum wʌle come tsa' cha' caji la' coltañon; añix ora la' wom, pero ma'añic tsa' mejli la' taj bajche' mi la' coltañon. 
PHP.4.11	Ma'añic woli cʌl mi añ to chuqui yom c cha'añ, come cujil ajñel ti tijicña bajche' jach añon. 
PHP.4.12	Cujil i ñusʌntel wocol che' ma'añic c chu'bʌañ, che' ja'el cujil chumtʌl che' añ c chu'bʌañ; cʌntesʌbilon ti pejtelel chuqui jach mi' yujtel, che' ñajon, che' wi'ñayon, che' ca'bʌl c chu'bʌañ, o che' ma'añic c chu'bʌañ. 
PHP.4.13	Ti Cristo mu' bʌ i p'ʌt-esañon mi mejlel c mel pejtelel chuqui com.
PHP.4.14	Wen uts'at tsa' la' mele che' bʌ tsa' la' coltayon tic wocol. 
PHP.4.15	La' wujil jatetla añet bʌ la ti Filipos, che' bʌ tsa' caji ti sujbel jiñi wen t'añ, che' bʌ tsa' majliyon ti Macedonia, ma'añic yam bʌ xñopt'añob tsa' bʌ i coltayoñob, cojach jatetla. 
PHP.4.16	Che' ya'añon ti Tesalónica ja'el cha'yajl tsa' la' chocbeyon tilel chuqui añ to yom c cha'añ.
PHP.4.17	Ma'añic woli j c'ajtin c majtañ, pero com mi' p'ojlel wen bʌ la' melbal cha'añ ñumen ca'bʌl mi la' taj la' chobejtʌbal. 
PHP.4.18	Tsa'ix la' wʌq'ueyon pejtelel chuqui yom, añ i ñumel; jasʌlix, Epafrodito tsi' ch'ʌmbeyon tilel ti pejtelel; la' wofrenda, xojocña i yujts'il yilal, lajal bajche' pulbil bʌ i majtañ Dios mu' bʌ i mulan, uts'at bʌ mi' q'uel.
PHP.4.19	Lac Yum Dios mi caj i yʌq'ueñetla pejtelel chuqui añ to yom la' cha'añ che' bajche' c'amel añ i cha'añ Cristo Jesús ya' ti panchan. 
PHP.4.20	La' sujbic i ñuclel Dios lac Tat ti pejtelel ora. Amén.
PHP.4.21	Aq'uenla saludo pejtelel i cha'año' bʌ Dios ti Cristo Jesús. Pejtelel la quermañujob año' bʌ quic'ot mi' yʌq'ueñetla saludo ja'el. 
PHP.4.22	Pejtelel i cha'año' bʌ Dios mi' yʌq'ueñetla saludo, cojco jiñi año' bʌ ti' yotot César.
PHP.4.23	La' ajñic ti la' pusic'al i yutslel i pusic'al lac Yum Jesucristo ti la' pejtelel. Amén.
COL.1.1	Pablojon, apóstolon i cha'añ Jesucristo cha'añ che'ʌch yom Dios, quic'ot la quermañu Timoteo,
COL.1.2	wolic ts'ijbubeñetla ili juñ i cha'añet bʌ la Dios, xuc'ul bʌ hermañujob ti Cristo añet bʌ la ti Colosas:
COL.1.3	Ti pejtelel ora mic su'ben lojon wocolix i yʌlʌ Dios i Tat lac Yum Jesucristo che' mic cha'len lojon oración, 
COL.1.4	come tsa' cu'bi lojon ñopol la' cha'añ Cristo Jesús, mi la' c'uxbin pejtelel i cha'año' bʌ Dios,
COL.1.5	come woli la' pijtan chuqui tac lotbebiletla ya' ti panchan,
COL.1.6	tsa' bʌ c'oti ti la' tojlel yic'ot ti pejtelel pañimil, woli' chʌn pujquel ti la' tojlel, woli' chʌn ac' i wut che' bajche' ti jiñi q'uiñ che' bʌ tsa' caji la' wu'bin che' bʌ tsa' la' ch'ʌmbe isujmlel i yutslel i pusic'al Dios. 
COL.1.7	Tsi' cʌntesayetla Epafras,
COL.1.8	Epafras tsi' su'beyon lojon añ ca'bʌl la' c'uxbiya ti jiñi Espíritu.
COL.1.9	Jiñi cha'añ joñon lojon ja'el, che' bʌ tsa' cu'bi lojon c'ʌlʌl wʌle, ma'añic mij cʌy c melbeñet lojon oración, mij c'ajtiben lojon Dios cha'añ mi' bujt'esañetla ti wen bʌ la' ña'tʌbal ch'oyol bʌ ti Espíritu cha'añ mi la' ch'ʌmben isujm ti pejtelel la' pusic'al chuqui yom Dios, 
COL.1.10	cha'añ che' jiñi mi mejlel la' wajñel bajche' yom lac Yum,
COL.1.11	P'ʌt-esʌbiletla ti pejtelel i p'ʌtʌlel,
COL.1.12	ti' tijicñʌyel la' pusic'al su'benla wocolix i yʌlʌ lac Tat, come tsi' cha' meleyonla ti uts'at cha'añ mi lac taj lac wenlel
COL.1.13	Dios tsi' loc'sayonla ti' yumʌntel ic'ch'ipan bʌ pañimil,
COL.1.14	tsa' bʌ i yʌc'ʌyonla ti colel
COL.1.15	Cristo
COL.1.15	jiñʌch jiñi am bʌ ti ñaxan ti pejtelel i melbal Dios.
COL.1.16	Ti Jesús melbil pejtelel chuqui tac añ ti panchan yic'ot ti pañimil,
COL.1.16	jiñi tsiquil tac bʌ yic'ot jiñi mach bʌ tsiquil taquic,
COL.1.16	mi reyob, mi yumʌlob, mi gobierno, mi i p'ʌtʌlel año' bʌ i ye'tel;
COL.1.16	laj melbilʌch ti Jesús, tsa' otsʌbenti ti' wenta,
COL.1.16	cha'añ mi' q'uejlel ti ñuc lac Yum.
COL.1.17	Añʌch Jesús che' maxto añic chuqui añ,
COL.1.17	ti' p'ʌtʌlel Jesús xuc'ul mi' yajñel ti pejtelel;
COL.1.18	Jesús i Yumʌch pejtelel xñopt'añob,
COL.1.18	jiñʌch lac jol, joñonla i bʌc'talonla.
COL.1.18	Jiñʌch ñaxan bʌ tsa' ch'ojyi ba'añ chʌmeño' bʌ cha'añ mi' bajñel q'uejlel ti ñuc ti' tojlel pejtelel chuqui tac añ;
COL.1.19	Come Dios yom cha'añ mi' yajñel pejtelel ti' p'ʌtʌlel i Yalobil,
COL.1.20	cha'añ ti' caj i ye'tel Cristo, Dios tsi' yuts-esa pejtelel chuqui tac añ ti pañimil yic'ot ti panchan,
COL.1.20	Cristo tsi' ñʌch'choco pejtelel mu' bʌ i contrajin Dios che' bʌ tsa' bejq'ui i ch'ich'el ya' ti cruz.
COL.1.21	Ti yam bʌ ora ñajt añetla ti Dios, tsa' la' contraji Dios ti la' pusic'al yic'ot ti jontol bʌ la' melbal,
COL.1.22	pero Dios tsi' yʌc'ʌ ti chʌmel i Yalobil, che' jiñi tsi' cha' uts-esayetla, cha'añ ch'ujul mi' pʌyetla ochel ti' tojlel, sʌc-esʌbiletla ti pejtelel la' bi'bi'lel yic'ot la' mul;
COL.1.23	pero yom chʌn xuc'uletla ti isujm, mi p'ʌtʌletla ti jiñi mu' bʌ la' ñop, mach mi la' cʌy la' pijtaya tsa' bʌ la' wu'bi ti jiñi t'añ woli bʌ i sujbel ti pejtelel pañimil ti ye'bal panchan; joñon, Pablo, aq'uebilon que'tel cha'añ jiñi wen t'añ.
COL.1.24	Tijicñayoñix wʌle cha'añ wolic ñusan wocol cha'añetla, wolic ts'ʌctesan i wocol Cristo
COL.1.25	Ya'i tsa' ochiyon ti x'e'tel i cha'añ jiñi xñopt'añob che' bajche' tsi' ña'ta Dios, tsi' yʌq'ueyon que'tel ti la' tojlel cha'añ ts'ʌcʌl mij cʌntesañetla ti' t'añ Dios,
COL.1.26	jiñi e'tel mach bʌ tsictiyemic ti yam bʌ ora, pero wʌle tsa'ix tsictesʌbentiyob i cha'año' bʌ Dios,
COL.1.27	Dios tsi' ña'ta i yʌc' ti cʌjñel ti' tojlel pejtelel wiñicob x'ixicob jiñi c'ax ñuc bʌ isujmlel mach bʌ tsictiyemic ti yam bʌ ora; jiñi ñuc bʌ ti cʌñol jiñʌch Cristo woli bʌ i yajñel ti la' pusic'al,
COL.1.28	Joñon lojon mic su'b lojon majlel Cristo, mic xic'ben lojon pejtelel wiñicob, mic cha'len lojon cʌntesa ti pejtelel c ña'tʌbal lojon cha'añ pejtelel wiñicob mi' sojlel majlel ti Cristo Jesús.
COL.1.29	Jiñi cha'añ wersa mic cha'len e'tel, pejtelel c p'ʌtʌlel tilem ti Cristo, woli bʌ ti e'tel tic tojlel.
COL.2.1	Com mi la' ña'tan bajche' wolic cha'len wersa e'tel cha'añetla yic'ot año' bʌ ti Laodicea,
COL.2.2	mic cha'len wersa cha'añ mi' cha' ñuq'uesʌntel la' pusic'al yic'ot cha'añ mi la' c'uxbin la' bʌ ti jump'ejl la' pusic'al, com mi la' laj ch'ʌmben isujm pejtelel jiñi c'ax ñuc tac bʌ isujmlel maxto bʌ tsictiyemic ti yam bʌ ora, cha'añ mi la' cʌn isujmlel Dios lac Tat yic'ot Cristo,
COL.2.3	ba mucul tac pejtelel jiñi c'ax ñuc bʌ yic'ot uts'at bʌ ña'tʌbalʌl.
COL.2.4	Wolic wʌn su'beñetla, ame añic majqui yom i lotiñetla ti mayajax bʌ i t'añ. 
COL.2.5	Isujm mach ya'ic añon quic'otetla pero tic pusic'al wolic ña'tañetla che' bajche' mi ya'añon la' wic'ot, tijicñayon che' mi cu'bin cha'añ woli la' wajñel ti jump'ejl la' pusic'al, che' xuc'ul woli la' ñop Cristo.
COL.2.6	Jiñi cha'añ, che' bajche' tsa' la' ñopo lac Yum Jesucristo, che'ʌch yom mi la' chʌn ajñel ti' tojlel, 
COL.2.7	yom añ la' wi' ti Cristo, come wa'chocobiletla i cha'añ,
COL.2.8	Chʌcʌ q'uele la' bʌ ame añic majch mi' soquetla yic'ot i ña'tʌbal ch'oyol bʌ ti pañimil yic'ot i sajtemal loq'uem bʌ ti' bajñel pusic'al,
COL.2.9	Ti' bʌc'tal
COL.2.10	yic'ot jatetla bujt'emetla ti Cristo,
COL.2.11	Ti Cristo ja'el tsa' tsejpi la' pʌchʌlel yilal che' bʌ tsa' la' choco i tsuculel la' pusic'al am bʌ ti la' bʌc'tal, jiñʌch mero tsep pʌchʌlel, mach bʌ melbilic ti c'ʌbʌl, i ye'telʌch Cristo.
COL.2.12	Tsa' tem mujquiyetla la' wic'ot Jesús ti ch'ʌmja', che' ja'el tsa' tejchiyetla ch'ojyel
COL.2.13	Ti yam bʌ ora che' chʌmeñetla ti mulil, che' mach tsepbilic la' pʌchʌlel,
COL.2.14	Cristo tsi' jisʌbe i p'ʌtʌlel jiñi mandar am bʌ ti laj contra, tsi' yʌpʌ jiñi juñ
COL.2.15	tsi' jisʌbe i p'ʌtʌlel yic'ot i ñuclel xi'bajob,
COL.2.16	Jiñi cha'añ, mach yomix mi la' lon q'uejlel ti xmulil cha'añ jach chuqui tac mi la' c'ux, mi cha'añ chuqui tac mi la' jap, mi cha'añ q'uiñijel tac, mi che' woli ti pasel uw, mi che' ti' yorajlel c'aj-o.
COL.2.17	Pejtelel jiñi, i yejtalʌch
COL.2.18	Jiñi mu' bʌ caj la' wʌq'uentel mach yomic mi la' wʌc' ti chijlel ti' tojlel jiñi mu' bʌ i lon pʌsob i bʌ ti pec', mu' bʌ i ch'ujutesañob ángelob, mi' lon alob añ chuqui tsi' q'ueleyob ti espíritu, mi' lon chañ-esañob i bʌ cha'añ i bajñel ña'tʌbal,
COL.2.19	pero ma'añic mi' yumañob Cristo, mach chuculobic ti' bʌc'tal Cristo ba' mi' tajob i p'ʌtʌlel i cha'año' bʌ Cristo, pejtelel i bʌc'tal Cristo tsuyulʌch ti' p'aquel tac yic'ot ti' chijil tac, mi' taj i colel ti' p'ʌtʌlel Dios.
COL.2.20	Mi tsa'ix chʌmiyetla la' wic'ot Cristo
COL.2.21	Mu' bʌ i yʌlob: “Mach la' chuc jiñi,” “mach la' c'ux jiñi,” “mach la' tʌl yam bʌ,” 
COL.2.22	che' bajche' i tilel mi' cha'leñob cʌntesa yic'ot tic'oñel i cha'año' bʌ pañimil,
COL.2.23	Isujm, lon añob i ña'tʌbal yilal jiñi mu' bʌ i jac'beñob i mandar che' mi' cha'leñob ch'ujutesaya bajche' jach yomob, che' mi' lon melob i bʌ ti pec', che' mi' yʌlol ac'ob i bʌc'tal ti wocol; pero ma'añic i c'ʌjñibal cha'añ mi' tic'ob i tsucul pusic'al.
COL.3.1	Mi tsa'ix cha' tejchiyetla ch'ojyel la' wic'ot Cristo,
COL.3.2	Chʌn ña'tanla chuqui añ ti chañ, mach jiñic am bʌ ti pañimil. 
COL.3.3	Come tsa' chʌmiyetla yic'ot Cristo.
COL.3.4	Che' mi' tsictiyel Cristo
COL.3.5	Jiñi cha'añ junyajlel jisanla pejtelel i cha'añ bʌ pañimil am bʌ ti la' pusic'al: jiñʌch la' ts'i'lel, la' bi'bi'lel, la' jontolil, i colosojlel la' pusic'al, yic'ot i ts'i'lel la' wut,
COL.3.6	jiñi cha'añ tal i mich'ajel Dios
COL.3.7	ti yam bʌ ora
COL.3.8	Pero wʌle cʌyʌla pejtelel iliyi: mich'ajel, a'leya, u'yaj t'añ, jop' t'añ, yic'ot bi'bi' t'añ mu' bʌ i loq'uel ti la' wej.
COL.3.9	Mach mi la' lotin la' pi'ʌlob,
COL.3.10	tsa'ix la' xojo jiñi tsiji' bʌ la' pusic'al
COL.3.11	ti Cristo mach jelchojquic mi' q'uejlelob wiñicob x'ixicob mi griego, mi judío, mi tsepbil i pʌchʌlel, mi mach tsepbilic i pʌchʌlel, mi ñajt ch'oyolob, mi mach yujilic juñ, mi añ ti' yum, o mi ma'añic i yum,
COL.3.12	C'uxbibiletla i cha'añ Dios, xojola sʌc bʌ la' pislel come yajcʌbiletla, ch'ujuletla, jiñi cha'añ lʌpʌla tsiji' bʌ la' pusic'al yujil bʌ p'untaya yic'ot c'uxbiya, q'uele la' bʌ ti pec', yom uts la' pusic'al, cuchula wocol.
COL.3.13	Cuchben la' bʌ la' sajtemal, ñusʌben la' bʌ la' mul mi añ la' contrajintel.
COL.3.14	Jiñi ñumen yom bʌ jiñʌch c'uxbiya,
COL.3.15	La' tsictiyic i ñʌch'tʌlel la' pusic'al ch'oyol bʌ ti Dios,
COL.3.16	Wen ñopola i t'añ Cristo cha'añ mi' yʌc' i wut ti la' pusic'al, cʌntesan la' bʌ, toj-esan la' bʌ yic'ot wen bʌ la' ña'tʌbal, c'ʌyinla lac Yum ti salmo tac, yic'ot himno tac, yic'ot c'ay ti' yutslel la' pusic'al,
COL.3.17	Ti pejtelel chuqui mi la' mel, mi t'añ, mi e'tel, melela ti' c'aba' lac Yum Jesús, su'benla wocolix i yʌlʌ Dios lac Tat ti Jesús.
COL.3.18	X'ixicob,
COL.3.19	Wiñicob, c'uxbin la' wijñam, mach tsʌtsic yom mi la' pejcan.
COL.3.20	Alobob, jac'benla la' tat la' ña' ti pejtelel chuqui mi' su'beñetla, come che'ʌch mi' mulan lac Yum.
COL.3.21	Tatʌlob, mach mi la' lon techben i mich'ajel la' walobilob ame lijicña mi' melob i bʌ.
COL.3.22	X'e'telob,
COL.3.23	Pejtelel chuqui jach mi la' mel, cha'lenla ti jump'ejl la' pusic'al ti' tojlel lac Yum che' bajche' i ye'tel lac Yum, mach che'ic bajche' i ye'tel wiñicob; 
COL.3.24	come ña'tʌbil la' cha'añ, lac Yum mi caj i yʌq'ueñetla la' chobejtʌbal ti panchan, come woli la' melben i ye'tel Cristo lac Yum. 
COL.3.25	Jiñi mu' bʌ i cha'len jontolil, mux i ch'ʌm i tojol cha'añ i jontolil, ti jujuntiquil mi caj i yʌq'ueñtel che' bajche' añ i melbal.
COL.4.1	Yumʌlob, melbenla chuqui uts'at yic'ot chuqui toj jiñi x'e'telob la' cha'añ,
COL.4.2	Chʌn cha'lenla oración ti' xuc'tʌlel la' pusic'al,
COL.4.3	tajayon lojon ti oración ja'el come ñup'ulon cha'añ jiñi wen t'añ, c'ajtibenla Dios cha'añ mi' chajpʌbeñon ba' mic su'b majlel jiñi wen t'añ yic'ot isujmlel Cristo mach bʌ tsictiyemic ti yam bʌ ora,
COL.4.4	cha'añ mic tsictesan majlel che' bajche' yom.
COL.4.5	Ajñenla ti uts'at ti' tojlel jiñi maxto bʌ ochemobic ti' t'añ Dios, c'ʌñʌla ti ts'ʌcʌl jujump'ejl q'uiñ ti' tojlel Dios.
COL.4.6	Ti pejtelel ora cha'lenla uts bʌ t'añ am bʌ i yʌts'mil yu'bil, wen ña'tanla bajche' yom mi la' jac'ben i t'añ jujuntiquil che' mi' pejcañetla.
COL.4.7	Jiñi c'uxbibil bʌ la quermañu Tíquico
COL.4.8	Jiñi cha'añ wolic choc tilel ba'añetla cha'añ mi' la' ña'tan bajche' añon lojon yic'ot cha'añ mi' ñuq'uesʌbeñetla la' pusic'al,
COL.4.9	mi' tilel yic'ot Onésimo
COL.4.10	Aristarco,
COL.4.11	mi' yʌq'ueñetla saludo Jesús, jiñi am bʌ i cha'p'ejlel i c'aba' Justo; ti pejtelel jiñi judíojob cojach cha'tiquil uxtiquil woli' coltañoñob ti e'tel cha'añ i yumʌntel Dios, jiñobʌch tsa' bʌ i ñuq'uesʌbeyoñob c pusic'al. 
COL.4.12	Mi' yʌq'ueñetla saludo Epafras
COL.4.13	Come mic su'beñetla, Epafras ca'bʌl woli' i chʌn ña'tañetla, woli' i ña'tan ja'el pejtelel ya' bʌ añob ti Laodicea yic'ot ti Hierápolis. 
COL.4.14	Lucas
COL.4.15	Aq'uenla saludo la quermañujob ya' bʌ añob ti Laodicea yic'ot Ninfa yic'ot xñopt'añob mu' bʌ i tempañob i bʌ ti' yotot Ninfa.
COL.4.16	Che' mi' yujtel ti q'uejlel ili juñ ba'añetla, aq'uenla i q'uelob ja'el jiñi xñopt'añob mu' bʌ i tempañob i bʌ ya' ti Laodicea, yom mi la' q'uel ja'el jiñi juñ tsa' bʌ chojqui majlel ya' ti Laodicea. 
COL.4.17	Su'benla Arquipo che' bajche' iliyi: “Chʌcʌ q'uele a bʌ cha'añ ts'ʌcʌl ma' mel a we'tel tsa' bʌ i yʌq'ueyet lac Yum.” 
COL.4.18	Joñon, Pablo, tsa' c ts'ijba ili saludo tij c'ʌb.
1TH.1.1	Pablojon quic'ot Silvano, quic'ot Timoteo, wolic ts'ijbubeñet lojon ili juñ xñopt'añet bʌ la mu' bʌ la' tempan la' bʌ ya' ti Tesalónica, ochemet bʌ la ti Dios lac Tat yic'ot ti lac Yum Jesucristo: La' aq'uentiquetla i yutslel yic'ot i ñʌch'tʌlel la' pusic'al [ch'oyol bʌ ti Dios lac Tat yic'ot ti lac Yum Jesucristo.]
1TH.1.2	Wolic chʌn su'ben lojon wocolix i yʌlʌ Dios cha'añetla ti la' pejtelel, wolic tajet lojon ti oración, 
1TH.1.3	ti' tojlel Dios lac Tat wolic chʌn ña'tan lojon bajche' tsa' la' ñopo Dios, yic'ot bajche' woli la' c'uxbin, yic'ot bajche' woli la' pijtan lac Yum Jesucristo, wen tsiquil la' xuc'tʌlel ti la' melbal, come woli la' wen melben i ye'tel cha'añ c'ux mi la' wu'bin.
1TH.1.4	Cujil lojon, hermañujob, c'uxbibiletla i cha'añ Dios tsa' bʌ i yajcayetla; 
1TH.1.5	come jiñi wen t'añ tsa' bʌ c su'bu lojon mach to'ol t'añic jach, tsa' tili ba'añetla yic'ot i p'ʌtʌlel Dios yic'ot i p'ʌtʌlel jiñi Ch'ujul bʌ Espíritu,
1TH.1.6	Tsa' caji la' tsajcan lac Yum che' bajche' tsa' la' tsajcayon lojon,
1TH.1.7	che'ʌch woli la' pʌs bajche' yom mi' melob pejtelel xñopt'añob ti Macedonia yic'ot ti Acaya. 
1TH.1.8	Come mach jiñic jach año' bʌ ti Macedonia yic'ot ti Acaya tsi' yu'bibeyob i t'añ lac Yum tsa' bʌ la' pucu, pero ti jujunpejt lum tsa'ix u'binti bajche' tsa' la' ñopo Dios, ti pejtelel yujilob, jiñi cha'añ mach wersajic mic su'b lojon; 
1TH.1.9	come woli' i su'bob bajche' tsa' la' pʌyʌyon lojon ochel ba'añetla yic'ot bajche' tsa' la' cʌyʌ jiñi dios tac cha'añ mi la' ñop jiñi mero Dios, cha'añ mi la' melben i ye'tel jiñi cuxul bʌ Dios, 
1TH.1.10	yic'ot cha'añ mi la' pijtan i Yalobil Dios mu' bʌ caj i tilel ti panchan, jiñʌch Jesús tsa' bʌ tejchi ch'ojyel ba'añ chʌmeño' bʌ, mu' bʌ i coltañonla cha'añ ma'añic mi' tajonla i mich'ajel Dios mu' bʌ caj i tilel.
1TH.2.1	Come la' wujil hermañujob, mach lolomic jach tsa' c jula'tayet lojon. 
1TH.2.2	Anquese tsa' c ñaxan u'bi lojon wocol yic'ot tic'lʌntel ya' ti Filipos,
1TH.2.3	Che' bʌ tsa' c xic'beyet lojon, mach i sojquemalic mi i bi'bi'lelic c t'añ lojon, mach lotic woliyon lojon. 
1TH.2.4	Dios tsi' q'ueleyon lojon ti uts'at che' bʌ tsi' yʌq'ueyon lojon que'tel cha'añ jiñi wen t'añ, jiñi cha'añ mic su'b lojon; ma'añic wolic sʌclan lojon j c'uxbintel ti' tojlel wiñicob,
1TH.2.5	Come ña'tʌbil la' cha'añ ma'añic tsa' c pejcayetla ti' t'ojol jax bʌ t'añ cha'añ mic taj lojon c wenlel ti la' tojlel, ma'añic tsa' c wis tsʌjyu lojon chu'bʌañʌl;
1TH.2.6	Ma'añic tsa' c sʌcla lojon c su'bentel c ñuclel ti wiñicob, mi ti la' tojlelic, mi ti' tojlelic yaño' bʌ, anquese muc'ʌch mejlel j c'ajtin lojon chuqui com lojon, come apóstolon lojon chocbilon lojon majlel ti subt'añ i cha'añ Cristo. 
1TH.2.7	Pero uts tsa' ajñiyon lojon ti la' tojlel che' bajche' x'ixic mu' bʌ i c'uxbin i yalobilob. 
1TH.2.8	Che'ʌch tsa' c wen c'uxbiyet lojon che' bʌ tsa' c su'beyet lojon i wen t'añ Dios, mach cojic jach jiñi, pero chajpʌbilon lojon ja'el cha'añ mic tsʌnsʌntel lojon cha'añetla, come wen c'uxbibiletla c cha'añ lojon. 
1TH.2.9	C'ajal to la' cha'añ, hermañujob, tsa' c cha'le lojon wocol e'tel ti q'uiñil ti ac'ʌlel, cha'añ ma'añic mi' c'ojyel la' mʌc'lañon lojon che' bʌ tsa' c su'beyet lojon i wen t'añ Dios.
1TH.2.10	Testigojetla bajche' tsa' c mele lojon, testigojʌch Dios ja'el, xuc'ul c melbal lojon, toj ja'el. Ma'añic c mul lojon ti la' tojlel mu' bʌ la' ñop. 
1TH.2.11	La' wujil tsa' ajñiyon lojon ti la' tojlel che' bajche' la' tat mu' bʌ i cʌntan i yalobilob, tsa' c xic'beyet lojon, tsa' c ñuq'uesʌbeyetla la' pusic'al ti jujuntiquiletla, 
1TH.2.12	tsa' c xic'beyet lojon cha'añ mi la' wajñel ti uts'at che' bajche' yom Dios
1TH.2.13	Jiñi cha'añ joñon lojon ja'el wolic chʌn su'ben lojon Dios wocolix i yʌlʌ, come che' bʌ tsa' la' ñopo i t'añ Dios, tsa' bʌ la' wu'bi tic tojlel lojon, tsa' la' ñopo mach i t'añic wiñicob, pero i t'añʌch Dios woli bʌ i mel i ye'tel ti la' pusic'al xñopt'añet bʌ la.
1TH.2.14	Jatetla, hermañujob, tsa' caji la' tsajcan jiñi xñopt'añob ti Cristo Jesús, i cha'año' bʌ Dios, mu' bʌ i tempañob i bʌ ti Judea; come lajal tsa' la' wu'bi wocol ti' c'ʌb la' pi'ʌlob
1TH.2.15	tsa' bʌ i tsʌnsayob lac Yum Jesús
1TH.2.16	jiñi judíojob woli' tic'on lojon ti subt'añ ti' tojlel jiñi gentilob ame coltʌnticob; tsa'ix ñumiyob ti p'is i mul, jiñi cha'añ wolix i yu'biñob i mich'ajel Dios
1TH.2.17	Hermañujob, mach jalix mi caj lac cha' q'uel lac bʌ, anquese mach ya'ic añon lojon quic'otetla, pero añetla tic pusic'al lojon, com lojon tilel, come wersa com j q'uel lojon la' wut;
1TH.2.18	Jiñi cha'añ com lojon majlel ba'añetla, joñon Pablojon, isujm junyajl cha'yajl tsa' c ñopo tilel ba'añetla; pero Satanás tsi' mʌctayon lojon. 
1TH.2.19	Come ¿Chuqui c pijt lojon? ¿Chuqui jiñi c tijicñʌyel lojon? ¿Chuqui jiñi c ñuclel lojon? ¿Mach ba jateticla ti' tojlel lac Yum Jesucristo che' mi' tilel? 
1TH.2.20	Come c ñuclelet lojon, c tijicñʌyelet lojon.
1TH.3.1	Ca'bʌl tsa' c mele c pusic'al cha'añ com cu'bin bajche' añetla, jiñi cha'añ tsa' c ña'ta j cʌytʌl tic bajñelil ya' ti Atenas,
1TH.3.2	tsa' c choco majlel la quermañu Timoteo, x'e'tel i cha'añ Dios, c pi'ʌl lojon ti e'tel cha'añ i wen t'añ Cristo, tsa' c choco majlel cha'añ mi' xic'beñetla, yic'ot cha'añ mi' xuc'chocoñetla ti jiñi tsa' bʌ la' ñopo, 
1TH.3.3	ame añic majqui mi' cajel ti wulwul t'añ i pusic'al cha'añ jiñi wocol woli bʌ la' ñusan; jatetla la' wujil cha'añ i tilelʌch mi la cu'bin wocol che' bajche' tsi' wʌn ña'ta Dios.
1TH.3.4	Che' bʌ ya'añon lojon la' wic'ot, tsa' c wʌn su'beyet lojon wersa mi caj lac ñusan wocol, che'ʌch tsa' ujti bajche' tsa' cʌlʌ lojon, ña'tʌbilʌch la' cha'añ. 
1TH.3.5	Jiñi cha'añ ma'añic tsa' mejli c chʌn pijtan la' t'añ, tsa' c choco majlel juntiquil cha'añ mi cu'bin mi xuc'ul woli la' ñop, ame tsa'ic i xiq'uiyetla ti mulil jiñi xi'ba, ame lolomic jach que'tel lojon ti la' tojlel.
1TH.3.6	Che' bʌ tsa' cha' juli Timoteo ba'añon lojon,
1TH.3.7	jiñi cha'añ, hermañujob, anquese añ c wocol lojon yic'ot c tic'lʌntel lojon, tsa' tili i ñuclel c pusic'al lojon che' bʌ tsa' cu'bi lojon cha'añ xuc'ul woli la' ñop; 
1TH.3.8	wʌle tijicñayon lojon come xuc'ul woli la' wajñel ti lac Yum. 
1TH.3.9	Jiñi cha'añ ca'bʌl mic su'ben lojon Dios wocolix i yʌlʌ cha'añetla, come tsa'ix ñumi ti p'is i tijicñʌyel lojon c pusic'al woli bʌ cu'bin lojon cha'añetla ti' tojlel Dios, 
1TH.3.10	wolic chʌn cha'len lojon oración ti q'uiñil yic'ot ti ac'ʌlel ti jump'ejl lojon c pusic'al cha'añ mi mejlel c cha' tilel j q'uelet lojon, cha'añ mij cʌntesañet lojon ti chuqui tac añ to yom mi la' ñop.
1TH.3.11	Wʌle la' i chajpʌbeñon lojon c bijlel Dios lac Tat yic'ot lac Yum Jesucristo, cha'añ mic tilel lojon ba'añetla. 
1TH.3.12	La' i p'ojlesañetla lac Yum, la' i p'ojlesʌbeñet la' c'uxbiya cha'añ mi la' wen c'uxbin la' bʌ yic'ot cha'añ mi la' c'uxbin yaño' bʌ ja'el che' bajche' woli j c'uxbiñet lojon. 
1TH.3.13	Che' jiñi, lac Yum mi caj i xuc'chocon la' pusic'al cha'añ ma'añic mi' tajtʌl mulil ti la' tojlel, cha'añ ch'ujul mi la' wajñel ti' tojlel Dios lac Tat che' mi' tilel lac Yum Jesucristo
1TH.4.1	Wʌle, hermañujob, mic su'beñetla ti wocol t'añ yic'ot mic xic'beñetla ti lac Yum Jesús, cha'añ mi la' wajñel che' bajche' tsa' j cʌntesayetla che' bajche' yom Dios, cha'añ mi la' chʌn cha'len wersa la' mel che' bajche' woli la' mel wʌle.
1TH.4.2	Come la' wujilix bajche' yom mi la' wajñel che' bajche' tsa' c su'beyet lojon ti lac Yum Jesús. 
1TH.4.3	Yom Dios mi la' sʌc-esʌntel, mach yomic mi la' cha'len ts'i'lel; 
1TH.4.4	ti jujuntiquiletla yom mi la' ña'tan bajche' yom mi la' pʌy la' wijñam ti' sʌclel la' pusic'al yic'ot c'uxbiya;
1TH.4.5	mach yic'otic i colosojlel la' pusic'al che' bajche' jiñi sajtemo' bʌ mach bʌ añic mi' ñopob Dios; 
1TH.4.6	mach yomic mi la' lotin la' pi'ʌlob mi ts'ita'ic yic'ot mach yomic mi la' pʌc' ti mulil, come lac Yum mi' yʌq'ueñ i toj i mul pejtelel mu' bʌ i melob bajche' jiñi che' bajche' tsa'ix c su'beyet lojon. 
1TH.4.7	Ma'añic tsi' pʌyʌyonla Dios cha'añ mi la cajñel ti lac bi'bi'lel, tsi' pʌyʌyonla cha'añ mi lac sʌc-esʌntel. 
1TH.4.8	Jiñi cha'añ, majqui jach mi' ñusan ili mandar, mach wiñiquic woli' ts'a'len, pero woli' ts'a'len Dios
1TH.4.9	Mach wersajic mic ts'ijbubeñetla bajche' yom mi la' c'uxbin la' bʌ, come cʌntesʌbiletla i cha'añ Dios cha'añ mi la' c'uxbin la' bʌ; 
1TH.4.10	che'ʌch, woli la' c'uxbin ja'el jiñi hermañujob ti pejtelel Macedonia. Pero ti wocol t'añ mic su'beñet lojon, hermañujob, la' chʌn p'ojlic majlel la' c'uxbiya; 
1TH.4.11	cha'lenla wersa cha'añ ñʌch'ʌl mi la' wajñel, yom bʌxetla ti' melol la' we'tel ti jujuntiquiletla, cha'lenla e'tel ti la' c'ʌb
1TH.4.12	cha'añ toj mi la' pʌsben majlel yaño' bʌ, che' jiñi ma'añic chuqui añ to yom la' cha'añ.
1TH.4.13	Hermañujob, com lojon cha'añ mi la' ch'ʌmben isujmlel jiñi mu' bʌ i chʌmelob, cha'añ che' jiñi ma'añic mi la' mel la' pusic'al che' bajche' yaño' bʌ mach bʌ añobic i pijtaya. 
1TH.4.14	Mi muc'ʌch lac ñop cha'añ Jesús tsa' chʌmi yic'ot tsa' ch'ojyi, che' jiñi, Dios mi caj i cha' pʌy tilel yic'ot Jesús, jiñi tsa' bʌ chʌmiyob ti Jesús.
1TH.4.15	Jiñi cha'añ woli c su'beñet lojon yic'ot i T'añ lac Yum: Joñonla cuxulonto bʌ la, mi wʌ' to añonla che' mi' cha' tilel lac Yum, mach ñaxañoñicla mi caj lac letsel majlel ti' tojel i wut jiñi chʌmeño' bʌ. 
1TH.4.16	Come jiñi lac Yum mi caj i ju'bel tilel ti panchan mi caj i yʌc' mandar, jiñi ñuc bʌ ángel
1TH.4.17	Ti wi'il joñonla cuxulonto bʌ la wʌ' ti pañimil mi caj lac tem letsel majlel la quic'ot jiñi tsa' bʌ chʌmiyob, ya' ti tocal mi caj lac majlel lac taj lac Yum, che' jiñi mi caj la cajñel yic'ot lac Yum ti pejtelel ora. 
1TH.4.18	Jiñi cha'añ, tem ñuq'uesʌben la' bʌ la' pusic'al yic'ot ili t'añ.
1TH.5.1	Hermañujob, mach mejlic c laj ts'ijbubeñetla baqui bʌ ora, baqui bʌ q'uiñ mi' caj ti ujtel, 
1TH.5.2	come jatetla la' wujilix cha'añ mi caj i tilel i q'uiñilel lac Yum che' bajche' xujch' ti ac'ʌlel;
1TH.5.3	ba' ora mi' yʌlob: “Ñʌch'ʌlix pañimil, ma'añic tsiquil bʌbʌq'uen bʌ”, che' jiñi ti jim bʌ ora mi caj i bʌc' jisʌntelob, lajal che' bajche' mi' bʌc' tejchel ti bajq'uel x'ixic cʌntʌbil bʌ i yalobil,
1TH.5.4	Pero jatetla, hermañujob, ma'añetixla ti ac'ʌlel, jiñi cha'añ, mach mejlic i tajetla i q'uiñilel lac Yum che' bajche' xujch'. 
1TH.5.5	Come ti la' pejtelel añetla ti' sʌclel pañimil, i cha'añetla i sʌclel; ma'añetixla ti ac'ʌlel mi ti ic'yoch'an bʌ pañimil.
1TH.5.6	Jiñi cha'añ, mach yomic mi la' cha'len wʌyel che' bajche' yaño' bʌ, yom ch'ejlonla, yom yʌxʌl la co.
1TH.5.7	Come jiñi muc'o' bʌ ti wʌyel mi' wʌyelob che' ti ac'ʌlel, jiñi muc'o' bʌ ti yʌc'ʌjel mi' yʌc-añob ti ac'ʌlel.
1TH.5.8	Pero ñumeñix ac'ʌlel, añoñixla ti q'uiñil, jiñi cha'añ yom yʌxʌl la coj, la' lac xuc'chocon lac pusic'al ti jiñi woli bʌ lac ñop yic'ot c'uxbiya ame i tajonla laj contra, la' lac p'is ti' wenta laj coltʌntel woli bʌ lac pijtan ame cajiconla ti tsic pusic'al; 
1TH.5.9	come Dios ma'añic tsi' yajcayonla cha'añ mi' yotsañonla ti' mich'ajel, pero tsi' yajcayonla cha'añ mi' yʌq'ueñonla laj coltʌntel ti lac Yum Jesucristo, 
1TH.5.10	Jesús tsa' chʌmi cha'añonla cha'añ mi lac tem ajñel yic'ot, mi cuxulontola, o mi chʌmeñoñixla.
1TH.5.11	Jiñi cha'añ, ñuq'uesʌben la' bʌ la' pusic'al, p'ʌt-esʌben la' bʌ la' pusic'al
1TH.5.12	Jiñi cha'añ, ti wocol t'añ mic su'beñet lojon hermañujob, cha'añ mi la' q'uel ti ñuc jiñi mu' bʌ i cha'leñob i ye'tel lac Yum ti la' tojlel, jiñi mu' bʌ i cʌntañetla ti lac Yum, yic'ot jiñi mu' bʌ i tiq'uetla. 
1TH.5.13	Yom wen ñuc mi la' chʌn q'uelob yic'ot la' c'uxbiya, come woli' cha'libeñob i ye'tel lac Yum. Yom ñʌch'ʌl mi la' wajñel.
1TH.5.14	Mic su'beñet lojon ja'el, hermañujob, tiq'uila jiñi mu' bʌ i to'ol ñusañob q'uiñ
1TH.5.15	Q'uele la' bʌ cha'añ ma'añic mi la' q'uextan jontolil;
1TH.5.16	Chʌn tijicñesan la' pusic'al.
1TH.5.17	Chʌn cha'lenla oración. 
1TH.5.18	Su'benla Dios wocolix i yʌlʌ cha'añ pejtelel chuqui jach mi' yujtel, come che'ʌch yom Dios ti Cristo Jesús.
1TH.5.19	Mach mi la' yʌp jiñi Espíritu.
1TH.5.20	Mach mi la' q'uel ti lolom chuqui tac mi' su'bob jiñi x'alt'añob. 
1TH.5.21	Yom mi la' wen ña'tan mi jiñʌch mero isujm bʌ woli bʌ ti sujbel; ts'ijbanla cʌytʌl ti la' pusic'al jiñi uts'at tac bʌ. 
1TH.5.22	Mach yomic mi la' ñop jontolil mi junchajpic.
1TH.5.23	Jiñi Dios mu' bʌ i yʌq'ueñonla i ñʌch'tʌlel lac pusic'al la' i laj sʌc-esañetla; la' cʌntʌntic la' ch'ujlel yic'ot la' pusic'al yic'ot la' bʌc'tal cha'añ ma'añic la' mul che' mi' tilel lac Yum Jesucristo. 
1TH.5.24	Jiñi woli bʌ i pʌyetla xuc'ulʌch,
1TH.5.25	Hermañujob, cha'lenla oración cha'añon lojon.
1TH.5.26	Aq'uenla cortesía yic'ot ts'ujts'uya ti' sʌclel la pusic'al pejtelel la quermañujob.
1TH.5.27	Mic xic'beñetla ti lac Yum, cha'añ mi la' pejcʌbeñob ili juñ pejtelel hermañujob i cha'año' bʌ Dios.
1TH.5.28	La' ajñic la' wic'ot i yutslel i pusic'al lac Yum Jesucristo ti la' pejtelel. [Amén.]
2TH.1.1	Joñon Pablo quic'ot Silvano yic'ot Timoteo, wolic ts'ijbubeñet lojon ili juñ xñopt'añet bʌ la ya' ti Tesalónica, ochemet bʌ la ti Dios lac Tat yic'ot ti lac Yum Jesucristo: 
2TH.1.2	La' aq'uentiquetla i yutslel yic'ot i ñʌch'tʌlel la' pusic'al ch'oyol bʌ ti Dios lac Tat yic'ot ti lac Yum Jesucristo.
2TH.1.3	Yom mic chʌn su'ben lojon Dios wocolix i yʌlʌ cha'añetla, hermañujob, che' bajche' yom, come woli la' colel ti ñopol lac Yum yic'ot woli ti p'ojlel la' c'uxbiya yic'ot yaño' bʌ lac pi'ʌlob. 
2TH.1.4	Jiñi cha'añ mi cu'bin lojon c tijicñʌyel che' mic tajet lojon ti t'añ ti' tojlel xñopt'añob, come chʌn xuc'ul woli la' ñop; ti' p'ʌtʌlel la' pusic'al woli la' cuch la' tic'lʌntel yic'ot la' wocol.
2TH.1.5	Iliyi jiñʌch i tsictesʌntel toj bʌ i meloñel Dios, cha'añ uts'at mi caj la' q'uejlel ti yumʌntel Dios, jiñi cha'añ woli la' cuch ca'bʌl wocol.
2TH.1.6	Dios mi caj i cha'len meloñel ti toj, mi' caj i yʌq'ueñob wocol jiñi woli bʌ i tic'lañetla, 
2TH.1.7	Dios mi caj i yʌq'ueñetla la' c'aj la' wo jatetla woli bʌ la' wu'bin wocol temel quic'ot lojon che' ba' ora mi' tsictiyel lac Yum Jesús ti panchan yic'ot jiñi ángelob
2TH.1.8	Mi caj i tilel yic'ot c'ajc cha'añ mi' q'uextʌbeñob i jontolil jiñi mach bʌ añic mi' cʌñob Dios yic'ot jiñi mach bʌ añic mi' jac'beñob i wen t'añ lac Yum Jesucristo. 
2TH.1.9	Mi caj i tojob i mul ti c'ajc ti pejtelel ora, mi caj i chojquelob loq'uel ti' tojlel lac Yum yic'ot ti' p'ʌtʌlel i ñuclel.
2TH.1.10	Che' ba' ora mi caj i tilel lac Yum cha'añ mi' sujbel i ñuclel ti' tojlel i cha'año' bʌ, mi caj i q'uejlel ti ñuc lac Yum ti' tojlel pejtelel tsa' bʌ i ñopoyob; come jatetla tsa'ix la' ñopo c t'añ lojon che' bʌ tsa' c su'beyetla.
2TH.1.11	Jiñi cha'añ wolic chʌn ña'tañet lojon ti oración, cha'añ uts'at mi la' q'uejlel ti Dios tsa' bʌ i pʌyʌyetla, cha'añ mi' ts'ʌctesan pejtelel wen tac bʌ ti la' tojlel yic'ot jiñi wen bʌ e'tel che' bajche' woli la' ñop Dios ti' p'ʌtʌlel. 
2TH.1.12	Cha'añ che' jiñi mi caj i ñuq'uesʌntel i c'aba' lac Yum Jesucristo ti la' tojlel, jatetla ja'el mi caj la' ñuq'uesʌntel ti' tojlel lac Yum, cha'añ ti' yutslel i pusic'al Dios yic'ot lac Yum Jesucristo.
2TH.2.1	Jiñi cha'añ quermañujob che' bʌ mi' caj i tilel lac Yum Jesucristo, mi caj lac tempʌyel majlel ya' ba'añ, jiñi cha'añ la' wocolic, hermañujob, 
2TH.2.2	mach yomic mi' bʌc' tejchel tilebixel bʌ la' pusic'al,
2TH.2.3	Mach la' wʌc' la' bʌ ti lotintel mi ts'ita'ic, come maxto talic i q'uiñilel, jinto mi' cha' cʌyob jiñi wen t'añ,
2TH.2.4	iliyi jiñʌch xcontra, mu' bʌ i contrajin pejtelel i c'aba' Dios yic'ot pejtelel chuqui tac mi' ch'ujutesʌntel; mi caj i buchtʌl ti' Templo Dios, mi' caj i cuy i bʌ ti Dios.
2TH.2.5	¿Mach ba c'ajalic la' cha'añ tsa' c su'beyetla ili t'añ che' ya' to añon la' wic'ot? 
2TH.2.6	Wʌle la' wujil chuqui woli' i mʌctañ jiñi wiñic cha'añ ma'añic mi' tsictiyel jinto che' i yorajlelix. 
2TH.2.7	Wʌle wolix i mel i ye'tel jiñi xjontolil mach bʌ tsictiyemic ti yam bʌ ora; pero wʌle añ woli bʌ i mʌctañ, mu' to caj i chʌn mʌctañ jinto che' mi' tʌts' i bʌ ti' tojlel. 
2TH.2.8	Che' jiñi mi' caj ti tsictiyel jiñi xjontolil. Lac Yum Jesús mi caj i tsʌnsan ti' yiq'uilel jach i yej,
2TH.2.9	mi' caj i tilel jiñi xjontolil yic'ot i p'ʌtʌlel Satanás; mi' caj ti lot yic'ot i yejtal tac i p'ʌtʌlel yic'ot bʌbʌq'uen tac bʌ i melbal,
2TH.2.10	yic'ot pejtelel jontol bʌ i lotiya ti' tojlel jiñi woli bʌ i sajtelob, come ma'añic tsi' ch'ʌmʌyob ti' wenta i c'uxbintel isujmlel cha'añ i coltʌntel. 
2TH.2.11	Jiñi cha'añ Dios mi' yʌc'ob ba' mi' wen tajob i lotintel, cha'añ mi' jac'ob i lotintel, 
2TH.2.12	cha'añ mi' yochelob ti tojmulil pejtelel mach bʌ añic tsi' ñopbeyob isujmlel, come tsi' tajayob i tijicñʌyel che' bʌ tsi' meleyob chuqui mach tojic.
2TH.2.13	Pero yom mic chʌn su'ben lojon wocolix i yʌlʌ Dios cha'añetla hermañujob, c'uxbibilet bʌ la i cha'añ lac Yum, come ti' cajibal pañimil Dios tsi' yajcayetla
2TH.2.14	Jiñi cha'añ tsi' pʌyʌyetla yic'ot jiñi wen t'añ mu' bʌ c su'b lojon, cha'añ mi la' taj i ñuclel lac Yum Jesucristo.
2TH.2.15	Jiñi cha'añ hermañujob, yom chʌn xuc'uletla, wen ac'ʌla ti la' pusic'al jiñi cʌntesa tsa' bʌ la' wu'bi mi tic t'añ lojon, o mi tic juñ lojon.
2TH.2.16	Jiñi lac Yum Jesucristo, yic'ot Dios lac Tat tsa' bʌ i c'uxbiyonla, jiñi tsa' bʌ i yʌq'ueyonla i ñuclel lac pusic'al mach bʌ añic mi' jilel yic'ot wen bʌ lac pijtaya ti' yutslel i pusic'al, 
2TH.2.17	la' i ñuq'uesʌbeñetla la' pusic'al,
2TH.3.1	Jiñi cha'añ hermañujob, cha'lenla oración cha'añon lojon, cha'añ ora mi' p'ojlel i t'añ lac Yum, cha'añ mi' q'uejlel ti ñuc ti' tojlel yaño' bʌ che' bajche' ti la' tojlel,
2TH.3.2	yic'ot cha'añ ma'añic chuqui mi' tumbeñon lojon wiñicob but'ulo' bʌ ti jontolil yic'ot i sajtemal; come mach ti pejtelelobic mi' ñopob Dios. 
2TH.3.3	Pero xuc'ul
2TH.3.4	Cujil lojon ti lac Yum, woli la' mel yic'ot woli la' chʌn jac' che' bajche' tsa' c su'beyet lojon ti mandar. 
2TH.3.5	La' ñijcʌntic la' pusic'al ti lac Yum cha'añ mi la' c'uxbin Dios, yic'ot cha'añ mi la' cuch wocol che' bajche' Cristo.
2TH.3.6	Pero wʌle, hermañujob, mic su'beñet lojon ti' c'aba' lac Yum Jesucristo, mach la' ñochtan jiñi hermañujob to'ol che' jach bʌ mi' ñusañob q'uiñ, jiñi mach bʌ añic mi' yajñelob che' bajche' tsa' j cʌntesayet lojon. 
2TH.3.7	Come la' wujil bajche' yom mi la' tsajcañon lojon; joñon lojon ma'añic tsa' to'ol ñusa lojon q'uiñ ya' ba'añetla, 
2TH.3.8	come ma'añic majch tsa' j c'uxbe lojon i waj ti majtañ jach, pero tsʌts tsa' c cha'le lojon e'tel ti q'uiñil yic'ot ti ac'ʌlel, tsa' lujb-ayon lojon, cha'añ ma'añic mi' c'ojyel la' mʌc'lañon lojon;
2TH.3.9	mach cha'añic ma'añic mi' mejlel j c'ajtin lojon j coltʌntel ti la' tojlel, pero tsa' c ña'ta c pʌsbeñet lojon tic melbal lojon bajche' yom mi la' cha'len e'tel, cha'añ mi la' tsajcañon lojon.
2TH.3.10	Come che' ya' to añon lojon la' wic'ot tsa' c su'beyetla: Mi añ majqui mach yomic e'tel, mach i to'ol c'ux waj.
2TH.3.11	Come woli cu'bin lojon che' jach woli' to'ol ñusañob q'uiñ lamital, ma'añic mi' cha'leñob e'tel, pero mi' mulañob i to'ol bajñel otsañob i bʌ ba' mach i wentajobic. 
2TH.3.12	Jiñi woli bʌ i melob che' bajche' jiñi, mic su'ben lojon, mic xic'ben lojon ti lac Yum Jesucristo cha'añ mi' chʌn cha'leñob i ye'tel ti uts'at cha'añ mi' c'uxob i bajñel waj.
2TH.3.13	Pero jatetla hermañujob, mach yomic mi la' lujb-an ti' melol chuqui uts'at.
2TH.3.14	Mi añ majqui mach yomic i jac' chuqui wolic su'beñet lojon ti ili juñ, wen q'uelela jiñi wiñic, tʌts'ʌx la' bʌ ba'añ, cha'añ che' jiñi, mi' cajel ti quisin. 
2TH.3.15	Pero mach yomic mi la' q'uel ti la' contra, yom mi la' xic'ben ti uts'at che' bajche' hermano.
2TH.3.16	Jiñi lac Yum mu' bʌ i yʌc' ñʌch'tʌlel, la' i yʌq'ueñetla i ñʌch'tʌlel la' pusic'al ti pejtelel ora bajche' jach añetla. La' ajñic lac Yum la' wic'ot ti la' pejtelel.
2TH.3.17	Joñon Pablo mic ts'ijbubeñetla ili saludo tij c'ʌb, jiñʌch i yejtal marcajlel pejtelel c juñ tac. Che'ʌch mic cha'len ts'ijb.
2TH.3.18	La' ajñic la' wic'ot i yutslel lac Yum Jesucristo ti la' pejtelel. [Amén.]
1TI.1.1	Pablojon, apóstolon i cha'añ Jesucristo, cha'añ ti' mandar Dios jiñi la caj Coltaya yic'ot lac Yum Jesucristo, jiñi woli bʌ lac pijtan, 
1TI.1.2	mic ts'ijbubeñet ili juñ, Timoteo, mero calobilet ti' t'añ Dios:
1TI.1.3	Che' bʌ tsa' majliyon ti Macedonia, tsa' c su'beyet ti wocol t'añ cha'añ ma' cʌytʌl ya' ti Éfeso, tsa' c su'beyet cha'añ ma' tic' jiñi woli bʌ i techob leco bʌ cʌntesa, 
1TI.1.4	su'beñob cha'añ ma'añic mi' chʌn ñopob i sajtemal i ñojte'elob yic'ot i juñilel i c'aba' tac i ñojte'elob mu' bʌ i yʌc'ob ti cʌlʌx t'añ, mach mejlic i wis coltañob cha'añ mi' tajob i bijlel Dios ba' mi' coltʌntel jiñi mu' bʌ i ñopob.
1TI.1.5	Che'ʌch wolic su'b cha'añ com mi' ñopob c'uxbiya mu' bʌ i p'ojlel che' sʌc lac pusic'al, yic'ot che' ma'añic woli ti t'añ che' woli lac ñop Dios ti jump'ejl lac pusic'al, 
1TI.1.6	pero lamital tsi' cʌyʌyob chuqui wen, cha'añ mi' cha' ñopob lolom jach bʌ t'añ, 
1TI.1.7	yomob ochel ti xcʌntesa mandar, pero ma'añic mi' ch'ʌmbeñob isujm chuqui woli' yʌlob mi chuqui woli' cʌntesañob.
1TI.1.8	La cujil cha'añ jiñi mandar uts'atʌch,
1TI.1.9	la cujil, ma'añic tsa' ts'ijbunti jiñi mandar cha'añ mi' tijq'uelob jiñi toj bʌ wiñicob, pero tsa' ts'ijbunti cha'añ mi' tijq'uelob jiñi xñusa mandarob yic'ot xñusa t'añob yic'ot xñusa Diosob yic'ot xmulilob yic'ot xjontolilob yic'ot xp'ajoñelob, jiñi mu' bʌ i tsʌnsañob i tat, i ña' yic'ot i pi'ʌlob, 
1TI.1.10	jiñi mu' bʌ i cha'leñob ts'i'lel yic'ot jiñi mu' bʌ i wʌlʌc pi'leñob i bʌ yic'ot jiñi mu' bʌ i xujch'iñob wiñicob x'ixicob
1TI.1.11	come che'ʌch mi' yʌl ti jiñi wen t'añ tsa' bʌ aq'uentiyon tic wenta, ch'oyol bʌ ti Dios am bʌ i yutslel.
1TI.1.12	Mic su'ben wocolix i yʌlʌ Cristo Jesús, lac Yum, jiñi tsa' bʌ i p'ʌt-esayon, come tsi' ña'ta xuc'ulon jiñi cha'añ tsi' wa'chocoyon ti ye'tel, 
1TI.1.13	come ti yam bʌ ora xp'ajoñelon, tsa' j contraji jiñi xñopt'añob
1TI.1.14	C'ax ca'bʌl tsa' ajñi i yutslel i pusic'al lac Yum tic tojlel come che' bʌ tsi' yʌq'ueyon c ñop, tsi' yʌq'ueyon j c'uxbiya ti Cristo Jesús.
1TI.1.15	Xuc'ul ili t'añ, uts'atʌch cha'añ mi lac jac' ti lac pejtelel: Cristo Jesús tsa' tili wʌ' ti pañimil cha'añ mi' coltañ xmulilob,
1TI.1.16	Jiñi cha'añ Jesucristo tsi' p'untayon anquese ñumen xmulilon, cha'añ mi' pʌs i p'untaya ti' tojlel jiñi mu' bʌ caj i ñopob Jesús cha'añ mi' tajob i cuxtʌlel mach bʌ añic mi' jilel. 
1TI.1.17	La' q'uejlic ti ñuc jiñi Rey am bʌ ti pejtelel ora, mach bʌ yujilic chʌmel, mach bʌ tsiquilic ti lac wut, jiñʌch jiñi cojach bʌ Dios am bʌ i ña'tʌbal, la' tsictiyic i ñuclel ti pejtelel ora. Amén.
1TI.1.18	Calobil Timoteo, che'ʌch wolic su'beñet cha'añ ma' cha'len wen bʌ guerra,
1TI.1.19	Chʌn ñopo lac Yum, jac'ʌ jiñi toj bʌ t'añ am bʌ ti a pusic'al, lamital ma'añic tsi' jac'ʌyob i tic'ol i pusic'al, jiñi cha'añ tsi' cʌyʌ i ñopob, tsa' sajtiyob, 
1TI.1.20	jiñobʌch Himeneo
1TI.2.1	Ñaxan mic xic'beñetla, c'ajtibenla Dios chuqui tac añ to yom la' cha'añ, cha'lenla oración, pejcʌbenla Dios wiñicob x'ixicob, su'benla Dios wocolix i yʌlʌ cha'añ pejtelelob,
1TI.2.2	melbenla oración yumʌlob yic'ot pejtelel año' bʌ i ye'tel, cha'añ ñʌch'ʌl mi la cajñel ti' tijicñʌyel lac pusic'al, ti wen ch'ujul yic'ot ti wen toj. 
1TI.2.3	Come jiñʌch uts'at bʌ. Che'ʌch yom Dios, la Caj Coltaya,
1TI.2.4	come yom i coltañ pejtelel wiñicob x'ixicob, yic'ot cha'añ mi' cʌmbeñob isujmlel.
1TI.2.5	Come juntiquil jach Dios
1TI.2.6	tsi' yʌc'ʌ i bʌ cha'añ mi' mʌn pejtelel año' bʌ ti pañimil,
1TI.2.7	Jiñi cha'añ tsa' wa'chocontiyon ti subt'añ yic'ot chocbilon majlel ti subt'añ (isujm chuqui wolic su'b come añon ti Cristo, mach c lotic).
1TI.2.8	Jiñi cha'añ, com mi' melob oración wiñicob baqui jach añob, la' i letsañob i c'ʌb
1TI.2.9	Che' ja'el jiñi x'ixicob la' i xojob i pislel bajche' yom, mach cha'añic mi' pʌsob i bʌ ti tojlel wiñicob; i p'isol jach yom mi' ch'ʌlob i bʌ, mach yomic ñumen ti p'is mi' ch'ʌlob i jol, mach yomic ñumen ti p'is mi' ch'ʌlob i bʌ ti oro, mi ti jiñic c'ax letsem bʌ i tojol ujʌl, mi jiñic ti c'ax letsem bʌ i tojol pisil,
1TI.2.10	pero la' i pʌsob wen bʌ i melbal che' bajche' yom, come jiñʌch mero i ch'ʌjlil x'ixicob mu' bʌ i pʌsob cha'añ ochemob ti Dios. 
1TI.2.11	Jiñi x'ixicob, la' i yu'biñob i cʌntesʌntel ti ñʌch'ʌl, la' i melob i bʌ ti pec'. 
1TI.2.12	Mach comic mi' cha'len cʌntesa jiñi x'ixicob, mach yomic mi' cha'leñob yumʌntelob ti' tojlel wiñicob, pero yom ñʌch'ʌl mi' yajñelob x'ixicob.
1TI.2.13	Come ñaxan tsa' mejli Adán, wi'il jiñi Eva;
1TI.2.14	Adán mach ñaxañic tsa' lotinti, pero jiñi x'ixic ñaxan tsa' lotinti, che'ʌch tsi' ñusʌbe i t'añ Dios.
1TI.2.15	Pero mi caj i coltʌntelob x'ixicob cha'añ ti' yʌc'ol alʌlob ti pañimil,
1TI.3.1	Xuc'ulʌch ili t'añ: Mi añ majch yom i ye'tel ti xcʌntaya, woli' mulan wen bʌ e'tel. 
1TI.3.2	Mach yomic mi' tajbentel i sajtemal ti' t'añ yic'ot ti' melbal jiñi xcʌntaya, yom juntiquil jach i yijñam,
1TI.3.3	mach yomic mi' mulan lembal, mach yomic mi' jats' i pi'ʌlob, mach yomic mi' mulan taq'uiñ mach bʌ tilemic ti toj bʌ e'tel,
1TI.3.4	yom mi' cʌntan ti uts'at jiñi año' bʌ ti' yotot, yom mi' ju'sʌbeñob i pusic'al i yalobilob cha'añ mi' yajñelob ti toj, cha'añ mi' p'isob ti' wenta i tat; 
1TI.3.5	jiñi mach bʌ yujilic i cʌntan ti uts'at jiñi año' bʌ ti' yotot, ¿bajche' mi mejlel i cʌntan xñopt'añob i cha'año' bʌ Dios? 
1TI.3.6	Mach yomic mi' yochel tsiji' bʌ hermano ti xcʌntaya, ame i chañ-esan i bʌ, che' jiñi mi' taj i mul che' bajche' tsi' taja i mul xi'ba che' bʌ tsi' chañ-esa i bʌ ti' tojlel Dios.
1TI.3.7	Che' ja'el yom mi' pʌs uts'at bʌ i melbal ti' tojlel jiñi mach bʌ xñopt'añobic, cha'añ ma'añic mi' q'uejlel ti lolom, che' ja'el ame yajlic ti' yac xi'ba.
1TI.3.8	Che' ja'el jiñi diáconojob,
1TI.3.9	yom ti' sʌclel i pusic'al mi' cʌntañob isujmlel mach bʌ tsictiyemic ti yam bʌ ora woli bʌ lac ñop. 
1TI.3.10	Yom ñaxan mi' q'uejlel mi xuc'ulobʌch, mi ma'añic i mul, che' jiñi, la' i cha'leñob i ye'tel ti' tojlel xñopt'añob come ma'añic chuqui mi' tajbentelob ti t'añ. 
1TI.3.11	Che' ja'el i yijñamob, yom mi' yajñelob ti toj, mach yomic mi' cha'leñob jop't'añ, yom mi' wen ña'tañob pañimil, yom xuc'ulob ti pejtelel i melbal.
1TI.3.12	Jiñi diáconojob yom juntiquil jach i yijñam, la' i cʌntan ti uts'at i yalobilob yic'ot i yotot. 
1TI.3.13	Come jiñi mu' bʌ i melob i ye'tel ti uts'at, ca'bʌl mi' chobejtañob i ñuclel, che' ja'el mi' yutsi p'ojlel i xuc'tʌlel i pusic'al ti jiñi wen t'añ mu' bʌ lac ñop ti Cristo Jesús.
1TI.3.14	Wolic ts'ijbubeñet ili t'añ, anquese añ c pijtaya cha'añ mij c'otel ti ora ba'añet, 
1TI.3.15	mi tsa' jal-ayon, mux i mejlel a ña'tan bajche' yom ma' wajñel ti' yotot Dios, jiñobʌch jiñi xñopt'añob i cha'año' bʌ jiñi cuxul bʌ Dios. Jiñi xñopt'añob jiñʌch i cucujlel yic'ot i yoyel i yotot Dios ba' mi' tsictiyel isujmlel. 
1TI.3.16	Isujm wen ñuc laj cʌntesʌntel ti Dios mach bʌ tsictiyemic ti yam bʌ ora:
1TI.3.16	Dios tsi' pʌsʌ i bʌ ti' bʌc'tal che' bajche' wiñic,
1TI.3.16	tsa' pʌsle ti toj cha'añ jiñi Espíritu,
1TI.3.16	tsa' q'uejli ti' wut ángelob,
1TI.3.16	tsa' sujbi i c'aba' ti' tojlel gentilob,
1TI.3.16	tsa' ñojpi ti pejtelel pañimil,
1TI.3.16	tsa' pʌjyi letsel ti panchan.
1TI.4.1	Jiñi Espíritu mi' cʌntesañonla, cha'añ añ lamital mu' bʌ caj i cha' cʌy i ñopob jiñi wen t'añ ti wi'il bʌ q'uiñ, mi caj i jac'beñob espíritujob mu' bʌ i cha'leñob lot yic'ot i cʌntesa xi'bajob.
1TI.4.2	Mi' caj i jac'beñob wiñicob cha'chajpob jax bʌ i pusic'al yic'ot xlotob, come chʌmeñob i pusic'al ti mulil. 
1TI.4.3	Mi' lon tic'ob ñujpuñijel yic'ot ja'el i c'uxol we'elʌl tsa' bʌ i mele Dios cha'añ mi' c'uxob jiñi xñopt'añob mu' bʌ i cʌñob isujmlel, mu' bʌ i su'beñob Dios wocolix i yʌlʌ.
1TI.4.4	Come uts'atʌch pejtelel tsa' bʌ i mele Dios.
1TI.4.5	come sʌc-esʌbilix che' mi lac ch'ʌm yic'ot i t'añ Dios yic'ot oración.
1TI.4.6	Mi woli' a su'beñob hermañujob ili cʌntesa, che' jiñi xuc'ul bʌ x'e'telet i cha'añ Jesucristo, mʌc'lʌbilet ti jiñi wen t'añ tsa' bʌ a ñopo yic'ot wen bʌ cʌntesa tsa' bʌ a tsajca. 
1TI.4.7	Mach ma' ñopben i sajtemal la' ñojte'elob yic'ot i tsucul t'añ, come sojquem jax.
1TI.4.8	come mi lac taj ts'ita' lac wenlel che' mi laj cʌntan lac bʌc'tal, pero ca'bʌl mi lac taj che' ch'ujul mi la cajñel, come añ xuc'ul bʌ i t'añ cha'añ mi' coltañonla wʌle yic'ot ti jiñi tal to bʌ ora. 
1TI.4.9	Xuc'ulʌch ili t'añ, yom mi' ñopob ti' pejtelelob.
1TI.4.10	Jiñi cha'añ woliyonla ti wersa e'tel anquese yic'ot wocol, come woli lac pijtan jiñi cuxul bʌ Dios, i Yaj Coltaya pejtelel wiñicob, pero mero i cha'añob jiñi woli bʌ i ñopob.
1TI.4.11	Cha' cʌntesan ti mandar jiñi woli bʌ c su'beñet. 
1TI.4.12	Mach a wʌc' a bʌ ti ts'a'lentel ti' tojlel wiñicob cha'añ ch'itoñ wiñiquet to,
1TI.4.13	Chʌn pejcʌbeñob i ts'ijbujel Dios,
1TI.4.14	Wen cʌntan a c'ʌjñibal tsa' bʌ aq'uentiyet che' bajche' wʌn albil, jiñʌch che' bʌ tsi' yʌc'ʌyob i c'ʌb ti a jol jiñi ancianojob.
1TI.4.15	Chʌn mele a we'tel; yom bʌxet ti' melol cha'añ mi' laj q'uelob uts'at woli a wajñel. 
1TI.4.16	Cʌntan a bʌ, chʌn cha'len cʌntesa ti toj; chʌn ajñen ti isujmlel, come che' jiñi mi caj a coltañ a bʌ yic'ot jiñi mu' bʌ i yu'biñob a t'añ.
1TI.5.1	Mach la' wʌ'len ñoxix bʌ,
1TI.5.2	xic'beñob jiñi ñoxix bʌ x'ixicob che' bajche' lac ña'; yic'ot jiñi xch'octacob che' bajche' la quijts'iñob yic'ot pejtelel i sʌclel a pusic'al.
1TI.5.3	Q'uele ti ñuc jiñi me'ba' x'ixicob mi ti isujm me'ba'ʌch.
1TI.5.4	Pero mi añ juntiquil me'ba' x'ixic añʌch bʌ i yalobilob, mi i butsob, yom mi' ña'tañob cha'añ i wentajobʌch cha'añ mi' cʌntañob i tat i ña', la' i q'uextʌbeñob i wenlel jiñi tsa' bʌ i cosayob; come che'ʌch yom Dios, uts'at bʌ mi' q'uel. 
1TI.5.5	Coltañla jiñi mero me'ba' x'ixic tsa' bʌ cʌle ti' bajñelil, woli bʌ i pijtan chuqui mi caj i taj ti Dios, woli bʌ i chʌn cha'len oración ti q'uiñil yic'ot ti ac'ʌlel.
1TI.5.6	Pero jiñi me'ba' x'ixic mu' bʌ i mel bajche' jach yom i bajñel pusic'al, chʌmeñix yilal anquese lon cuxul to. 
1TI.5.7	Su'beñob ili t'añ ti mandar, cha'añ mi' yajñelob ti toj; 
1TI.5.8	pero mi añ juntiquil mach bʌ añic mi' cʌntan jiñi mero i pi'ʌlob yic'ot jiñi año' bʌ ti' yotot, tsa'ix i cʌyʌ i ñop, ñumen lecojʌch che' bajche' juntiquil mach bʌ añic mi' ñop Dios.
1TI.5.9	Mach ma' chucben i c'aba' ti juñ
1TI.5.10	Yom mi' tsictiyel ti' tojlel i pi'ʌlob mi añ wen bʌ i melbal: mi tsi' cosa i yalobilob, mi tsi' cha'le p'untaya, mi tsi' pocbeyob i yoc i cha'año' bʌ Dios,
1TI.5.11	Pero mach a chucben i c'aba' ti juñ jiñi xch'oc to bʌ me'ba' x'ixicob, come che' mi' jac'ob chuqui yomob i pusic'al, mi' tʌts'ob i bʌ ti Cristo, mi caj i mulañob i cha'yajlel ñujpuñijel, 
1TI.5.12	che' jiñi mi' tajob i mul, che' mi' jemob i t'añ tsa' bʌ i ñaxan su'buyob ti' tojlel Cristo. 
1TI.5.13	Yic'ot ja'el mi' ñʌm-añob ti buchtʌl, mi' pam ñumelob ti jula'; mach cojic jach mi' ñʌm-añob ti buchtʌl, pero mi' cha'leñob jop't'añ ja'el, mi yotsañob i bʌ ba' mach i wentajobic, mi' cha' alob chuqui mach yomix chʌn alol. 
1TI.5.14	Jiñi cha'añ, yom mi' cha' cha'leñob ñujpuñijel jiñi xch'ocob to bʌ me'ba' x'ixicob,
1TI.5.15	Come lamital tsa'ix i cha' sutq'uiyob i bʌ i tsajcañob Satanás. 
1TI.5.16	Mi añ me'ba' x'ixic ti' wenta juntiquil xñopt'añ, la' i coltañ, che' jiñi ma'añic mi' yochel ti' wenta pejtel jiñi xñopt'añob mu' bʌ i tempañob i bʌ, jasʌl che' mi' coltañob jiñi mero me'ba' x'ixicob.
1TI.5.17	Jiñi ancianojob mu' bʌ i cha'leñob i ye'tel ti uts'at, yom mi' q'uejlelob ti wen ñuc, pero ñumen to jiñi mu' bʌ i cha'leñob e'tel ti subt'añ yic'ot ti cʌntesa. 
1TI.5.18	Come i Ts'ijbujel Dios mi' yʌl: “Mach ma' cʌchben i yej tat wacax che' woli' t'uchtʌben loq'uel i wut trigo.”
1TI.5.19	Mach a ñop t'añ ti' contra anciano, cojach mi añ cha'tiquil o uxtiquil testigojob.
1TI.5.20	Jiñi mu' bʌ i chʌn cha'leñob mulil, tiq'uiyob ti' tojlel pejtelel hermañujob, cha'añ che' jiñi mi' cajelob ti bʌq'uen jiñi yaño' bʌ. 
1TI.5.21	Ti' tojlel Dios yic'ot lac Yum Jesucristo, yic'ot yajcʌbilo' bʌ i yángelob, mic su'beñet ti mandar cha'añ ma' jac' ili cʌntesa ti toj, mach yomic jelchojc ma' cha'len c'uxbiya.
1TI.5.22	Mach a bʌc' wa'chocon wiñic ti' ye'tel lac Yum, mach a wotsan a bʌ ba' woli' cha'leñob mulil yaño' bʌ. Chʌcʌ q'uele a bʌ cha'añ chʌn sʌquet.
1TI.5.23	Mach cojic jach ja' yom ma' chʌn jap, pero japʌ ts'ita' vino
1TI.5.24	Añ mu' bʌ i pʌjyelob ti meloñel come tsiquil i mul ti' wut pejtelob, pero yaño' bʌ mach bʌ tsiquilic i mul mi caj i tojob ti wi'il bʌ q'uiñ. 
1TI.5.25	Che' ja'el, jiñi wen bʌ lac melbal ora mi' tsictiyel; jiñi mach bʌ añic mi' bʌc' tsictiyel, mach ti pejtelic ora mi' mujquel.
1TI.6.1	Pejtelel x'e'telob año' bʌ ti' yum,
1TI.6.2	Che' ja'el jiñi x'e'telob año' bʌ i yum woli bʌ i ñop Dios, mach yomic mi' ñusʌbeñob i t'añ cha'añ laj bʌ hermañujob, pero ñumen uts'at yom mi' melbeñob i ye'tel, come c'uxbibil bʌ hermano
1TI.6.3	Mi añ majqui mi' cha'len yam bʌ cʌntesa, cha'añ mach yomic i ñop toj bʌ i t'añ
1TI.6.4	c'ax ñuc woli' pʌs i bʌ che' jiñi, sojquem i ña'tʌbal, ma'añic mi' ch'ʌmben isujm pañimil, mi' cʌlʌx pejcan i pi'ʌlob, mi' contrajiñob yic'ot i t'añ
1TI.6.5	mi' tech ca'bʌl a'leya ti' tojlel wiñicob año' bʌ i bi'bi'lel, tsa' bʌ i cʌyʌyob isujmlel,
1TI.6.6	Che' mi lac jac'ben i t'añ Dios ti' tijicñʌyel lac pusic'al, jiñʌch mero ganar, 
1TI.6.7	come ma'añic chuqui tsa' lac ch'ʌmʌ tilel ila ti pañimil, isujm ma'añic chuqui mi mejlel lac ch'ʌm majlel.
1TI.6.8	Jiñi cha'añ, che' añ lac waj yic'ot lac pislel, yom tijicñayonla yic'ot jiñi am bʌ lac cha'añ.
1TI.6.9	Jiñi yomo' bʌ i taj ca'bʌl i chu'bʌañ mi' jac'ob i pʌyol ti mulil, mi yochelob ti yac, ñijcʌbilob cha'añ i colosojlel i pusic'al mu' bʌ i yʌc'ob ti wocol, mi' sʌtob i bʌ, mi caj i jisʌntelob.
1TI.6.10	Come i mulʌntel taq'uiñ mi' tech pejtelel jontolil, jiñi mu' bʌ i mulan ca'bʌl taq'uiñ tsa'ix i cʌyʌyob i ñop lac Yum, tsi' yotsayob i bʌ ti ca'bʌl wocol.
1TI.6.11	Pero jatet i wiñiquet bʌ Dios,
1TI.6.12	Cha'len wen bʌ guerra cha'añ chʌn xuc'ul ma' ñop, ch'ʌmʌ ti a wenta a cuxtʌlel mach bʌ añic mi' jilel, come jiñi cha'añ tsi' pʌyʌyet, come jiñi cha'añ tsa' su'bu a bʌ ti Cristo ti' tojlel ca'bʌlob. 
1TI.6.13	Wersa mic su'beñet ti' wut Dios, jiñi mu' bʌ i yʌq'ueñ i cuxtʌlel pejtelel chuqui tac añ, yic'ot ti' wut Jesucristo, jiñi tsa' bʌ i su'bu i bʌ ti Dios ti' tojlel Poncio Pilato, 
1TI.6.14	wen cʌntan jiñi mandar, cha'añ ma'añic mi bi'b-añ yic'ot cha'añ ma'añic mi' ts'a'lentel, c'ʌlʌl jinto mi' tsictiyel lac Yum Jesucristo.
1TI.6.15	Come Dios mi caj i yʌc' ti tsictiyel Cristo che' ti' yorajlel, jiñʌch tijicña bʌ Yumʌl, jiñi cojach bʌ am bʌ i p'ʌtʌlel, i Rey jiñi reyob, i Yum jiñi yumʌlob,
1TI.6.16	jiñi cojach bʌ mach bʌ añic mi' chʌmel, jiñi chumul bʌ ti' sʌclel ba' mach mejlic lac lʌc'tesan lac bʌ,
1TI.6.17	Ixcu jiñi año' bʌ ca'bʌl i chu'bʌañ ti pañimil, tsʌts ma' su'beñob cha'añ ma'añic mi' chañ-esañob i bʌ, cha'añ ma'añic mi' yʌc'ob ti' pusic'al i chu'bʌañ
1TI.6.18	Su'beñob cha'añ mi' melob chuqui uts'at, cha'añ mi' p'ojlel wen bʌ i melbal, mach yomic chʌcob, yom mi' coltañob yaño' bʌ yic'ot i chu'bʌañ. 
1TI.6.19	Che' jiñi woli' yʌc'ob ti tempʌyel i chu'bʌañ cha'añ jiñi tal to bʌ q'uiñ. Woli' wen ac'ob ti' pusic'al i cuxtʌlel mach bʌ yujilic jilel.
1TI.6.20	Timoteo, wen cʌntan pejtelel chuqui tac aq'uebilet ti a wenta,
1TI.6.21	Lamital tsa'ix i cha' cʌyʌyob jiñi tsa' bʌ i ñopoyob cha'añ mi' jac'beñob i t'añ pañimil.
1TI.6.21	La' ajñic a wic'ot i yutslel i pusic'al Dios.
2TI.1.1	Pablojon, apóstolon i cha'añ Jesucristo che' bajche' yom Dios, che' bajche' wʌn albʌl i cha'añ Dios cha'añ mi caj i yʌq'ueñonla laj cuxtʌlel ti Cristo Jesús. 
2TI.1.2	Mic ts'ijbubeñet ili juñ, Timoteo, c'uxbibil bʌ calobil. La' i yʌq'ueñet i yutslel i pusic'al yic'ot a p'untʌntel yic'ot i ñʌch'tʌlel a pusic'al ch'oyol bʌ ti Dios lac Tat yic'ot Jesucristo lac Yum.
2TI.1.3	Mic su'ben Dios wocolix i yʌlʌ, come wolic melben i ye'tel ti' sʌclel c pusic'al che' bajche' c ñojte'elob, mic chʌn ña'tañet che' mic pejcan Dios, ti q'uiñil ti ac'ʌlel. 
2TI.1.4	Che' mic ña'tʌbeñet a wuq'uel, comix j q'uelet
2TI.1.5	Wolic ña'tan bajche' tsa' ñopo Dios ti isujm che' bajche' ti ñaxan tsi' ñopo a chuchu' Loida yic'ot a ña' Eunice.
2TI.1.6	Jiñi cha'añ mij c'ajtesʌbeñet cha'añ ma' chʌn p'ʌt-esan a c'ʌjñibal ti Dios tsa' bʌ aq'uentiyet che' bʌ tsa' cʌc'ʌ j c'ʌb ti a jol.
2TI.1.7	Yom ch'ejlonla, come i yespíritu Dios ma'añic mi yʌc'onla ti bʌq'uen,
2TI.1.8	Jiñi cha'añ mach a cha'len quisin che' ma' wʌc' ti cʌjñel lac Yum, mach yomic ma' wu'bin quisin cha'añ xñujp'elon i cha'añ lac Yum, ti' p'ʌtʌlel Dios, ñusan wocol quic'ot cha'añ jiñi wen t'añ. 
2TI.1.9	Dios tsi' coltayonla; tsi' pʌyʌyonla cha'añ ch'ujul mi la cajñel ti' tojlel; mach cha'añic wen bʌ lac melbal,
2TI.1.10	pero wʌle tsiquilix i yutslel cha'añ tsa' tili Cristo Jesús,
2TI.1.11	Wa'chocobilon cha'añ mic su'beñob [gentilob]
2TI.1.12	Jiñi cha'añ woli cu'bin wocol, pero ma'añic woliyon ti quisin.
2TI.1.13	Ti' xuc'tʌlel a pusic'al yic'ot ti a c'uxbiya ti Cristo Jesús, chʌn lajin a cʌntesa yic'ot toj bʌ c t'añ tsa' bʌ a wu'bi.
2TI.1.14	Cʌntan jiñi uts'at tac bʌ tsa' bʌ i yʌc'ʌ ti a wenta
2TI.1.15	Come a wujilix, cha'añ tsa'ix i cʌyʌyoñob Figelo yic'ot Hermógenes yic'ot pejtelel año' bʌ ti Asia.
2TI.1.16	La' p'untʌnticob ti lac Yum jiñi año' bʌ ti' yotot Onesíforo,
2TI.1.17	Pero che' bʌ tsa' juli ti Roma
2TI.1.18	La' i taj i p'untʌntel ti Dios ti' tojlel lac Yum ti jiñi tal to bʌ q'uiñ. Wen cʌñʌl a cha'añ bajche' tsi' coltayonla Onesíforo ya' ti Éfeso.
2TI.1.18	Eunice yic'ot Loida:
2TI.1.18	I ña' yic'ot i chuchu' Timoteo (2 Tm 1.5; Hch 16.1)
2TI.1.18	Febe:
2TI.1.18	Diaconisa ti' tojlel xñopt'añob ti Cencrea (Rm 16.1-2)
2TI.1.18	Jezabel:
2TI.1.18	Jiñʌch ñuc bʌ xlot ti' tojlel xñopt'añob ti Tiatira (Ap 2.20-23)
2TI.1.18	Lidia:
2TI.1.18	Xchoñoñel ti Filipos (Hch 16.11-15)
2TI.1.18	Priscila:
2TI.1.18	Jiñʌch i yijñam Aquila yic'ot i pi'ʌl ti e'tel Pablo (Hch 18.1-4, 18-19, 24-26; Rm 16.3-5; 1 Cor 16.19; 2 Tm 4.19)
2TI.1.18	Tabita/Dorcas:
2TI.1.18	Tsa' bʌ i teche ch'ojyel (Hch 9.36-42)
2TI.1.18	Safira:
2TI.1.18	Jiñʌch i yijñam Ananías, tsa' bʌ i lotiyob jiñi Ch'ujul bʌ Espíritu (Hch 5.1-11)
2TI.2.1	Jiñi cha'añ, calobil, la' chʌn p'ʌt-aquet ti' yutslel
2TI.2.2	Jiñi t'añ tsa' bʌ la' wu'bi ti' tojlel ca'bʌlob, aq'ueñob ti' wenta xuc'ul bʌ wiñicob mu' bʌ caj i cʌntesañob yaño' bʌ.
2TI.2.3	Ñusan wocol
2TI.2.4	Jiñi soldado woli bʌ ti guerra,
2TI.2.5	Che' ja'el jiñi x'alas ma'añic mi' yʌq'ueñtel corona mi ma'añic tsi' cha'le alas ti toj.
2TI.2.6	Jiñi xpac' wersa mi' ñaxan cha'len e'tel ti lum cha'añ mi' ch'ʌmben i wut.
2TI.2.7	Ña'tan ti a pusic'al chuqui wolic su'b, lac Yum mi caj i yʌq'ueñet a ch'ʌmben isujm ti pejtelel.
2TI.2.8	Ña'tan Jesucristo loq'uem bʌ ti' p'olbal David, tsa' ch'ojyi loq'uel ba'añ chʌmeño' bʌ che' bajche' mic su'b ti jiñi wen t'añ, 
2TI.2.9	woliyon ti wocol, cʌchʌlon che' bajche' xjontolil,
2TI.2.10	Jiñi cha'añ wolic lʌt' pejtelel jiñi wocol, come c'ux mi cu'bin jiñi yajcʌbilo' bʌ, cha'añ com mi' tajob i coltʌntel ti Cristo Jesús yic'ot i ñuclel mach bʌ añic mi' jilel.
2TI.2.11	Xuc'ulʌch ili t'añ:
2TI.2.11	Mi tsa' chʌmiyonla yic'ot Cristo Jesús, cuxul mi caj la cajñel yic'ot.
2TI.2.12	Mi tsa' la cʌlʌ mach laj cʌñʌyic, ma'añic mi caj i cʌñonla ja'el.
2TI.2.13	Mi mach xuc'uloñicla, Cristo xuc'ul mi yajñel,
2TI.2.13	come mach yujilic lot.
2TI.2.14	C'ajtesʌbeñob ili t'añ. Xic'beñob ti' wut lac Yum cha'añ ma'añic mi' cʌlʌx pejcañob i bʌ ti to'ol t'añ jach mach bʌ añic i c'ʌjñibal.
2TI.2.15	Cha'len wersa cha'añ ma' pʌs a bʌ ti uts'at ti' wut Dios che' bajche' x'e'tel mach bʌ añic chuqui mi' quisñin, mu' bʌ i c'ʌn ti uts'at jiñi isujm bʌ t'añ.
2TI.2.16	Mach ma' majlel ba' ma' wu'bin lolom jach bʌ i t'añ pañimil,
2TI.2.17	Come mi' p'ojlel majlel i t'añ che' bajche' leco bʌ tsoy. Che'ʌch yilal i cʌntesa jiñi Himeneo yic'ot Fileto,
2TI.2.18	come tsi' tʌts'ʌyob i bʌ ti jiñi isujm bʌ t'añ, woli' socbeñob i pusic'al xñopt'añob, come mi' lon alob tsa'ix ñumi i yorajlel mi caj lac tejchel ch'ojyel, mi' yʌlob ma'añix lac pijtaya.
2TI.2.19	Pero tsʌts wa'chocobilonla ti Dios.
2TI.2.20	Ti mal colem otot añ plato tac melbil bʌ ti oro yic'ot ti sʌsʌc taq'uiñ yic'ot añ ja'el melbil tac bʌ ti te' yic'ot ti lum; ti chajp ti chajp añ i c'ʌjñibal. Lamital añ jach i yorajlel mi' c'ʌjñel, yam bʌ mi' c'ʌjñel ti jujump'ejl q'uiñ. 
2TI.2.21	Mi añ majqui mi' cʌy chuqui tac mach weñic, mi' sʌc-esan i bʌ. Che' jiñi añ i c'uxbintel, ch'ujul, ca'bʌl i c'ʌjñibal ti lac Yum.
2TI.2.22	Mach ma' jac'ben i colosojlel a pusic'al che' bajche' yam bʌ ch'itoñ wiñicob;
2TI.2.23	Mach ma' ñʌch'tʌbeñob i t'añ jiñi sajtemo' bʌ mu' bʌ i cʌlʌx pejcañob i bʌ ti lolom t'añ mach bʌ añic isujmlel. Sojquem jax i t'añ, awujil mi' tech leto.
2TI.2.24	Mach yomic mi' bʌc' letsan i t'añ ti leto jiñi x'e'tel i cha'añ lac Yum,
2TI.2.25	Yom mi' toj-esan i contrajob yic'ot uts bʌ t'añ. Tic'ʌl mi Dios mi caj i yʌq'ueñob i cʌy i mul cha'añ mi' ñopob chuqui isujmlel, 
2TI.2.26	cha'añ mi' puts'elob ti' yac xi'ba, tsa' bʌ i chucuyob cha'añ mi' wersa jac'beñob i mandar.
2TI.3.1	Che' ja'el yom ma' ch'ʌmben isujm: Ti cojix bʌ q'uiñ tal i yorajlel bʌbʌq'uen tac bʌ.
2TI.3.2	Come jujuntiquil mi caj i bajñel c'uxbin i bʌ, mi caj i mulañob taq'uiñ, mi caj i chañ-esañob i bʌ, ñuc mi caj i q'uelob i bʌ, mi caj i cha'leñob p'ajoñel, mi caj i ñusʌbeñob i t'añ i tat i ña'. Ma'añic mi' su'beñob Dios wocolix i yʌlʌ, mach i cʌñʌyobic Dios. 
2TI.3.3	Mach yujilobic c'uxbiya mi p'untaya, x'u'yajob, ma'añic mi' tic'ob i pusic'al, wen jontolob, mi' ts'a'leñob chuqui uts'at. 
2TI.3.4	Mi' yʌc'ob i pi'ʌlob ti' c'ʌb i contra, bʌbʌq'uen jax i melbalob, c'ax ñuc mi' pʌsob i bʌ, mi' mulañob pejtel chuqui tac yom i pusic'al, ma'añic mi' c'uxbiñob Dios, 
2TI.3.5	mi lon pʌsob i bʌ woli ch'ujutesañob Dios, pero ma'añic mi' cʌmbeñob i p'ʌtʌlel. Tʌts'ʌ a bʌ ti' tojlel wiñicob mu' bʌ i melob che' bajche' jiñi.
2TI.3.6	Come ti mayajax yic'ot leco bʌ i cʌntesa mi' socbeñob i pusic'al tonto bʌ x'ixicob teñelo' bʌ ti mulil, woli jach bʌ i jac'beñob i colosojlel i pusic'al. 
2TI.3.7	Pejtelel ora woli' ñʌch'tañob i cʌntesʌntel, pero ma'añic mi ñopob jiñi mero isujm bʌ. 
2TI.3.8	Che' bajche' tsi' contrajiyob Moisés jiñi Janes yic'ot Jambres,
2TI.3.9	Pero mach ti pejtelelic ora mi caj i melob, come mi' caj i cʌjñel i tontojlel ti tojlel yaño' bʌ, che' bajche' tsa' cʌjñi i tontojlel jiñi yam bʌ cha'tiquil.
2TI.3.10	Pero jatet tsa'ix a ñopo j cʌntesa yic'ot c melbal, yic'ot jiñi com bʌ c mel, yic'ot c ñopbal, yic'ot bajche' mij cuchben i mul yaño' bʌ, yic'ot j c'uxbiya, yic'ot i xuc'tʌlel c pusic'al ti pijt, 
2TI.3.11	yic'ot c tic'lʌntel, yic'ot c wocol, yic'ot jiñi tsa' bʌ c ñusa ya' ti Antioquía
2TI.3.12	Majqui jach yom i yajñel ti ch'ujul ti Cristo Jesús, mux i tic'lʌntel ja'el,
2TI.3.13	pero jiñi jontolo' bʌ yic'ot xlotiyajob, utsi utsijax mi' chʌn melob i jontolil, mi caj i lotiñob yaño' bʌ, mi caj i lotintelob ja'el.
2TI.3.14	Ixcu jatet, ajñen che' bajche' tsa' cʌntesʌntiyet come tsa' wen ch'ʌmbe isujm, awujil ja'el majqui tsi' cʌntesayet.
2TI.3.15	C'ʌlʌl che' alʌlet to, cʌmbilix a cha'añ jiñi Ch'ujul bʌ i Ts'ijbujel Dios,
2TI.3.16	Ch'oyol ti Dios pejtelel i Ts'ijbujel añ i c'ʌjñibal ti cʌntesa cha'añ lac tic'ol, yic'ot cha'añ lac toj-esʌntel, cha'añ mi lac mel chuqui toj, 
2TI.3.17	cha'añ chajpʌbil i wiñic Dios ti pejtelel chuqui wen, cha'añ uts'at mi' mel i ye'tel ti pejtelel.
2TI.4.1	Jiñi cha'añ mic su'beñet ti' tojlel Dios yic'ot lac Yum Jesucristo mu' bʌ caj i tilel i mel jiñi cuxulo' bʌ yic'ot jiñi chʌmeño' bʌ
2TI.4.2	su'bu jiñi wen t'añ, yom chajpʌbilet ti' yorajlel subt'añ yic'ot che' mach i yorajlelic. Xic'beñob i ñop, su'beñob i mul, xic'beñob ti uts'at ti' yutslel a pusic'al yic'ot i cʌntesa Dios. 
2TI.4.3	Come tal i yorajlel che' ma'añic mi caj i mulañob toj bʌ cʌntesa, mi caj i mulañob i yu'bin yam bʌ t'añ, mi caj i pʌyob ca'bʌl i maestrojob mu' bʌ i su'bob chuqui mi' mulañob, 
2TI.4.4	mi caj i cʌyob i yu'bin chuqui tac isujm,
2TI.4.5	Ti pejtelel chuqui tac mi' yujtel chʌcʌ q'uele a bʌ, cuchu wocol, cha'len e'tel ti subt'añ, ts'ʌcʌl yom ma' mel a we'tel.
2TI.4.6	Come mach jalix mi caj cʌjq'uel ti' majtañ Dios. Lʌc'ʌlix i yorajlel cha'añ mij cʌy pañimil. 
2TI.4.7	Tsa' c cha'le wen bʌ guerra, wʌle, c'otemoñix ba' jaxʌl c bijlel,
2TI.4.8	Ixcu jiñi mu' bʌ caj i yujtel, wolic pijtan jiñi corona mu' bʌ caj i tsictesan toj bʌ lac pusic'al,
2TI.4.9	Cha'len wersa cha'añ ma' tilel ti ora a q'uelon, 
2TI.4.10	come Demas tsi' cʌyʌyon cha'añ tsi' mula pañimil, tsa' majli ti Tesalónica, Crescente tsa' majli ti Galacia, Tito tsa' majli ti Dalmacia.
2TI.4.11	Jiñi jach Lucas
2TI.4.12	Tsa' c choco majlel Tíquico
2TI.4.13	Che' ma' tilel ch'ʌmʌ tilel jiñi pʌl bʌ tsuts bujcʌl tsa' bʌ j cʌyʌ ti' yotot Carpo ya' ti Troas,
2TI.4.14	Alejandro,
2TI.4.15	Chʌcʌ q'uele a bʌ ja'el ti' tojlel Alejandro come ca'bʌl tsi' contraji lac t'añ.
2TI.4.16	Ma'añic majqui tsi' coltayon che' bʌ tsa' c ñaxan mele c bʌ, ti pejtelelob tsi' cʌyʌyoñob; la' ñusʌbenticob i mul.
2TI.4.17	Pero lac Yum tsa' wa'le tic t'ejl, tsi' yʌq'ueyon c p'ʌtʌlel cha'añ ts'ʌcʌl mic su'b jiñi wen t'añ, cha'añ mi' yu'biñob pejtelel gentilob. Che'i tsi' coltayon loq'uel ti' yej colem bajlum yilal.
2TI.4.18	Lac Yum mi caj i coltañon loq'uel ti pejtelel jontolil. Mi caj i cʌntañon c'ʌlʌl mi cochel ti' yumʌntel panchan. La' tsictiyic i ñuclel lac Yum ti pejtelel ora. Amén.
2TI.4.19	Aq'uen saludo Prisca yic'ot Aquila
2TI.4.20	Tsa' cʌle Erasto
2TI.4.21	Cha'len wersa cha'añ ma' tilel che' maxto i yorajlelic tsʌñal. Mi' yʌq'ueñet saludo Eubulo yic'ot Pudente, yic'ot Lino, yic'ot Claudia, yic'ot pejtelel la quermañujob.
2TI.4.22	La' ajñic ti a pusic'al lac Yum Jesucristo. La' ajñic la' wic'ot i yutslel i pusic'al Dios. [Amén.]
TIT.1.1	Pablojon, i wiñicon Dios, apóstolon i cha'añ Jesucristo cha'añ mi' ñopob jiñi yajcʌbilo' bʌ i cha'añ Dios, cha'añ mi' cʌñob isujmlel mu' bʌ i yʌc'onla ti ajñel ti ch'ujul,
TIT.1.2	yic'ot cha'añ mi' tajob i cuxtʌlel mach bʌ añic mi' jilel, woli bʌ lac pijtan,
TIT.1.3	che' bʌ tsa' c'oti i yorajlel,
TIT.1.4	Mic ts'ijbubeñet ili juñ Tito,
TIT.1.5	Jiñi cha'añ tsa' j cʌyʌyet ya' ti Creta, cha'añ ma' toj-esan jiñi yom bʌ toj-esʌntel yic'ot cha'añ ma' wa'chocon ancianojob
TIT.1.6	jiñi anciano
TIT.1.7	Come wersa yom mi' wa'chocontel xcʌntaya mach bʌ añic i mul cha'añ mi' cʌntan i cha'año' bʌ Dios; mach yomic mi' chañ-esan i bʌ, mach yomic ora mi' mich'an, mach yomic mi' mulan lembal, mach yomic mi' jats' i pi'ʌlob, mach yomic mi' mulan taq'uiñ mach bʌ tilemic ti ye'tel. 
TIT.1.8	Yom mi' ch'ʌm ti uts'at i jula' ti' yotot, yom mi' mulan i mel chuqui uts'at yic'ot chuqui toj yic'ot chuqui ch'ujul, yom mi' ña'tan pañimil, yom mi' tic' i pusic'al, 
TIT.1.9	yom xuc'ul mi' yajñel ti jiñi toj bʌ t'añ che' bajche' cʌntesʌbil, cha'añ che' jiñi mi mejlel i xic'beñob ti toj bʌ cʌntesa
TIT.1.10	Come añ ca'bʌl xñusa mandarob, mi' cha'leñob lolom jach bʌ t'añ, xlotob, cojco jiñi woliyo' bʌ ti cʌntesa cha'añ tsep pʌchʌlel,
TIT.1.11	yom mi' tijq'uelob; come ti' caj i t'añ woli' laj cʌyob jiñi wen t'añ ti ca'bʌl otot tac, woli' cʌntesañob chuqui mach tojic cha'añ mi' tajob taq'uiñ. 
TIT.1.12	Juntiquil x'alt'añ loq'uem bʌ ti' tojlelob tsi' yʌlʌ: “Xlotob ti pejtelel ora jiñi año' bʌ ti Creta, lajalob bajche' jontol bʌ bʌte'el, xts'u'lelob, xwo'lelob.”
TIT.1.13	Isujmʌch tsa' bʌ i yʌlʌ; jiñi cha'añ yom tsʌts ma' tic'ob cha'añ mi' wen xuc'chocoñob i pusic'al ti jiñi mu' bʌ lac ñop, 
TIT.1.14	mach yomic mi' chʌn jac'beñob sojquem bʌ i su'bal judíojob
TIT.1.15	Jiñi sʌco' bʌ i pusic'al mi' q'uelob ti uts'at pejtelel chuqui añ, pero jiñi bi'bi'o' bʌ yic'ot jiñi mach bʌ añic mi' ñopob lac Yum, ma'añic chuqui mi' q'uelob ti uts'at,
TIT.1.16	Mi' lon alob i cʌñʌyob Dios, pero yic'ot leco bʌ i melbal mi' su'bob mach isujmic Dios;
TIT.2.1	Pero jatet, yom uts'at ma' cha'len t'añ yic'ot toj bʌ cʌntesa
TIT.2.2	Su'beñob jiñi ñoxix bʌ wiñicob cha'añ mi' tic'ob i pusic'al, cha'añ mi' wen ña'tañob chuqui wen yic'ot chuqui mach weñic, yom toj mi yajñelob ti jiñi mu' bʌ lac ñop yic'ot i c'uxbiya yic'ot i xuc'tʌlel i pusic'al.
TIT.2.3	Che' ja'el su'beñob jiñi ñoxix bʌ x'ixicob cha'añ uts'at mi' yajñelob yic'ot i pi'ʌlob; mach yomic mi' cha'leñob jop't'añ,
TIT.2.4	yom mi' cʌntesañob jiñi xch'oc to bʌ x'ixicob cha'añ mi' c'uxbiñob i ñoxi'al yic'ot i yalobilob, 
TIT.2.5	cha'añ mi' tic'ob i pusic'al, cha'añ sʌc mi' yajñelob, cha'añ uts'at mi' melob i ye'tel ti' yotot, yom uts mi' pʌsob i bʌ ti' tojlel i ñoxi'al
TIT.2.6	Che' ja'el, xic'beñob jiñi ch'itoñ wiñicob cha'añ mi' ña'tañob pañimil; 
TIT.2.7	ti pejtelel a melbal pʌsʌ a bʌ ti uts'at ti' tojlelob;
TIT.2.8	yom toj a t'añ ti pejtelel cha'añ mi' yu'bin quisin a contra che' ma'añic chuqui mi' taj ti a tojlel.
TIT.2.9	Xic'ben jiñi x'e'telob cha'añ mi' jac'beñob i t'añ i yumob,
TIT.2.10	mach yomic mi' cha'leñob xujch', ti pejtelel i melbal yom mi' pʌsob i bʌ ti xuc'ul ti' tojlel i yumob cha'añ uts'at mi' yu'biñob i cʌntesa Dios, Xcoltaya lac cha'añ.
TIT.2.11	Come i yutslel i pusic'al Dios tsa'ix tsictiyi, che' bʌ tsi' colta pejtelel wiñicob x'ixicob,
TIT.2.12	mi' cʌntesañonla cha'añ mi laj cʌy pejtelel chuqui mach tojic, yic'ot i colosojlel lac pusic'al yic'ot i cha'añ bʌ pañimil, cha'añ mi lac wen ña'tan chuqui yom, cha'añ toj mi la cajñel ti ili ora che' bajche' i cha'año' bʌ Dios, 
TIT.2.13	che'ʌch yom mi la cajñel che' woli to lac pijtan jiñi c'ax uts'at bʌ mu' bʌ caj laj q'uel 
TIT.2.14	Tsi' yʌc'ʌ i bʌ ti chʌmel cha'añonla
TIT.2.15	Su'beñob ili t'añ, xic'beñob, tiq'uiyob ti pejtelel a p'ʌtʌlel ti ili e'tel. Mach yomic mi' q'ueletob ti lolom mi juntiquilic.
TIT.3.1	Su'ben xñopt'añob cha'añ uts'at mi' yajñelob ti' wenta yumʌlob yic'ot año' bʌ i ye'tel ti gobierno,
TIT.3.2	mach yomic mi' cha'leñob u'yaj t'añ ti' tojlel yaño' bʌ, mach yomic mi' cha'leñob leto, yom utsob jax, yom mi' pʌsob i yutslel i pusic'al ti' tojlel pejtelel wiñicob x'ixicob.
TIT.3.3	Come joñonla ja'el ti yam bʌ ora
TIT.3.4	Pero che' bʌ tsa' tsictiyi i yutslel yic'ot i c'uxbiya Dios la caj Coltaya ti' tojlel wiñicob x'ixicob, 
TIT.3.5	tsi' coltayonla, mach cha'añic toj lac melbal pero cha'añ ti' p'untaya tsi' coltayonla,
TIT.3.6	come Dios tsi' wen
TIT.3.7	cha'añ mi lac ch'ʌjmel ti' wenta cha'añ ti yutslel i pusic'al, tsi' yotsayonla ti yalobil cha'añ mi la cʌq'uentel i yumʌntel yic'ot laj cuxtʌlel woli bʌ lac pijtan.
TIT.3.8	Isujmʌch ili t'añ,
TIT.3.9	Mach a wotsan a bʌ ba' woli' cʌlʌx pejcañob i bʌ ti lolom t'añ, yic'ot ca'bʌl t'añ cha'añ i c'aba' tac i ñojte'el, yujilob a'leya, yic'ot cʌlʌx t'añ cha'añ jiñi mandar; come lolom jach pejtelel iliyi, ma'añic i c'ʌjñibal.
TIT.3.10	Tiq'ui jiñi woli bʌ i t'ox hermañujob,
TIT.3.11	come ña'tʌbil a cha'añ sojquemix jiñi wiñic,
TIT.3.12	Che' mic chocbeñet tilel Artemas, o mi Tíquico, yom ora ma' tilel ba'añon ti Nicópolis, come ya' com c ñusan i yorajlel tsʌñal.
TIT.3.13	Wen coltañ Zenas jiñi xcʌntesa mandar, yic'ot Apolos
TIT.3.14	La' i melob wen bʌ i melbal lac pi'ʌlob, cha'añ mi' coltañob jiñi añ to bʌ chuqui yom i cha'añob,
TIT.3.15	Pejtelel hermañujob wʌ' bʌ añob quic'ot mi yʌq'ueñet saludo. Aq'ueñob saludo pejtelel mu' i c'uxbiñon lojon cha'añ jiñi wen t'añ mu' bʌ lac ñop. La' ajñic la' wic'ot i yutslel i pusic'al Dios ti la' pejtelel. [Amén.]
PHM.1.1	Pablojon xñujp'elon i cha'añ Jesucristo, wʌ'añon quic'ot la quermañu Timoteo, mic ts'ijbubeñet ili juñ Filemón, c'uxbibilet bʌ c pi'ʌl lojon ti e'tel,
PHM.1.2	yic'ot ja'el c'uxbibil bʌ la quermana Apia
PHM.1.3	La' aq'uentiquetla i yutslel yic'ot i ñʌch'tʌlel la' pusic'al ch'oyol bʌ ti Dios lac Tat yic'ot ti lac Yum Jesucristo.
PHM.1.4	Ti pejtelel ora mic su'ben c Dios wocolix i yʌlʌ che' mic ña'tañet ti oración, 
PHM.1.5	come tsa'ix cu'bi añ a c'uxbiya yic'ot i xuc'tʌlel a pusic'al ti lac Yum Jesús
PHM.1.6	Mij c'ajtiben Dios, cha'añ la' i coltañet ti' su'bol jiñi woli bʌ lac ñop cha'añ mi' tajob i cuxtʌlel yaño' bʌ ja'el che' mi' cʌñob pejtelel chuqui wen am bʌ ti lac pusic'al cha'añ Cristo Jesús. 
PHM.1.7	Hermano Filemón wen tijicñayon lojon, tsa' ñuq'uesʌnti lojon c pusic'al come wen awujil c'uxbiya, come cha'añ ti a caj tsa' ñuq'uesʌbeyob i pusic'al i cha'año' bʌ Dios.
PHM.1.8	Anquese añ c p'ʌtʌlel ti Cristo cha'añ mic su'beñet ti mandar che' bajche' yom ma' mel, 
PHM.1.9	pero c'ux mi cu'biñet, jiñi cha'añ mij c'ajtibeñet ti wocol t'añ. Pablojon, ñoxoñix, xñujp'elon i cha'añ Jesucristo. 
PHM.1.10	Mij c'ajtibeñet ti wocol t'añ, cha' pʌyʌ ochel Onésimo,
PHM.1.11	Ti yam bʌ ora ma'añic i c'ʌjñibal a cha'añ, pero wʌle añix i c'ʌjñibal
PHM.1.12	jiñi cha'añ wolix c cha' chocbeñet tilel; pʌyʌ ochel che' jiñi, lajal che' bajche' joñon ma' pʌyon ochel yilal.
PHM.1.13	Tsa' c ña'ta uts'at mi' cʌytʌl quic'ot cha'añ mi' coltañon ti a wenta che' wʌ' ñup'ulon cha'añ jiñi wen t'añ. 
PHM.1.14	Pero ma'añic chuqui com c mel jinto ma' su'beñon bajche' yom a pusic'al, come mach comic c xic'beñet cha'añ ma' coltañon.
PHM.1.15	Tic'ʌl mi tsi' poj cʌyʌyet Onésimo cha'añ ma' junyajlel pʌy ochel ti pejtelel ora; 
PHM.1.16	mach che'ic jach bajche' a wiñic, pero che' bajche' juntiquil am bʌ i c'ʌjñibal, come c'uxbibil bʌ hermañujix ti Cristo.
PHM.1.17	Jiñi cha'añ, mi laj cʌñʌyʌch lac bʌ ti Cristo, ch'ʌmʌ ti a wenta che' bajche' joñon woli a ch'ʌmon ti a wenta. 
PHM.1.18	Mi jiñi Onésimo añ chuqui tsi' mele ti a contra, mi añ i bet a wic'ot, ac'ʌ tic wenta. 
PHM.1.19	Joñon, Pablo, wolic ts'ijban tij c'ʌb ili juñ,
PHM.1.20	Hermano Filemón, pʌsbeñon i yutslel a pusic'al ti lac Yum; ñuq'uesʌbeñon c pusic'al ti Cristo.
PHM.1.21	Tsa' c ts'ijbubeyet ili juñ come cujil mi caj a jac'beñon, cujil ñumen mi caj a mel bajche' tsa' c su'beyet. 
PHM.1.22	Yom ja'el ma' chajpʌbeñon cajñib ba' mic jijlel; come mi cʌl Dios mi caj i jac'beñetla la' woración cha'añ mic cha' tilel ba'añetla.
PHM.1.23	Mi' yʌq'ueñet saludo Epafras
PHM.1.24	Che' ja'el Marcos yic'ot Aristarco yic'ot Demas yic'ot Lucas, c pi'ʌlob ti e'tel.
PHM.1.25	La' ajñic ti la' pusic'al i yutslel i pusic'al lac Yum Jesucristo. Amén.
HEB.1.1	Ti oñiyi, Dios tsi' c'ʌñʌ jiñi x'alt'añob cha'añ mi' pejcan lac ñojte'el, ca'bʌl tsi' pejcayob ti' chajp ti' chajp che' bajche' yom i pejcañob ti jujunyajl, 
HEB.1.2	wʌle, ti ili cojix bʌ q'uiñ tac tsa'ix i c'ʌñʌ i Yalobil i pejcañonla, tsi' wa'choco cha'añ mi' yʌq'ueñtel pejtelel chuqui tac añ, tsi' c'ʌñʌ ti' melol pejtelel chuqui tac añ; 
HEB.1.3	mi' wen ac' ti tsictiyel i ñuclel i Tat,
HEB.1.4	Ñumen ñuc bajche' jiñi ángelob, come Dios, ñumen ñuc tsi' yotsʌbe i c'aba' che' bajche' ángelob.
HEB.1.5	Come Dios, ma'añic ba' ora tsi' su'be mi juntiquilic ángel:
HEB.1.5	“Jatet Calobilet,
HEB.1.5	wʌle tsa' ochiyon ti a Tat,”
HEB.1.5	ma'añic ba' ora tsi' su'be ángel:
HEB.1.5	“A Taton, jatet calobilet.”
HEB.1.6	Che' bʌ tsi' choco tilel ti pañimil ñaxan bʌ i Yalobil,
HEB.1.6	“La' i ch'ujutesañob Calobil pejtelel ángelob.”
HEB.1.7	Dios tsi' yʌlʌ, cha'añ jiñi ángelob:
HEB.1.7	“Ora jach mi' majlel i yángelob che' bajche' ic',
HEB.1.7	lajalob jiñi x'e'telob i cha'añ che' bajche' c'ajc mu' bʌ ti lejmel.”
HEB.1.8	Pero che' bʌ tsi' pejca i Yalobil, tsi' yʌlʌ:
HEB.1.8	“Dios buchulet ti a yumʌntel ti pejtelel ora,
HEB.1.8	ti' p'ʌtʌlel a yumʌntel mi caj a mel chuqui toj.
HEB.1.9	Tsa' mula chuqui toj, tsa' ts'a'le jontolil,
HEB.1.9	jiñi cha'añ Dios tsi' yajcayet, jiñʌch a Dios,
HEB.1.9	tsa'ix i ñumen aq'ueyet i tijicñʌyel a pusic'al che' bajche' yaño' bʌ a pi'ʌlob.”
HEB.1.10	Tsi' yʌlʌ ja'el:
HEB.1.10	“Jatet yumʌlet, ti' cajibal tsa' wa'choco jiñi pañimil.
HEB.1.10	Jiñi panchan i melbalʌch a c'ʌb.
HEB.1.11	Mi' caj ti jilel panchan pañimil,
HEB.1.11	pero jatet mi caj a chʌn ajñel.
HEB.1.11	Mi' cajel ti tsuculʌyel jiñi pañimil yic'ot panchan che' bajche' bujcʌl;
HEB.1.12	mi' caj a pʌc che' bajche' mi' pʌjquel pisil, mi' cajel ti laj q'uextʌyel.
HEB.1.12	Pero jatet chʌn junlajalet ti pejtelel ora,
HEB.1.12	ma'añic mi caj i jilel a ja'bilel.”
HEB.1.13	Dios ma'añic ba' ora tsi' su'be mi juntiquilic ángel:
HEB.1.13	“Buchi' tic ñoj
HEB.1.13	jinto mi cʌq'ueñet a jisan a contrajob.”
HEB.1.14	Pejtelel jiñi ángelob, ¿mach ba espíritujobic mu' bʌ i cha'leñob e'tel?
HEB.2.1	Jiñi cha'añ wersa yom mi lac wen ac' ti lac pusic'al jiñi t'añ tsa' bʌ la cu'bi, ame muq'uic laj cʌy mi mach yʌxʌlic la co. 
HEB.2.2	Mi isujmʌch jiñi t'añ tsa' bʌ i su'bu jiñi ángelob,
HEB.2.3	¿Bajche' mi mejlel lac puts'el joñonla mi woli lac ñusan jiñi ñuc bʌ laj coltʌntel? Lac Yum tsi' teche i su'b laj coltʌntel, jiñi tsa' bʌ i yu'bibeyob i t'añ, tsa'ix i cha' su'beyonla ja'el cha'añ isujmʌch,
HEB.2.4	che' ja'el Dios tsi' yʌc'ʌ ti cʌjñel i t'añ yic'ot ca'bʌl ñuc tac bʌ i yejtal i p'ʌtʌlel, ñuc tac bʌ i melbal yic'ot bʌbʌq'uen tac bʌ, tsi' yʌq'ueyob i c'ʌjñibal ti chajp ti chajp ti jiñi Ch'ujul bʌ Espíritu
HEB.2.5	Come Dios ma'añic tsi' yʌq'ue ti' wenta jiñi ángelob jiñi tal to bʌ pañimil mu' bʌ lac su'b; 
HEB.2.6	pero añʌch majqui tsi' yʌlʌ, ts'ijbubil ti salmos:
HEB.2.6	“¿Chucoch ma' p'untan wiñicob x'ixicob
HEB.2.6	yic'ot i yalobil wiñic, chucoch ma' c'uxbin?
HEB.2.7	Tsa' mele yoma lajal che' bajche' ángelob,
HEB.2.7	[tsa' wʌq'ue i ñuclel yic'ot i c'uxbintel ti' tojlel pejtelel chuqui tac añ.]
HEB.2.8	Tsa' wʌq'ue i yumʌntel ti' tojlel pejtel chuqui tac añ.”
HEB.2.8	Che' bʌ tsi' yotsa ti' wenta pejtelel chuqui tac añ, ma'añic chuqui tsa' cʌle mach bʌ aq'uebilic ti' wenta, anquese wʌle maxto añic woli laj q'uelben i yumʌntel. 
HEB.2.9	Pero mi laj q'uel cha'añ Jesús, tsa' bʌ poj peq'uesʌnti ba' mach i tajayic i ñuclel ángelob, tsa'ix cha' aq'uenti i ñuclel yic'ot i c'uxbintel, cha'añ tsi' yʌc'ʌ i bʌ ti chʌmel, come ti' yutslel i pusic'al Dios tsa' chʌmi cha'añ pejtelonla.
HEB.2.10	Dios tsi' mele pejtelel chuqui tac añ, woli' cʌntan cha'añ mi' tsictesan i ñuclel pejtelel i yalobilob. Jiñi cha'añ tsi' ts'ʌctesa i ye'tel ti Jesucristo la caj Coltaya che' bʌ tsi' yʌc'ʌ ti wocol cha'añ mi' coltañonla, cha'añ mi lac taj lac ñuclel ti' tojlel. 
HEB.2.11	Jiñi mu' bʌ i sʌc-esan wiñicob x'ixicob yic'ot jiñi mu' bʌ i sʌc-esʌntelob añ jach juntiquil i Tat ti pejtelob, jiñi cha'añ ma'añic mi' cha'len quisin Jesús che' mi' yermañujiñob, 
HEB.2.12	tsi' yʌlʌ:
HEB.2.12	“Mi caj c tsictesʌbeñob a c'aba' jiñi quermañujob,
HEB.2.12	ti' tojlel jiñi tempʌbilo' bʌ mi caj j c'ʌyin a ñuclel.”
HEB.2.13	Tsi' yʌlʌ ja'el:
HEB.2.13	“Mi caj c wen ñop Dios.”
HEB.2.13	Tsi' cha' alʌ:
HEB.2.13	“Wʌ'añon quic'ot calobilob tsa' bʌ i yʌq'ueyon Dios.”
HEB.2.14	Che' bajche' i yalobil wiñicob x'ixicob añob i bʌc'tal yic'ot i ch'ich'el, che'ʌch ja'el Jesús tsi' ch'ʌmʌ i bʌc'tal yic'ot i ch'ich'el cha'añ mi' yʌc' i bʌ ti chʌmel, che' bʌ tsa' chʌmi tsi' jisʌbe i p'ʌtʌlel jiñi mu' bʌ i yʌc' ti chʌmel wiñicob x'ixicob, jiñʌch xi'ba, 
HEB.2.15	che' jiñi tsi' jiti pejtelel jiñi cʌchʌlo' bʌ ti xi'ba, woli bʌ i bʌc'ñañob chʌmel. 
HEB.2.16	Melel ma'añic tsa' tili i coltañ ángelob, pero tsa' tili i coltañ i p'olbal Abraham. 
HEB.2.17	Jiñi cha'añ wersa tsi' ch'ʌmʌ i bʌc'tal Jesús lajal bajche' i bʌc'tal i yermañujob cha'añ mi' yochel ti ñuc bʌ Motomaj yujil bʌ p'untaya. Xuc'ul i pusic'al ti' ye'tel Dios cha'añ mi' tojben i mul pejtelel wiñicob x'ixicob. 
HEB.2.18	Tsi' yu'bi wocol che' bʌ tsa' pʌjyi ti mulil, jiñi cha'añ añ i p'ʌtʌlel cha'añ mi' mejlel i coltañ jiñi woli bʌ i pʌjyelob ti mulil.
HEB.3.1	Jiñi cha'añ, ch'ujul bʌ hermañujob, jatetla woli bʌ la' pʌjyel ochel ti Dios, wen cʌñʌla majqui jiñi Cristo Jesús, jiñʌch apóstol,
HEB.3.2	xuc'ul tsi' melbe i ye'tel Dios jiñi tsa' bʌ i wa'choco, che' bajche' xuc'ul tsi' mele i ye'tel Moisés
HEB.3.3	Jiñi xmel otot ñumen ñuc bajche' i yotot, che' ja'el Jesús ñumen yom mi laj c'uxbin bajche' Moisés come ñumen ñuc. 
HEB.3.4	Ti jujump'ejl otot añʌch majqui tsi' mele; pero jiñi tsa' bʌ i mele pejtelel chuqui tac añ, jiñʌch Dios. 
HEB.3.5	Moisés xuc'ul tsi' melbe i ye'tel Dios ti' tojlel i cha'año' bʌ, che' bajche' i wiñic, tsi' wʌn tsictesa jiñi tsa' bʌ tili ti wi'il; 
HEB.3.6	pero Cristo i Yalobilʌch Dios, mi' cʌntan ti xuc'ul jiñi i cha'año' bʌ Dios, tsiquil che' jiñi i cha'añonla, mi c'ʌlʌl ti' jilibal chʌn lotol ti lac pusic'al chuqui tsa' lac ñopo, mi xuc'ul mi lac pijtan ti' tijicñʌyel lac pusic'al.
HEB.3.7	Jiñi cha'añ, che' bajche' mi' yʌl jiñi Ch'ujul bʌ Espíritu:
HEB.3.7	“Mi woli la' wu'biben i t'añ Dios,
HEB.3.8	mach mi la' wʌc' ti tsʌts-an la' pusic'al,
HEB.3.8	che' bajche' tsi' cha'leyob la' tatob che' bʌ tsi' contrajiyoñob ya' ti colem bʌ i tiquiñal lum che' bʌ tsi' yilʌbeyoñob c pusic'al.
HEB.3.9	Jiñi la' ñojte'el tsi' yilʌbeyoñob c pusic'al.
HEB.3.9	Anquese cha'c'al ja'b
HEB.3.10	Che' jiñi tsi' techbeyoñob c mich'ajel ili wiñicob,
HEB.3.10	tsa' c su'bu: Ti pejtelel ora añob i sajtemal come leco chuqui tsi' ña'tayob ti' pusic'al,
HEB.3.10	mach yomic i cʌñob c bijlel.
HEB.3.11	Jiñi cha'añ, mich' tsa' c su'bu ti isujm:
HEB.3.11	Ma'añic mi caj cʌq'ueñob i c'aj i yoj.”
HEB.3.12	Jiñi cha'añ hermañujob, chʌcʌ q'uele la' bʌ ame tejchic jontolil ti la' pusic'al, ame mi la' cʌy jiñi cuxul bʌ Dios mi mach xuc'ulic mi la' ñop; 
HEB.3.13	Pero yom mi la' xic'ben la' bʌ ti uts'at ti jujump'ejl q'uiñ, che' woli to i pʌyonla: cha'añ ma'añic mi la' wʌc' ti tsʌts-an la' pusic'al ti mulil yujil bʌ lotiya, 
HEB.3.14	lac tem cha'añʌch i yutslel i pusic'al Dios la quic'ot Cristo, cha'añ c'ʌlʌl ti' jilibal mi lac chʌn ñop che' bajche' ti ñaxan ti' xuc'tʌlel lac pusic'al. 
HEB.3.15	I t'añ Dios mi' su'beñonla:
HEB.3.15	“Mi woli la' wu'biben i t'añ wʌle,
HEB.3.15	mach mi la' wʌc' ti tsʌts-an la' pusic'al che' bajche' tsi' cha'leyob che' bʌ tsi' contrajiyoñob.”
HEB.3.16	¿Majqui tsi' contrajiyob che' bʌ tsi' yu'bibeyob i t'añ? ¿Mach ba ti' pejtelelobic jiñi tsa' bʌ i pʌyʌyob loq'uel Moisés ti Egipto? 
HEB.3.17	¿Majqui jiñi tsa' bʌ i techbeyob i mich'ajel Dios cha'añ cha'c'al ja'b? ¿Mach ba jiñic, jiñi tsa' bʌ i cha'leyob mulil, jiñi tsa' bʌ chʌmiyob ya' ti jochol bʌ lum? 
HEB.3.18	¿Majquiyob jiñi tsa' bʌ su'bentiyob cha'añ ma'añic mi caj i tajob c'aj-o? ¿Mach ba jiñobic tsa' bʌ i ñusʌbeyob i t'añ?
HEB.3.19	Tsiquil che' jiñi, ma'añic tsa' mejliyob ti ochel,
HEB.4.1	Jiñi cha'añ la' lac bʌc'ñan Dios, che' woli to i pʌyonla cha'añ mi yʌq'ueñonla laj c'aj la co,
HEB.4.2	Come tsa'ix su'bentiyonla jiñi wen t'añ lajal bajche' tsa' su'bentiyob; pero ma'añic chuqui tsi' tajayob che' bʌ tsi' yu'biyob jiñi wen t'añ, come mach xuc'ulic tsi' ñopoyob. 
HEB.4.3	Pero joñonla mu' bʌ lac ñop Dios, ochemonla ba' mi laj c'aj la co, che' bajche' tsi' yʌlʌ:
HEB.4.3	“Mich'on tsa' c su'bu ti isujm,
HEB.4.3	Ma'añic mi caj cʌq'ueñob i c'aj i yoj.”
HEB.4.3	Anquese ujtemix i melbal c'ʌlʌl ti' tejchibal pañimil. 
HEB.4.4	Come am ba' ts'ijbubil jiñi t'añ cha'añ i wucp'ejlel q'uiñ:
HEB.4.4	“Dios tsi' c'aja i yoj che' ti wucp'ejlel q'uiñ che' bʌ ujtemix pejtelel i ye'tel.”
HEB.4.5	Ts'ijbubil ja'el:
HEB.4.5	“Ma'añic mi caj i yochelob ti c'aj-o.”
HEB.4.6	Che' ja'el añ to yaño' bʌ maxto bʌ ochemobic ti c'aj-o, ixcu jiñi ñaxaño' bʌ tsa' bʌ su'bentiyob jiñi wen t'añ, ma'añic tsi' tajayob c'aj-o come ti' caj xñusa t'añob, 
HEB.4.7	tsi' cha' wa'choco i yorajlel c'aj-o, “jiñi tsiji' bʌ wʌle”, che' bajche' tsi' su'bu ti' juñ David ti wi'il che' bʌ ñumeñix ca'bʌl ja'bil, tsi' yʌlʌ:
HEB.4.7	“Mi woli la' wu'biben i t'añ wʌle,
HEB.4.7	mach mi la' wʌc' ti tsʌts-an la' pusic'al.”
HEB.4.8	Come tsa'ic i tajayob c'aj-o jiñi israelob ti' tojlel Josué,
HEB.4.9	Tsiquil che' jiñi, añ to yam bʌ c'aj-o woli to bʌ i pijtañob jiñi i cha'año' bʌ Dios, 
HEB.4.10	come majqui jach mi' c'aj i yoj ti Dios, mi' c'aj i yoj ti ye'tel che' bajche' Dios tsi' c'aja i yoj che' bʌ ujtemix i ye'tel. 
HEB.4.11	La' lac cha'len wersa cha'añ mi laj c'aj la co, ame añic majch mi' yajlel ti mulil che' bajche' la' tatob tsa' bʌ i ñusʌbeyob i t'añ.
HEB.4.12	Come cuxul i t'añ Dios yic'ot wen p'ʌtʌl. Ñumen jay bajche' espada am bʌ i yej ti' cha'wejlel,
HEB.4.13	Ma'añic chuqui melbil i cha'añ Dios mucul bʌ ti' wut, laj tsiquil ti' wut pejtelel chuqui tac añ; wersa mi caj lac mel lac bʌ ti' tojlel jiñi mu' bʌ i laj q'uel lac melbal.
HEB.4.14	Come añ c'ax ñuc bʌ la caj Motomaj
HEB.4.15	Come ma'añic juntiquil c'ax ñuc bʌ la caj motomaj mach bʌ añic mi mejlel i coltañonla ti laj c'unlel, come jiñi ja'el tsa' pʌjyi ti mulil ti' chajp ti chajp, che' bajche' mi lac pʌjyel ti mulil; pero ma'añic tsi' jac'ʌ. 
HEB.4.16	Jiñi cha'añ yom ch'ejl lac pusic'al mi lac lʌc'tesan lac bʌ ba'añ i buchlib Dios cha'añ mi lac taj lac p'untʌntel yic'ot mi laj coltʌntel ti' yutslel i pusic'al ba' ora añ lac wocol.
HEB.5.1	Come pejtel ñuc bʌ motomaj yajcʌbil bʌ ti' tojlel wiñicob, añ ti' wenta cha'añ mi' melben i ye'tel Dios cha'añ i wenlel wiñicob, cha'añ mi' yʌq'ueñ i majtañ yic'ot tsʌnsʌbil bʌ i majtañ Dios cha'añ ñusʌbentel mulil, 
HEB.5.2	mi mejlel i p'untan jiñi mach bʌ añic i ña'tʌbal yic'ot jiñi woli bʌ ti sajtel, come wiñicʌch ja'el, 
HEB.5.3	jiñi cha'añ wersa yom mi' yʌq'ueñ i majtañ Dios cha'añ i bajñel mul, che' bajche' mi' yʌq'ueñ i majtañ cha'añ i mul yaño' bʌ.
HEB.5.4	Ma'añic majch mi' bajñel ch'ʌm jiñi ñuc bʌ e'tel, cojach jiñi mu' bʌ i pʌjyel ti Dios che' bajche' tsa' pʌjyi Aarón.
HEB.5.5	Cristo ja'el, ma'añic tsi' bajñel ñuq'uesa i bʌ cha'añ mi' bajñel otsan i bʌ ti c'ax ñuc bʌ Motomaj, pero Dios tsi' su'be:
HEB.5.5	“Jatet Calobilet;
HEB.5.5	wʌle tsa' ochiyon ti a Tat.”
HEB.5.6	Tsi' yʌlʌ ti yam bʌ salmo ja'el:
HEB.5.6	“Jatet motomajet ti pejtelel ora.
HEB.5.6	Wa'chocobilet ti' motomajil Melquisedec.”
HEB.5.7	Che' wʌ' to añ Jesús ti pañimil, ti wocol t'añ yic'ot i yuq'uel tsi' pejca Dios jiñi mu' bʌ i yʌc' ti colel ti' p'ʌtʌlel chʌmel; Dios tsi' yu'bibe i t'añ i Yalobil come uts'at tsi' jac'be i t'añ. 
HEB.5.8	Anquese Cristo jiñʌch i Yalobil Dios, cha'añ ti' caj i wocol tsi' wen ñopo i jac'ol t'añ;
HEB.5.9	che' bʌ tsa'ix ts'ʌctiyi pejtelel chuqui Dios tsi' yʌq'ue ti' wenta cha'añ mi' mel, tsa' ochi ti Xcoltaya cha'añ mi yʌq'ueñ i cuxtʌlel pejtelel jiñi mu' bʌ i jac'beñob i t'añ. 
HEB.5.10	Dios tsi' su'bu ti c'ax ñuc bʌ motomaj wa'chocobil bʌ ti' motomajil Melquisedec.
HEB.5.11	Añ to ca'bʌl chuqui com c su'beñet lojon,
HEB.5.12	Añix ora tsa' la' wu'bi jiñi t'añ, anquese i yorajlelix mi la' wochel ti xcʌntesa, pero añ to yom majqui mi' cha' cʌntesañetla c'ʌlʌl ti' cajibal isujmlel i t'añ Dios. La' wom to la' chu' yilal, come maxto mejlic la' c'ux waj. 
HEB.5.13	Come pejtelel majqui jach woli to ti chu', maxto wen yujilic bajche' yom mi' yajñel ti toj, come alʌl to.
HEB.5.14	Come jiñi waj jiñʌch i cha'añ jiñi tsa'ix bʌ i tajayob i colel, che' jiñi muq'uix i cʌn jiñi wen bʌ yic'ot chuqui jiñi mach weñic.
HEB.6.1	Jiñi cha'añ mach yomix mi lac chʌn jal-añ ti' ñopol i cajibal isujmlel Cristo, la'ix wen sojlic ti lac pusic'al pejtelel isujmlel, mach jiñic jach i tejchibal
HEB.6.2	jiñi la' cʌntesʌntel ti ch'ʌmja'
HEB.6.3	Pero añ to yom mi la' taj la' colel ti Cristo, la lac ñop ti pejtelel che' bajche' yom Dios.
HEB.6.4	Jiñi mu' bʌ i cha' cʌyob Dios, ¿bajche' mi caj i cha' ñopob? Tsa'ix i cʌn q'ueleyob i sʌclel,
HEB.6.5	tsi' mulayob jiñi uts'at bʌ i t'añ Dios, tsi' yu'biyob i p'ʌtʌlel i yumʌntel mu' to bʌ caj i tilel, 
HEB.6.6	pero mi tsa' cha' yajliyob, mach mejlix lac chʌn ñijcʌbeñob i pusic'al cha'añ mi' cha' sutq'uiñob i bʌ, come woli' cha' ch'ijob ti cruz i Yalobil Dios yilal, woli' i cha' ac'ob ti wajlentel. 
HEB.6.7	Dios mi' yʌq'ueñ i bendición jiñi lum
HEB.6.8	pero mi woli jach i yʌc' ti colel pimel am bʌ i ch'ixal,
HEB.6.9	C'uxbibilet bʌ la, anquese che'ʌch wolic su'beñet lojon, cujil lojon cha'añ uts'at añetla, woli la' wʌc' la' wut ti uts'at come coltʌbiletixla, 
HEB.6.10	come Dios mach jontolic, mach ñajʌyic i cha'añ jiñi wen bʌ la' melbal yic'ot la' c'uxbiya, come ti' c'aba' Dios tsa' la' colta i cha'año' bʌ, c'ʌlʌl wʌle woli to la' coltañob. 
HEB.6.11	Pero com lojon chʌn bʌxetla ti jujuntiquiletla c'ʌlʌl jinto mi la' chʌmel, cha'añ che' jiñi mi la' taj pejtelel jiñi woli bʌ la' pijtan, 
HEB.6.12	mach comic lojon cha'añ mi la' ts'u'b-an, pero tsajcanla majlel jiñi woli bʌ i yʌq'ueñtelob pejtelel jiñi albil bʌ i cha'añ Dios, come mi' chʌn pijtañob ti' xuc'tʌlel i pusic'al jiñi woli bʌ i ñopob.
HEB.6.13	Dios tsi' yʌq'ue Abraham jiñi xuc'ul bʌ i t'añ, i bajñel jach tsi' xuc'choco i t'añ, come ma'añic yam bʌ ñuc bʌ che' bajche' Dios tsa' bʌ mejli i xuc'chocon, 
HEB.6.14	tsi' su'be Abraham: “Ti isujm ca'bʌl mi caj cʌq'ueñet bendición, mi caj c wen p'ojlesʌbeñet a p'olbal.” 
HEB.6.15	Abraham jal tsi' pijta ti' xuc'tʌlel i pusic'al, Dios tsi' ts'ʌctesa chuqui albil i cha'añ. 
HEB.6.16	Ti isujm, wiñicob mi' tajbeñob i c'aba' jiñi ñumen ñuc bʌ cha'añ mi' xuc'chocoñob i t'añ, che' mi' xuc'chocoñob ti' c'aba' yam bʌ, ma'añix majch mi mejlel i jem. 
HEB.6.17	Dios yom i wen tsictesan cha'añ mach mejlic ti jejmel i t'añ, pejtelel mu' bʌ i ñopob mi caj i yʌq'ueñtelob chuqui albil i cha'añ, jiñi cha'añ tsi' bajñel taja i c'aba' cha'añ mi' xuc'chocon i t'añ, 
HEB.6.18	Dios mach mejlic i cha'len lot, añ cha'chajp mach bʌ yujilic q'uextʌyel, jiñʌch i xuc'tʌlel i pusic'al yic'ot jiñi albil bʌ i t'añ, jiñi cha'añ joñonla tsa' bʌ lac taja laj coltʌntel ti Dios, mi lac taj i ñuq'uesʌntel lac pusic'al cha'añ mi lac chʌn pijtan jiñi su'bebilon bʌ la. 
HEB.6.19	Jiñi lac pijtaya, jiñʌch mu' bʌ i tsʌts xuc'chocoñonla, mi' yʌc'onla ti ochel ti junwejl pisil bʌ tsalʌl
HEB.6.20	ba' tsa' ñaxan ochi Jesús cha'añonla, tsa' ochi ti c'ax ñuc bʌ Motomaj lac cha'añ ti pejtelel ora, lajal che' bajche' i motomajil Melquisedec.
HEB.7.1	Che' bʌ tsi' mʌlʌ Abraham jiñi guerra ti' tojlel jiñi reyob, Melquisedec tsa' tili cha'añ mi' taj che' wolix i sujtel; Melquisedec jiñʌch i rey ti Salem, i motomaj jiñi Ñuc bʌ Dios. Melquisedec tsi' yʌq'ue Abraham i yutslel i t'añ. 
HEB.7.2	Abraham tsi' yʌq'ue i diezmojlel pejtel i chu'bʌañ tsa' bʌ i taja ti guerra; añ isujmlel i c'aba' Melquisedec ti lac t'añ, jiñʌch Toj bʌ Rey am bʌ ti Salem.
HEB.7.3	Ma'añic majqui yujil majqui i tat i ña', ma'añic tsa' tajle i c'aba' i ñojte'elob; ma'añic majqui yujil baqui ora tsi' yila pañimil, mi jiñic jax baqui ora tsa' chʌmi; jiñi cha'añ lajalʌch bajche' i Yalobil Dios, Motomaj ti pejtelel ora.
HEB.7.4	Ña'tanla i ñuclel jiñi Melquisedec, Abraham jiñi lac pʌq'uil tsi' yʌq'ue i diezmojlel pejtelel chuqui tsi' taja ti guerra. 
HEB.7.5	Isujm, ts'ijbubil ti jiñi mandar cha'añ añ ti' wenta i p'olbal Leví
HEB.7.6	Pero jiñi Melquisedec mach i p'olbalic Leví, pero tsi' ch'ʌmbe i diezmojlel i chu'bʌañ Abraham, tsi' yʌq'ue i yutslel i t'añ jiñi am bʌ i cha'añ jiñi albil bʌ t'añ. 
HEB.7.7	Isujm, jiñi ñuc bʌ mi' yʌq'ueñ i yutslel i t'añ jiñi mach bʌ wen ñuquic. 
HEB.7.8	Isujm, mi' ch'ʌmob diezmo i p'olbal levijob yujilo' bʌ chʌmel; pero mi' su'beñonla i ts'ijbujel Dios chʌn cuxul to Melquisedec. 
HEB.7.9	Mi mejlel la cʌl: Jiñi Leví (i ñojte'el jiñi mu' bʌ i ch'ʌmob diezmo) añ to ti Abraham ba' ora tsi' yʌq'ue
HEB.7.10	come jiñi Leví loq'uemʌch ti' p'olbal Abraham, che' jiñi ya' to añ Leví ti' bʌc'tal Abraham che' bʌ tsa' majli i taj Melquisedec.
HEB.7.11	Dios tsi' yʌq'ue israelob jiñi ts'ijbubil bʌ mandar ti' wenta i p'olbal Leví, tsi' wa'choco motomaj tilemo' bʌ ti Aarón, i yalobil bʌ Leví; tsa'ic mejli i toj-esan wiñicob ili motomaj tilem bʌ ti' p'olbal Leví, che' jiñi ¿chuqui to i c'ʌjñibal tsi' wersa choco tilel yam bʌ motomaj wa'chocobil bʌ ti' motomajil Melquisedec? 
HEB.7.12	Come che' bʌ tsa' q'uextʌyi i motomajil i p'olbal Aarón, jiñi mandar tsa' wersa q'uextʌyi ja'el; 
HEB.7.13	pero jiñi lac Yum che' bajche' mi' su'beñonla ti' ts'ijbujel, tilemʌch ti Judá, jiñʌch yam bʌ junmojt israelob ba' ma'añic mi juntiquilic tsa' bʌ i cha'le i ye'tel ti motomaj ti' t'ejl i pulʌntib
HEB.7.14	Come ña'tʌbil lac cha'añ tsa' tili lac Yum ti' p'olbal Judá, pero Moisés ma'añic tsi' yʌlʌ mi tal motomaj
HEB.7.15	Tsiquil che' jiñi tsa'ix tejchi yam bʌ motomaj che' bajche' Melquisedec, 
HEB.7.16	che' bʌ tsa' ochi ti motomaj, mach wa'chocobilic i cha'añ wiñicob che' bajche' ts'ijbubil ti mandar, pero wa'chocobil ti Motomaj yic'ot i p'ʌtʌlel i cuxtʌlel mach bʌ yujilic jilel. 
HEB.7.17	Ti salmo tsi' taja ti t'añ Cristo che' bʌ tsi' yʌlʌ:
HEB.7.17	“Motomajet ti pejtelel ora.
HEB.7.17	Wa'chocobilet ti' motomajil Melquisedec.”
HEB.7.18	Isujm tsa' q'uextʌyi jiñi ñaxan bʌ mandar come ma'añic i p'ʌtʌlel, yic'ot ma'añix i c'ʌjñibal, 
HEB.7.19	come i mandar Moisés ma'añic tsa' mejli i coltañonla, pero tsa' tili wen uts'at bʌ lac pijtaya yic'ot Cristo, jiñi cha'añ mi mejlel lac lʌc'tesan lac bʌ ba'añ Dios.
HEB.7.20	Dios tsi' yʌc'ʌ i t'añ che' bʌ tsa' ochi Cristo ti motomaj, 
HEB.7.21	mach che'ic tsi' mele ti' tojlel yam bʌ motomajob che' bʌ tsa' ochiyob ti' ye'tel, pero Dios tsi' yʌc'ʌ i t'añ ti' tojlel Jesús, tsi' su'be:
HEB.7.21	“A Yum Dios tsa'ix i yʌc'ʌ i t'añ, ma'añic mi' q'uextan i pusic'al:
HEB.7.21	Jatet motomajet ti pejtelel ora,
HEB.7.21	wa'chocobilet ti' motomajil Melquisedec.”
HEB.7.22	Jiñi cha'añ la cujil ñumen wen jiñi tsiji' bʌ xuc'ul bʌ t'añ, come mi' xuc'chocontel ti Jesús. 
HEB.7.23	Ti ñaxan ca'bʌl motomaj tsa' wa'chocontiyob, come mach jalic tsa' ajñiyob ti' ye'tel, tsa' chʌmiyob ti jujuntiquil. 
HEB.7.24	Pero Cristo cuxul ti pejtelel ora, jiñi cha'añ ma'añic mi' q'uextʌyel i motomajil. 
HEB.7.25	Jiñi cha'añ mi mejlel i junyajlel coltañ pejtelel jiñi mu' bʌ i lʌc'tesañob i bʌ ba'añ Dios ti' tojlel Jesús, come chʌn cuxul ti pejtelel ora, woli' chʌn tajob ti oración ti' tojlel Dios.
HEB.7.26	Jesús jiñʌch c'ax ñuc bʌ la caj Motomaj jiñi yom bʌ lac cha'añ, come ch'ujulʌch, ma'añic i jontolil, sʌc i pusic'al, mach xmulilic, tsa'ix aq'uenti i ñuclel ti panchan; 
HEB.7.27	mach wersajic mi' tsʌnsʌben i majtañ Dios ti jujump'ejl q'uiñ che' bajche' yam bʌ motomajob, ñaxan tsi' tsʌnsʌbeyob i majtañ Dios cha'añ i bajñel mul, ti wi'il cha'añ i mul i pi'ʌlob, pero Jesús tsi' tojo' lac mul che' bʌ tsi' yʌc'ʌ i bʌ ti chʌmel che' bajche' tsʌnsʌbil bʌ i majtañ Dios; jasʌl junyajl tsa' chʌmi. 
HEB.7.28	Jiñi mandar mi' wa'chocon ti ñuc bʌ motomaj wiñicob año' bʌ i c'unlel i pusic'al; pero ti wi'il Dios tsi' wa'choco i Yalobil jiñi toj bʌ ti pejtelel ora.
HEB.8.1	Añ ñuc bʌ isujmlel jiñi woli bʌ c su'b lojon tilel, jiñʌch iliyi: Añ c'ax ñuc bʌ la caj motomaj tsa' bʌ buchle ti' ñoj jiñi C'ax Ñuc bʌ woli bʌ ti yumʌntel ya' ti panchan. 
HEB.8.2	Woli' mel i ye'tel ti motomaj ya' ti jiñi C'ax Ch'ujul bʌ Ajñibʌl,
HEB.8.3	Come ti' pejtelel ñuc bʌ motomajob añob i ye'tel cha'añ mi' yʌq'ueñob Dios i majtañ yic'ot tsʌnsʌbil bʌ i majtañ; jiñi cha'añ, jiñi ñuc bʌ lac Motomaj wersa añ chuqui mi' yʌq'ueñonla ja'el. 
HEB.8.4	Wʌ'ic añ ti pañimil Jesús, mach motomajic, come wʌ'ʌch añ motomajob mu' bʌ i yʌq'ueñob i majtañ che' bajche' ts'ijbubil ti' mandar Moisés. 
HEB.8.5	Pero jiñi motomajob woli' jach i pʌsob i yejtal yic'ot i yʌxñʌlel
HEB.8.6	Pero jiñi c'ax ñuc bʌ la caj motomaj tsa'ix i taja ñumen ñuc bʌ i ye'tel cha'añ mi yʌq'ueñonla ñumen wen bʌ xuc'ul bʌ t'añ ti' tojlel Dios cha'añ mi lac pijtan chuqui tac uts'at, albil bʌ i cha'añ Dios.
HEB.8.7	Come tsa'ic mejli i coltañonla jiñi ñaxan bʌ xuc'ul bʌ t'añ che' jiñi ma'añic tsa' ajq'ui i cha'p'ejlel, 
HEB.8.8	pero Dios tsi' q'uele wiñicob x'ixicob che' bʌ mach tojobic, tsi' yʌlʌ:
HEB.8.8	“Awilan, tal i yorajlel,
HEB.8.8	mi caj c wa'chocon tsijib xuc'ul bʌ t'añ yic'ot i p'olbal Israel yic'ot i p'olbal Judá.
HEB.8.9	Mach lajalic bajche' jiñi xuc'ul bʌ t'añ tsa' bʌ c mele yic'ot i ñojte'elob,
HEB.8.9	che' bʌ tsa' c chucbeyob i c'ʌb, cha'añ mic pʌyob loq'uel ti' lumal Egipto,
HEB.8.9	ma'añic tsi' wen jac'ʌyob,
HEB.8.9	jiñi cha'añ tsa' c tʌts'ʌ c bʌ ti' tojlelob, che'en lac Yum.
HEB.8.10	Mi caj c mel yam bʌ xuc'ul bʌ t'añ yic'ot jiñi israelob
HEB.8.10	che' ñumeñix ca'bʌl q'uiñ:
HEB.8.10	Mi caj cotsʌbeñob c mandar ti' ña'tʌbal
HEB.8.10	yic'ot mi caj c ts'ijbubeñob ti' pusic'al,
HEB.8.10	mi caj i c'uxbiñoñob come i Dioson,
HEB.8.10	mi caj c cha'añiñob.
HEB.8.11	Mach wersajix mi caj i cʌntesan i pi'ʌlob mi i yerañob.
HEB.8.11	Ma'añic majqui mi caj i chʌn al: Ñopo lac Yum,
HEB.8.11	come ti' pejtelelob mi caj i ñopoñob,
HEB.8.11	jiñi alʌlob yic'ot jiñi ñoxobix bʌ,
HEB.8.12	come mi caj c ñusʌbeñob i mul,
HEB.8.12	ma'añic mi caj c chʌn ña'tʌbeñob i mul mi i jontolil.”
HEB.8.13	Che' bʌ tsi' yʌlʌ tsijib jiñi pacto,
HEB.9.1	Jiñi cha'añ ti ili ora Dios tsi' yʌq'ueyonla mandar yic'ot jiñi ñaxan bʌ xuc'ul bʌ t'añ, tsi' cʌntesayonla bajche' yom mi lac ch'ujutesan yic'ot bajche' yom mi' yujtel i ye'tel ti ch'ujul bʌ ajñibʌl ila ti pañimil,
HEB.9.2	tsa' mejli jiñi pisil bʌ otot che' bajche' iliyi, ya' ti ñaxan bʌ i mal i c'aba' Ch'ujul bʌ Ajñibʌl ya'añ jiñi lámpara
HEB.9.3	Añ yam bʌ i mal ti' pat i cha'tsajlel bʌ i mal jiñi pisil bʌ otot i c'aba' C'ax Ch'ujul bʌ Ajñibʌl. 
HEB.9.4	Ya'añ i pulʌntib pom melbil bʌ ti oro yic'ot caxajte'
HEB.9.5	Ya' ti' pam jiñi caxajte' añ i yejtal querubiñob
HEB.9.6	Che' chajpʌbilix jiñi otot, muq'uix i yochelob jiñi motomajob ti jiñi ñaxan bʌ i mal cha'añ mi' melob i ye'tel ti jujump'ejl q'uiñ. 
HEB.9.7	Pero ti' cha'tsajlel i mal jiñi otot, cojach mi' yochel jiñi ñuc bʌ motomaj junyajl ti jump'ejl ja'b, pero wersa yom mi' ch'ʌm ochel ch'ich' mu' bʌ i yʌc' cha'añ i bajñel mul yic'ot i mul wiñicob x'ixicob che' mach tsajilobic i cha'añ. 
HEB.9.8	Che' bajche' jiñi, jiñi Ch'ujul bʌ Espíritu mi' yʌq'ueñonla lac ña'tan maxto tsictiyemic bajche' mi caj la cochel ti jiñi C'ax Ch'ujul bʌ Ajñibʌl che' wa'al to jiñi ñaxan bʌ otot. 
HEB.9.9	Jiñi pisil bʌ otot, jiñʌch i yejtal jiñi isujm bʌ otot mu' bʌ i yʌq'ueñonla Cristo wʌle; ti jiñi pisil bʌ otot tsa' aq'uenti Dios i majtañ tac yic'ot tsʌnsʌbil bʌ i majtañ mach bʌ mejlic i junyajlel ñʌch'chocobeñob i pusic'al jiñi mu' bʌ i cha'leñob ch'ujutesaya. 
HEB.9.10	Ili waj yic'ot jiñi japbil tac bʌ i melbal jach wiñicob, mi' pocob ti ja', pero i yejtal jach jiñi mero isujm bʌ, che' mi' tilel jiñi isujm bʌ, mux i jilel i c'ʌjñibal jiñi yam bʌ.
HEB.9.11	Wʌle tsa'ix tili Cristo, jiñi c'ax ñuc bʌ la caj motomaj mu' bʌ i yʌq'ueñonla jiñi uts'at bʌ, come jiñi otot ba' mi' mel i ye'tel ñumen ñuc yic'ot wen ts'ʌcʌl melbil, jiñʌch mero i chumlib Dios, mach melbilic ti c'ʌbʌl che' bajche' jiñi melbil bʌ ti pañimil. 
HEB.9.12	Tsa' junyajlel ochi Cristo ya' ti c'ax Ch'ujul bʌ Ajñibʌl, mach cha'añic mi yʌc' i ch'ich'el alʌ chivo mi alʌ tat wacax, pero yic'ot i bajñel ch'ich'el tsa' ochi ti jiñi c'ax Ch'ujul bʌ Ajñibʌl ya' ti chañ, come tsi' mʌñʌyonla cha'añ mi la cajñel yic'ot ti pejtelel ora. 
HEB.9.13	I ch'ich'el tat wacax yic'ot i ch'ich'el alʌ chivo
HEB.9.14	Pero ñumen i c'ʌjñibal i ch'ich'el Cristo,
HEB.9.15	Jiñi cha'añ Cristo tsi' mele jiñi tsijib bʌ xuc'ul bʌ t'añ cha'añ mi' yʌq'ueñtelob jiñi pʌybilo' bʌ ti Dios jiñi bendición tsa' bʌ i wʌn ña'ta i yʌq'ueñob, añ i p'ʌtʌlel Cristo cha'añ mi' mel iliyi, come tsa' chʌmi cha'añ mi' ñusʌbeñob i mul jiñi añob to bʌ ti' wenta ñaxan bʌ xuc'ul bʌ t'añ,
HEB.9.16	che' añ majqui mi' chʌmel, mi tsa'ix i wʌn mele ts'ijbubil bʌ juñ ba' mi' yʌl cha'añ woli' t'ox i chu'bʌañ, che' jiñi ma'añic majqui mi' mejlel i ch'ʌm jinto mi' chʌmel i yum jiñi chu'bʌañʌl. 
HEB.9.17	Che' chʌmeñix mux i yujtel che' bajche' ts'ijbubil, mach mejlic i ch'ʌmbentel i chu'bʌañ che' cuxul to i yum tsa' bʌ i ts'ijba.
HEB.9.18	Jiñi ñaxan bʌ xuc'ul bʌ t'añ ja'el ma'añic i p'ʌtʌlel jinto tsa' bejq'ui ch'ich'. 
HEB.9.19	Moisés tsi' su'bu pejtelel i mandar Dios ti' tojlel pejtelel wiñicob; ti wi'il tsi' ch'ʌmʌ i ch'ich'el alʌ wacax yic'ot i ch'ich'el chivo yic'ot ja', yic'ot chʌchʌc bʌ i tsutsel tʌñʌme', yic'ot pimel cha'añ mi' tsijcan i juñilel mandar yic'ot pejtelel wiñicob x'ixicob. 
HEB.9.20	Tsi' yʌlʌ: “Jiñʌch i ch'ich'el alʌc'ʌl cha'añ mi' ts'ʌctiyel jiñi xuc'ul bʌ t'añ tsa' bʌ i yʌlʌ Dios che' bʌ tsi' yʌq'ueyetla i mandar.” 
HEB.9.21	Che' ja'el tsi' tsijca ti ch'ich' jiñi pisil bʌ otot yic'ot pejtelel i bʌl mu' bʌ i c'ʌjñel ti' ye'tel Dios. 
HEB.9.22	Che' bajche' mi' yʌl jiñi mandar, cojach yic'ot ch'ich' mi' sʌc-esʌntel ti pejtelel; machic mi' bejq'uel i ch'ich'el i majtañ Dios, ma'añic i ñusʌntel mulil.
HEB.9.23	Che' bajche' jiñi tsa' wersa sʌc-esʌnti jiñi tabernáculo yic'ot i bʌl, jiñʌch i yejtal chuqui tac añ ti panchan; pero tsa' sʌc-esʌnti i cha'año' bʌ Dios yic'ot yam bʌ tsʌnsʌbil bʌ i majtañ Dios, ñumen wen bʌ.
HEB.9.24	Come Cristo ma'añic tsa' ochi ti Ch'ujul bʌ Ajñibʌl melbil bʌ ti c'ʌbʌl, i yejtal jach bʌ panchan, tsa' ochi ti panchan, jiñʌch jiñi mero Ch'ujul bʌ Ajñibʌl ba' woli' pʌs i bʌ ti' tojlel Dios cha'añ mi' c'ajtin laj coltʌntel.
HEB.9.25	Junyajl jach tsa' ochi ti panchan cha'añ mi' yʌc' i bʌ che' bajche' tsʌnsʌbil bʌ i majtañ, mach che'ic bajche' jiñi ñuc bʌ motomaj mu' bʌ i yochel ti jujump'ejl ja'b ti C'ax Ch'ujul bʌ Ajñibʌl yic'ot ch'ich', mach bʌ i ch'ich'elic. 
HEB.9.26	Che'ic bajche' jiñi, wersa yom mi' chʌmel Cristo ti jujunmuc' c'ʌlʌl ti' cajibal pañimil; pero mach che'ic, jasʌl junyajl tsa' tsictiyi Cristo che' lʌc'ʌlix jiñi cojix bʌ q'uiñ tac, tsi' yʌc'ʌ i bʌ ti tsʌnsʌntel cha'añ mi' jisʌbeñonla lac mul. 
HEB.9.27	Che' bajche' junyajl jach mi' chʌmelob wiñicob x'ixicob, che' mi' yujtelob ti chʌmel, mi' melob i bʌ, 
HEB.9.28	che' ja'el, Cristo junyajl jach tsa' ajq'ui cha'añ mi' cuchbeñob i mul ca'bʌlob,
HEB.10.1	Come i mandar Moisés cojach mi' pʌsbeñonla i yʌxñʌlel jiñi mu' to bʌ caj i tilel,
HEB.10.2	Tsa'ic mejli i sʌc-esan jiñi mu' bʌ i ch'ujutesañob Dios, jasʌl junyajl tsi' tsʌnsʌbeyob i majtañ. Che'ic jiñi tsa' junyajlel ñusʌbentiyob i mul. 
HEB.10.3	Pero che' mi' chʌn tsʌnsʌbeñob i majtañ Dios ti jujump'ejl ja'b, jiñʌch cha'añ mi' chʌn ña'tʌntel añʌch mulil, 
HEB.10.4	come i ch'ich'el tat wacax yic'ot i ch'ich'el tat chivo mach mejlic i junyajlel jisan mulil.
HEB.10.5	Jiñi cha'añ, che' bʌ tsa' tili Cristo ti pañimil, tsi' yʌlʌ:
HEB.10.5	“Mach a womic tsʌnsʌbil bʌ a majtañ yic'ot ofrenda.
HEB.10.5	Pero tsa' wʌq'ueyon c bʌc'tal.
HEB.10.6	Ma'añic ma' mulan pulbil bʌ a majtañ yic'ot yan tac bʌ mu' bʌ i yʌq'ueñetob cha'añ ma' ñusʌbeñob i mul.
HEB.10.7	Jiñi cha'añ tsa' cʌlʌ: Awilan, c Dios,
HEB.10.7	tsa'ix tiliyon cha'añ mic mel chuqui a wom,
HEB.10.7	che' bajche' ts'ijbubil ti bʌlbil bʌ juñ.”
HEB.10.8	Ti ñaxan tsi' yʌlʌ: “Mach a womic tsʌnsʌbil bʌ a majtañ yic'ot alʌc'ʌl mu' bʌ i yʌq'ueñetob ti a majtañ, yic'ot pulbil bʌ a majtañ, yic'ot yan tac bʌ cha'añ ma' ñusʌbeñob i mul, mach che'ic ma' mulan”, anquese ti pejtelel ili majtañʌl mi' yʌc'ob che' bajche' mi' yʌl jiñi mandar. 
HEB.10.9	Ti wi'il tsi' yʌlʌ: “Awilan, tsa' tiliyon cha'añ mic mel chuqui a wom Dios”, che' bajche' jiñi, tsi' jisa jiñi ñaxan bʌ mandar cha'añ mi' wa'chocon jiñi tsiji' bʌ. 
HEB.10.10	Wʌle sʌc-esʌbiloñixla che' bajche' yom Dios cha'añ ti' caj tsi' yʌc'ʌ junyajl jach i bʌc'tal Jesucristo che' bʌ tsa' chʌmi cha'añonla.
HEB.10.11	Pejtel motomaj ti' tojlel judíojob ti jujump'ejl q'uiñ mi' chʌn aq'ueñob jiñi jach bʌ majtañʌl, anquese iliyi mach mejlic i wis jisan mulil.
HEB.10.12	Pero Cristo junyajl tsi' yʌc'ʌ i bʌ ti' majtañ Dios cha'añ mi' toj lac mul ti pejtelel ora, che' bʌ tsa' ujti i yʌc' i bʌ, tsa' buchle ya' ti' ñoj Dios. 
HEB.10.13	Ya' buchul woli ti pijt jinto mi' t'uchtʌntel
HEB.10.14	come ti jump'ejl jach i majtañ Dios, tsi' junyajlel wen'esʌbeyob i pusic'al jiñi sʌc-esʌbilobix bʌ i cha'añ.
HEB.10.15	Che'ʌch mi' su'beñonla jiñi Ch'ujul bʌ Espíritu; ñaxan tsi' yʌlʌ:
HEB.10.16	“Jiñʌch xuc'ul bʌ c t'añ mu' bʌ caj c mel yic'otob
HEB.10.16	che' ñumeñix ca'bʌl q'uiñ, che'en lac Yum:
HEB.10.16	mi caj cotsʌbeñob c mandar ti' pusic'al,
HEB.10.16	yic'ot mi caj c ts'ijbubeñob ti' ña'tʌbal.”
HEB.10.17	Tsi' cha' alʌ:
HEB.10.17	“Ma'añic mi caj c chʌn ña'tʌbeñob i mul yic'ot i jontolil.”
HEB.10.18	Che' ñusʌbilix lac mul, mach chʌn yomix i majtañ Dios cha'añ mulil.
HEB.10.19	Jiñi cha'añ, hermañujob, añ lac librejlel cha'añ mi lac cochel ti jiñi C'ax Ch'ujul bʌ Ajñibʌl cha'añ ti' ch'ich'el Jesucristo, 
HEB.10.20	ti jiñi tsiji' bʌ bij, jiñi cuxul bʌ tsa' bʌ i jambeyonla Jesús, wʌle mi mejlel laj c'axel ti junwejl pisil,
HEB.10.21	Che' ja'el añ lac cha'añ c'ax ñuc bʌ Motomaj mu' bʌ i cʌntan i cha'año' bʌ Dios. 
HEB.10.22	Jiñi cha'añ la' lac lʌc'tesan lac bʌ ba'añ Dios ti jump'ejl lac pusic'al, mach yomic tilebixel lac pusic'al che' mi lac ñop, yom sʌc-esʌbil lac pusic'al ti leco tac bʌ lac ña'tʌbal yic'ot yom pocbil lac bʌc'tal ti yʌx bʌ ja'.
HEB.10.23	La' lac chʌn ac' ti lac pusic'al chuqui ñopol lac cha'añ woli bʌ lac pijtan, come xuc'ul jiñi tsa' bʌ i yʌc'ʌ i t'añ. 
HEB.10.24	La' laj coltañ lac bʌ ti pejtelel chuqui wen, cha'añ mi laj c'uxbin lac bʌ bajche' yom yic'ot wen bʌ lac melbal, 
HEB.10.25	mach yomic mi laj cʌy lac tempan lac bʌ che' bajche' mi' melob lamital, la' lac ch'ejl-esan lac bʌ; cojco che' wolix laj q'uel woli ti lʌc'tiyel jiñi cojix bʌ q'uiñ.
HEB.10.26	Mi añ majch mi' chʌn cha'len mulil cha'añ jach yom i pusic'al che' cʌñʌlix i cha'añ isujmlel, wolix i ñusan Cristo tsa' bʌ i tojbe i mul. Ma'añix majch mi caj i chʌn tojben i mul; 
HEB.10.27	añ jach bʌbʌq'uen bʌ i pijtaya ba' mi caj i tojob i mul ti' c'ʌc'al i mich'ajel Dios pejtel i contrajob.
HEB.10.28	Majqui jach tsi' ñusʌbe i mandar Moisés, tsa' tsʌnsʌnti che' bʌ añ cha'tiquil uxtiquil tsa' bʌ i tsictesʌbeyob i mul, ma'añic majch tsi' p'unta.
HEB.10.29	¿Mach ba ñumeñic mi caj i toj i mul jiñi mu' bʌ i ts'a'len i Yalobil Dios, jiñi mu' bʌ ñusan jiñi xuc'ul bʌ t'añ yic'ot i ch'ich'el mu' bʌ i sʌc-esañonla, yic'ot jiñi woli' bʌ i ts'a'len jiñi Espíritu woli bʌ i pʌyonla ti' yutslel i pusic'al? 
HEB.10.30	La cujil jiñʌch lac Yum tsa' bʌ i yʌlʌ: “Joñon mij q'uextan jontolil; joñon mi caj cʌq'uen i toj.” Tsi' cha' alʌ: “Lac Yum mi caj i mel i cha'año' bʌ.”
HEB.10.31	Bʌbʌq'uen jax muq'uic i yʌq'ueñonla lac toj lac mul jiñi cuxul bʌ Dios.
HEB.10.32	Cha' ña'tanla bajche' tsa' la' mele ti yam bʌ ora, che' bʌ tsa' la' ch'ʌmbe isujm, chʌn xuc'uletla yic'ot lac Yum anquese ca'bʌl jax tsa' la' ñusa wocol, 
HEB.10.33	tsa' wajlentiyetla, tsa' tic'lʌntiyetla ti' wut ca'bʌlob, yaño' bʌ tsi' temeyob i bʌ yic'ot jiñi tsa' bʌ tic'lʌntiyob, 
HEB.10.34	come tsa' la' p'unta jiñi tsa' bʌ mʌjquiyob, che' bʌ tsa' xujch'inti la' chu'bʌañ tsa' la' cuchu yic'ot i tijicñʌyel la' pusic'al, come la' wujil añ ñumen wen bʌ la' chu'bʌañ ti panchan mach bʌ yujilic jilel. 
HEB.10.35	Jiñi cha'añ mach mi la' sʌt i ch'ejlel la' pusic'al, come añʌch ñuc bʌ la' chobejtʌbal woli bʌ la' pijtan, 
HEB.10.36	yom chʌn xuc'uletla ti' cuchol wocol cha'añ mi la' taj chuqui tac albil i cha'añ Dios che' bʌ tsa'ix la' mele chuqui yom Dios.
HEB.10.37	Come jumuc' to mi caj i tilel jiñi tal bʌ,
HEB.10.37	mach jalix mi caj i tilel.
HEB.10.38	“Jiñi toj bʌ i pusic'al cuxul mi' yajñel cha'añ tsi' ñopo Dios.
HEB.10.38	Pero mi tsi' cʌyʌ i ñopon, mach tijicñayic mi caj q'uel.”
HEB.10.39	Pero mach lajaloñicla bajche' jiñi mu' bʌ i cha' cʌy i ñopob, mu' bʌ i majlelob ti c'ajc, joñonla mi lac ñop Dios mu' bʌ i coltañ lac ch'ujlel.
HEB.11.1	Jiñi mu' bʌ i ñop Dios, xuc'ul i pusic'al mi' pijtan jiñi mu' bʌ caj yʌq'ueñtel; mi' ñop ti isujm tal jiñi maxto bʌ tsiquilic.
HEB.11.2	Che'ʌch tsi' ñopoyob Dios jiñi ñaxan bʌ wiñicob, jiñi cha'añ Dios tsi' q'ueleyob ti uts'at.
HEB.11.3	Cha'añ tsa'ix lac ñopo Dios, jiñi cha'añ la cujil tsa' mejli pañimil ti' p'ʌtʌlel jach i t'añ
HEB.11.4	Cha'añ tsi' ñopo Dios Abel tsi' yʌq'ue ñumen wen bʌ i majtañ bajche' Caín, jiñi cha'añ Dios tsi' q'uele ti toj, tsi' su'bu cha'añ uts'at i majtañ tsa' bʌ i yʌc'ʌ Abel; anquese chʌmeñix, woli to i cʌntesañonla cha'añ tsi' ñopo Dios.
HEB.11.5	Cha'añ tsi' ñopo Dios Enoc ma'añic tsa' chʌmi, cuxul tsa' pʌjyi letsel ti panchan, ma'añix majch tsa' mejli i chʌn q'uel, come Dios tsi' pʌyʌ letsel; ts'ijbubilix uts'at tsa' ajñi Enoc yic'ot Dios wʌ' ti pañimil, tsi' tijicñesʌbe i pusic'al. 
HEB.11.6	Mi ma'añic mi lac ñop Dios, mach mejlic i q'uelonla ti uts'at, come majqui jach yom i cʌn Dios, wersa mi' ñop mi añ Dios, come jiñʌch mu' bʌ i yʌq'ueñ i chobejtʌbal majqui jach mi' tsajcan.
HEB.11.7	Noé tsi' ñopo Dios, jiñi cha'añ tsi' jac'be i t'añ ba' ora tsi' su'be chuqui mi' caj ti ujtel che' maxto tsiquilic, tsi' mele jiñi colem barco cha'añ mi' coltañ pejtelel año' bʌ ti' yotot. Cha'añ tsi' ñopo Dios, Noé tsi' tsictesʌbeyob i mul pejtelel año' bʌ ti pañimil, tsa' aq'uenti toj bʌ i pusic'al cha'añ mi' yochel ti' cha'añ bʌ Dios yic'ot pejtel mu' bʌ i ñopob.
HEB.11.8	Abraham tsi' ñopo Dios, jiñi cha'añ tsi' jac'ʌ i pʌyol, tsa' majli i taj i lum tsa' bʌ su'benti mi caj i yʌq'ueñtel; tsa' loq'ui ti' lumal anquese mach yujilic baqui woli' majlel.
HEB.11.9	Cha'añ tsi' ñopo Dios, Abraham tsa' chumle ya' ti jiñi yajcʌbil bʌ lum che' bajche' tsi' su'be lac Yum, ya' tsa' chumle ti' lumal yam bʌ yumʌlob, tsa' chumle ti pisil bʌ otot che' bajche' Isaac yic'ot Jacob tsa' bʌ aq'uentiyob jiñi jach bʌ t'añ albil bʌ cha'añ Dios, 
HEB.11.10	come Abraham tsi' pijta jiñi tejclum
HEB.11.11	Che' ja'el Sara tsi' ñopo Dios, anquese to'ol wa'al jach bʌ x'ixic, pero tsa' aq'uenti i p'ʌtʌlel cha'añ mi cʌntan yic'ot cha'añ mi yilan pañimil i yalobil,
HEB.11.12	Jiñi cha'añ anquese wen ñoxix Abraham, tsa' ochi ti' tat ca'bʌl i p'olbal che' bajche' jiñi ec' am bʌ ti panchan, yic'ot i ji'il i ti' mar mach bʌ mejlic ti tsijquel.
HEB.11.13	Ti pejtelelob xuc'ul to tsi' ñopoyob Dios c'ʌlʌl che' bʌ tsa' chʌmiyob, anquese maxto añic tsa' aq'uentiyob chuqui tsa' su'bentiyob; tsa' jach i ñajti q'ueleyob yilal jiñi albil bʌ t'añ, tsi' ñopoyob, tsi' pijtayob, tsi' yʌlʌyob mach i lumalic ili pañimil,
HEB.11.14	Pejtel mu' bʌ i yʌlob yambʌyʌch i lumal mi' yʌc'ob i bʌ ti cʌjñel, come woli' to i sʌclañob mero i lumal, 
HEB.11.15	tsa'ic i ña'tayob jiñʌch i lumal tsa' bʌ i cʌyʌyob, che' jiñi tsa' mejliyob ti cha' sujtel ya'i. 
HEB.11.16	Pero tsi' pijtayob jiñi ñumen wen bʌ i lumal am bʌ ti panchan;
HEB.11.17	Cha'añ tsi' ñopo Dios Abraham, che' bʌ tsa' ilʌbenti i pusic'al tsi' yʌc'ʌ Isaac jiñi cojach bʌ i yalobil cha'añ i majtañ Dios, 
HEB.11.18	tsa' su'benti Abraham: “Loq'uem ti Isaac mi caj i tilel mero a p'olbal”, 
HEB.11.19	come Abraham tsi' ña'ta añ i p'ʌtʌlel Dios cha'añ mi' cha' tech ch'ojyel ba'añ chʌmeño' bʌ; che'ʌch tsa' ujti yilal, tsi' cha' pʌyʌ sujtel.
HEB.11.20	Cha'añ tsi' ñopo Dios Isaac, tsi' yʌq'ue i yutslel i t'añ Jacob yic'ot Esaú,
HEB.11.21	Cha'añ tsi' ñopo Dios Jacob, tsi' yʌq'ue i yutslel i t'añ jujuntiquil i yalobilob José che' yomix chʌmel, tsi' c'uchchoco i bʌ cha'añ mi' ch'ujutesan Dios che' chucul i cha'añ i barajte'
HEB.11.22	Cha'añ tsi' ñopo Dios José, tsi' wʌn ac'ʌ i t'añ cha'añ che' mi' chʌmel yom mi' mucob ti' lumal,
HEB.11.23	Cha'añ tsi' ñopoyob Dios i tat i ña' Moisés, che' bʌ alʌ to tsi' mucuyob uxp'ejl uw; come jiñi alʌ ch'itoñ tsi' q'ueleyob wen i t'ojol jax, ma'añic tsi' bʌc'ñʌbeyob i mandar jiñi rey tsa' bʌ i yʌc'ʌ cha'añ mi' tsʌnsʌntel alʌlob.
HEB.11.24	Cha'añ tsi' ñopo Dios Moisés, che' wiñiquix, ma'añic tsi' pejca ti' ña' i yixic'al
HEB.11.25	tsi' yʌc'ʌ i bʌ ti tic'lʌntel yic'ot i cha'año' bʌ Dios, ma'añic tsi' yajca cha'añ mi' poj tijicñesan i pusic'al jumuc' ti mulil, 
HEB.11.26	tsi' ña'ta ti' pusic'al ñumen añ i c'ʌjñibal lac tic'lʌntel cha'añ Cristo
HEB.11.27	Cha'añ tsi' ñopo Dios, tsa' loq'ui Moisés ti Egipto,
HEB.11.28	Cha'añ tsi' ñopo Dios, tsi' teche Pascua, yic'ot tsijcʌbil bʌ i ch'ich'el ti ti' i yotot, cha'añ mi' coltʌntel jiñi ñaxan bʌ alʌlob i cha'añ israelob, ba' ora mi' ñumel jiñi ángel cha'añ mi' jisan jiñi ñaxan bʌ i yalobil Egiptojob.
HEB.11.29	Cha'añ tsi' ñopoyob Dios, tsa' c'axiyob ti jiñi Chʌchʌc bʌ mar che' bajche' ti tiquin bʌ lum; jiñi egiptojob tsa' chʌmiyob ti ja' che' bʌ tsi' lon ñopoyob c'axel.
HEB.11.30	Cha'añ tsi' ñopoyob Dios, tsa' yajli jiñi ts'ajc am bʌ ti' joytʌlel Jericó che' bʌ ujtemix i joyojtañob wucp'ejl q'uiñ. 
HEB.11.31	Cha'añ tsi' ñopo Dios Rahab,
HEB.11.32	¿Chuqui to yom mic su'b? Ma'añic i yorajlel cha'añ mic laj su'b chuqui tsi' meleyob Gedeón, Barac, Sansón, Jefté, David, Samuel, yic'ot x'alt'añob. 
HEB.11.33	Cha'añ tsi' ñopoyob Dios, tsa' mʌjli i cha'añob ti' contra reyob, tsi' cha'leyob chuqui toj, tsi' tajayob chuqui tac albil, tsi' mʌcbeyob i yej bajlum, 
HEB.11.34	tsi' yʌpʌyob jiñi bʌbʌq'uen tac bʌ c'ajc, tsi' puts'tayob i yej espada, che' c'uñob tsa' p'ʌt-esʌntiyob, tsa' p'ʌt-ayob ti guerra, tsi' yajñesayob i contra ch'oyolo' bʌ ti yam bʌ lum. 
HEB.11.35	Añ me'ba' x'ixicob tsa' bʌ cha' ch'ojyi chʌmeñ bʌ i pi'ʌlob; yaño' bʌ tsa' p'ump'un tic'lʌntiyob, ma'añic tsi' c'ajtiyob i colel, come yomob i taj jiñi ñumen uts'at
HEB.11.36	Yaño' bʌ tsa' wajlentiyob, tsa' jajts'iyonla ti asiyal,
HEB.11.37	Tsa' jujliyob ti xajlel,
HEB.11.38	Pero wen uts i pusic'al ti' tojlel jiñi jontolo' bʌ, tsiquil mach i lumalic ili pañimil, tsa' pam ñumiyob ti tiquin lum yic'ot ti wits tac, tsa' chumleyob ti ch'eñ yic'ot ti ye'bal xajlel.
HEB.11.39	Ti pejtelelob tsa' q'uejliyob ti uts'at cha'añ tsi' ñopoyob Dios, pero ma'añic tsa' aq'uentiyob ti pañimil jiñi albil bʌ i cha'añ Dios, 
HEB.11.40	come Dios tsi' ña'ta ñumen uts'at mi' pijtañob chuqui ñumen ñuc mu' bʌ caj i tajob yic'otonla che' temel mi la cʌq'uentel lac wenlel yic'otob ba' ora mi' ts'ʌctiyel i t'añ.
HEB.12.1	Joyolonla ti ca'bʌl testigojob che' bajche' colem tocal, jiñi cha'añ la' lac junyajlel cʌy pejtelel jiñi mu' bʌ i mʌctañonla yic'ot pejtelel mulil mu' bʌ i yʌc'onla ti cʌytʌl, la' lac chʌn cha'len wersa che' bajche' jiñi wen yujil bʌ ajñel cha'añ mi lac taj jiñi woli bʌ lac pijtan. 
HEB.12.2	Toj jach yom mi lac tsajcan majlel Jesús jiñi mu' bʌ i yʌq'ueñonla lac ñop, come ya'ʌch ch'oyol lac xuc'tʌlel jiñʌch mu' bʌ i ts'ʌctesʌbeñonla chuqui mi lac ñop, Jesús tsi' ch'ʌmʌ i cruz ma'añic tsi' ch'ʌmʌ ti ñuc mi quisintic jax,
HEB.12.3	Ña'tanla bajche' Jesús tsi' ñusa wocol che' bʌ ts'a'lebil i cha'añ xmulilob; jiñi cha'añ mach yomic lujb-aquetla ti la' wocol yic'ot mach yomic mi la' lij la' bʌ, 
HEB.12.4	come maxto añic tsa' la' wʌc'ʌ la' bʌ ti tsʌnsʌntel cha'añ i cuchol wocol cha'añ woli la' contrajin mulil; 
HEB.12.5	tsa'ix ñajʌyi la' cha'añ bajche' tsi' xic'beyetla Dios che' bajche' mi lac xic'ben la calobil, tsi' yʌlʌ:
HEB.12.5	“Calobil, mach a ts'a'len i ju'sʌntel a pusic'al ti lac Yum,
HEB.12.5	mach a lij a bʌ che' mi' tiq'uet lac Yum,
HEB.12.6	come lac Yum mi' ju'sʌben i pusic'al majqui jach mi' c'uxbin,
HEB.12.6	mi' toj-esan jiñi mu' bʌ i yotsan ti' yalobil.”
HEB.12.7	Mi woli la' cuch ti uts'at i ju'sʌntel la' pusic'al, Dios woli' q'ueletla che' bajche' i yalobil; come ¿Am ba tatʌl mach bʌ añic mi' ju'sʌben i pusic'al i yalobil? 
HEB.12.8	Mi ma'añic mi' ju'sʌbeñet la' pusic'al, che' bajche' lac tilel ti' tojlel lac tat, mach i yalobileticla, yañʌch bʌ la' tat. 
HEB.12.9	Che' ja'el lac tatob ti pañimil tsi' ju'sʌbeyonla lac pusic'al, tsa' lac chʌn q'ueleyob ti ñuc. ¿Mach ba yomic ñumen mi lac jac'ben i t'añ lac Tat ti panchan cha'añ cuxul mi la cajñel? 
HEB.12.10	Isujm ya cha'p'ejl uxp'ejl jach ja'b tsi' ju'sayob lac pusic'al jiñi lac tatob che' bajche' tsi' bajñel ña'tayob ila ti pañimil; pero Dios mi' ju'san lac pusic'al cha'añ mi la cochel ti ch'ujul che' bajche' ch'ujul Dios, cha'añ mi lac taj lac wenlel. 
HEB.12.11	Isujm, mach tijicñayic mi la cu'bin che' añ majqui mi' ju'sʌbeñonla lac pusic'al, poj ch'ijiyem mi la cu'bin; pero ti wi'il mi' yʌc' ti p'ojlel toj bʌ lac pusic'al yic'ot i ñʌch'tʌlel che' bʌ tsa'ix lac jac'ʌ ti uts'at.
HEB.12.12	Jiñi cha'añ, p'ʌt-esanla c'um bʌ la' c'ʌb yic'ot c'um bʌ la' pix, 
HEB.12.13	pʌtʌla toj bʌ bij ame yajlic jiñi q'uichq'uichña bʌ mi' cha'len xʌmbal cha'añ ma'añic mi yutsi asiyel.
HEB.12.14	Cha'lenla wersa cha'añ ñʌch'ʌl mi la' wajñel yic'ot pejtelel wiñicob x'ixicob,
HEB.12.15	Tsajiletmela ame añic juntiquil ti la' tojlel mach bʌ añic mi' tajben i yutslel i pusic'al Dios, cʌntan la' bʌ ame añic jiñi ch'aj bʌ mu' bʌ i tech mich'ajel ti la' pusic'al mu' bʌ i bi'b-esʌbeñob i pusic'al ca'bʌlob.
HEB.12.16	Tsajiletla ame añic majch mi' taj i yixic, ame añic majch mi' ts'a'len jiñi uts'at tac bʌ i cha'añ Dios che' bajche' Esaú, tsi' choño i yʌscunlel
HEB.12.17	Come la' wujil, che' yom i ch'ʌmben i bendición i tat, ma'añic tsa' mejli; anquese tsi' cha'le ca'bʌl uq'uel, ma'añix bajche' tsa' mejli i mel i bʌ.
HEB.12.18	Come jatetla mach pʌybileticla ti wits che' bajche' israelob, ba' woli ti lejmel c'ajc, ba'añ bʌbʌq'uen bʌ sutujt ic' yic'ot ja'al, ba' ic'yoch'an pañimil, 
HEB.12.19	yic'ot i t'añ trompeta, yic'ot i t'añ Dios, jiñi tsa' bʌ i yu'biyob jiñi t'añ tsi' c'ajtibeyob Moisés ti wocol t'añ cha'añ ma'añic mi' chʌn pejcañob Dios, 
HEB.12.20	come mach cujchic i cha'añob che' bʌ tsa' su'bentiyob: wersa mi caj i jujlel ti xajlel majqui jach mi' t'uchtan jiñi wits, mi wiñic o mi alʌc'ʌl.
HEB.12.21	C'ax bʌbʌq'uen chuqui tsi' q'ueleyob, Moisés tsi' yʌlʌ: “Woliyon ti bʌq'uen,
HEB.12.22	Pero jatetla tsa'ix c'otiyetla ti wits i c'aba' Sión, i tejclum jiñi cuxul bʌ Dios, jiñi Jerusalén am bʌ ti panchan ba' tempʌbilob
HEB.12.23	tsa'ix c'otiyetla ja'el ba' tempʌbilob jiñi ñaxan bʌ i yalobilob
HEB.12.24	tsa'ix c'otiyetla ba'añ Jesús, jiñi tsa' bʌ i yʌq'ueyonla jiñi tsijib xuc'ul bʌ t'añ tsijcʌbil ti' ch'ich'el cha'añ mi' ñusʌntel lac mul, ñumen uts'at i ch'ich'el che' bajche' i ch'ich'el Abel.
HEB.12.25	Tsajiletla ame la' ñusan lac Yum woli bʌ ti t'añ, come jiñi israelob tsa' bʌ i ñusʌbeyob i t'añ Moisés i wiñic Dios wʌ' ti pañimil tsi' wersa tojoyob i mul,
HEB.12.26	Che' bʌ tsi' cha'le t'añ Dios ya' ti wits tsi' ñijca pañimil ti' t'añ, pero wʌle che' bʌ tsi' yʌq'ueyonla i t'añ tsi' yʌlʌ: “Mi caj c ñijcan yam bʌ junyajl ili pañimil, pero mach jiñic jach ili pañimil yic'ot panchan.”
HEB.12.27	Che' bʌ tsi' yʌlʌ: “Yam bʌ junyajl to”, woli i yʌq'ueyonla lac ña'tan cha'añ mi' caj i q'uextʌyel jiñi melbil tac bʌ yujil bʌ ñijcʌyel, cha'añ mi' pʌntʌyel ti jiñi mach bʌ yujilic ñijcʌyel cha'añ mi' jalijel. 
HEB.12.28	Jiñi cha'añ la' lac chʌn su'ben Dios wocolix i yʌlʌ cha'añ ochemoñixla ti' yumʌntel mach bʌ yujilic ñijcʌyel, la' lac ch'ujutesan Dios ti uts'at yic'ot pejtel lac pusic'al yic'ot bʌq'uen, 
HEB.12.29	come Dios jiñʌch c'ajc yujil bʌ jisaya.
HEB.13.1	Chʌn c'uxbin la' bʌ, come hermañujetla ti Cristo. 
HEB.13.2	Mach ñajʌyic ti la' pusic'al i p'untʌntel jiñi xñumelob mach bʌ cʌñʌlobic la' cha'añ, añ i tajol tsi' yotsayob ángelob ti yotot
HEB.13.3	Coltañla xmʌjquelob, che' bajche' mi temel ya'añetla la' wic'otob
HEB.13.4	Ña'tanla uts'atʌch ñujpuñel, uts'at mi' pʌy i yijñam wiñic, yom xuc'ul mi' pi'leñob i bʌ; come majqui jach mi' taj i yixic, mi añ i yijñam, o mi ma'añic i yijñam mi cha'len ts'i'lel,
HEB.13.5	Mach yomic chʌquetla ti la' taq'uiñ; yom tijicña mi la' wajñel yic'ot chuqui tac añ la' cha'añ,
HEB.13.6	Jiñi cha'añ, yom ch'ejl lac pusic'al mi lac su'b:
HEB.13.6	“Lac Yum jiñʌch caj Coltaya;
HEB.13.6	ma'añic mi caj c bʌc'ñan chuqui mi' tumbeñon wiñicob.”
HEB.13.7	Ña'tanla jiñi xcʌntayajob la' cha'añ tsa' bʌ i su'beyetla i t'añ Dios; ña'tanla jaytiquil la' pi'ʌlob tsi' tajayob i wenlel ti chajp ti chajp ti' tojlelob cha'añ ti wen bʌ i melbal,
HEB.13.8	Jesucristo ma'añic mi' q'uextʌyel, junlajalʌch ac'bi yic'ot wʌle yic'ot ti pejtelel ora. 
HEB.13.9	Mach mi la' wʌc' la' bʌ cha'añ mi la' jac' yam bʌ cʌntesa am bʌ i sajtemal
HEB.13.10	Añ lac cha'añ pulʌntib
HEB.13.11	jiñi c'ax ñuc bʌ motomaj tsi' ch'ʌmʌ ochel i ch'ich'el alʌc'ʌl ti Ch'ujul bʌ Ajñibʌl cha'añ i ñusʌntel mulil, tsi' puluyob i bʌc'tal alʌc'ʌl ti junwejl i ti' tejclum. 
HEB.13.12	Che'ʌch ja'el tsi' yu'bi wocol Jesús ti junwejl i ti' tejclum cha'añ mi' sʌc-esañonla ti' bajñel ch'ich'el.
HEB.13.13	Jiñi cha'añ la' lac lʌc'tesan lac bʌ ba'añ Jesús ti junwejl i ti' tejclum, yom mi laj cuch lac ts'a'lentel
HEB.13.14	mach wʌ'ic añ lac tejclum, pero woli lac sajcan jiñi tal to bʌ tejclum
HEB.13.15	Jiñi cha'añ, la' lac chʌn aq'uen i majtañ Dios ti' Jesucristo tilem bʌ ti lac pusic'al, yom i yʌl, cha'añ ti la quej mi' sujbel i ñuclel i c'aba' lac Yum. 
HEB.13.16	Mach yomic mi' ñajʌyel ti la' pusic'al i melol chuqui uts'at cha'añ mi la' coltañ la' pi'ʌlob, come jiñʌch i majtañ Dios uts'at bʌ mi' q'uel.
HEB.13.17	Jac'benla i t'añ xcʌntayajob la' cha'añ, yic'ot otsan la' bʌ ti' wenta, come añob i ye'tel cha'añ mi' wen pʌsbeñetla i bijlel la' coltʌntel, come yujilob cha'añ wersa mi caj i su'bob ti' tojlel Dios, mi uts'at mi la' jac', che' jiñi tijicña mi caj i cʌntañetla, pero mi woli la' wʌq'ueñob i ch'ijiyemlel i pusic'al che' jiñi mach la' tajayic la' wenlel.
HEB.13.18	Yom mi la' tajon lojon ti oración, cujil ma'añic lojon c mul ti la' tojlel, come ti pejtelel c pusic'al com c mel lojon chuqui uts'at. 
HEB.13.19	Mij c'ajtin la' oración cha'añ Dios mi yʌq'ueñon i yorajlel cha'añ mic tilel ti ora ba'añetla.
HEB.13.20	Jiñi Dios mu' bʌ i ñʌch'chocoñonla, tsa' bʌ i teche loq'uel lac Yum Jesucristo ba'añ chʌmeño' bʌ, jiñi ñuc bʌ Xcʌnta tʌñʌme',
HEB.13.21	la' i yʌq'ueñetla pejtelel chuqui añ to yom la' cha'añ, cha'añ mi la' mel ti pejtelel ora chuqui yom Dios; la' i mel i ye'tel Dios ti jatetla ti' p'ʌtʌlel Cristo che' bajche' mi' mulan, la' tsictiyic i ñuclel Cristo ti pejtelel ora. Amén.
HEB.13.22	La' wocolic hermañujob, yom uts'at mi la' jac' la' xic'bentel; anquese ts'ita' jach tsa' c ts'ijbubeyetla. 
HEB.13.23	Ña'tanla librejix añ la quermañu Timoteo;
HEB.13.24	Aq'uenla saludo pejtelel xcʌntayajob la' cha'añ, yic'ot pejtelel i cha'año' bʌ Dios. Mi' yʌq'ueñetla saludo jiñi año' bʌ ti Italia.
HEB.13.25	La' ajñic i yutslel i pusic'al Dios la' wic'ot ti la' pejtelel. [Amén.]
JAS.1.1	Santiagojon,
JAS.1.2	Quermañujob, yom wen tijicñayetla che' mi' tilel wocol ti chajp ti chajp cha'añ mi' yilʌbeñetla la' pusic'al, 
JAS.1.3	come la' wujil, mi xuc'ul mi la' ñop Dios che' mi la' ñusan wocol,
JAS.1.4	La' ts'ʌctiyic i p'ʌtʌlel la' pusic'al ti pijt cha'añ uts'at mi la' wajñel, cha'añ mi' ts'ʌctiyel i wenlel la' pusic'al; che' jiñi ma'añic chuqui añ to yom la' cha'añ. 
JAS.1.5	Mi añ to yom la' ña'tʌbal c'ajtibenla Dios che' jiñi mi caj la wʌq'uentel, che' mi la' c'ajtiben mi caj i yʌq'ueñetla ti' yonlel
JAS.1.6	Pero c'ajtinla ti' xuc'tʌlel la pusic'al, mach yomic tilebixel la' pusic'al ame lajaleticla bajche' wʌlʌcña bʌ ja' mu' bʌ i ñijcan ic', mi' jats' tac i bʌ ya' ti mar. 
JAS.1.7	Mi che' bajche' jiñi, ña'tanla che' jiñi ma'añic chuqui mi caj la' wʌq'uentel ti lac Yum. 
JAS.1.8	Come jiñi cha'chajp jax bʌ i pusic'al mach junsumic chuqui mu' bʌ i ña'tan, mi cha'len cajcaj xʌmbal ti pejtelel i bijlel.
JAS.1.9	Jiñi xñopt'añ mach bʌ añic i chu'bʌañ ti pañimil, la' ñuc-ac i pusic'al come Dios mi caj i yʌq'ueñ i ñuclel. 
JAS.1.10	Pero jiñi wen chumul bʌ wiñic
JAS.1.11	Che' wen ticʌw q'uiñ mi' tiquesan jam, mi' p'ajtel i ñich pimel, mi' jilel i t'ojlʌwel. Che'ʌch ja'el mi caj i chʌmel jiñi rico bʌ wiñic, quepel mi' cʌy i ye'tel.
JAS.1.12	Tijicña jiñi mach bʌ añic mi' jac' i pʌyol ti mulil, come che' ñumeñix i yilʌbentel i pusic'al, mi caj i yʌq'ueñtel i cuxtʌlel i wenta corona
JAS.1.13	Che' añ majqui woli' pʌjyel ti mulil, mach yomic mi la' wʌl tilem ti Dios, come Dios mach mejlic i pʌjyel ti mulil, ma'añic ba' ora mi' su'ben mulil wiñicob, 
JAS.1.14	che' añ majqui mi taj i pʌyol ti mulil, woli i bajñel jac'ben i colosojlel i pusic'al mu' bʌ i pʌy, mu' bʌ i xic'. 
JAS.1.15	Jiñi cha'añ i colosojlel i pusic'al mi' colel ti' pusic'al, mi' ñijcan ti mulil, che' tsa'ix p'ojli mulil mi' yʌc' ti chʌmel.
JAS.1.16	C'uxbibilo' bʌ quermañujob, mach mi la' jac' la' lotintel. 
JAS.1.17	Pejtelel wen bʌ lac majtañ yic'ot pejtelel uts'at bʌ lac majtañ mi' tilel ti Dios, mi' ju'bel tilel ti lac Tat, tsa' bʌ i mele ec' ti pejtelel, ma'añic mi' q'uextʌyel i pusic'al, yic'ot mach yujilic yʌjñel mi ts'ita'ic. 
JAS.1.18	Che' ja'el tsi' yʌq'ueyonla lac ñop isujmlel i t'añ cha'añ mi lac cha' ilan pañimil 
JAS.1.19	Jiñi cha'añ c'uxbibil bʌ quermañujob, yom p'ip'etla che' mi la' ñʌch'tan t'añ, mach yomic ora mi la' cha'len t'añ, mach yomic mi la' bʌc' mich'an 
JAS.1.20	come i mich'ajel wiñicob ma'añic mi' coltañonla lac mel chuqui toj che' bajche' yom Dios. 
JAS.1.21	Jiñi cha'añ cʌyʌla pejtelel chuqui tac bi'bi' yic'ot pejtelel jontolil.
JAS.1.22	Chʌn melela chuqui mi' yʌl jiñi wen t'añ,
JAS.1.23	Come jiñi mu' bʌ i ñʌch'tan jiñi wen t'añ, mi ma'añic mi' jac', lajalʌch bajche' juntiquil mu' bʌ i q'uel i wut ti espejo, 
JAS.1.24	che' mi' yujtel i q'uel i wut, mi' majlel, mi' bʌc' ñajʌyel ti' pusic'al bajche' yilal i wut. 
JAS.1.25	Mach che'ic jiñi mu' bʌ i wen q'uel jiñi wen bʌ mandar, come jiñi mandar mi' yʌc' ti colel jiñi ñup'ulo' bʌ;
JAS.1.26	Jiñi mu' bʌ i lon ña'tan uts'at woli' ch'ujutesan Dios che' ma'añic mi' tic' i yac', woli jach i bajñel lotin i bʌ, lolom jach i ñopbal.
JAS.1.27	Jiñi mu' bʌ i ch'ujutesan Dios ti isujm, mach bʌ añic i bi'bi'lel ti' tojlel Dios lac Tat, jiñʌch iliyi: Mu' bʌ i coltañ me'ba' alobob yic'ot me'ba' x'ixicob che' ti yorajlel wocol, mi' chʌcʌ q'uel i bʌ cha'añ ma'añic mi mel che' bajche' jiñi año' bʌ ti pañimil.
JAS.2.1	Quermañujob, jatetla mu' bʌ la' ñop lac Yum Jesucristo i Yum Panchan, mach yomic jelchojc jach mi la' c'uxbin la' pi'ʌlob.
JAS.2.2	Ya' ba' mi la' tempan la' bʌ, mi tsa' ochi wen chumul bʌ wiñic lʌpʌl bʌ i cha'añ i mʌtc'ʌb melbil bʌ ti oro yic'ot wen bʌ i pislel, mi tsa' ochi ja'el yam bʌ mach bʌ añic i chu'bʌañ lʌpʌl bʌ i cha'añ tsuculix bʌ i pislel, 
JAS.2.3	mach weñic che' ñumen mi la' c'uxbin jiñi wen bʌ i pislel. Mi tsa' la' su'be buchtʌl ba' wen uts'at, pero mi tsa' la' su'be jiñi mach bʌ añic i chu'bʌañ: Wa'i' ya'i, mi mach a womic wa'tʌl, buchi' ti lum lʌc'ʌl ti coc, mi che'etla,
JAS.2.4	añ la' mul che' jiñi. Jelchojc jach woli la' c'uxbin wiñicob. Jontol bajche' woli la' bajñel ña'tan.
JAS.2.5	C'uxbibilo' bʌ quermañujob, u'binla. Dios tsi' yajca jiñi mach bʌ añobic i chu'bʌañ
JAS.2.6	Pero jatetla woli la' ts'a'len jiñi mach bʌ añic i chu'bʌañ. ¿Majqui mi' tic'lañetla? ¿Majqui mi' pʌyetla majlel ti melobʌjʌl? Jiñobʌch wen chumulo' bʌ. 
JAS.2.7	¿Mach ba jiñobic mu' bʌ i p'ajbeñob i c'aba' Cristo ba' mi lac taj lac wenlel?
JAS.2.8	Mi' isujm woli la' ts'ʌctesan ili c'ax ñuc bʌ mandar ti' Ts'ijbujel Dios: “C'uxbin a pi'ʌlob che' bajche' ma' bajñel c'uxbin a bʌ.” Mi woli la' jac' ili mandar toj woli la' mel.
JAS.2.9	Pero mi jelchojc jach woli la' c'uxbin la' pi'ʌlob añ la' mul, che' jiñi xñusa mandaretla ti' tojlel ili mandar. 
JAS.2.10	Majqui jach mi' ts'ita' ñusan jump'ejl mandar anquese mi' laj jac' jiñi yan tac bʌ, añ i mul ti' tojlel pejtelel jiñi mandar cha'añ tsi' ñusa jump'ejl. 
JAS.2.11	Come Dios tsi' yʌlʌ: “Mach a cha'len ts'i'lel”,
JAS.2.12	Ti' pejtelel chuqui mi la' mel yic'ot chuqui mi la' wʌl, ña'tanla mi caj la' mel la' bʌ ti' tojlel Cristo tsa' bʌ i yʌc'ʌyonla ti colel cha'añ mi lac jac'ben i mandar. 
JAS.2.13	Jiñi mach bʌ yujilic p'untaya, ma'añic mi caj i p'untʌntel ti' yorajlel meloñel, jiñi yujil bʌ p'untaya tijicña mi caj i yu'bin che' ti' yorajlel meloñel.
JAS.2.14	Quermañujob, ¿chuqui i c'ʌjñibal mi añ mach mi' lon al woli' ñop Dios che' ma'añic mi' pʌs wen bʌ melbal? ¿Mu' ba i taj i coltʌntel ti ñopbal? 
JAS.2.15	Mi a cʌñʌyʌch juntiquil p'ump'un bʌ mach bʌ añic i pislel mi i bʌl i ñʌc' ti jujump'ejl q'uiñ, 
JAS.2.16	mi añ juntiquil tsa' bʌ i su'be: Cucu ti' ñʌch'tʌlel a pusic'al, q'uixñesan a bʌ, la' ñaj-aquet, pero ma'añic tsa' la' wʌq'ue chuqui yom cha'añ i bʌc'tal ¿chuqui mi caj la' taj che' jiñi? 
JAS.2.17	Che' jiñi ma'añic woli la' ñop Dios ti isujm come to'ol t'añ jach mi ma'añic wen bʌ la' melbal.
JAS.2.18	Añ majqui mi caj i su'beñet: Jatet wola' ñop Dios cha'añ ma' taj a coltʌntel, pero joñon wolic pʌs wen bʌ c melbal. ¿Bajche' mi caj a pʌsbeñon ti isujm mi wola' ñop che' ma'añic wen bʌ a melbal? Pero wen tsiquil wolic ñop Dios che' mic pʌsbeñet wen bʌ c melbal. 
JAS.2.19	Jatet ma' ñop cha'añ juntiquil jach Dios, isujm juntiquil jach, pero jiñi xi'bajob mi' ñopob ja'el anquese tsiltsilñayob ti bʌq'uen.
JAS.2.20	Tontojet, ¿Mach ba a wujilic lolom jach mi lac to'ol ñop Dios che' ma'añic wen bʌ lac melbal? 
JAS.2.21	¿Mach ba añic tsa' q'uejli ti toj lac tat Abraham cha'añ ti wen bʌ i melbal che' bʌ tsi' yʌc'ʌ ti chʌmel i yalobil i c'aba' Isaac ya' ti' pulʌntib i majtañ Dios?
JAS.2.22	Ña'tan che' jiñi, mach cojic jach tsi' ñopo Dios pero tsi' mele chuqui wen. Tsiquil uts'at tsi' ñopo Dios come tsi' pʌsʌ i ñopbal yic'ot wen bʌ i melbal. 
JAS.2.23	Tsa' ts'ʌctiyi che' bajche' tsi' yʌlʌ i ts'ijbujel Dios:
JAS.2.24	Ña'tanla che' jiñi, juntiquil mi' sujbel ti' toj ti' tojlel Dios che' mi' mel chuqui wen, mach cojic jach che' mi to'ol ñop Dios. 
JAS.2.25	Che' ja'el jiñi Rahab,
JAS.2.26	Che' loq'uemix lac ch'ujlel ti lac bʌc'tal chʌmeñoñixla, che' ja'el mi to'ol t'añ jach woli lac ñop Dios che' ma'añic wen bʌ lac melbal, chʌmeñoñixla yu'bil come ma'añic mi lac ñop ti' isujm.
JAS.3.1	Quermañujob, mach yomic mi la' bʌc' otsan la' bʌ ti xcʌntesa,
JAS.3.2	Ti lac pejtelel ca'bʌl mi lac taj lac sajtemal ti' tojlel lac pi'ʌlob, mi añ juntiquil wiñic mach bʌ añic mi taj i sajtemal ti t'añ, jiñʌch toj bʌ wiñic. Yujil i tic'ol i bʌ ti pejtelel chuqui mi' mel. 
JAS.3.3	La' wujil mi la cotsʌben i frenojlel
JAS.3.4	Ña'tanla wen colem barco, pero che' ñijcʌbil i cha'añ p'ʌtʌl bʌ ic', mi' toj-esʌntel majlel ti biq'uit bʌ i toj-esʌjib baqui jach yom majlel jiñi xñijca barco. 
JAS.3.5	Che'ʌch ja'el la cac', anquese wen ch'och'oc jax ti lac bʌc'tal, pero wen ch'ejl mi' pʌs i bʌ ti' su'bol ñuc tac bʌ, anquese che' jach ya' wistʌl i ñich c'ajc, mi tsi' chucu colem te'el mi' laj pulel. 
JAS.3.6	Jiñi la cac' lajalʌch bajche' c'ajc,
JAS.3.7	Mi mejlel la cuts-esan
JAS.3.8	Pero ma'añic juntiquil wiñic mu' bʌ mejlel i yuts-esan i yac', jontol la cac',
JAS.3.9	Ti la cac' mi lac ch'ujutesan Dios lac Tat, ti la cac' mi lac p'aj wiñicob x'ixicob melbilo' bʌ ti' yejtal Dios. 
JAS.3.10	Ti' yej wiñic mi' loq'uel uts bʌ t'añ yic'ot p'ajoñel. Quermañujob, mach che'ic yom bajche' jiñi. 
JAS.3.11	Ti jump'ejl jach i loq'uib ja', ¿mu' ba i loq'uel tsaj bʌ ja' yic'ot ch'aj bʌ? 
JAS.3.12	Quermañujob, ¿mu' ba lac tuc' olivo ti higuera te'? ¿Mu' ba lac tuc' higo ti yʌq'uil ts'usub? Che' ja'el, ma'añic i loq'uib ja' mu' bʌ i yʌc' ch'aj bʌ ja' yic'ot tsaj bʌ.
JAS.3.13	Majqui jach añ ca'bʌl i ña'tʌbal ti la' tojlel, la' i tsictesan ti wen bʌ i melbal, yom pec' mi' mel i bʌ che' mi' mel chuqui wen yic'ot wen bʌ i ña'tʌbal. 
JAS.3.14	Pero mi tsʌytsʌyña la' pusic'al cha'añ i wenlel la' pi'ʌlob, mi la' wujil a'leya ti la' pusic'al, mach la' chañ-esan la' bʌ, mach la' cha'len lot ti' contra isujmlel. 
JAS.3.15	Come ili ña'tʌbalʌl mach ch'oyolic ti Dios, pero tilem ti pañimil, yic'ot tilem ti' colosojlel lac pusic'al yic'ot ti xi'ba. 
JAS.3.16	Ya' ba' tsʌytsʌyñayob i pusic'al wiñicob, ba' ñijcʌbilob cha'añ i ts'i'lel i wut, ya'i mi' t'oxob i bʌ ti leto yic'ot ti jujunchajp jontolil. 
JAS.3.17	Pero jiñi wen bʌ lac ña'tʌbal ch'oyol bʌ ti chañ ñaxan mi' pʌs i bʌ ti' sʌclel lac pusic'al yic'ot i yutslel lac t'añ, mi' yʌc' ti bujt'el lac pusic'al ti p'untaya cha'añ mi lac mel pejtel chuqui wen ti pejtelel lac pusic'al, mach yujilic lo'loya. 
JAS.3.18	Jiñi mu' bʌ i ñʌch'chocoñob leto ti' ñʌch'tʌlel i pusic'al woli' wejch'uñob majlel pac' yilal mu' bʌ caj i yʌc' i wut cha'añ toj mi la cajñel.
JAS.4.1	¿Baqui tilem jiñi guerra tac yic'ot leto am bʌ ti la' tojlel?
JAS.4.2	Añ i ts'i'lel la' wut cha'añ chu'bʌañʌl, mi la' cha'len tsʌnsa, tsʌytsʌyña la' pusic'al cha'añ i wenlel la' pi'ʌlob pero ma'añic mi la' taj woli bʌ la' ña'tan; mi la' cha'len leto yic'ot guerra, pero ma'añic mi la' taj chuqui la' wom come ma'añic mi la' c'ajtiben Dios. 
JAS.4.3	Mi la' c'ajtin, pero ma'añic mi la' taj, come mach tojic bajche' mi la' c'ajtin, la' wom jach la' jisan cha'añ i colosojlel la' pusic'al. 
JAS.4.4	Lajaletla bajche' x'ixic mu' bʌ i cʌy
JAS.4.5	Ña'tanla isujm mi' su'beñonla i Ts'ijbujel: “Dios tsi' chumchoco ti lac pusic'al jiñi Espíritu mu' bʌ i cʌntañonla ame sojquiconla.”
JAS.4.6	Ca'bʌl mi' yʌq'ueñonla lac p'ʌtʌlel cha'añ mi' mʌjlel lac cha'añ, jiñi cha'añ mi' yʌl: “Dios mi' contrajin jiñi mu' bʌ i chañ-esañob i bʌ, pero mi' p'ʌt-esan jiñi mu' bʌ i peq'uesañob i bʌ.”
JAS.4.7	Aq'uen la' bʌ Dios; pʌsʌ la' bʌ ti' contra xi'ba,
JAS.4.8	Lʌc'tesan la' bʌ ba'añ Dios, che' jiñi mi caj i lʌc'tesan i bʌ ba'añetla.
JAS.4.9	Mele la' pusic'al, cha'lenla uq'uel, uc'tan la' mul. La' ujtiquetla ti tse'ñal. La' pʌntʌyic ti uq'uel; jiñi tijicñʌyel la' pusic'al, la' pʌntʌyic ti la' ch'ijiyemlel. 
JAS.4.10	Mele la' bʌ ti pec' ti' wut lac Yum. Che' jiñi mi caj i yʌq'ueñetla la' ñuclel.
JAS.4.11	Quermañujob, mach yomic mi la' pʌc' ti jontolil la' pi'ʌlob. Jiñi mu' bʌ i pʌc' ti jontolil i pi'ʌlob yic'ot jiñi mu' bʌ i tsajiben i ñusa q'uiñ i pi'ʌl woli' contrajin jiñi mandar, woli' yʌl ti' pusic'al mach uts'atic jiñi mandar. Pero mi wola' wʌl ti a pusic'al mach uts'atic jiñi mandar, mach tojetic ti' tojlel. Wola' bajñel wa'chocon a bʌ ti meloñel ti' tojlel. 
JAS.4.12	Añ juntiquil jach x'ac' mandar am bʌ i p'ʌtʌlel cha'añ mi' coltañonla cha'añ mi' jisañonla. ¿Chuqui i ye'tel ma' bajñel otsan a bʌ ti xmeloñel ti' tojlel a pi'ʌl?
JAS.4.13	¡U'binla jatetla! mu' bʌ la' wʌl: Wʌle o mi ijc'ʌl mi caj lac majlel ti tejclum, ya'i mi caj lac jalijel jump'ejl ja'b cha'añ mi lac cha'len mʌñoñel yic'ot choñoñel, mi caj lac taj ca'bʌl taq'uiñ, 
JAS.4.14	mach la' wujilic chuqui mi' caj ti ujtel ijc'ʌl mi bajche' mi caj la' wujtel, isujm, lajal la' cuxtʌlel bajche' i yowix ja', poj tsiquil jumuc', ti wi'il mi sʌc jilel.
JAS.4.15	Ñumen uts'at mi la' wʌl: Mi che'ʌch yom lac Yum, che'ʌch mi caj la cajñel, yic'ot che'ʌch mi caj lac mel.
JAS.4.16	Pero che' mi la' bajñel ña'tan chuqui mi caj la' mel, woli la' chañ-esan la' bʌ, che' mi la' bajñel su'b la' bʌ ti ñuc, añ la' mul. 
JAS.4.17	Majqui jach mi' ña'tan chuqui uts'at yom melol pero mi mach che'ic mi' mel, añʌch i mul.
JAS.5.1	U'binla am bʌ ca'bʌl la' chu'bʌañ, cha'lenla uq'uel, cha'lenla oñel cha'añ jiñi wocol mu' bʌ caj i tajetla. 
JAS.5.2	Oc'beñix la' chu'bʌañ, c'uxbilix la' pislel ti' chʌñil. 
JAS.5.3	Jiñi oro yic'ot plata ta'ajemix, i ta' mi' yʌc' ti tsictiyel la' mul, mi caj i jisan la' bʌc'tal che' bajche' c'ajc. Tsa' la' bajñel loto la' chu'bʌañ cha'añ ili cojix bʌ q'uiñ tac. 
JAS.5.4	La' wilan c'am woli ti t'añ jiñi taq'uiñ, come ma'añic tsa' la' tojo' x'e'telob la' cha'añ tsa' bʌ i melbeyetla la' we'tel,
JAS.5.5	Jatetla am bʌ ca'bʌl la' chu'bʌañ wʌ' ti pañimil, tijicña tsa' la' ñusa q'uiñ. Ma'añic tsa' la' tiq'ui la' bʌ. Tsa' la' jujp'esa la' pusic'al cha'añ jiñi q'uiñ che' mi caj la' tsʌnsʌntel.
JAS.5.6	Tsa' la' jop'be i mul jiñi toj bʌ, tsa' la' tsʌnsa, ma'añic tsi' letsa i t'añ ti la' tojlel.
JAS.5.7	Jiñi cha'añ hermañujob, cha'lenla pijt
JAS.5.8	Che'ʌch yom mi la' cha'len pijt ti' ñʌch'tʌlel la' pusic'al, xuc'chocon la' pusic'al come lʌc'ʌlix jiñi q'uiñ che' mi' tilel lac Yum.
JAS.5.9	Quermañujob, mach la' cha'len wulwul t'añ ti' contra la' pi'ʌlob, ame pʌjyiquetla cha'añ mi la' mel la' bʌ; awilan wa'alix ti ti' otot la Caj mel mulil.
JAS.5.10	Quermañujob, ña'tanla jiñi x'alt'añob tsa' bʌ i su'buyob t'añ ti' c'aba' lac Yum. Tsi' pʌsbeyetla bajche' yom mi la' ñusan wocol.
JAS.5.11	La cujil tijicñayobix cha'añ tsi' cuchuyob wocol. Tsa'ix la' wu'bi bajche' tsi' cuchu wocol ti uts'at jiñi Job, tsa'ix la' wu'bi chuqui tsi' mele lac Yum ti' tojlel Job che' ti' yujtibal, come uts i pusic'al lac Yum, wen yujil p'untaya.
JAS.5.12	Jiñi cha'añ quermañujob, jiñʌch ñumen uts'at bʌ che' ma'añic mi la' lon taj ti t'añ panchan mi pañimil mi yam bʌ t'añ cha'añ mi la' wa'chocon la' t'añ, jasʌl jach mi la' wʌl che'ʌch yom, o mach che'ic yom, ame la' taj la' mul ti' tojlel Dios.
JAS.5.13	¿Am ba majqui woli' yu'bin wocol? La' i pejcan Dios. ¿Am ba majqui tijicña? La' i c'ʌyin Dios.
JAS.5.14	¿Am ba majqui woli ti c'am-ʌjel? La' i pʌy jiñi wa'chocobilo' bʌ ti' tojlel xñopt'añob mu' bʌ i tempañob i bʌ cha'añ mi' pejcʌbeñob Dios; mi caj i boñob ti olivo aceite
JAS.5.15	Mi woli lac ñop ti lac pusic'al che' mi lac pejcan Dios, mi caj i coltañ jiñi xc'am-ʌjel, lac Yum mi caj i c'oq'uesan, mi tsi' cha'le mulil, mux i ñusʌbentel.
JAS.5.16	Su'bu la' bʌ che' añ la' mul ti' tojlel la' pi'ʌlob, taja la' bʌ ti oración cha'añ mi la' lajmesʌntel. Añ ca'bʌl i c'ʌjñibal i yoración jiñi tojo' bʌ, ca'bʌlʌch i p'ʌtʌlel. 
JAS.5.17	Wiñicʌch Elías lajal bajche'onla, ti jump'ejl i pusic'al tsi' pejca Dios cha'añ ma'añic mi' tilel ja'al, ojlil i chʌmp'ejl ja'b ma'añic tsa' yajli ja'al ti lum.
JAS.5.18	Tsi' cha' pejca Dios, tsi' choco tilel ja'al, jiñi lum tsi' cha' ac'ʌ ti colel pʌc'ʌbʌl.
JAS.5.19	Hermañujob, mi añ juntiquil ti la' tojlel tsa' bʌ i cʌyʌ isujmlel Dios, yom mi' cha' toj-esan yam bʌ, 
JAS.5.20	come jiñi mu' bʌ i toj-esan xmulil am bʌ i sajtemal woli' coltañ cha'añ mi' taj i cuxtʌlel cha'añ ma'añic mi' jilel, woli' yʌc' ti ñusʌntel ca'bʌl mulil.
1PE.1.1	Pedrojon,
1PE.1.2	yajcʌbiletla che' bajche' tsi' wʌn ña'ta Dios lac Tat, jiñi Espíritu woli' sʌc-esañetla
1PE.1.3	La' sujbic i ñuclel Dios i Tat lac Yum Jesucristo, come ca'bʌl tsi' p'untayonla che' bʌ tsi' yʌq'ueyonla lac cha' ilan pañimil cha'añ jiñi cuxul bʌ lac pijtaya,
1PE.1.4	Come Dios mi caj i yʌq'ueñonla jiñi lotbebilon
1PE.1.5	come Dios woli' cʌntañetla ti ñuc bʌ i p'ʌtʌlel ti la' pejtelel mu' bʌ la' ñop, c'ʌlʌl ti jiñi cojix bʌ q'uiñ che' mi caj i tsictiyel la' coltʌntel tsa' bʌ i wʌn chajpʌbeyetla.
1PE.1.6	Jiñi cha'añ tijicñayetla,
1PE.1.7	cha'añ mi' tsictiyel mi xuc'ul woli la' ñop, ñumen uts'at i xuc'tʌlel la' pusic'al ti Cristo bajche' oro mu' bʌ i jilel, woli la' ñusan wocol che' bajche' mi' ñumel oro ti c'ajc
1PE.1.8	jatetla ma'añic tsa' la' q'uele Jesús, pero mi la' c'uxbin, ma'añic woli la' q'uel wʌle, pero woli la' ñop,
1PE.1.9	come woli la' taj la' coltʌntel ti la' ch'ujlel
1PE.1.10	Jiñi x'alt'añob tsi' wʌn su'buyob, cha'añ mi caj la' taj i yutslel i pusic'al Dios, tsi' ñopo i ch'ʌmbeñob isujm bajche' mi caj i yujtel jiñi la' coltʌntel, 
1PE.1.11	tsi' sajcayob ti juñ cha'añ mi' ña'tañob baqui bʌ ora mi' caj ti ujtel jiñi tsa' bʌ i yʌlʌ i yEspíritu Cristo
1PE.1.12	Dios tsi' pʌsbeyob chuqui mi' caj i su'bob mach cha'añic i bajñel c'ʌjñibal tsi' cha'leyob t'añ, pero jiñʌch cha'añ mi' cʌntesʌntel yaño' bʌ.
1PE.1.13	Jiñi cha'añ, chajpan la' pusic'al, yom yʌxʌl la' wo.
1PE.1.14	Yom lajaletla bajche' alobob mu' bʌ i wen jac'ob t'añ, mach mi la' chʌn mel che' bajche' ti yam bʌ ora che' maxto añic la' ña'tʌbal,
1PE.1.15	Ch'ujul jiñi tsa' bʌ i pʌyʌyetla, jiñi cha'añ yom ch'ujuletla ja'el ti pejtelel la' melbal.
1PE.1.16	Come ts'ijbubil: “Ajñenla ti ch'ujul, come ch'ujulon.”
1PE.1.18	Come ña'tʌbil la' cha'añ, mʌmbiletla
1PE.1.19	Pero mʌmbiletla ti' ch'ich'el Cristo letsem bʌ i tojol,
1PE.1.20	Tsa' wa'choconti Jesús che' maxto añic tsa' mejli pañimil, pero tsa' tsictiyi ti jiñi cojix bʌ q'uiñ tac am bʌ wʌle cha'añ mi' coltañetla. 
1PE.1.21	Cha'añ ti' caj Jesús mi la' ñop Dios, jiñi tsa' bʌ i teche ch'ojyel Jesús ba'añ chʌmeño' bʌ; tsi' yʌq'ue i ñuclel, jiñi cha'añ cʌyʌletla ti Dios, añ la' pijtaya ti Dios.
1PE.1.22	Tsa'ix la' sʌc-esa la' pusic'al ti' jac'ol isujmlel, jiñi cha'añ mi la' c'uxbin la' wermañujob ti isujm. Wen
1PE.1.23	Come ma'añic tsa' la' cha' ila pañimil
1PE.1.24	Come ts'ijbubil:
1PE.1.24	“Pejtelel wiñicob x'ixicob lajalob bajche' pimel.
1PE.1.24	Pejtelel i ñuclel wiñicob x'ixicob lajalʌch bajche' i ñich pimel.
1PE.1.24	Mi' tiquin pimel, mi' yajlel ju'bel i ñich,
1PE.1.25	pero i t'añ lac Yum mi' yajñel ti pejtelel ora.”
1PE.1.25	Che'ʌch mi' yʌl jiñi wen t'añ tsa' bʌ c su'beyetla.
1PE.2.1	Jiñi cha'añ cʌyʌla pejtelel la' jontolil yic'ot lotiya yic'ot i cha'chajplel la' pusic'al,
1PE.2.2	Yom lajaletla bajche' alʌl, poj ujtel to bʌ i yilan pañimil, mu' bʌ i c'ajtin i chu'. Che'ʌch yom mi la' c'ajtin la' chu' ti Espíritu
1PE.2.3	mi sumuc tsa' la' wu'bi i yutslel lac Yum.
1PE.2.4	Lʌc'tesan la' bʌ ba'añ Jesús, jiñi cuxul bʌ Xajlel,
1PE.2.5	Jatetla ja'el lajaletla bajche' cuxul bʌ xajlel,
1PE.2.6	Come ts'ijbubil:
1PE.2.6	“Awilan, woli cʌc' ti Sión
1PE.2.6	yajcʌbil bʌ cha'añ i xujc otot.
1PE.2.6	Jiñi mu' bʌ i ñop ma'añic mi' cajel ti quisin.”
1PE.2.7	Jatetla mu' bʌ la' ñop jiñi cuxul bʌ xajlel, c'ux mi la' wu'bin Jesús; Pero jiñi mach bʌ añic mi' ñopob, mi' ts'ʌctiyel che' bajche' ts'ijbubil:
1PE.2.7	Jiñʌch Xajlel chocbil bʌ i cha'añ jiñi xmel otot.
1PE.2.7	Pero Dios tsi' yotsa ti' xujc otot.
1PE.2.8	Ts'ijbubil ja'el:
1PE.2.8	“Jiñʌch Xajlel ba' mi' jats'ob
1PE.2.8	Jiñʌch Ñuc bʌ Xajlel ba' mi' jats'ob i yoc come ma'añic tsi' jac'ʌyob jiñi wen t'añ.” Che'ʌch tsi' meleyob bajche' tsi' wʌn ña'ta Dios.
1PE.2.9	Pero i yalobiletla, yajcʌbiletla.
1PE.2.10	Ti yam bʌ ora mach i cha'añeticla Dios, pero wʌle i cha'añetla. Ti yam bʌ ora ma'añic majch tsi' p'untayetla, pero wʌle tsa'ix i p'untayetla.
1PE.2.11	C'uxbibilet bʌ la, mic su'beñetla xñumelet jach la ti pañimil,
1PE.2.12	pʌsʌ la' bʌ ti uts'at ti' tojlel jiñi gentilob,
1PE.2.13	Cha'añ ti' caj lac Yum, otsan la' bʌ ti uts'at ti' wenta pejtelel año' bʌ i ye'tel ti la' tojlel,
1PE.2.14	yic'ot wiñicob wa'chocobilo' bʌ i cha'añ,
1PE.2.15	Dios yom cha'añ mi la' mel chuqui wen cha'añ mi la' ñʌch'tesʌbeñob i tontojlel jiñi wiñicob mach bʌ añic mi' ch'ʌmbeñob isujm; 
1PE.2.16	Libre añetla cha'añ mi la' mel chuqui uts'at, mach cha'añic mi la' cha'len mulil, come x'e'teletla i cha'añ Dios.
1PE.2.17	Q'uelela ti ñuc pejtelel wiñicob x'ixicob. C'uxbin la' wermañujob, bʌc'ñanla Dios, q'uelela ti ñuc jiñi yumʌlob.
1PE.2.18	X'e'telob, jac'benla i t'añ la' yum, mach cojic jach jiñi uts'ato' bʌ mu' bʌ i c'uxbiñetla pero jiñi tsʌtso' bʌ i t'añ ja'el. 
1PE.2.19	Come uts'at mi' q'uelonla Dios mi uts'at mi laj cuch wocol che' tic'bilonla cha'añ i melol chuqui uts'at, che' ma'añic lac mul. 
1PE.2.20	Mi woli la' jajts'el cha'añ la' jontolil, ¿am ba la' ñuclel che' mi la' cuch jiñi wocol? Pero mi woli la' cuch wocol cha'añ i melol chuqui uts'at, Dios mi caj i q'ueletla ti uts'at.
1PE.2.21	Come pʌybiletla cha'añ mi la' wu'bin wocol; come Cristo ja'el tsi' yu'bi wocol cha'añonla,
1PE.2.22	Ma'añic tsi' cha'le mulil, ma'añic tsi' cha'le lot.
1PE.2.23	Che' bʌ tsa' a'lenti, ma'añic tsi' q'uexta a'leya; che' bʌ tsa' aq'uenti wocol, ma'añic tsi' cha'le bʌc'tesaya, pero che' jach tsi' yʌc'ʌ i bʌ ti' wenta jiñi mu' bʌ i cha'len meloñel ti toj.
1PE.2.24	I bajñel jach tsi' cuchu lac mul ti' bʌc'tal che' bʌ tsa' chʌmi ti te',
1PE.2.25	Ti yam bʌ ora tsa' sajtiyetla che' bajche' sajtem bʌ tʌñʌme', pero tsa' la' sutq'ui la' bʌ cha'añ mi la' tsajcan majlel jiñi Xcʌnta tʌñʌme', jiñi Xcʌntaya mu' bʌ i coltañ la' ch'ujlel.
1PE.3.1	X'ixicob, yom mi la' wʌc' la' bʌ ti uts'at ti' wenta la' ñoxi'al.
1PE.3.2	Mi caj i q'uelob toj bʌ la' melbal che' mi la' jac'beñob ti uts'at. 
1PE.3.3	Mach mero la' ch'ʌjlilic che' mi la' jal la' jol mi che' mi la' ch'ʌl la' bʌ ti oro yic'ot wen bʌ la' pislel.
1PE.3.4	Pero yom i ch'ʌjlil la' pusic'al mach bʌ añic mi' jilel, jiñʌch i yutslel yic'ot i ñʌch'tʌlel la' pusic'al. Jiñʌch c'ax uts'at bʌ ti' wut Dios.
1PE.3.5	Come che' ja'el ti oñiyi jiñi ch'ujul bʌ x'ixicob tsa' bʌ i pijtayob i wenlel ti Dios tsi' ch'ʌlʌyob i bʌ ja'el. Tsi' yʌc'ʌyob i bʌ ti uts'at ti' wenta i ñoxi'al. 
1PE.3.6	Che'ʌch tsi' mele Sara. Tsi' jac'be i t'añ Abraham, tsi' pejca ti' yum. Jatetla i yalobiletla Sara, mi toj mi la' mel, mi ma'añic mi la' bʌc'ñan chuqui mi' yujtel.
1PE.3.7	Che' ja'el wiñicob, ajñenla ti uts'at yic'ot la' wijñam.
1PE.3.8	Ti pejteletla yom junlajal la' pusic'al mi la' cha'len p'untaya.
1PE.3.9	Mach yomic mi la' q'uextan jontolil,
1PE.3.10	Come ts'ijbubil:
1PE.3.10	“Majqui yom ajñel ti' tijicñʌyel i pusic'al, cha'añ uts'at mi' ñusan q'uiñ,
1PE.3.10	la' i tic' i yac' ti jontolil, la' i tic' i yej ti lot.
1PE.3.11	La' i cʌy jontolil. La' i mel chuqui uts'at.
1PE.3.11	La' i sʌclan i wenlel i pi'ʌlob cha'añ ñʌch'ʌl mi' yajñel yic'otob.
1PE.3.12	Come lac Yum woli' wen q'uel jiñi tojo' bʌ.
1PE.3.12	Mi' yu'bibeñob i yoración. Pero mi' contrajin jiñi mu' bʌ i melob jontolil.”
1PE.3.13	¿Mi bʌxetla ti' melol chuqui uts'at, am ba majqui mi caj i tic'lañetla? 
1PE.3.14	Pero mi woli la' tic'lʌntel cha'añ ti' melol chuqui toj, yom tijicñayetla.
1PE.3.15	Pero chʌn yumanla Cristo ti la' pusic'al. Yom chajpʌbil la' pusic'al ti pejtelel ora cha'añ mi la' su'ben la' pi'ʌlob baqui tilem la' pijtaya che' mi' c'ajtibeñetla. Su'benla ti uts bʌ t'añ yic'ot c'uxbiya. 
1PE.3.16	Ajñenla ti uts'at cha'añ ma'añic mi' tejchel t'añ ti la' pusic'al. Che' jiñi mi caj i yu'biñob quisin la' contrajob mu' bʌ i [pʌq'uetla ti jontolil]
1PE.3.17	Mi yom Dios mi la cu'bin wocol, ña'tanla uts'at mi la cu'bin cha'añ wen bʌ lac melbal,
1PE.3.18	Come Cristo junyajl jach tsi' yu'bi wocol cha'añ mulil.
1PE.3.19	yic'ot i yespíritu tsa' majli Cristo i su'beñob t'añ jiñi ch'ujlelʌlob ya' ti' yajñib chʌmeño' bʌ.
1PE.3.20	Jiñobʌch sajtemo' bʌ mach bʌ añic tsi' jac'ʌyob ti yam bʌ ora, che' jal tsi' cha'le pijt Dios ti' yorajlel Noé che' bʌ woli to i mel colem barco. Waxʌctiquil jach tsa' coliyob ti ja'.
1PE.3.21	Jiñʌch i yejtal che' bajche' mi laj coltʌntel wʌle ti ch'ʌmja'.
1PE.3.22	Tsa'ix majli ti panchan ya' ti' ñoj Dios.
1PE.4.1	Cristo tsi' cuchu wocol ti' bʌc'tal cha'añonla, jiñi cha'añ yom chajpʌbil la' pusic'al cha'añ mi la' cuch wocol ja'el che' bajche' Cristo. Come majqui jach tsi' cuchu wocol ti' bʌc'tal che' bajche' Cristo tsa'ix i cʌyʌ i mul.
1PE.4.2	Jiñi cha'añ ma'añix mi' chʌn jac' i colosojlel i pusic'al che' bajche' yaño' bʌ, come tsa'ix i cʌyʌ tsucul bʌ i pusic'al cha'añ mi' mel bajche' yom Dios mach che'ic bajche' yom i pusic'al.
1PE.4.3	Jasʌlix jiñi q'uiñ tac tsa' bʌ la' ñusa ti' melol mulil che' bajche' jiñi sajtemo' bʌ mu' bʌ i jac'ob i colosojlel i pusic'al yic'ot i ts'i'lel, mi' cha'leñob chuqui jisil yic'ot yʌc'ʌjel yic'ot leco bʌ q'uiñijel, yic'ot lemoñel. Mi' melob leco bʌ i q'uiñilel i dios te' tac.
1PE.4.4	Mi' toj sajtelob i pusic'al cha'añ ma'añix woli la' tsajcañob ti jontolil, jiñi cha'añ mi' p'ajetla; 
1PE.4.5	pero mi caj i melob i bʌ yic'ot Dios jiñi mu' bʌ caj i mel jiñi cuxulo' bʌ yic'ot chʌmeño' bʌ.
1PE.4.6	Cha'añ ti' caj iliyi tsa' su'bentiyob jiñi wen t'añ
1PE.4.7	Lʌc'ʌlix i jilibal
1PE.4.8	Jiñi cha'añ, yom mi la' wen c'uxbin la' bʌ; come jiñi ñumen ñuc bʌ jiñʌch che' mi laj c'uxbin lac pi'ʌlob come che' añ laj c'uxbiya mi laj cuch ca'bʌl mulil.
1PE.4.9	Pʌyʌla ochel la' pi'ʌlob ti la' wotot, mach yomic mi la' cha'len wulwul t'añ ti' tojlel mi juntiquilic.
1PE.4.10	Dios tsi' yʌq'ueyetla la' c'ʌjñibal ti jujuntiquiletla ti' yutslel i pusic'al cha'añ mi la' coltañ la' pi'ʌlob, cha'añ mi' tajob i wenlel ti Dios ja'el yic'ot i c'ʌjñibal ti' chajp ti' chajp.
1PE.4.11	Majqui jach mi' cha'len t'añ, la' i cha'len t'añ che' bajche' cʌntesʌbil ti' t'añ Dios. Majqui jach mi' coltañ i pi'ʌlob, la' i coltañob yic'ot i p'ʌtʌlel mu' bʌ i yʌq'ueñ Dios, cha'añ mi' tsictiyel i ñuclel Dios ti Jesucristo ti pejtelel chuqui mi' yujtel. La' tsictiyic i ñuclel yic'ot i p'ʌtʌlel ti pejtelel ora. Amén.
1PE.4.12	C'uxbibilet bʌ la, mach yomic mi' toj sajtel la' pusic'al che' mi' tilel i yilʌbentel la' pusic'al che' bajche' c'ajc. Mach yomic leco mi la' q'uel. 
1PE.4.13	Tijicñesan la' pusic'al come woli la' taj wocol che' bajche' Cristo, che' jiñi c'ax tijicñajax mi caj la' wu'bin che' mi' tsictiyel i ñuclel Cristo.
1PE.4.14	Mi woli la' wʌ'lentel cha'añ i c'aba' Cristo,
1PE.4.15	Jiñi cha'añ, mach yomic mi la' taj wocol cha'añ ti' melol mulil, mi tsʌnsa, mi xujch' mi i ñusʌntel mandar, mi yam bʌ jontolil. Mach yomic mi la' wotsan la' bʌ ba' mach la' wentajic; 
1PE.4.16	pero mi añ majqui woli yu'bin wocol cha'añ ti' ñopol Cristo,
1PE.4.17	Come i yorajlelix mi' melob i bʌ i cha'año' bʌ Dios;
1PE.4.18	Mi wocol mi' coltʌntelob jiñi toj bʌ wiñicob,
1PE.4.18	¿bajche' mi caj i yujtelob jiñi xñusa t'añob yic'ot xmulilob?
1PE.4.19	Jiñi cha'añ, la' i melob chuqui uts'at jiñi mu' bʌ i yu'biñob wocol che' bajche' yom Dios. La' i yʌc'ob i bʌ ti' c'ʌb Dios, jiñi xuc'ul bʌ Xmel pañimil.
1PE.5.1	Ti wocol t'añ mic su'beñob ancianojob
1PE.5.2	Cʌntanla i tʌñʌme' Dios
1PE.5.3	mach yomic mi la' chañ-esan la' bʌ ti' tojlel jiñi tʌñʌme' año' bʌ ti la' wenta, pero yom mi la' pʌsbeñob ti la' melbal bajche' yom mi' melob.
1PE.5.4	Che' mi' tsictiyel jiñi ñuc bʌ Xcʌnta tʌñʌme',
1PE.5.5	Che' ja'el, ch'itoñ wiñicob, ac'ʌ la' bʌ ti' wenta ancianojob; ti la' pejtelel chʌn mele la' bʌ ti pec' ti' tojlel la' pi'ʌlob, come
1PE.5.5	“Dios mi' contrajin jiñi mu' bʌ i chañ-esañob i bʌ.
1PE.5.5	Mi' yʌq'ueñ i yutslel i pusic'al jiñi mu' bʌ i peq'uesañob i bʌ.”
1PE.5.6	Ac'ʌ la' bʌ ti pec' ti p'ʌtʌl bʌ i c'ʌb Dios, cha'añ mi' yʌq'ueñetla la' ñuclel che' ti' yorajlel.
1PE.5.7	Ac'ʌla ti' wenta Dios pejtelel la' c'oj-ol, come jiñʌch woli' cʌntañetla.
1PE.5.8	Ña'tanla pañimil, chʌcʌ q'uele la' bʌ,
1PE.5.9	Cha'lenla wersa ti' contra xi'ba,
1PE.5.10	Pero jiñi Dios am bʌ ca'bʌl i yutslel i pusic'al, tsi' pʌyʌyetla cha'añ temel mi la' wajñel yic'ot Cristo ti' ñuclel i yumʌntel mach bʌ añic mi' jilel, jiñi cha'añ che' bʌ tsa'ix la' jumuc' ñusa wocol, mi caj i ñuq'uesan la' pusic'al ya' ti' tojlel, mi caj i xuc'chocoñetla, mi caj i p'ʌt-esañetla. 
1PE.5.11	La' tsictiyic i ñuclel yic'ot i p'ʌtʌlel ti pejtelel ora. Amén.
1PE.5.12	Ti' c'ʌb la quermañu Silvano
1PE.5.13	Jiñi xñopt'añob mu' bʌ i tempañob i bʌ ya' ti Babilonia,
1PE.5.14	Aq'uen la' bʌ cortesía, ts'ujts'un la' bʌ yic'ot c'uxbiya.
2PE.1.1	Simón
2PE.1.2	La' p'ojlic i yutslel yic'ot i ñʌch'tʌlel la' pusic'al come la' cʌñʌyʌch
2PE.1.3	Ti ñuc bʌ i p'ʌtʌlel Dios tsi' yʌq'ueyonla pejtelel chuqui añ to yom lac cha'añ che' bʌ tsi' yʌq'ueyonla laj cʌn lac Yum Jesús cha'añ mi la cajñel ti ch'ujul. Tsi' pʌyʌyonla cha'añ mi laj cʌmben i ñuclel yic'ot i yutslel. 
2PE.1.4	Jiñi cha'añ tsi' yʌq'ueyonla jiñi albil bʌ i t'añ, wen ñuc bʌ, c'ax uts'at bʌ. Che' mi la' ñopben i t'añ mi' yʌq'uetla ti colel ba' chuculetla ti' colosojlel la' pusic'al ti' wenta pañimil cha'añ mi la' taj la' cuxtʌlel ch'oyol bʌ ti Dios.
2PE.1.5	Jiñi cha'añ yom mi la' cha'len wersa cha'añ mi la' pʌs la' bʌ ti uts, come tsa'ix la' ñopo Dios. Che' utsetla yom wen bʌ la' ña'tʌbal; 
2PE.1.6	che' añ la' ña'tʌbal yom mi la' tic' la' pusic'al, che' mi la' tic' la' pusic'al yom mi la' cuch wocol ti xuc'ul; che' mi la' cuch wocol ti xuc'ul mi la' wʌc' ti cʌjñel Dios; 
2PE.1.7	che' mi la' wʌc' ti cʌjñel Dios yom mi la' p'untan la' pi'ʌlob; che' mi la' p'untañob yom mi la' c'uxbiñob ja'el.
2PE.1.8	Mi che'ʌch mi la' mel mi caj la' p'ʌt-an majlel, mi caj i yutsi p'ojlel la' c'ʌjñibal. Che' jiñi mach lolomic jach tsa' la' cʌñʌ lac Yum Jesucristo. 
2PE.1.9	Jiñi mach bʌ añic mi' mel che' bajche' jiñi, xpots' yilal. Ma'añic mi' c'otel i wut. Mach c'ajalix i cha'añ mi tsa'ix pocbenti i mul tsa' bʌ i mele ti yam bʌ ora. 
2PE.1.10	Jiñi cha'añ hermañujob, cha'lenla wersa cha'añ mi' tsictiyel pʌybiletla, yajcʌbiletla.
2PE.1.11	Che' jiñi mi caj la' pʌjyel ochel ti' yumʌntel Dios mach bʌ añic mi' jilel, yic'ot lac Yum Jesucristo, Xcoltaya lac cha'añ.
2PE.1.12	Jiñi cha'añ mi caj c chʌn c'ajtesʌbeñetla pejtelel jiñi t'añ, anquese la' wujilix, anquese xuc'chocobiletla ti isujmlel woli bʌ la' ñop. 
2PE.1.13	Che' cuxulonto tic bʌc'tal mi cʌl uts'at mic chʌn xic'beñetla, yom mic chʌn c'ajtesʌbeñetla bajche' yom mi la' mel. 
2PE.1.14	Come cujil mach jalix mi caj j cʌy c bʌc'tal che' mic chʌmel, che' bajche' tsi' su'beyon lac Yum Jesucristo.
2PE.1.15	Jiñi cha'añ mic cha'len wersa ti la' tojlel cha'añ mi la' chʌn ña'tan jiñi t'añ ti pejtelel ora che' chʌmeñoñix.
2PE.1.16	Ma'añic tsa' c jop'o lojon mayajax bʌ t'añ che' bʌ tsa' c su'beyet lojon i p'ʌtʌlel lac Yum Jesucristo mu' bʌ caj i cha' tilel ti' ñuclel i yumʌntel, pero tsa' c su'beyetla jiñi tsa' bʌ q'uele lojon tic wut. 
2PE.1.17	Ya' añon lojon ba' ora Dios tsi' yʌq'ue i ñuclel i Yalobil. Tsa' yʌjñi i wut ti' ñuclel Dios i Tat. Tsa' cu'bibe i t'añ Dios loq'uem bʌ ti' yumʌntel ti panchan che' bʌ tsi' yʌlʌ: “Jiñʌch c'uxbibil bʌ Calobil, tijicña mij q'uel.”
2PE.1.18	Tsa' cu'bi lojon jiñi t'añ ch'oyol bʌ ti panchan che' ya'añon lojon yic'ot Jesús ya' ti ch'ujul bʌ wits.
2PE.1.19	Jiñi cha'añ ñumen xuc'ulonla cha'añ ti' t'añ x'alt'añob,
2PE.1.20	Ñaxan yom mi la' ch'ʌmben isujm, ma'añic t'añ ti' Ts'ijbujel Dios tsa' bʌ i bajñel ña'tayob jiñi x'alt'añob,
2PE.1.21	come c'ʌlʌl ti' cajibal ma'añic tsi' bajñel cha'leyob t'añ wiñicob ti' bajñel pusic'al, pero jiñi [ch'ujul]
2PE.2.1	Añ ja'el lot bʌ x'alt'añob ti' tojlel israelob;
2PE.2.2	Ca'bʌlob mu' bʌ caj i jac'ob ti' colosojlel i pusic'al, jiñi cha'añ ti' cajob i melbal, mi' yʌc'ob ti p'ajtʌl jiñi isujm bʌ bij.
2PE.2.3	Wo'ob jax ti taq'uiñ jiñi xcʌntesajob, mi caj i lotiñetla cha'añ mi' chilbeñetla la' chu'bʌañ. Wajalix yic'ot c'ʌlʌl wʌle ña'tʌbil i cha'añ Dios cha'añ mi caj i yʌq'ueñob i toj i mul. Chajpʌbilix ya' ba' mi caj i jilelob.
2PE.2.4	Dios ma'añic tsi' ñusʌbeyob i mul ángelob tsa' bʌ i cha'leyob mulil, pero tsi' chocoyob ochel ti c'ajc ba' tsi' yʌc'ʌ ti cʌjchel ti ic'ch'ipan bʌ pañimil c'ʌlʌl jinto ti' yorajlel meloñel;
2PE.2.5	Dios ma'añic tsi' p'unta jiñi oñiyi bʌ pañimil, pero cojach tsi' colta Noé tsa' bʌ i su'bu isujmlel ili t'añ ti toj, yic'ot wuctiquil yaño' bʌ, che' bʌ tsi' choco tilel but'ja' cha'añ mi' jisan xñusa Diosob ti pañimil,
2PE.2.6	tsi' junyajlel pulu Sodoma yic'ot Gomorra,
2PE.2.7	pero tsi' colta loq'uel Lot jiñi toj bʌ wiñic tsa' bʌ i wen mele i pusic'al cha'añ i bi'bi'lel yic'ot i jontolil jiñi xñusa Diosob,
2PE.2.8	ili toj bʌ wiñic añ chuqui tsi' q'uele yic'ot chuqui tsi' yu'bi ya' ba' tem chumulob yic'ot, jiñi cha'añ tsi' wen mele i pusic'al ti jujump'ejl q'uiñ cha'añ i melbal jiñi mach bʌ tojobic,
2PE.2.9	Lac Yum mi' coltañ jiñi xuc'ulo'
2PE.2.10	cojco jiñi mu' bʌ i jac'beñob i colosojlel i pusic'al yic'ot i bi'bi'lel, mi' ts'a'leñob jiñi año' bʌ i ye'tel,
2PE.2.11	jiñi ángelob año' bʌ ñuc bʌ i p'ʌtʌlel yic'ot i ye'tel, ma'añic mi' cha'leñob t'añ ti' contra jiñi jontolo' bʌ ti' tojlel lac Yum.
2PE.2.12	Pero ili wiñicob mi' cha'leñob t'añ ti' contra jiñi mach bʌ añic mi' ch'ʌmbeñob isujm, tontojob che' bajche' bʌte'el mu' bʌ i yilan pañimil mi' yʌc' i bʌ ti chujquel cha'añ mi' tsʌnsʌntel, mi caj i jilelob ti' bi'bi'lel,
2PE.2.13	mi caj i tajob i chobejtʌbal cha'añ i jontolil, tijicñajax mi' yu'biñob che' woliyob ti leco bʌ q'uiñijel ti jujump'ejl q'uiñ. Bi'bi'ob jax, añob i yoc'beñal, wen tijicñajax mi' yu'biñob cha'añ i sajtemal che' mi' c'uxob waj la' wic'ot.
2PE.2.14	But'ulob i pusic'al ti' ts'i'lel, mach mejlic i cʌyob i mul, mi' pʌyob ti mulil jiñi mach bʌ xuc'ulobic i pusic'al, ñʌmʌlobix ti' ts'i'lel i wut; chocbilobix ti Dios. 
2PE.2.15	Tsa'ix i cʌyʌyob jiñi toj bʌ bij, sajtemob, tsi' tsajcʌbeyob i bijlel Balaam,
2PE.2.16	jiñi burro mach bʌ yujilic t'añ tsa' caji ti t'añ che' bajche' wiñic, tsi' tic'be i tontojlel jiñi x'alt'añ.
2PE.2.17	Lajal ili wiñicob bajche' tiquiñix bʌ i jol ja', lajalob bajche' tocal ñijcʌbil bʌ ti colem sutujt ic'; cʌybilobix ti c'ax i'ic' bʌ ac'ʌlel
2PE.2.18	Mi' to'ol chañ-esañob i bʌ ti lolom jach bʌ i t'añ, ti bi'bi' bʌ i colosojlel i pusic'al mi' pʌyob ti mulil jiñi woli bʌ i ñopob Cristo, maxto bʌ jali tsi' cʌyʌ i tsajcʌbeñob i sajtemal i pi'ʌlob. 
2PE.2.19	Mi' su'beñob i mul mu' bʌ caj i jisañob, pero ñumen chucbilob ti majtañ e'tel cha'añ tsucul bʌ i melbal. Come majqui jach mi' cha'len mulil chucbilʌch ti' p'ʌtʌlel mulil ti' wenta xi'ba.
2PE.2.20	Che' mi' puts'elob loq'uel wiñicob ti' bi'bi'lel jiñi pañimil, che' mi' cʌñob lac Yum Jesucristo jiñi la caj Coltaya, mi tsa' cha' chujquiyob ti' bi'bi'lel, mi tsa' cha' yajliyob ti mulil, ñumen leco mi' yajñelob ti wi'il che' bajche' ti ñaxan.
2PE.2.21	Uts'at machic tsi' cʌñʌyob jiñi toj bʌ bij, come che' bʌ tsa'ix i cʌñʌyob, tsi' cha' cʌyʌyob jiñi ch'ujul bʌ t'añ tsa' bʌ aq'uentiyob.
2PE.2.22	Tsi' meleyob che' bajche' mi' yʌl jiñi proverbio: “Jiñi ts'i' mi' cha' sujtel i mʌc' i xej, jiñi chitam pocbilix bʌ mi' cha' jujc'un i bʌ ti oc'ol.”
2PE.3.1	C'uxbibilet bʌ la, jiñʌch i cha'q'uejlel bʌ cuñ tsa' bʌ c melbeyetla, i cha'yajlel woli xic'beñetla cha'añ mi la' chʌn ña'tan chuqui sʌc. 
2PE.3.2	Yom c'ajal la' cha'añ i t'añ jiñi ch'ujul bʌ x'alt'añob ti oñiyi yic'ot i mandar lac Yum la caj Coltaya che' bajche' tsi' su'beyetla jiñi apóstolob;
2PE.3.3	Yom mi la' ña'tan cha'añ talob xwajleyajob ti wi'il bʌ q'uiñ tac,
2PE.3.4	mi caj i yʌlob: ¿Bacan tsiquil woli' cha' tilel che' bajche' tsi' yʌlʌ? C'ʌlʌl che' bʌ tsa' chʌmiyob lac ñojte'el c'ʌlʌl wʌle, lajal jach woli' yajñel pejtelel chuqui tac añ che' bajche' ti' cajibal pañimil.
2PE.3.5	Mach yomic i p'isob ti' wenta bajche' tsa' ajñi panchan ti wajali, cha'añ ti' t'añ jach Dios
2PE.3.6	Ti but'ja' tsa' jejmi jiñi pañimil am bʌ ti oñiyi.
2PE.3.7	Ti jiñi jach bʌ i t'añ Dios woli' cʌntʌntel jiñi panchan yic'ot pañimil am bʌ wʌle, mi' caj i pulel ti c'ajc che' ti' q'uiñilel melo' mulil, ya'i mi' caj i tojob i mul wiñicob x'ixicob mu' bʌ i ñusañob Dios.
2PE.3.8	C'uxbibilet bʌ la, ña'tanla junlajal mi' q'uel jump'ejl q'uiñ lac Yum bajche' ojlil i yuxbajc' (1,000) ja'b. Che' ja'el, junlajal mi' q'uel ojlil i yuxbajc' ja'b bajche' jump'ejl q'uiñ.
2PE.3.9	Lac Yum ma'añic mi' jalitesan i mel chuqui albil i cha'añ che' bajche' mi' lon alob cha'tiquil uxtiquil, woli' pijtañonla come mach yomic mi' sajtel mi juntiquilic, pero yom mi laj cʌy lac mul ti lac pejtelel.
2PE.3.10	I q'uiñilel lac Yum mi caj i tilel che' bajche' xujch'
2PE.3.11	Mi che'ʌch mi' caj ti ulmʌl ti pejtelel, ¿bajche' yom mi la' wajñel che' jiñi? Yom ch'ujuletla, yom toj bʌ la' melbal, 
2PE.3.12	yom ch'ejl la' pusic'al mi la' pijtan i q'uiñilel Dios, yom bʌxetla ti' ye'tel Dios ba' ora mi' tilel jiñi q'uiñ, come ti jiñi q'uiñ jiñi panchan yic'ot pejtelel chuqui tac añ mi caj i laj ulmʌl ti c'ajc; 
2PE.3.13	pero joñonla woli lac pijtan tsiji' bʌ panchan yic'ot tsiji' bʌ pañimil
2PE.3.14	Jiñi cha'añ c'uxbibilet bʌ la, che' woli la' pijtan jiñi q'uiñ, yom mi la' cha'len wersa cha'añ mi la' wajñel ti ch'ujul cha'añ sʌquetla, yic'ot ñʌch'ʌl la' pusic'al che' mi' tajetla Jesús.
2PE.3.15	Ña'tanla woli ti pijt lac Yum, jinto mi' coltʌntel wiñicob x'ixicob; che'ʌch tsi' ts'ijbubeyetla ja'el jiñi c'uxbibil bʌ la quermañu Pablo che' bajche' Dios tsi' cʌntesa.
2PE.3.16	Che'ʌch tsi' ts'ijba Pablo ti pejtelel i juñ, añ wocol tac bʌ mach bʌ wen tsiquilic isujmlel mach bʌ orajic mi lac ch'ʌmben isujm, jiñi mach bʌ añobic i ña'tʌbal yic'ot jiñi mach bʌ xuc'ulobic mi' socbeñob isujmlel che' bajche' mi' socbeñob isujmlel yam bʌ i Ts'ijbujel Dios.
2PE.3.17	Jiñi cha'añ c'uxbibilet bʌ la, tsa'ix la' wu'bi tal tojmulil, tsajiletla ame lotintiquetla ame la' ñopben i sojquemal jiñi xjontolilob, ame muq'uic la' cʌy la' ñop chuqui isujm.
2PE.3.18	Yom mi la' taj la' colel ti Cristo, jiñʌch che' mi la' cʌmben i yutslel i pusic'al yic'ot i ña'tʌbal lac Yum Jesucristo la caj Coltaya. La' su'bentic i ñuclel wʌle yic'ot ti pejtelel ora.
1JN.1.1	Mic ts'ijbubeñetla ili juñ cha'añ mi cʌq'ueñetla la cʌn jiñi T'añ am bʌ ti' cajibal, jiñʌch tsa' bʌ cu'bi lojon, tsa' bʌ j q'uele lojon tic wut, jiñi tsa' bʌ j q'uelbe lojon i ñuclel, jiñi tʌlʌl bʌ c cha'añ lojon. Jiñʌch jiñi T'añ mu' bʌ yʌq'ueñonla laj cuxtʌlel, 
1JN.1.2	—tsa' tsictiyi ti' cuxtʌlel,
1JN.1.3	jiñi q'uelel bʌ c cha'añ lojon, yic'ot jiñi ñʌch'tʌbil bʌ c cha'añ lojon, jiñʌch mu' bʌ c su'b lojon cha'añ mi lac tem ochel ti' ñopol lac Tat yic'ot Jesucristo i Yalobil Dios.
1JN.1.4	Wolic ts'ijban lojon ili juñ cha'añ mi' ts'ʌctiyel i tijicñʌyel lac pusic'al.
1JN.1.5	Jiñʌch tsa' bʌ cu'bi lojon ti' tojlel Jesús woli bʌ c su'b lojon: Dios i sʌclelʌch pañimil, ma'añic i yi'ic'lel mi ts'ita'ic.
1JN.1.6	Mi woli lac lon al tem ochemonla ti' ñopol Dios,
1JN.1.7	Pero mi woliyonla ti xʌmbal ti' sʌclel pañimil, che' bajche' mi' yajñel Dios ti' sʌclel pañimil,
1JN.1.8	Mi woli la cʌl ma'añic lac mul, woli lac bajñel lotin lac bʌ ti lac pusic'al, che' jiñi ma'añic isujmlel ti lac pusic'al. 
1JN.1.9	Mi woli lac su'ben lac mul Dios
1JN.1.10	Mi woli la cʌl ma'añic tsa' lac cha'le mulil, woli laj cuy Dios ti xlot, che' jiñi mach ochemic i t'añ ti lac pusic'al.
1JN.2.1	C'uxbibil bʌ calobilob, wolic ts'ijbubeñetla ili juñ cha'añ mach mi la' cha'len mulil.
1JN.2.2	Jiñʌch tsa' bʌ i yu'bi i mich'ajel Dios ti' caj lac mul,
1JN.2.3	Mi woli lac jac'ben i mandar Dios, che' jiñi cʌñʌlix lac cha'añ Jesús.
1JN.2.4	Jiñi mu' bʌ i yʌl: J cʌñʌyʌch Jesús, pero mi ma'añic mi' jac' i mandar Dios, woli ti lot jiñi wiñic, ma'añic isujmlel ti' pusic'al. 
1JN.2.5	Jiñi mu' bʌ i jac'ben i t'añ Jesús, woli' wen c'uxbin Dios;
1JN.2.6	Jiñi mu' bʌ i yʌl woli' yajñel ti Jesús la' ajñic che' bajche' tsa' ajñi Jesús.
1JN.2.7	Hermañujob, mach tsijibic ili mandar woli bʌ c ts'ijbubeñetla, pero jiñʌch oñiyix bʌ mandar tsa' bʌ su'bentiyetla ti' cajibal. Jiñi oñiyix bʌ mandar jiñʌch jiñi t'añ tsa'ix bʌ la' wu'bi c'ʌlʌl ti' cajibal.
1JN.2.8	Anquese oñiyix pero tsijibʌch jiñi mandar woli bʌ c ts'ijbubeñetla, tsiquil isujmlel ti Jesús yic'ot ti jatetla, come wolix ti ñumel ic'yoch'an bʌ pañimil, wolix ti wen tsictiyel i sʌclel pañimil, jiñi isujm bʌ.
1JN.2.9	Jiñi mu' bʌ i lon al woli' yajñel ti' sʌclel pañimil che' woli' ts'a'len i yermañu, añ to ti ic'yoch'an bʌ pañimil. 
1JN.2.10	Jiñi mu' bʌ i c'uxbin i yermañu, añix ti' sʌclel pañimil, ma'añic mi' yʌsan ti mulil i yermañu.
1JN.2.11	Pero jiñi mu' bʌ i ts'a'len i yermañu añ ti ic'yoch'an bʌ pañimil, mi' cha'len xʌmbal ti ic'yoch'an bʌ pañimil, yic'ot mach yujilic baqui mi' majlel, come ma'añic mi' c'otel i wut cha'añ i yi'ic'lel pañimil.
1JN.2.12	Wolic ts'ijbubeñetla calobilob,
1JN.2.12	come ñusʌbilix la' mul cha'añ ti c'aba' Jesús.
1JN.2.13	Wolic ts'ijbubeñetla tatʌlet bʌ la,
1JN.2.13	come cʌmbilix la' cha'añ jiñi am bʌ ti' cajibal pañimil.
1JN.2.13	Wolic ts'ijbubeñetla ch'itoñob, xch'octacob
1JN.2.13	come t'uchtʌbilix la' cha'añ jiñi xjontolil.
1JN.2.13	Wolic ts'ijbubeñetla calobilob,
1JN.2.13	come cʌmbilix la' cha'añ lac Tat.
1JN.2.14	Tsa'ix c ts'ijbubeyetla tatʌlob,
1JN.2.14	come cʌmbil la' cha'añ jiñi am bʌ ti' cajibal pañimil.
1JN.2.14	Tsa'ix c ts'ijbubeyetla ch'itoñob, xch'octacob,
1JN.2.14	come p'ʌtʌletla.
1JN.2.14	I t'añ Dios woli' yajñel ti la' pusic'al,
1JN.2.14	come t'uchtʌbilix la' cha'añ jiñi xjontolil.
1JN.2.15	Mach la' c'uxbin i cha'añ bʌ pañimil mi chuqui añ ti pañimil. Come jiñi mu' bʌ i c'uxbin i cha'añ bʌ pañimil,
1JN.2.16	Come pejtelel chuqui añ ti pañimil, i colosojlel
1JN.2.17	I cha'año' bʌ pañimil mi caj i jilelob yic'ot i colosojlel i pusic'al, pero jiñi mu' bʌ i mel che' bajche' yom Dios mi yajñel ti pejtelel ora.
1JN.2.18	Calobilob, jiñʌch cojix bʌ q'uiñ tac. Tsa' la' wu'bi tal jiñi xcontra Cristo, wʌle añobix ca'bʌl mu' bʌ i contrajiñob Cristo,
1JN.2.19	Tsa' loq'uiyob majlel ti lac tojlel come mach lac cha'añobic, come lac cha'añobic wʌ' to añob la quic'ot c'ʌlʌl wʌle; pero tsa' loq'uiyob cha'añ mi' tsictiyel mach ti' pejtelelobic lac cha'añob.
1JN.2.20	Pero jatetla aq'uebiletixla jiñi Ch'ujul bʌ Espíritu, jiñi cha'añ mi la' cʌmben isujmlel ti la' pejtelel.
1JN.2.21	Tsa' c ts'ijbubeyetla, mach cha'añic mach la' cʌñʌyic isujmlel, pero cʌntesʌbiletixla, la' wujil chuqui isujm yic'ot chuqui mach isujmic, mach tilemic lot ti jiñi isujm bʌ. 
1JN.2.22	¿Majqui xlot? ¿Mach ba jiñic mu' bʌ i yʌl mach Cristojic jiñi Jesús? Jiñʌch xcontra Cristo mu' bʌ i yʌl mach i Tatic Cristo jiñi Dios, yic'ot mach i Yalobilic Dios jiñi Cristo.
1JN.2.23	Majqui jach mi' yʌl mach i Yalobilic Dios jiñi Cristo mach i cha'añic lac Tat. Pero jiñi mu' bʌ i su'b i Yalobilʌch Dios jiñi Jesús i cha'añʌch lac Tat.
1JN.2.24	La' cʌlec ti la' pusic'al jiñi tsa' bʌ la' ñʌch'ta c'ʌlʌl ti' cajibal. Mi woli' cʌytʌl ti la' pusic'al jiñi tsa' bʌ la' ñʌch'ta c'ʌlʌl ti' cajibal, che' ja'el, mi caj la' chʌn ajñel ti lac Tat yic'ot ti Yalobil. 
1JN.2.25	Dios mi' yʌq'ueñonla laj cuxtʌlel mach bʌ añic mi' jilel che' bajche' wʌn albil i cha'añ.
1JN.2.26	Tsa' c ts'ijbubeyetla ili t'añ cha'añ ma'añic mi la' jac'ben jiñi yomo' bʌ i lotiñetla. 
1JN.2.27	Tsa'ix aq'uentiyetla jiñi Ch'ujul bʌ Espíritu woli bʌ i chʌn ajñel ti jatetla, jiñi cha'añ mach wersajic mi' cʌntesañetla yam bʌ, come cʌntesʌbiletla ti Espíritu ti pejtelel chuqui yom.
1JN.2.28	Wʌle, alobob, chʌn ajñenla ti Cristo, cha'añ che' mi tsictiyel xuc'ul mi la cajñel, cha'añ che' mi' tilel ti' cha'yajlel ma'añic mi caj la cu'bin quisin ti' tojlel.
1JN.2.29	La' wujil tojʌch Cristo, la' wujil ja'el tsa'ix i yilayob pañimil ti Dios pejtelel mu' bʌ i melob chuqui toj.
1JN.3.1	Ca'bʌl tsi' c'uxbiyonla lac Tat, jiñi cha'añ mi lac pejcʌntel ti' yalobil Dios,
1JN.3.2	C'uxbibilo' bʌ, i yalobiloñixla Dios, maxto tsictiyemic bajche' mi caj la cujtel; pero la cujil che' mi' tsictiyel Cristo mi caj la cajñel lajal bajche' Cristo, come mi caj laj q'uel che' bajche' yilal.
1JN.3.3	Jiñi mu' bʌ i pijtan chuqui mi' caj ti ujtel che' mi' tilel Cristo, mi' sʌc-esan i pusic'al cha'añ sʌc mi' yajñel che' bajche' Jesús.
1JN.3.4	Pejtelel majqui jach mi' cha'len mulil,
1JN.3.5	La' wujil tsa' tsictiyi Cristo cha'añ mi' ch'ʌm majlel lac mul,
1JN.3.6	Jiñi mu' bʌ i chʌn ajñel ti Cristo, ma'añic mi' cha'len mulil. Jiñi mu' bʌ i cha'len mulil, ma'añic tsi' q'uele Cristo, mach i cʌñʌyic ja'el.
1JN.3.7	Alobob, mach mi la' jac'beñob i lot wiñicob mi juntiquilic, jiñi mu' bʌ i mel chuqui toj,
1JN.3.8	Jiñi mu' bʌ i cha'len mulil i cha'añʌch xi'ba,
1JN.3.9	Jiñi tsa'ix bʌ i yila pañimil ti Dios ma'añix mi' chʌn cha'len mulil, come woli' yajñel i yEspíritu Dios ti' pusic'al;
1JN.3.10	Che' jiñi, tsiquil majqui i yalobilob Dios yic'ot majqui i yalobilob xi'ba. Come majqui jach ma'añic mi' mel chuqui toj yic'ot ma'añic mi' c'uxbin i yermañu mach i cha'añic Dios.
1JN.3.11	Jiñi t'añ tsa' bʌ la' wu'bi c'ʌlʌl ti' cajibal, jiñʌch iliyi: Yom mi laj c'uxbin lac bʌ ti lac pejtelel.
1JN.3.12	Mach yomic lajalonla bajche' Caín tsa' bʌ i tsʌnsa i yijts'in.
1JN.3.13	Quermañujob, mach yomic mi' toj sajtel la' pusic'al mi ts'a' mi' q'ueletla i cha'año' bʌ pañimil.
1JN.3.14	Anquese chʌmeñonla ti yam bʌ ora,
1JN.3.15	Majqui jach mi' ts'a'len i yermañu,
1JN.3.16	Che'ʌch tsa' laj cʌmbe i c'uxbiya Dios, che' bʌ Jesús tsi' yʌc'ʌ i bʌ ti chʌmel cha'añonla,
1JN.3.17	Pero jiñi am bʌ i chu'bʌañ ti pañimil, che' mi q'uel i yermañu añ to chuqui yom i cha'añ, che' bʌ ma'añic mi coltañ
1JN.3.18	Calobilob, mach yomic mi lac cha'len c'uxbiya ti lac t'añ jach mi ti lac su'bal jach, la' lac cha'len c'uxbiya ti isujm ti lac melbal.
1JN.3.19	Che' jiñi mi lac ña'tan añonla ti isujmlel, xuc'ul lac pusic'al ti' tojlel Dios, 
1JN.3.20	pero mi woli' tic'onla lac pusic'al, ñumen ñuc Dios bajche' lac pusic'al,
1JN.3.21	C'uxbibilo' bʌ, mi ma'añic woli' tic'onla lac pusic'al, xuc'ulonla ti Dios.
1JN.3.22	Chuqui jach mi laj c'ajtiben, mi caj la cʌq'uentel ti Dios, come woli lac jac'ben i mandar, yic'ot mi lac mel chuqui mi' mulan Dios.
1JN.3.23	Jiñʌch i mandar: Yom mi lac ñopben i c'aba' Jesucristo i Yalobil Dios yic'ot yom mi laj c'uxbin lac bʌ ti lac pejtelel, che' bajche' tsi' yʌq'ueyonla mandar.
1JN.3.24	Jiñi mu' bʌ i jac'ben i mandar mi' yajñel ti Dios. Dios mi' yajñel ti jiñi wiñic ja'el. Cʌntesʌbilonla cha'añ jiñi Espíritu tsa' bʌ i yʌq'ueyonla, la cujil woli' yajñel Dios ti joñonla.
1JN.4.1	C'uxbibilet bʌ la, mach yomic mi la' ñop pejtelel espíritujob, ña'tanla mi ch'oyolob ti Dios,
1JN.4.2	Yom mi la' cʌmben i yEspíritu Dios. Ch'oyol ti Dios pejtel espíritu mu' bʌ i yʌl cha'añ Jesucristo tsi' ch'ʌmʌ i bʌc'tal.
1JN.4.3	Pejtel espíritu mach bʌ añic mi' su'b tsi' ch'ʌmʌ i bʌc'tal Jesús, mach ch'oyolic ti Dios, jiñobʌch xcontra Cristo,
1JN.4.4	Calobilob, i cha'añetla Dios, tsa'ix la' t'uchta jiñi xlotob come ñumen ñuc jiñi am bʌ ti la' pusic'al
1JN.4.5	Yaño' bʌ i cha'añobʌch pañimil; jiñi cha'añ i t'añ jach pañimil mi' yʌlob, jiñi i cha'año' bʌ pañimil mi' ñʌch'tʌbeñob i t'añ.
1JN.4.6	Joñonla i cha'añonla Dios. Jiñi mu' bʌ i cʌn Dios, mi' yu'bin lac t'añ.
1JN.4.7	C'uxbibilet bʌ la, la' laj c'uxbin lac bʌ ti lac pejtelel, come ch'oyol ti Dios
1JN.4.8	Jiñi mach bʌ yujilic c'uxbiya mach i cʌñʌyic Dios. Come Dios xc'uxbiyajʌch.
1JN.4.9	Tsi' pʌsbeyonla i c'uxbiya Dios che' bʌ tsi' choco tilel ti pañimil cojach bʌ i Yalobil
1JN.4.10	Jiñʌch mero c'uxbiya. Mach joñoñicla tsa' laj c'uxbi Dios pero jiñi tsi' c'uxbiyonla, tsi' choco tilel i Yalobil
1JN.4.11	C'uxbibilet bʌ la, mi che'ʌch tsi' c'uxbiyonla Dios, che'ʌch yom mi laj c'uxbin lac bʌ ti lac pejtelel. 
1JN.4.12	Maxto añic mi' juntiquil tsa' bʌ i q'uele Dios,
1JN.4.13	Che' jiñi, la cujil woli la cajñel ti Dios, la cujil woli' yajñel Dios ti joñonla, come tsa'ix i yʌq'ueyonla i yEspíritu.
1JN.4.14	Lac Tat tsi' choco tilel i Yalobil, i yaj Coltaya pañimil. Tsa'ix j q'uele lojon, che'ʌch mic su'b lojon ja'el.
1JN.4.15	Majqui jach mi' su'b i Yalobilʌch Dios jiñi Jesús, Dios mi' yajñel ti' pusic'al, jiñi wiñic mi' yajñel ti Dios ja'el. 
1JN.4.16	Tsa'ix laj cʌmbe i c'uxbiya Dios, tsa'ix lac ñopo ja'el xc'uxbiyajʌch Dios. Jiñi yujil bʌ c'uxbiya mi' yajñel ti Dios. Dios mi' yajñel ti jiñi wiñic. 
1JN.4.17	Wen la cujilix c'uxbiya che' ma'añic mi lac bʌc'ñʌben i q'uiñilel tojmulil, come wʌ' ti pañimil lajalonla bajche' Jesús. 
1JN.4.18	Ma'añic bʌq'uen che' añ c'uxbiya,
1JN.4.19	Jiñi cha'añ mi laj c'uxbin Dios, come ñaxan tsi' c'uxbiyonla.
1JN.4.20	Che' añ mu' bʌ i yʌl: Wolij c'uxbin Dios, pero mi woli' ts'a'len i yermañu, xlotʌch, come mi mach c'uxic mi yu'bin i yermañu woli bʌ i q'uele, ¿bajche' mi mejlel i c'uxbin Dios mach bʌ añic tsi' q'uele?
1JN.4.21	Dios tsi' yʌq'ueyonla ili mandar: Jiñi mu' bʌ i c'uxbin Dios, la' i c'uxbin i yermañu ja'el.
1JN.5.1	Pejtelel jiñi mu' bʌ i ñop Cristojʌch jiñi Jesús, tsa'ix i yila pañimil ti Dios,
1JN.5.2	La cujil woli laj c'uxbin i yalobilob che' mi laj c'uxbin Dios, che' mi lac jac'ben i mandar ja'el.
1JN.5.3	Come i c'uxbintel Dios jiñʌch i jac'ol i mandar,
1JN.5.4	Come jiñi tsa' bʌ i yila pañimil ti Dios, mi' t'uchtan i cha'añ bʌ pañimil. Jiñʌch i t'uchtʌntel pañimil che' mi lac ñop Dios.
1JN.5.5	¿Majqui jiñi mu' bʌ i t'uchtan jiñi pañimil? Jiñʌch woli bʌ i ñop i Yalobilʌch Dios jiñi Jesús.
1JN.5.6	Jiñʌch Jesucristo tsa' bʌ tili, Dios tsi' tsictesa che' bʌ tsi' ch'ʌmʌ ja' yic'ot che' bʌ tsi' yʌc'ʌ i ch'ich'el.
1JN.5.7	Añ uxtiquilob año' bʌ ti panchan mu' bʌ i su'beñob isujmlel: lac Tat, Yalobil yic'ot jiñi Ch'ujul bʌ i Ch'ujlel, ili uxtiquilob juntiquilob jach. 
1JN.5.8	Uxtiquilob jiñi mu' bʌ i yʌc'ob ti cʌjñel isujmlel ila ti pañimil: jiñi Espíritu yic'ot jiñi ja' yic'ot i ch'ich'el Jesús, junsujm jach chuqui mi' yʌc' ti tsictiyel ili uxchajp.
1JN.5.9	Mi lac ñop chuqui mi' yʌlob wiñicob, ñumen yom mi lac ñop chuqui tsi' yʌlʌ Dios, come tsi' yʌlʌ cha'añ mi' yʌc' ti cʌjñel i Yalobil.
1JN.5.10	Majqui jach mi' ñop i Yalobil Dios yujil ti' pusic'al isujmʌch ili t'añ; jiñi mach bʌ añic mi' ñop Dios tsa'ix i cuyu ti xlot, come ma'añic tsi' ñopo jiñi t'añ tsa' bʌ i yʌlʌ Dios cha'añ mi laj cʌmben i Yalobil. 
1JN.5.11	Jiñi t'añ tsa' bʌ i yʌlʌ Dios jiñʌch iliyi: Dios tsi' yʌq'ueyonla laj cuxtʌlel mach bʌ añic mi' jilel, ili laj cuxtʌlel añ ti' Yalobil Dios.
1JN.5.12	Jiñi ochem bʌ ti' Yalobil Dios, añ i cuxtʌlel, jiñi mach bʌ añic i cha'añ i Yalobil Dios, ma'añic i cuxtʌlel.
1JN.5.13	Jiñi cha'añ tsa' c ts'ijbubeyetla ili t'añ, jatetla tsa' bʌ la' ñopbe i c'aba' i Yalobil Dios, cha'añ mi la' ña'tan añix la' cuxtʌlel mach bʌ añic mi' jilel. 
1JN.5.14	Ch'ejl lac pusic'al ti' tojlel Dios, come la cujil mi' yu'bibeñonla chuqui jach mi laj c'ajtiben che' bajche' yom i pusic'al. 
1JN.5.15	Che' mi lac ña'tan woli' yu'bibeñonla chuqui jach mi laj c'ajtiben, la cujil tsa'ix lac taja chuqui tsa' laj c'ajtibe.
1JN.5.16	Mi añ majch mi' q'uel i yermañu che' woli i taj i mul mach bʌ añic mi' yʌc' ti chʌmel, la i c'ajtiben Dios cha'añ mi' ñusʌbentel i mul i yermañu, Dios mi caj i yʌq'ueñ i cuxtʌlel jiñi am bʌ i mul mach bʌ añic mi' yʌc' ti chʌmel. Añ mulil mu' bʌ i yʌc'onla ti chʌmel,
1JN.5.17	Pejtelel lac melbal mach bʌ tojic, jiñʌch mulil, añ mulil mach bʌ añic mi' yʌc'onla ti chʌmel.
1JN.5.18	La cujil ma'añic mi' chʌn cha'len mulil jiñi tsa'ix bʌ i yila pañimil ti Dios. Jiñi xi'ba mach mejlix i chʌn tic'lan, come i Yalobil Dios mi' cʌntan.
1JN.5.19	La cujil i cha'añonla Dios, pejtelel i cha'año' bʌ pañimil añob ti' c'ʌb jiñi xi'ba.
1JN.5.20	La cujil tsa'ix tili i Yalobil Dios,
1JN.5.21	Alobob, cʌntan la' bʌ. Mach mi la' ch'ujutesan yam bʌ dios tac.
2JN.1.1	Ancianojon,
2JN.1.2	cha'añ ti caj isujmlel mu' bʌ i yajñel ti joñonla, mi' caj i yajñel la quic'ot ti pejtelel ora. 
2JN.1.3	La' i yʌq'ueñonla i yutslel i pusic'al, yic'ot lac p'untʌntel, yic'ot i ñʌch'tʌlel lac pusic'al, ch'oyol bʌ ti Dios lac Tat, yic'ot ti lac Yum Jesucristo i Yalobil lac Tat cha'añ mi la cajñel ti isujmlel yic'ot c'uxbiya.
2JN.1.4	Wen tijicñayon cha'añ tsa' c taja cha'tiquil uxtiquil a walobilob woliyo' bʌ ti xʌmbal ti isujmlel Dios,
2JN.1.5	Wʌle, x'ixic, mic su'beñet ti wocol t'añ, ma'añic wolic ts'ijbubeñet tsiji' bʌ mandar,
2JN.1.6	Jiñʌch laj c'uxbiya che' mi lac cha'len xʌmbal che' bajche' mi' yʌl i mandar. Tsa' la' wu'bi jiñi mandar c'ʌlʌl ti' cajibal: Yom mi laj c'uxbin lac bʌ.
2JN.1.7	Come añ ca'bʌl xlotiya ti pañimil mu' bʌ i yʌlob ma'añic tsi' ch'ʌmʌ i bʌc'tal Jesucristo.
2JN.1.8	Chʌcʌ q'uele la' bʌ cha'añ ma'añic mi la' wʌc' ti sajtel jiñi wen t'añ che' bajche' tsa' cʌntesayet lojon cha'añ ts'ʌcʌl mi la' taj la' chobejtʌbal.
2JN.1.9	Majqui jach mi tʌts' i bʌ yic'ot jiñi mach bʌ añic mi' yajñel ti' cʌntesa Cristo,
2JN.1.10	Mi añ majch mi' c'otel i su'beñetla yam bʌ cʌntesa, mach mi la' wotsan ti la' wotot, yic'ot mach mi la' wʌq'uen cortesía,
2JN.1.11	come jiñi mu' bʌ i yʌq'ueñ cortesía, i pi'ʌlʌch ti jontol bʌ i melbal.
2JN.1.12	Añ to ca'bʌl chuqui com c ts'ijbubeñetla, mach comic c pejcañetla ti juñ, wolic ña'tan c jula'tañetla cha'añ mi lac pejcan lac bʌ che' temel añonla cha'añ mi la cu'bin i tijicñʌyel lac pusic'al.
2JN.1.13	I yalobilob a chich, jiñi yajcʌbil bʌ ti Dios, mi' yʌq'ueñetla saludo. [Amén.]
3JN.1.1	Ancianojon, mic ts'ijbubeñet ili juñ c'uxbibilet bʌ Gayo mu' bʌ j c'uxbin ti isujm.
3JN.1.2	C'uxbibilet bʌ, com cha'añ wen uts'at ma' ñusan q'uiñ, yic'ot cha'añ chʌn c'oq'uet che' bajche' uts'at añet ti a ch'ujlel. 
3JN.1.3	Wen tijicña tsa' cu'bi che' bʌ tsa' juliyob la quermañujob i su'beñon cha'añ xuc'ulet ti isujm, woliyet ti xʌmbal ti isujmlel Dios.
3JN.1.4	Che' mi cu'bin woliyob ti xʌmbal ti isujmlel jiñi calobilob,
3JN.1.5	C'uxbibilet bʌ, xuc'ul woli' a mel che' ma' p'untan la quermañujob yic'ot jiñi mach bʌ cʌmbilobic a cha'añ.
3JN.1.6	Woli' pam su'bob ti' tojlel xñopt'añob bajche' añ a c'uxbiya. Uts'at woli' a mel che' ma' coltañob majlel ti xʌmbal che' bajche' yom cha'añ i ye'tel Dios. 
3JN.1.7	Come tsa' loq'uiyob majlel cha'añ ti' c'uxbintel i c'aba' Jesús,
3JN.1.8	Joñonla yom mi lac pʌyob ochel ti lac cotot cha'añ che' jiñi tem x'e'telonla yic'otob ti isujmlel.
3JN.1.9	Tsa'ix c ts'ijbubeyob
3JN.1.10	Cha'añ ti' caj iliyi, che' mic majlel, mi caj c cha' c'ajtesʌbeñob i melbal yic'ot jontol bʌ i t'añ Diótrefes ti j contra lojon; mach cojic jach jiñi, ma'añic mi' ch'ʌm ti' wenta lac quermañujob ja'el. Mi' tic' ja'el jiñi yomo' bʌ i pʌyob ochel ti yotot, mi' chocob loq'uel ti tojlel xñopt'añob.
3JN.1.11	C'uxbibilet bʌ, mach a tsajcan jontolil, tsajcan chuqui uts'at.
3JN.1.12	Uts'at bajche' woli' mel jiñi Demetrio,
3JN.1.13	Añ to ca'bʌl chuqui com c ts'ijbubeñet, pero mach comic c ts'ijban ti tinta yic'ot ti pluma. 
3JN.1.14	Come com j q'uelet ti ora cha'añ mi lac pejcan lac bʌ che' temel añonla.
3JN.1.15	La' ajñic i ñʌch'tʌlel i pusic'al Dios ti a pusic'al. Lac pi'ʌlob mi' yʌq'ueñet saludo. Aq'uen saludo lac pi'ʌlob ti' c'aba' ti jujuntiquil.
JUD.1.1	Joñon Judas, x'e'telon i cha'añ Jesucristo, i yijts'iñon Jacobo,
JUD.1.2	La' p'ojlic la' p'untaya yic'ot i ñʌch'tʌlel la' pusic'al yic'ot la' c'uxbiya.
JUD.1.3	C'uxbibil bʌ quermañujob ti Cristo, añix ora tsa' c ña'ta c ts'ijbubeñetla isujmlel laj coltʌntel am bʌ lac cha'añ ti lac Yum. Pero wʌle yomix mic ts'ijbubeñetla cha'añ mic xic'beñetla, come yom mi la' cha'len wersa
JUD.1.4	Come lamital wiñicob tsa' mucul ochiyob cha'añ mi' xʌbob i bʌ yic'ot hermañujob. Wʌn ña'tʌbil bʌ i cha'añ Dios cha'añ mi caj i yochelob ti tojmulil jiñi wiñicob jontolo' bʌ, mu' bʌ i socob jiñi wen t'añ yic'ot i yutslel i pusic'al Dios cha'añ mi' melob mulil.
JUD.1.5	Com c cha' c'ajtesʌbeñetla, anquese la' wujilix. Lac Yum tsi' colta pejtelel jiñi israelob ti Egipto,
JUD.1.6	Jiñi ángelob ja'el mach bʌ añic tsi' cʌntayob
JUD.1.7	Che' ja'el Sodoma yic'ot Gomorra, yic'ot yam bʌ tejclum tac am bʌ ti' joytʌlel,
JUD.1.8	Che' ja'el jiñi wiñicob x'ixicob, ñijcʌbilob cha'añ chuqui mi' q'uelob che' bajche' ti ñajal, mi' bi'b-esañob i bʌ, mi' ts'a'leñob jiñi año' bʌ i ye'tel, mi' p'ajob jiñi ñuco' bʌ ti panchan. 
JUD.1.9	Pero ma'añic tsi' chañ-esa i bʌ Miguel,
JUD.1.10	Pero ili wiñicob mi' p'ajob chuqui tac mach cʌmbilic i cha'añob, lajalob i melbal che' bajche' bʌte'el mach bʌ añic i ña'tʌbal.
JUD.1.11	¡Mi caj i tajob wocol! come tsi' cha'leyob tsʌnsa che' bajche' Caín,
JUD.1.12	Leco mi' melob ti la' tojlel ili wiñicob che' mi la' tem cha'len we'el. Mach yujilobic quisin che' mi' c'uxob we'elʌl la' wic'ot;
JUD.1.13	Lajalob bajche' bʌbʌq'uen jax bʌ sʌcwʌlan bʌ ja' ti colem mar mu' bʌ i yʌc' bi'bi' jax bʌ i lojc. Lajalob bajche' ec' mu' bʌ i sajtel ti' bijlel. Lotbilob cha'añ mi caj i yajñelob ti c'ax i'ic' bʌ ac'ʌlel ti pejtelel ora.
JUD.1.14	Enoc
JUD.1.15	cha'añ mi' melob ti pejtelelob. Tal i su'beñob i mul pejtel xñusa Diosob cha'añ pejtelel i jontolil yic'ot pejtelel tsʌts bʌ t'añ tsa' bʌ i su'buyob ti' contra lac Yum jiñi xmulilob tsa' bʌ i ñusayob Dios.
JUD.1.16	Xwulwul a'leyajob, mi' jop'beñob i mul i pi'ʌlob, mi' jac'ob i colosojlel i pusic'al, mi' chañ-esañob i bʌ ti lot, mi' pejcañob wiñicob ti i t'ojol bʌ t'añ cha'añ mi' tajob chuqui yom i bajñel pusic'al.
JUD.1.17	Pero jatetla c'uxbibilet bʌ la, ña'tanla chuqui tsi' wʌn su'buyob jiñi apóstolob i cha'añ lac Yum Jesucristo. 
JUD.1.18	Tsi' su'beyetla: Ti wi'il bʌ q'uiñ mi caj i tilel xwajleyajob mu' bʌ caj i cha'leñob xʌmbal ti' jontolil, ti' colosojlel i pusic'al.
JUD.1.19	Mi' t'oxob
JUD.1.20	Pero jatetla c'uxbibilet bʌ la, xuc'chocon la' bʌ ti jiñi ch'ujul bʌ t'añ woli bʌ la' ñop, pejcanla Dios ti jiñi Ch'ujul bʌ Espíritu. 
JUD.1.21	Chʌn ajñenla ti' c'uxbiya Dios, chʌn pijtan la' p'untʌntel ti lac Yum Jesucristo cha'añ mi la' taj la' cuxtʌlel mach bʌ añic mi' jilel.
JUD.1.22	Xic'benla jiñi tilel bixelo' bʌ i pusic'al cha'añ mi' sutq'uiñob i bʌ. 
JUD.1.23	Coltañla yaño' bʌ, chucuyob loq'uel ti c'ajc;
JUD.1.24	Añ i p'ʌtʌlel lac Yum cha'añ mi' cʌntañetla cha'añ ma'añic mi la' yajlel. Tijicña mi caj i yʌq'uetla ti' tojlel i ñuclel, sʌc-esʌbiletla
JUD.1.25	Jiñi cojach bʌ Dios am bʌ i ña'tʌbal, la caj Coltaya, la' tsictiyic i ñuclel yic'ot i yumʌntel yic'ot i p'ʌtʌlel ti' tojlel lac Yum Jesucristo wʌle yic'ot ti pejtelel ora.
REV.1.1	Jiñʌch i tsictesʌbal Jesucristo. Dios tsi' yʌq'ue Cristo cha'añ mi' pʌsben i wiñicob chuqui tac mach jalic mi' caj ti ujtel.
REV.1.2	Juan tsi' su'bu isujmlel i t'añ Dios yic'ot isujmlel Jesucristo yic'ot pejtelel chuqui tac tsi' q'uele. 
REV.1.3	Tijicña
REV.1.4	Juañon, mic ts'ijbubeñetla ili juñ wucmojt xñopt'añet bʌ la mu' bʌ la' tempan la' bʌ ya' ti Asia:
REV.1.5	yic'ot ja'el Jesucristo, jiñi xuc'ul bʌ Testigo mu' bʌ i yʌc' ti cʌjñel isujmlel, jiñʌch tsa' bʌ ñaxan tejchi loq'uel ba'añ chʌmeño'
REV.1.5	Cristo mi' c'uxbiñonla. Tsi' pocbeyonla loq'uel lac mul ti' ch'ich'el.
REV.1.6	Tsi' yotsayonla ti rey yic'ot ti motomaj
REV.1.7	Awilan, tal ti tocal.
REV.1.7	Pejtelel wiñicob x'ixicob yic'ot jiñi tsa' bʌ i jeq'ueyob mi caj i q'uelob.
REV.1.7	Pejtelel jujunchajp wiñicob x'ixicob ti pañimil mi' cajelob ti ca'bʌl uq'uel che' mi' tilel Cristo.
REV.1.7	Che'ʌch yom, amén.
REV.1.8	Joñon tsa' c teche pejtelel chuqui tac añ, mi cʌq'uen i jilibal, añon ti' tejchibal, añon ti' jilibal, che'en lac Yum. Joñoñʌch jiñi am bʌ wʌle, jiñi am bʌ ti wajali, jiñi tal to bʌ, jiñi Mach bʌ Añic i P'isol i P'ʌtʌlel.
REV.1.9	Joñon, Juan, a wermañujon mu' bʌ c tem u'bin wocol quic'otetla cha'añ Jesús, temel añonla ti' yumʌntel, temel woli laj cuch wocol che' mi lac pijtan Jesús, añon ti lum joyol bʌ ti ja' i c'aba' Patmos cha'añ ti caj i su'bol i t'añ Dios yic'ot isujmlel Jesús. 
REV.1.10	Tsa' bujt'i c pusic'al ti' yEspíritu Dios ti jiñi q'uiñ che' mi ch'ujutesʌntel lac Yum, tsa' cu'bi c'am bʌ t'añ tic pat che' bajche' trompeta, 
REV.1.11	tsi' yʌlʌ: Joñon tsa' c teche pejtelel chuqui tac añ, mi cʌq'uen i jilibal, añon ti ñaxan, añon ti' yujtibal. Ts'ijban ti juñ chuqui tac ma' q'uel, chocbeñob majlel jiñi wucmojt xñopt'añob mu' bʌ i tempañob i bʌ ya' ti Asia, jiñi año' bʌ ti Éfeso, ti Esmirna, ti Pérgamo, ti Tiatira, ti Sardis, ti Filadelfia, yic'ot ti Laodicea.
REV.1.12	Tsa' c sutq'ui c bʌ cha'añ mij q'uel majqui woli' pejcañon. Che' bʌ tsa' c sutq'ui c bʌ tsa' q'uele wucts'ijt lámpara melbil bʌ ti oro. 
REV.1.13	Ti' yojlil jiñi wucts'ijt lámpara tsa' q'uele i Yalobil Wiñic lʌpʌl i cha'añ pʌl jexan bʌ i bujc c'ʌlʌl ti yoc. Cʌchʌl i tajñ ti' cajchiñʌc' melbil bʌ ti oro. 
REV.1.14	Sʌsʌc i tsutsel i jol bajche' sʌsʌc bʌ i tsutsel tʌñʌme', sʌsʌc bajche' i ña'al tsʌñal. Woli ti lejmel i wut che' bajche' c'ajc. 
REV.1.15	Lajal i yoc bajche' lemlaw bʌ c'ʌnc'ʌn taq'uiñ, sʌc-esʌbil bʌ ti c'ajc, che'ʌch i t'añ bajche' ju'ucña bʌ ja'.
REV.1.16	Ti ñoj bʌ i c'ʌb añ wucp'ejl ec', woli' loq'uel ti' yej junts'ijt espada jay bʌ i yej ti' cha'wejlel, che'ʌch i wut bajche' jiñi q'uiñ che' ti xinq'uiñil.
REV.1.17	Che' bʌ tsa' j q'uele, tsa' yajliyon ti yoc che' bajche' chʌmeñ bʌ, tsi' yʌc'ʌ ñoj bʌ i c'ʌb tic jol, tsi' su'beyon: Mach a cha'len bʌq'uen, añon ti ñaxan, añon ti' yujtibal. 
REV.1.18	Joñoñʌch jiñi cuxul bʌ, tsa' chʌmiyon, awilan, cha' cuxulon ti pejtelel ora, [amén.]
REV.1.19	Ts'ijban chuqui tsa' q'uele, yic'ot chuqui añ wʌle yic'ot chuqui mi caj i yujtel. 
REV.1.20	Mi caj c su'beñet isujmlel jiñi wucp'ejl ec' tsa' bʌ a q'uele ti ñoj bʌ j c'ʌb, yic'ot jiñi wucts'ijt lámpara melbil bʌ ti oro: Jiñi wucp'ejl ec' jiñʌch ángelob mu' bʌ i yajñel yic'ot jiñi wucmojt xñopt'añob; Jiñi wucts'ijt lámpara tsa' bʌ a q'uele, jiñʌch wucmojt xñopt'añob mu' bʌ i tempañob i bʌ.
REV.2.1	Ts'ijbuben juñ xcʌntaya i cha'añ jiñi xñopt'añob mu' bʌ i tempañob i bʌ ya' ti Éfeso:
REV.2.1	“Jiñi chucul bʌ i cha'añ wucp'ejl ec' ti ñoj bʌ i c'ʌb, jiñi mu' bʌ i cha'len xʌmbal ti' yojlil jiñi wucts'ijt lámpara melbil bʌ ti oro, jiñʌch mu' bʌ i yʌl ili t'añ:
REV.2.2	Cʌmbil c cha'añ la' melbal yic'ot wocol bʌ la' we'tel yic'ot i p'ʌtʌlel la' pusic'al ti' cuchol wocol, cujil mi la' ts'a'len jontol bʌ wiñicob, tsa'ix la' wen q'uelbe i ye'tel jiñi mu' bʌ i lon cuyob i bʌ ti apóstolob, tsa'ix la' ña'ta xlotiyajobʌch. 
REV.2.3	Cʌmbil c cha'añ la' p'ʌtʌlel ti' cuchol wocol, woli' lʌjt'el la' cha'añ, cha'añ tij c'aba', ma'añic tsa' lujb-ayetla. 
REV.2.4	Pero añ chuqui mach weñic ti la' tojlel, ma'añix mi la' wen c'uxbiñon che' bajche' ti ñaxan. 
REV.2.5	Ña'tanla bajche' tsa' ajñiyetla che' maxto añic yajlemetla. Cʌyʌ la' mul, cha' melela che' bajche' ti ñaxan, mi ma'añic mi la' cʌy la' mul mi caj c bʌc' tilel ba'añetla cha'añ mic chilbeñetla la' lámpara. 
REV.2.6	Pero añ chuqui uts'at mi la' mel, mi la' ts'a'liben i melbal nicolaítajob,
REV.2.7	Jiñi am bʌ i chiquin la' i yu'biben i t'añ i yEspíritu Dios mu' bʌ i su'ben xñopt'añob mu' bʌ i tempañob i bʌ. Jiñi mu' bʌ i mʌjlel i cha'añ mi caj cʌq'uen i c'uxben i wut jiñi te' i yejtal bʌ laj cuxtʌlel am bʌ ti' yojlil i paraíso Dios.”
REV.2.8	Ts'ijbuben juñ jiñi xcʌntaya i cha'añ xñopt'añob mu' bʌ i tempañob i bʌ ya' ti Esmirna:
REV.2.8	“Joñon añon ti ñaxan. Añon ti' yujtibal, tsa' chʌmiyon, tsa' cha' cuxtʌyiyon, woliyon ti t'añ.
REV.2.9	Cʌmbil c cha'añ la' melbal yic'ot la' wocol. Ma'añic la' chu'bʌañ, pero ca'bʌlʌch la' wenlel, cʌmbil c cha'añ ja'el bajche' mi' ts'a'leñetla jiñi mu' bʌ i lon cuyob i bʌ ti israelob, mach israelobic, pero i cha'añob Satanás. 
REV.2.10	Mach la' bʌc'ñan jiñi wocol mu' bʌ caj i tajetla, awilan jiñi xi'ba mi caj i lamital otsañetla ti ñujp'ibʌl cha'añ mi' yilʌbentel la' pusic'al, mi caj la' tic'lʌntel lujump'ejl q'uiñ,
REV.2.11	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob. Jiñi mu' bʌ i mʌjlel i cha'añ ma'añic mi caj i chʌmel ti' cha'yajlel.”
REV.2.12	Ts'ijbuben juñ xcʌntaya i cha'añ xñopt'añob mu' bʌ i tempañob i bʌ ya' ti Pérgamo:
REV.2.12	“Jiñi am bʌ i yespada jay bʌ i yej ti' cha'wejlel, mi' yʌl ili t'añ:
REV.2.13	Cʌmbil c cha'añ la' melbal ya' ba' chumuletla ba' woli' cha'len yumʌl Satanás.
REV.2.14	Pero mic su'beñetla chuqui tac mach weñic ti la' tojlel. Ya' añob la' wic'ot mu' bʌ i ñopob i cʌntesʌbal Balaam,
REV.2.15	Ya' añob la' wic'ot ja'el mu' bʌ i ñopob i cʌntesʌbal nicolaítajob
REV.2.16	Jiñi cha'añ cʌyʌla la' mul, mi ma'añic mi la' cʌy la' mul mi caj c bʌc' tilel ba'añetla, mi caj j contrajin jiñi nicolaítajob yic'ot jiñi espada am bʌ ti quej. 
REV.2.17	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob. Jiñi mu' bʌ i mʌjlel i cha'añ mi caj cʌq'uen i c'ux mucul bʌ maná,
REV.2.18	Ts'ijbuben xcʌntaya i cha'añ xñopt'añob mu' bʌ i tempañob i bʌ ya' ti Tiatira:
REV.2.18	“I Yalobil Dios, jiñi woli bʌ ti lejmel i wut bajche' c'ajc, jiñi am bʌ i yoc che' bajche' c'ʌnc'ʌn taq'uiñ c'ʌn tsʌñan bʌ ti c'ajc. Jiñʌch mu' bʌ i yʌl ili t'añ:
REV.2.19	Cʌmbil c cha'añ la' melbal, mi la' c'uxbiñon, mi la' ñopon, cʌmbil c cha'añ la' we'tel yic'ot i p'ʌtʌlel la' pusic'al ti' cuchol wocol, jiñi la' melbal tsa' bʌ la' mele ti wi'il ñumen ca'bʌl bajche' ti ñaxan. 
REV.2.20	Mic su'beñetla ja'el chuqui mach weñic ti la' tojlel, mi la' cuchben i jontolil jiñi x'ixic Jezabel,
REV.2.21	Tsa' c pijta cha'añ mi' cʌy i mul, pero mach yomic i cʌy i ts'i'lel. 
REV.2.22	Awilan, wolic choc jiñi x'ixic ti' wʌyibʌl ba' mi caj i yu'bin ca'bʌl wocol yic'ot jiñi tsa' bʌ i pi'leyob ti ts'i'lel, mi ma'añic mi' cʌyob i mul. 
REV.2.23	Mi caj c tsʌnsan i yalobilob Jezabel, pejtelel xñopt'añob baqui jach mi' tempañob i bʌ mi caj i ña'tañob joñoñʌch mu' bʌ c wen q'uelbeñob i pusic'al yic'ot i ña'tʌbal, ti jujuntiquiletla mi caj cʌq'ueñetla la' tojol che' bajche' añ la' melbal.
REV.2.24	Mic su'beñetla pejtelel añet bʌ la ti Tiatira, mach bʌ ñopolic la' cha'añ i cʌntesʌbal Jezabel yic'ot jiñi mucul tac bʌ i cʌntesʌbal Satanás mu' bʌ i lon q'uelob ti ñuc la' pi'ʌlob: Ma'añic mi cʌq'ueñetla yam bʌ la cuch. 
REV.2.25	Jiñi jach yom mi la' chʌn lot ti la' pusic'al jiñi am bʌ la' cha'añ jinto mic tilel. 
REV.2.26	Jiñi mu' bʌ i mʌjlel i cha'añ yic'ot jiñi mu' bʌ i melbeñon que'tel c'ʌlʌl ti' jilibal mi caj cotsan ti' yum colem tejclumob. 
REV.2.27	Tsʌts mi caj i mel i yumʌntel chucul i cha'añ bara melbil bʌ ti tsucul taq'uiñ, mi caj i jisan jiñi xñusa t'añob che' bajche' mi' bic'ti tojp'el p'ejt; che'ʌch i p'ʌtʌlel bajche' c p'ʌtʌlel tsa' bʌ i yʌq'ueyon c Tat. 
REV.2.28	Mi caj cʌq'uen jiñi ec' wen tsiquil bʌ ti sʌc'ajel. 
REV.2.29	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob.”
REV.3.1	Ts'ijbuben xcʌntaya i cha'añ xñopt'añob mu' bʌ i tempañob i bʌ ya' ti Sardis:
REV.3.1	“Jiñi am bʌ i cha'añ wuctiquil espíritu i cha'añ Dios yic'ot wucp'ejl ec', jiñʌch mu' bʌ i yʌl ili t'añ: Cʌmbil c cha'añ la' melbal, cujil chʌmeñetla yilal anquese lon cuxuletla ti alol. 
REV.3.2	Chʌcʌ q'uele la' bʌ, la' cha' p'ojlic i wenlel la' pusic'al woli bʌ ti jilel, come tsa' c taja mach uts'atic la' melbal ti' tojlel Dios. 
REV.3.3	Ña'tanla chuqui tsa' la' wu'bi yic'ot chuqui tsa' la' jac'ʌ. Xuc'ul yom mi la' ñop. Cʌyʌx la' mul. Mi ma'añic mi la' chʌcʌ q'uel la' bʌ, mi caj c tilel ba'añetla che' bajche' xujch'. Ma'añic mi caj la' ña'tan baqui ora mi caj c tilel ba'añetla.
REV.3.4	Añ hermañujob ti Sardis mach bʌ añic tsi' bi'b-esayob i pislel. Mi caj i cha'leñob xʌmbal quic'ot, lʌpʌl i cha'añob sʌsʌc bʌ i pislel. Che'ʌch yom come uts'at i melbal. 
REV.3.5	Jiñi mu' bʌ i mʌjlel i cha'añ mi caj i yʌq'ueñtel i lʌp sʌsʌc bʌ i pislel. Ma'añic mi caj c yʌpben i c'aba' ti juñ ba' otsʌbilob i c'aba' año' bʌ i cuxtʌlel.
REV.3.6	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob.”
REV.3.7	Ts'ijbuben xcʌntaya i cha'añ xñopt'añob mu' bʌ i tempañob i bʌ ya' ti Filadelfia:
REV.3.7	“Jiñi Ch'ujul Bʌ, jiñʌch Isujm Bʌ, am bʌ i cha'añ i llave David,
REV.3.8	Cʌmbil c cha'añ la' melbal. Awilan, jamʌl jump'ejl i ti' tsa' bʌ cʌc'ʌ ti' tojel la' wut, ma'añic majch mi' mejlel i ñup', come anquese ts'ita' jach la' p'ʌtʌlel tsa'ix la' jac'beyon c t'añ, ma'añic tsa' la' wʌlʌ mach la' cʌñʌyoñic. 
REV.3.9	Awilan, mi caj c pʌy tilel ti la' tojlel i cha'año' bʌ Satanás, wiñicob mu' bʌ i cha'leñob lot, mi' cuyob i bʌ ti israelob anquese mach israelobic, mux caj c pʌyob tilel cha'añ mi' ñocchocoñob i bʌ ti' tojel la' woc, mi caj i ña'tañob c'ux mi cubiñetla. 
REV.3.10	Come xuc'ul woli la' jac'beñon c t'añ anquese wersa mi la' cuch wocol, jiñi cha'añ mi caj cʌntañetla che' ti' yorajlel wocol mu' bʌ caj i tilel ti pejtelel pañimil cha'añ mi yilʌbentelob i pusic'al jiñi chumulo' bʌ ti pañimil. 
REV.3.11	Awilan, talon ti ora; lotola ti la' pusic'al jiñi tsa' bʌ aq'uentiyetla ame añic majqui mi' chilbeñetla la' corona. 
REV.3.12	Jiñi mu' bʌ i mʌjlel i cha'añ mi caj i yajñel che' bajche' oy ti' templo c Dios, ma'añix mi caj i chʌn loq'uel ya'i. Mi caj c ts'ijbuben i c'aba' c Dios ti jiñi wiñic yic'ot tsiji' bʌ j c'aba' yic'ot i c'aba' i tejclum c Dios, jiñi tsiji' bʌ Jerusalén mu' bʌ i loq'uel tilel ti panchan ch'oyol bʌ tic Dios. 
REV.3.13	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob.”
REV.3.14	Ts'ijbuben jiñi xcʌntaya i cha'añ xñopt'añob mu' bʌ i tempañob i bʌ ya' ti Laodicea:
REV.3.14	“Awilan; jiñi lac Yum, jiñi xuc'ul bʌ Testigo, jiñi ñaxan bʌ mu' bʌ i cha'len yumʌl ti' tojlel pejtel i melbal Dios, jiñʌch mu' bʌ i yʌl ili t'añ:
REV.3.15	Cʌmbil c cha'añ la' melbal, ma'añic mi la' wʌc' la' pusic'al cha'añ mi la' melbeñon que'tel, ma'añic mi la' wʌc' la' pusic'al cha'añ mi la' contrajiñon, mach ticʌweticla, mach tsʌwañeticla. [Uts'at junchajpic jach la' pensar.]
REV.3.16	Pero c'unq'uixiñet jach la, jiñi cha'añ mi caj c xejtañetla loq'uel tic tojlel, come mach ti pejtelelic la' pusic'al mi la' mel chuqui yom. 
REV.3.17	Mi la' lon al: Wen chumulon lojon, ca'bʌl tsa' p'ojli c chu'bʌañ, ma'añic chuqui añ to yom c cha'añ lojon, ma'añic mi la' ña'tan mach wen chumuleticla, c'ax p'ump'uñetla, ma'añic la' chu'bʌañ, xpots'etla, pits'iletla yilal. 
REV.3.18	Mic su'beñetla cha'añ mi la' mʌn oro tic tojlel sʌc-esʌbil bʌ ti c'ajc, cha'añ wen chumul mi la' wajñel, mʌñʌla wen sʌsʌc bʌ la' pislel cha'añ mi la' lʌp, ame quisintiquic mi la' wu'bin che' pits'il mi la' q'uejlel, chʌjq'uesan la ochel i ts'ʌcal la wut cha'añ mi' c'otel. 
REV.3.19	Jiñi mu' bʌ j c'uxbin mic tic'; mic ju'sʌben
REV.3.20	Awilan, wa'alon, wolic jats'ben i ti' otot. Mi añ majch mi yu'bibeñon c t'añ mu' bʌ i jambeñon i ti' otot, mi caj cochel ba'añ, mi caj c cha'len we'el yic'ot. Mux caj i cha'len we'el quic'ot ja'el.
REV.3.21	Jiñi mu' bʌ i mʌjlel i cha'añ mi caj c su'ben buchtʌl quic'ot tic yumʌntel, che' bajche' tsa' buchleyon quic'ot c Tat ti' yumʌntel che' bʌ tsa' mʌjli c cha'añ.
REV.3.22	Jiñi am bʌ i chiquin la' i yu'biben i t'añ jiñi Espíritu mu' bʌ i su'ben xñopt'añob.”
REV.4.1	Ti wi'il tsa' j q'uele: Awilan, jambil jump'ejl i ti' panchan. Jiñi ñaxan bʌ t'añ tsa' bʌ cu'bi lajalʌch bajche' i t'añ trompeta, tsi' su'beyon: “La' ti letsel ilayi, mi caj c pʌsbeñet chuqui tac wersa mi' caj ti ujtel.”
REV.4.2	Ti ora tsa' bujt'i c pusic'al ti Espíritu, awilan, tsa' j q'uele jump'ejl buchlibʌl ac'bil bʌ ti panchan yic'ot jiñi ya' bʌ buchul ti' yumʌntel. 
REV.4.3	Lajal yilal jiñi buchul bʌ bajche' jaspe xajlel yic'ot sardio xajlel. Añ t'oxja' ti' joytʌlel i buchlib Dios lajal yilal bajche' esmeralda xajlel.
REV.4.4	Ti' joytʌlel i buchlib añ chʌmp'ejl i cha'c'al buchlibʌl, ya' buchulob ti ye'tel tsa' q'uele chʌntiquil i cha'c'al (24) ancianojob
REV.4.5	Ti' buchlib Dios, tsa' loq'ui i xu'il chajc
REV.4.6	Che' ja'el ti' tojel i buchlib Dios añ mar yilal, am bʌ i sʌclel che' bajche' espejo.
REV.4.6	Ti' joytʌlel jiñi buchlibʌl ti' chʌnwejlel, añ chʌntiquil querubín, año' bʌ ca'bʌl i wut ti' joytʌlel i bʌc'tal ti c'ajpam yic'ot ti' pat. 
REV.4.7	Jiñi ñaxan bʌ querubín che' yilal bajche' colem bajlum; i cha'ticlel che' yilal bajche' alʌ tat wacax; jiñi i yuxticlel añ i wut bajche' i wut wiñic; jiñi i chʌnticlel che' yilal bajche' xiye' woli bʌ ti wejlel. 
REV.4.8	Ti jujuntiquil añ wʌcwʌcq'uejl i wich', añ ca'bʌl i wut tac ti' joytʌlel i cuctal yic'ot ti' mal, ti q'uiñil yic'ot ti ac'ʌlel ma'añic mi' cʌy i yʌlob:
REV.4.8	“Ch'ujul, ch'ujul, ch'ujul lac Yum Dios
REV.4.8	jiñi Mach bʌ Añic i P'isol i P'ʌtʌlel,
REV.4.8	jiñi am bʌ ti wajali, jiñi am bʌ wʌle, jiñi tal to bʌ.”
REV.4.9	Ti jujunyajl jiñi chʌntiquil querubín che' mi' c'ʌyibeñob i ñuclel, che' mi' su'beñob wocolix i yʌlʌ jiñi buchul bʌ ti' yumʌntel jiñi cuxul bʌ ti pejtelel ora, 
REV.4.10	jiñi chʌntiquil i cha'c'al ancianojob mi' pʌcchocoñob i bʌ ti' tojel jiñi buchul bʌ ti' yumʌntel, mi' ch'ujutesañob jiñi cuxul bʌ Dios ti pejtelel ora, mi' yʌc'ob i corona ti' tojel i buchlib, mi' yʌlob:
REV.4.11	Uts'atet c Yum lojon.
REV.4.11	Yom mi' sujbel a ñuclel yic'ot a c'uxbintel yic'ot a p'ʌtʌlel,
REV.4.11	come jatet tsa' mele pejtelel chuqui tac añ.
REV.4.11	Ti pejtelel tsa' mejli cha'añ che'ʌch awom, tsa' laj aq'ue i cuxtʌlel.
REV.5.1	Tsa' q'uele bʌlʌl bʌ juñ ti ñoj bʌ i c'ʌb jiñi buchul bʌ ti' buchlib Dios, añ i ts'ijbal ti' pam yic'ot ti' pat. Ñup'ul jiñi juñ ti wucp'ejl sello. 
REV.5.2	Tsa' j q'uele p'ʌtʌl bʌ ángel, wen c'am tsi' cha'le t'añ: ¿Majqui uts'at cha'añ mi' jam jiñi juñ yic'ot cha'añ mi' loc'sʌben i sellojlel tac? 
REV.5.3	Pero ma'añic tsa' tajle juntiquil uts'at bʌ ti panchan mi ti pañimil, mi ti ye'bal lum, ma'añic majch tsa' mejli i jam jiñi juñ cha'añ mi' q'uel. 
REV.5.4	Tsa' c cha'le ca'bʌl uq'uel, come ma'añic tsa' tajle mi juntiquilic uts'at bʌ cha'añ mi' jam jiñi juñ, ma'añic majch tsa' mejli i pejcan jiñi juñ, ma'añic majqui tsa' mejli i q'uel. 
REV.5.5	Jiñi cha'añ juntiquil anciano tsi' su'beyon: “Mach a cha'len uq'uel, q'uele jiñi colem Bajlum
REV.5.6	Tsa' j q'uele ya'añ jiñi Tʌñʌme'
REV.5.7	Tsa' tili jiñi Tʌñʌme', tsi' ch'ʌmʌ jiñi juñ am bʌ ti ñoj bʌ i c'ʌb Dios ya' ba' buchul ti' yumʌntel. 
REV.5.8	Che' bʌ tsi' ch'ʌmʌ jiñi juñ, jiñi chʌntiquil querubiñob yic'ot chʌntiquil i cha'c'al ancianojob tsi' pʌc chocoyob i bʌ ti' tojel jiñi Tʌñʌme'. Ti jujuntiquil añ i cha'añ arpa yic'ot taza melbil bʌ ti oro but'ul bʌ ti pom, jiñʌch i yejtal i yoración i cha'año' bʌ Dios. 
REV.5.9	Tsi' c'ʌyiyob tsiji' bʌ c'ay:
REV.5.9	“Wen uts'at ma' ch'ʌm jiñi juñ
REV.5.9	cha'añ ma' tsilben i sellojlel tac,
REV.5.9	come tsa' tsʌnsʌntiyet,
REV.5.9	tsa' mʌñʌyon
REV.5.9	loq'uemon bʌ lojon ti jujunchajp wiñicob x'ixicob,
REV.5.9	yic'ot ti pejtelel t'añ tac, yic'ot ti pejtelel tejclum tac,
REV.5.10	tsa' wotsayon lojon ti rey yic'ot ti motomaj ti' tojlel Dios.
REV.5.10	Mi caj c cha'len lojon yumʌntel ti pañimil.”
REV.5.11	Tsa' j q'uele ca'bʌl ángelob ti' joytʌlel i buchlib Dios, tsa' cu'bibeyob i t'añ yic'ot i t'añ jiñi querubiñob yic'ot i t'añ ancianojob ti pic ti pic, 
REV.5.12	tsi' yʌlʌyob ti c'am bʌ t'añ:
REV.5.12	“Uts'at jiñi Tʌñʌme' tsa' bʌ tsʌnsʌnti.
REV.5.12	Uts'at mi' ch'ʌm i ye'tel yic'ot i chu'bʌañ,
REV.5.12	yic'ot i ña'tʌbal, yic'ot i p'ʌtʌlel yic'ot i ñuclel,
REV.5.12	uts'at mi lac su'b i ñuclel.”
REV.5.13	Che' jiñi tsa' cu'bi woli ti t'añ pejtelel melbil tac bʌ am bʌ i cuxtʌlel ti panchan yic'ot ti pam lum, yic'ot ti ye'bal lum, yic'ot ti mar, yic'ot pejtelel chuqui tac añ ti pañimil, tsi' yʌlʌyob:
REV.5.13	“Jiñi buchul bʌ ti' yumʌntel yic'ot jiñi Tʌñʌme'.
REV.5.13	La' sujbic i ñuclel yic'ot i c'uxbintel
REV.5.13	yic'ot i sʌclel, yic'ot i p'ʌtʌlel, ti pejtelel ora.”
REV.5.14	Jiñi chʌntiquil querubiñob tsi' yʌlʌyob: “Amén.” Jiñi chʌntiquil i cha'c'al ancianojob tsi' pʌc chocoyob i bʌ, tsi' ch'ujutesayob jiñi cuxul bʌ ti pejtelel ora.
REV.6.1	Che' jiñi tsa' j q'uele tsi' jamʌ jump'ejl sello jiñi Tʌñʌme', tsa' cu'bibe i t'añ juntiquil querubín i pi'ʌl jiñi uxtiquil, wen c'am tsi' cha'le t'añ che' bajche' i t'añ chajc, tsi' yʌlʌ: ¡La' q'uele!
REV.6.2	Tsa' j q'uele, awilan añ juncojt sʌsʌc caballo.
REV.6.3	Che' bʌ tsi' jamʌ i cha'p'ejlel sello, tsa' cu'bibe i t'añ i cha'ticlel querubín, tsi' yʌlʌ: ¡La' q'uele!
REV.6.4	Tsa' loq'ui tilel yam bʌ caballo, wen chʌchʌc.
REV.6.5	Che' bʌ tsi' jamʌ i yuxp'ejlel sello, tsa' cu'bibe i t'añ i yuxticlel querubín, tsi' yʌlʌ: ¡La' q'uele!
REV.6.5	Tsa' j q'uele, awilan, añ juncojt i'ic'
REV.6.6	Tsa' cu'bi t'añ loq'uem bʌ ti' yojlil jiñi chʌntiquil querubiñob. Tsi' yʌlʌ: Jump'ejl kilo trigo jiñʌch i tojol jump'ejl q'uiñ e'tel. Uxp'ejl kilo cebada, jiñʌch i tojol jump'ejl q'uiñ e'tel, pero mach ma' letsʌben i tojol jiñi ts'usubil mi olivojil.
REV.6.7	Che' bʌ tsi' jamʌ i chʌmp'ejlel sello, tsa' cu'bibe i t'añ i chʌnticlel querubín. Tsi' yʌlʌ: ¡La' q'uele!
REV.6.8	Tsa' j q'uele, awilan, añ juncojt c'ʌnc'ʌn
REV.6.9	Che' bʌ tsi' jamʌ i jo'p'ejlel sello, tsa' j q'uele ti' ye'bal i pulʌntib i majtañ Dios i ch'ujlel pejtelel wiñicob x'ixicob tsa' bʌ tsʌnsʌntiyob cha'añ xuc'ulob ti' t'añ Dios, tsi' yʌc'ʌyob ti cʌjñel Cristo. 
REV.6.10	Tsi' cha'leyob c'am bʌ t'añ, tsi' yʌlʌyob: C Yum lojon am bʌ ca'bʌl a p'ʌtʌlel, ch'ujulet, isujmet, ¿jala to mi caj a cha'len meloñel? ¿Jala to mi caj a q'uextʌbeñob i jontolil jiñi chumulo' bʌ ti pañimil tsa' bʌ i bec'beyon lojon c ch'ich'el? 
REV.6.11	Che' jiñi ti jujuntiquil tsa' aq'uentiyob sʌsʌc bʌ i bujc wen pʌl bʌ tsa' su'bentiyob yom to mi' c'ajob i yoj jinto mi' laj julelob i pi'ʌlob ti e'tel yic'ot i yermañujob mu' bʌ caj i tsʌnsʌntelob ja'el.
REV.6.12	Tsa' j q'uele che' bʌ tsi' jamʌ i wʌcp'ejlel sello, tsa' tili colem yujquel. Tsa' ic'a q'uiñ,
REV.6.13	Jiñi ec' ti panchan tsa' yajli ti lum che' bajche' mi' p'ajtel i wut higuera te' che' mi' ñijcan p'ʌtʌl bʌ ic'. 
REV.6.14	Tsa' sʌc jili panchan che' bajche' mi' bʌjlel juñ, pejtelel wits tac yic'ot pejtelel lum tac joyol bʌ ti ja' tsa' loc'sʌnti ti' yajñib. 
REV.6.15	Jiñi reyob ti pañimil, yic'ot año' bʌ i ye'tel, yic'ot wen chumulo' bʌ, yic'ot i yaj capitañob soldadojob, yic'ot jiñi p'ʌtʌlo' bʌ, yic'ot pejtelel año' bʌ ti' yum, yic'ot pejtelel mach bʌ añobic ti' yum tsi' mujcuyob i bʌ ti ch'eñ tac yic'ot ti xajlel tac am bʌ ti colem wits. 
REV.6.16	Tsi' pejcayob wits tac yic'ot xajlel tac: Yajlem ti joñon lojon, mʌctʌbeñon lojon i wut jiñi buchul bʌ ti' yumʌntel, mʌctʌbeñon lojon i mich'ajel jiñi Tʌñʌme'. 
REV.6.17	Come tsa'ix tili ñuc bʌ i q'uiñilel i mich'ajel. ¿Majqui mi mejlel i cuch?
REV.7.1	Ti wi'il tsa' j q'uele chʌntiquil ángelob wa'alo' bʌ ti chʌmp'ejl i xujc pañimil, woli' tic'ob chʌnchajp ic'
REV.7.2	Tsa' j q'uele ja'el yam bʌ ángel woli' letsel tilel ti' pasibal q'uiñ, chucul i cha'añ i sellojlel jiñi cuxul bʌ Dios. Ti c'am bʌ t'añ tsi' pejca jiñi chʌntiquil ángelob tsa' bʌ aq'uentiyob i p'ʌtʌlel cha'añ mi' tic'lañob pañimil yic'ot mar, 
REV.7.3	tsi' yʌlʌ: Mach mi la' tic'lan jiñi lum, jiñi mar, jiñic te'el, jinto mi la cʌc' i sellojlel
REV.7.4	Tsa' cu'bi jaytiquilob tsa' aq'uentiyob i sellojlel loq'uemo' bʌ ti jujunmojt i p'olbal Israel. Añ waxʌclujumpic (144,000).
REV.7.5	Tsa' aq'uentiyob i sellojlel: lajchʌmp'ejl mil (12,000) i p'olbal Judá, lajchʌmp'ejl mil i p'olbal Rubén, lajchʌmp'ejl mil i p'olbal Gad. 
REV.7.6	Lajchʌmp'ejl mil i p'olbal Aser, lajchʌmp'ejl mil i p'olbal Neftalí, lajchʌmp'ejl mil i p'olbal Manasés. 
REV.7.7	Lajchʌmp'ejl mil i p'olbal Simeón, lajchʌmp'ejl mil i p'olbal Leví, lajchʌmp'ejl mil i p'olbal Isacar. 
REV.7.8	Lajchʌmp'ejl mil i p'olbal Zabulón, lajchʌmp'ejl mil i p'olbal José, yic'ot lajchʌmp'ejl mil i p'olbal Benjamín.
REV.7.9	Awilan, ti wi'il tsa' q'uele motocñayob wiñicob x'ixicob. Ma'añic majqui tsa' mejli i tsicob, ch'oyolob ti pejtelel tejclum tac, ti jujunmojt wiñicob, ti pejtelel lum yic'ot ti pejtelel t'añ tac.
REV.7.10	Tsi' cha'leyob c'am bʌ t'añ, tsi' yʌlʌyob:
REV.7.10	“Yujil coltaya lac Dios
REV.7.10	buchul bʌ ti' ye'tel
REV.7.10	yic'ot jiñi Tʌñʌme'.”
REV.7.11	Pejtelel ángelob tsa' wa'leyob ti' joytʌlel i buchlib, ti' joytʌlel ancianojob yic'ot jiñi chʌntiquil querubiñob, tsi' pʌc chocoyob i bʌ ti' tojel i buchlib Dios, tsi' ch'ujutesayob Dios. 
REV.7.12	Tsi' yʌlʌyob:
REV.7.12	¡Amén!
REV.7.12	La' lac su'b i c'uxbiya yic'ot i ñuclel yic'ot i ña'tʌbal lac Dios.
REV.7.12	La' lac su'ben wocolix i yʌlʌ cha'añ i ñuclel
REV.7.12	yic'ot i p'ʌtʌlel yic'ot i coltaya ti pejtelel ora.
REV.7.12	¡Amén!
REV.7.13	Jiñi cha'añ juntiquil anciano tsi' su'beyon: ¿Majqui jiñi wiñicob lʌpʌl bʌ i cha'añob sʌsʌc bʌ i bujc? ¿Baqui ch'oyolob? 
REV.7.14	Tsa' c su'be: “C yum, awujil jatet.” Tsi' su'beyon: “Jiñobʌch tsa' bʌ loq'uiyob ti ñuc bʌ wocol.
REV.7.15	Jiñi cha'añ wʌ' añob ti' tojel i buchlib Dios. Mi' cha'libeñob i ye'tel ti q'uiñil ti ac'ʌlel ti' mal i Templo. Jiñi buchul bʌ ti' yumʌntel mi caj i yajñel yic'otob.
REV.7.16	Ma'añix mi caj i chʌn u'biñob wi'ñal mi tiquinti'. Jiñi q'uiñ ma'añix mi caj i pulob. Ma'añix mi caj i yu'biñob ticwal,
REV.7.17	come jiñi Tʌñʌme' am bʌ ti' tojel i buchlib Dios mi caj i cʌntañob.
REV.8.1	Che' bʌ tsi' jamʌ i wucp'ejlel sello jiñi Tʌñʌme', ñʌch'ʌl tsa' cʌle panchan che' bajche' ojlil ora.
REV.8.2	Che' jiñi tsa' j q'uele jiñi wuctiquil ángelob wa'alo' bʌ ti' tojel Dios, tsa' aq'uentiyob wucts'ijt trompeta. 
REV.8.3	Tsa' tili yam bʌ ángel, tsa' wa'le ti' tojel i pulʌntib i majtañ Dios, chucul i cha'añ i yajñib pom melbil bʌ ti oro.
REV.8.4	I buts'il jiñi pom tsa' bʌ i yʌc'ʌ ti pulel jiñi ángel, tsa' letsi ti' tojlel Dios yic'ot i yoración wiñicob x'ixicob i cha'año' bʌ Dios.
REV.8.5	Jiñi ángel tsi' ch'ʌmʌ i yajñib pom, tsi' but'u ti' ñich c'ajc loq'uem bʌ ti' pulʌntib, tsi' choco ju'bel ti pañimil,
REV.8.6	Jiñi wuctiquil ángelob am bʌ i cha'añob wucts'ijt trompeta,
REV.8.7	Jiñi ñaxan bʌ ángel tsi' wusu i trompeta, tsa' tili tuñija' yic'ot c'ajc xʌbʌl yic'ot ch'ich' tsa' chojqui ju'bel ti pañimil.
REV.8.8	I cha'ticlel ángel tsi' wusu i trompeta. Añ chuqui tsa' chojqui ochel ti mar, che' yilal bajche' colem wits woli bʌ ti pulel ti c'ajc. Tsa' t'oxle yilal jiñi mar ti uxpejt, jumpejt tsa' pʌntʌyi ti ch'ich'.
REV.8.9	Ti u'uxcojt cuxul bʌ i chʌñil mar tsa' chʌmi jujuncojt. Ti u'uxp'ejl colem barco tsa' jili jujump'ejl.
REV.8.10	I yuxticlel ángel tsi' wusu i trompeta, tsa' yajli colem ec' ti lum.
REV.8.11	I c'aba' jiñi ec' jiñʌch Ch'aj. Ti u'uxp'ejl ja' tsa' ch'aj-a jujump'ejl ya' ba' tsa' yajli jiñi ec', tsa' chʌmiyob ca'bʌl wiñicob cha'añ jiñi ja' come ch'aj-esʌbil.
REV.8.12	I chʌnticlel ángel tsi' wusu i trompeta, tsa' ic'a ojlil (1/3) jiñi q'uiñ, yic'ot ojlil (1/3) jiñi uw, yic'ot ojlil jiñi ec'. Che' jiñi, ma'añic tsi' yʌc'ʌ i sʌclel pañimil ba' i'ic',
REV.8.13	Che' bʌ tsa' j q'uele, tsa' cu'bi juntiquil ángel woli bʌ ti wejlel ti ojlil panchan. Tsa' cu'bibe i t'añ che' c'am tsi' yʌlʌ: ¡O'bol i bʌ, o'bol i bʌ, ñumen ca'bʌl wocol mi caj i tajob jiñi chumulo' bʌ ti pañimil che' mi' yu'biñob i t'añ yam bʌ uxp'ejl trompeta mu' bʌ caj i wusob jiñi yam bʌ uxtiquil ángelob!
REV.9.1	Jiñi i jo'ticlel ángel tsi' wusu i trompeta, tsa' j q'uele jump'ejl ec'
REV.9.2	Tsi' jambe i ti' jiñi tam bʌ ch'eñ, tsa' loq'ui buts' ti ch'eñ lajal bajche' i buts'il colem c'ajc, tsa' ic'a jiñi q'uiñ yic'ot pañimil cha'añ jiñi buts' woli bʌ i loq'uel ti ch'eñ. 
REV.9.3	Tsa' loq'ui ca'bʌl sajc' ya' ti buts', tsa' pam pujqui ti pañimil, tsa' aq'uenti i p'ʌtʌlel che' bajche' i p'ʌtʌlel siñan. 
REV.9.4	Tsa' su'benti sajc' cha'añ ma'añic mi' c'ux jam mi pimel mi te', cojach mi' c'uxob jiñi wiñicob mach bʌ añobic i sellojlel Dios ti' pam. 
REV.9.5	Ma'añic tsa' aq'uenti i p'ʌtʌlel cha'añ mi' tsʌnsan wiñicob come tic'bilob. Pero tsa' aq'uenti i p'ʌtʌlel cha'añ mi' tic'lañob jo'p'ejl uw cha'añ mi' yʌq'ueñob wocol che' bajche' i c'uxel i yej siñan che' mi' c'ux wiñic. 
REV.9.6	Ti jim bʌ ora wiñicob mi caj i lon sʌclañob bajche' mi mejlel i chʌmelob, ma'añic mi caj i tajob, anquese yomob chʌmel, mach mejlicob.
REV.9.7	Che' yilal ili sajc' bajche' caballo chajpʌbil bʌ cha'añ guerra,
REV.9.8	Lajal i tsutsel i jol bajche' i tsutsel i jol x'ixic, lajal i bʌquel i yej bajche' i bʌquel i yej colem bajlum.
REV.9.9	Añ i sujl wechel ti' tajñ lajal bajche' tsucu taq'uiñ, lajal tsi' cha'le t'añ i wich' bajche' ca'bʌl carreta mu' bʌ i tujc'an majlel caballo che' mi' cha'len ajñel ti guerra.
REV.9.10	C'ux i ñej che' bajche' i ñej siñan, añ i p'ʌtʌlel ti' ñej cha'añ mi' tic'lan wiñicob jo'p'ejl uw. 
REV.9.11	Añ i rey jiñi sajc', jiñʌch i yángel jiñi ch'eñ mach bʌ añix mi' tajben i ye'bal, i c'aba'ʌch Abadón ti' t'añ hebreo, jiñʌch Apolión ti' t'añ griego.
REV.9.12	Tsa'ix ñumi jiñi ñaxan bʌ wocol, awilan, tal to yam bʌ cha'yajl wocol.
REV.9.13	I wʌcticlel ángel tsi' wusu i trompeta. Tsa' cu'bibe i t'añ loq'uem bʌ ti chʌnts'ijt xulub
REV.9.14	I wʌcticlel ángel, jiñi chucul bʌ i cha'añ trompeta tsa' su'benti: ¡Jiti jiñi chʌntiquil ángelob cʌchʌlo' bʌ ti ti' colem ja' i c'aba' Éufrates! 
REV.9.15	Tsa' jijtiyob jiñi chʌntiquil ángelob chajpʌbilo' bʌ cha'añ ili ora, yic'ot ili q'uiñ, yic'ot ili uw, yic'ot ili ja'bil cha'añ mi' tsʌnsan wiñicob, jujuntiquil loq'uem bʌ ti u'uxtiquil. 
REV.9.16	I tsicol jiñi ca'bʌl soldadojob c'ʌchʌlo' bʌ ti caballo jiñʌch lujunc'al millón, tsa' cu'bi che' bajche' c'amelob ti tsicol. 
REV.9.17	Tsa' j q'uele ca'bʌl caballo yic'ot jiñi c'ʌchʌlo' bʌ, añ i mʌjquil i tajñ jiñi c'ʌchʌlo' bʌ, chʌchʌc bajche' c'ajc, yʌjyʌx bajche' jacinto, c'ʌnc'ʌn bajche' azufre. Che' yilal i jol jiñi caballo tac che' bajche' i jol colem bajlum, tsa' loq'ui c'ajc ti' yej yic'ot buts' yic'ot azufre.
REV.9.18	Tsa' tsʌnsʌntiyob wiñicob jujuntiquil loq'uem bʌ ti u'uxtiquil, cha'añ ti' caj jiñi uxchajp wocol, c'ajc yic'ot buts' yic'ot azufre, tsa' bʌ loq'ui ti' yej caballo. 
REV.9.19	Come añ i p'ʌtʌlel ti' yej yic'ot ti' ñej jiñi caballo. Che' yilal i ñej bajche' lucum, añ tac i jol ti' ñej, tsi' c'ʌñʌ i low wiñicob.
REV.9.20	Yam bʌ wiñicob mach bʌ añic tsa' chʌmiyob ti jiñi wocol, ma'añic tsi' cʌyʌyob i mel jontol bʌ i melbal, ma'añic tsi' cʌyʌyob i ch'ujutesan xi'bajob, yic'ot dios oro, yic'ot dios plata, yic'ot dios c'ʌnc'ʌn taq'uiñ, yic'ot dios xajlel, yic'ot dios te', mach bʌ añic mi' c'otel i wut, mach bʌ añic mi' yu'bin t'añ, mach bʌ yujilic xʌmbal.
REV.9.21	Ma'añic tsi' cʌyʌyob tsʌnsa, mi wujt, mi ts'i'lel, mi xujch'.
REV.10.1	Tsa' j q'uele tsa' loq'ui ti panchan yam bʌ p'ʌtʌl bʌ ángel, tsa' ju'bi tilel, añ tocal ti' joytʌlel, añ t'oxja' ti' chañelal i jol. Che' yilal i wut bajche' q'uiñ. Che'ʌch i yoc bajche' wa'al bʌ c'ajc. 
REV.10.2	Ya' ti' c'ʌb añ bʌlbil bʌ alʌ juñ, jambil, tsi' yʌc'ʌ ñoj bʌ i yoc ti' pam jiñi mar, tsi' yʌc'ʌ ts'ej bʌ i yoc ti' pam jiñi lum, 
REV.10.3	wen c'am tsi' cha'le oñel che' bajche' mi' cha'len t'añ colem bajlum, che' bʌ tsa' ujti ti oñel, wucyajl tsi' cha'le t'añ chajc.
REV.10.4	Che' wucyajl tsa' ujti ti t'añ chajc tsa' cʌlʌ cajel tic ts'ijb, tsa' cu'bi t'añ loq'uem bʌ ti panchan, tsi' su'beyon: “Ñup'u ti sello
REV.10.5	Jiñi ángel tsa' bʌ j q'uele, jiñi xat wa'al bʌ ti mar yic'ot ti lum, tsi' letsa i c'ʌb ti panchan. 
REV.10.6	Tsi' su'bu t'añ ti' c'aba' jiñi cuxul bʌ ti pejtelel ora, tsa' bʌ i mele panchan yic'ot i bʌl, yic'ot pañimil yic'ot i bʌl, yic'ot colem mar yic'ot i bʌl, tsi' yʌlʌ mach chʌn jalix mi caj i jilel pañimil.
REV.10.7	Che' mi' cha'len t'añ i wucticlel ángel, che' mi' cajel i wus trompeta, mi' caj ti ts'ʌctiyel isujmlel Dios maxto bʌ tsictiyemic ti yam bʌ ora che' bajche' Dios tsi' su'be i wiñicob, jiñi x'alt'añob.
REV.10.8	Jiñi t'añ tsa' bʌ cu'bi loq'uem bʌ ti panchan tsi' cha' pejcayon, tsi' yʌlʌ: Cucu, ch'ʌmʌ jiñi jamʌl bʌ juñ am bʌ ti' c'ʌb jiñi ángel xat wa'al bʌ ti' pam jiñi mar yic'ot ti' pam jiñi lum.
REV.10.9	Jiñi cha'añ tsa' majliyon ya' ba'añ jiñi ángel, tsa' c su'be yom mi' yʌq'ueñon jiñi alʌ juñ. Jiñi ángel tsi' su'beyon: Ch'ʌmʌ, c'uxu. Ch'aj mi caj a wu'bin ti a ñʌc', pero tsaj mi caj a wu'bin ti a wej lajal bajche' i tsajel cha'b. 
REV.10.10	Jiñi cha'añ tsa' c ch'ʌmʌ jiñi alʌ juñ am bʌ ti' c'ʌb ángel, tsa' c'uxu.
REV.10.11	Tsi' su'beyon: Wersa ma' cha' su'b chuqui mi caj i tajob ca'bʌl wiñicob x'ixicob yic'ot i reyob ca'bʌl tejclum tac, yujilo' bʌ t'añ ti' chajp ti' chajp.
REV.11.1	Jiñi cha'añ tsa' aq'uentiyon junts'ijt tam bʌ te' cha'añ p'isoñib, tsa' su'bentiyon: Ch'ojyen. P'isi i Templo Dios
REV.11.2	Mach a p'is i pam Templo am bʌ ti' mal corral, la' to ajñic come aq'uebilobix gentilob. Cha'p'ejl i yuxc'al (42) uw
REV.11.3	Mi caj cʌq'uen i p'ʌtʌlel cha'tiquil testigo 
REV.11.4	Jiñi cha'tejc olivo te' yic'ot cha'ts'ijt i yajñib ñichim
REV.11.5	Che' añ majqui yom i lowob mi' loc'sañob c'ajc ti' yej cha'añ mi' jisan i contrajob, che'ʌch mi' caj ti wersa chʌmel jiñi yom bʌ i low jiñi cha'tiquil. 
REV.11.6	Añob i p'ʌtʌlel jiñi cha'tiquil cha'añ mi' ñup'ob panchan cha'añ ma'añic mi' yajlel ja'al
REV.11.7	Che' mi' yujtel i ye'tel jiñi cha'tiquil testigo, mi caj i tilel jiñi jontol bʌ bʌte'el
REV.11.8	Mi caj i ñol cʌytʌlob i bʌc'tal jiñi chʌmeño' bʌ ti colem bij ti colem tejclum ya' ba' tsa' ch'ijle ti cruz i Yum,
REV.11.9	Ca'bʌl wiñicob ch'oyolo' bʌ ti ca'bʌl tejclum ti ca'bʌl lum yujilo' bʌ t'añ ti' chajp ti' chajp mi caj i q'uelbeñob i bʌc'tal jiñi chʌmeño' bʌ ojlil i chʌmp'ejl q'uiñ, come mach yomobic i yʌc'ob i t'añ cha'añ mi' mujquelob. 
REV.11.10	Tijicñayob i pusic'al jiñi chumulo' bʌ ti pañimil ti' tojlelob, mi' yʌq'ueñob i bʌ i majtañ tac, come ñucob i pusic'al cha'añ tsa' jiliyob jiñi cha'tiquil, come tsi' tic'layob jiñi chumulo' bʌ ti pañimil. 
REV.11.11	Che' ñumeñix ojlil i chʌmp'ejl q'uiñ, Dios tsi' cha' otsʌbeyob i ch'ujlel cha'añ mi' cuxtʌyelob, tsa' wa'leyob ti' yoc,
REV.11.12	Jiñi cha'añ jiñi cha'tiquil x'alt'añob tsi' yu'biyob c'am bʌ t'añ loq'uem bʌ ti panchan, tsi' su'beyob: ¡Letsenla tilel ilayi! Tsa' letsiyob majlel ti panchan ti tocal,
REV.11.13	Ti jim bʌ ora tsa' tili colem yujquel,
REV.11.14	Tsa' ujti ti ñumel i cha'yajlel wocol. Awilan, mi caj i tilel ti ora i yuxyajlel wocol.
REV.11.15	Jiñi wucticlel ángel tsi' wusu i trompeta, tsa' cajiyob ti c'am bʌ t'añ ti panchan, tsi' yʌlʌyob:
REV.11.15	“I yumʌntel tac pañimil tsa'ix ochi ti' wenta lac Yum yic'ot ti' wenta Cristo.
REV.11.15	Mi caj i cha'len yumʌl ti pejtelel ora.”
REV.11.16	Jiñi chʌntiquil i cha'c'al (24) ancianojob buchulo' bʌ ti ye'tel ti' tojel Dios tsi' pʌcchocoyob i bʌ, tsi' ch'ujutesayob Dios, 
REV.11.17	tsi' yʌlʌyob:
REV.11.17	“Wocolix a wʌlʌ c Yum Dios
REV.11.17	mach bʌ añic i p'isol a p'ʌtʌlel.
REV.11.17	Añet bʌ wʌle yic'ot ti wajali yic'ot mu' bʌ caj a cha' tilel,
REV.11.17	come tsa'ix a ch'ʌmʌ ñuc bʌ a p'ʌtʌlel yic'ot a yumʌntel.
REV.11.18	Tsa' mich'ayob jiñi año' bʌ ti pañimil,
REV.11.18	jiñi cha'añ wolix a pʌs a mich'ajel.
REV.11.18	I yorajlelix ma' mel jiñi chʌmeño' bʌ.
REV.11.18	I yorajlelix ma' wʌq'ueñob i chobejtʌbal a wiñicob yic'ot x'alt'añob a cha'añ,
REV.11.18	yic'ot pejtel a cha'año' bʌ mu' bʌ i bʌc'ñañob a c'aba',
REV.11.18	jiñi ch'och'oco' bʌ yic'ot jiñi ñuco' bʌ.
REV.11.18	I yorajlelix ma' jisan jiñi mu' bʌ i jisañob pañimil.”
REV.11.19	Tsa' jajmi i templo Dios ya' ti panchan. I caxajte'lel jiñi xuc'ul bʌ i t'añ Dios
REV.12.1	Tsa' tsictiyi ñuc bʌ i yejtal i p'ʌtʌlel Dios ti panchan: juntiquil x'ixic
REV.12.2	Cʌntʌbil to i yalobil jiñi x'ixic, tsa' caji ti wocol, tsi' cha'le oñel che' woli ti bajq'uel, come i yorajlelix mi' yilan pañimil i yalobil. 
REV.12.3	Tsa' tsictiyi yam bʌ i yejtal i p'ʌtʌlel ti panchan. Awilan, añ colem ajin
REV.12.4	I ñej tsi' tujc'a ca'bʌl ec' ti panchan, tsi' choco ju'bel ti lum
REV.12.5	Tsi' yila pañimil ch'itoñ bʌ i yalobil mu' bʌ caj i cha'len yumʌl ti pejtelel tejclum tac, chucul i cha'añ bara yilal melbil bʌ ti tsucu taq'uiñ,
REV.12.6	Tsa' puts'i majlel jiñi x'ixic ti jochol bʌ lum ba' chajpʌbil i yajñib ti Dios cha'añ ya'i mi' we'sʌntel jiñi x'ixic uxc'al i chʌmbajc' (1,260) q'uiñ.
REV.12.7	Ti wi'il tsa' caji guerra ti panchan. Miguel
REV.12.8	Tsa' mʌjli i cha'añ Miguel, ma'añix i yajñib jiñi ajin ya' ti panchan yic'ot i yángelob. 
REV.12.9	Tsa' chojqui ju'bel jiñi colem ajin, jiñʌch jiñi oñiyix bʌ lucum,
REV.12.10	Che' jiñi tsa' cu'bi c'am bʌ t'añ ti panchan, tsi' yʌlʌ:
REV.12.10	“Wʌle tsa'ix tili i coltʌntel wiñicob x'ixicob
REV.12.10	yic'ot i p'ʌtʌlel yic'ot i yumʌntel lac Dios
REV.12.10	yic'ot i p'ʌtʌlel Cristo.
REV.12.10	Come tsa'ix chojqui ju'bel
REV.12.10	jiñi mu' bʌ i su'b i mul
REV.12.10	jiñi mu' bʌ i su'b lac mul ti' tojlel Dios ti q'uiñil ti ac'ʌlel.
REV.12.11	Jiñi hermañujob tsi' mʌlbeyob xi'ba
REV.12.11	cha'añ ti' ch'ich'el jiñi Tʌñʌme'
REV.12.11	Ma'añic tsi' c'uxbiyob i cuxtʌlel
REV.12.11	che' bʌbʌq'uen mi' yʌjq'uelob ti chʌmel.
REV.12.12	Yom tijicña panchan yic'ot chumulo' bʌ ti panchan.
REV.12.12	O'bol la' bʌ añet bʌ la ti pañimil yic'ot ti mar,
REV.12.12	come jiñi xi'ba tsa'ix ju'bi tilel ba'añetla.
REV.12.12	Añ ca'bʌl i mich'ajel come yujil lʌc'ʌlix i yorajlel.”
REV.12.13	Jiñi ajin che' bʌ tsi' q'uele chocbilix ju'bel ti lum, tsa' caji i yajñesan majlel jiñi x'ixic tsa' bʌ i yʌc'ʌ ti pañimil ch'itoñ bʌ i yalobil. 
REV.12.14	Tsa' aq'uenti jiñi x'ixic cha'q'uejl i wich' che' bajche' i wich' colem xiye' cha'añ mi' puts'tan xi'ba, tsi' cha'le wejlel majlel ti jochol bʌ lum ti' yajñib, ya'i tsa' we'sʌnti uxp'ejl ja'b yic'ot ojlil.
REV.12.15	Jiñi lucum tsi' beq'ue loq'uel ja' ti' yej che' bajche' colem ja', tsi' chocbe majlel ti' pat jiñi x'ixic cha'añ mi' jisan ti but'ja'. 
REV.12.16	Jiñi lum tsi' colta jiñi x'ixic, jiñi lum tsi' cawa i yej yilal, tsi' japʌ jiñi colem ja' tsa' bʌ bejq'ui loq'uel ti' yej ajin. 
REV.12.17	Jiñi ajin ca'bʌl tsi' mich'le jiñi x'ixic, tsa' majli i cha'len guerra ti' contra pejtelel i p'olbal jiñi x'ixic mu' bʌ i jac'beñob i mandar Dios, mu' bʌ i ñopbeñob i t'añ Jesucristo.
REV.13.1	Tsa' wa'leyon ti' ji'il mar, tsa' j q'uele jontol bʌ bʌte'el woli bʌ i loq'uel ti mar, añ wucp'ejl i jol yic'ot lujunts'ijt i xulub yic'ot lujunxojt corona ti' xulub. Ya' ti' jol tac ts'ijbubil t'añ mu' bʌ i p'aj Dios. 
REV.13.2	Tsa' j q'uele lajalʌch jiñi jontol bʌ bʌte'el bajche' c'ʌnbo'lay,
REV.13.3	Tsa' j q'uele añ i lojwel ti jump'ejl i jol, colelix i chʌmel, pero tsa' cha' lajmi i lojwel. Pejtelel año' bʌ ti pañimil tsi' tsajcayob jiñi jontol bʌ bʌte'el, tsa' toj sajtiyob i pusic'al. 
REV.13.4	Tsi' ch'ujutesayob jiñi ajin, come jiñi ajin tsi' yʌq'ue i ye'tel jontol bʌ bʌte'el, tsi' ch'ujutesayob jiñi jontol bʌ bʌte'el ja'el, tsi' yʌlʌyob: ¿Bacan yam bʌ lajal bajche' jiñi jontol bʌ bʌte'el? ¿Majqui mi mejlel i cha'len guerra ti' contra?
REV.13.5	Che' ja'el tsa' aq'uenti i p'ʌtʌlel ti t'añ cha'añ mi' chañ-esan i bʌ cha'añ mi' p'aj Dios yic'ot tsa' aq'uenti i p'ʌtʌlel cha'añ mi' cha'len ye'tel cha'p'ejl i yuxc'al (42) uw. 
REV.13.6	Tsi' c'ʌñʌ i yej i contrajin Dios,
REV.13.7	Tsa' aq'uenti i cha'len guerra ti' contra i cha'año' bʌ Dios cha'añ mi' mʌlob;
REV.13.8	Pejtelel woliyo' bʌ ti chumtʌl ti pañimil, mach bʌ otsʌbilic i c'aba' ti jiñi juñ ba' otsʌbilob i c'aba' jiñi año' bʌ i cuxtʌlel c'ʌlʌl ti' tejchibal pañimil, mi caj i ch'ujutesañob jiñi bʌte'el, jiñi juñ i cha'añʌch jiñi Tʌñʌme' tsa' bʌ tsʌnsʌnti.
REV.13.9	Jiñi am bʌ i chiquin la' i yu'bin:
REV.13.10	“Jiñi mu' bʌ i cajel ti cʌjchel cʌchʌl mi' majlel.
REV.13.10	Jiñi mu' bʌ i cha'len tsʌnsa ti espada
REV.13.10	mi caj i tsʌnsʌntel ti espada.”
REV.13.10	Che' jiñi mi' tsictiyel i p'ʌtʌlel i cha'año' bʌ Dios ti' cuchol wocol, yic'ot i xuc'tʌlel i pusic'al che' mi' ñopob Dios.
REV.13.11	Ti wi'il tsa' j q'uele yam bʌ jontol bʌ bʌte'el,
REV.13.12	Lajal i p'ʌtʌlel bajche' jiñi ñaxan bʌ jontol bʌ bʌte'el, tsi' cha'le e'tel ti' tojlel jiñi ñaxan bʌ, tsi' xic'beyob pejtelel pañimil yic'ot pejtelel año' bʌ ti pañimil cha'añ mi' ch'ujutesañob jiñi ñaxan bʌ bʌte'el tsa' bʌ lajmi i lojwel. 
REV.13.13	Tsi' pʌsʌ ca'bʌl ñuc tac bʌ i yejtal i p'ʌtʌlel, tsi' pʌyʌ loq'uel c'ajc ti panchan, tsi' ju'sa ti lum ti' tojlel wiñicob. 
REV.13.14	Tsi' loti pejtel chumulo' bʌ ti pañimil
REV.13.15	Tsa' aq'uenti i p'ʌtʌlel cha'añ mi' yʌq'ueñ i ch'ujlel i yejtal jiñi ñaxan bʌ bʌte'el cha'añ mi' cha'len t'añ yic'ot cha'añ mi' yʌc' ti tsʌnsʌntel majqui jach mach yomic i ch'ujutesan. 
REV.13.16	Che' ja'el tsi' yʌc'ʌ i t'añ cha'añ mi' ts'ijbubentel i marcajlel
REV.13.17	yic'ot ma'añic majch tsa' mejli i cha'len choñoñel yic'ot mʌñoñel che' ma'añic i marcajlel, i marcajlel jiñʌch i c'aba' jiñi jontol bʌ bʌte'el o i númerojlel i c'aba'.
REV.13.18	Jiñʌch isujmlel yom bʌ mi la' ña'tan. Jiñi am bʌ i ña'tʌbal la' i sʌclan isujmlel i númerojlel jiñi jontol bʌ bʌte'el, jiñʌch i númerojlel i c'aba' wiñic, i númerojlel jiñʌch lujunc'al i cha'bajc' yic'ot wʌcp'ejl i chʌnc'al (666).
REV.14.1	Ti wi'il tsa' j q'uele ya'añ jiñi Tʌñʌme' ti' pam wits i c'aba' Sión
REV.14.2	Tsa' cu'bi t'añ loq'uem bʌ ti panchan lajal bajche' i t'añ ca'bʌl ja' yic'ot c'am bʌ i t'añ chajc. Lajal jiñi t'añ tsa' bʌ cu'bi che' bajche' i t'añ arpa che' woli' ñijcʌntel. 
REV.14.3	Tsi' cha'leyob tsiji' bʌ c'ay ti' tojel i buchlib Dios yic'ot ti' tojel jiñi chʌntiquil querubín yic'ot ti' tojel jiñi ancianojob. Ma'añic majch tsa' mejli i cʌn jiñi c'ay, cojach jiñi waxʌclujumpic wiñicob x'ixicob tsa' bʌ mʌjñiyob loq'uel ti' tojlel año' bʌ ti pañimil.
REV.14.4	Jiñobʌch sʌco' bʌ mach bʌ añic tsi' cha'leyob ts'i'lel. 
REV.14.5	Ma'añic tsa' tajbentiyob i lot,
REV.14.6	Tsa' j q'uele yam bʌ ángel woli bʌ ti wejlel ti ojlil panchan, chucul i cha'añ jiñi wen t'añ am bʌ ti pejtelel ora cha'añ mi' su'beñob jiñi chumulo' bʌ ti pañimil yic'ot jiñi año' bʌ ti pejtelel tejclum tac yic'ot pejtelel wiñicob x'ixicob yujilo' bʌ t'añ ti' chajp ti' chajp. 
REV.14.7	C'am tsi' cha'le t'añ, tsi' yʌlʌ: ¡Bʌc'ñanla Dios. Su'benla i ñuclel, tsa'ix tili i yorajlel cha'añ mi' cha'len meloñel. Ch'ujutesanla jiñi tsa' bʌ i mele panchan yic'ot pañimil, yic'ot mar, yic'ot i loq'uib ja' tac!
REV.14.8	Yam bʌ ángel, i cha'ticlel bʌ, tsi' tsajca tilel, tsi' yʌlʌ: Jejmeñix, jejmeñix Babilonia,
REV.14.9	Yam bʌ ángel, i yuxticlel bʌ, tsi' tsajca tilel, tsi' yʌlʌ ti c'am bʌ t'añ: Mi añ majqui mi' ch'ujutesan jiñi jontol bʌ bʌte'el yic'ot i yejtal, mi añ majqui mi' ch'ʌmben i marcajlel ti' pam mi ti' c'ʌb, 
REV.14.10	mi caj i yʌq'ueñtel i jap vino i yejtal bʌ i mich'ajel Dios, mach xʌbʌlic yic'ot ja' i mich'ajel mu' bʌ caj i choc tilel;
REV.14.11	I buts'il i wocol jiñi wiñicob mi' letsel majlel ti pejtelel ora.
REV.14.12	Jiñi cha'añ la' i cuchob wocol ti' xuc'tʌlel i pusic'al i cha'año' bʌ Dios mu' bʌ i jac'beñob i mandar Dios yic'ot i cʌntesʌbal Jesús.
REV.14.13	Tsa' cu'bi t'añ loq'uem bʌ ti panchan, tsi' su'beyon: Ts'ijban: “Tijicñayob
REV.14.14	Awilan, tsa' j q'uele tocal wen sʌsʌc bʌ. Ya' buchul ti tocal tsa' j q'uele i Yalobil Wiñic, c'ʌcʌl ti' jol i corona melbil bʌ ti oro, chucul ti' c'ʌb rocol bʌ machit, jay bʌ i yej. 
REV.14.15	Ti jiñi jach bʌ ora tsa' loq'ui yam bʌ ángel ti Templo, c'am tsi' cha'le t'añ, tsi' pejca ti c'am bʌ t'añ jiñi buchul bʌ ti tocal: ¡Wejlun majlel a machit, cha'len c'ajbal, come tsa'ix tili i yorajlel, wen tiquiñix i wut ti pañimil!
REV.14.16	Jiñi buchul bʌ ti tocal tsa' caji i wejlun majlel jiñi machit ti pañimil, i wut i pʌc'ʌbob tsi' loto jiñi wiñicob x'ixicob.
REV.14.17	Yam bʌ ángel tsa' loq'ui ti Templo am bʌ ti panchan, chucul i cha'añ ja'el rocol bʌ machit, jay bʌ i yej. 
REV.14.18	Yam bʌ ángel tsa' loq'ui ba'añ i pulʌntib i majtañ Dios, añ i p'ʌtʌlel cha'añ mi' jisan pañimil ti c'ajc, c'am tsi' cha'le t'añ, tsi' pejca jiñi am bʌ i machit jay bʌ i yej, tsi' yʌlʌ: ¡Wejlun majlel a machit jay bʌ i yej, tempan jiñi tsoc'ol bʌ ts'usub ti pañimil, come c'ʌñix jiñi ts'usub! 
REV.14.19	Jiñi ángel tsi' wejlu majlel i machit ti pañimil, tsi' laj tempa i wut ts'usubil ti pañimil tsi' choco ochel ts'usub ti' yʌjts'ib, i yejtal bʌ i mich'ajel Dios. 
REV.14.20	Tsa' t'uchtʌnti ts'usub ya' ti' yʌjts'ib ti junwejl tejclum,
REV.15.1	Tsa' j q'uele yam bʌ i yejtal i p'ʌtʌlel Dios ti panchan, wen ñuc, wen bʌbʌq'uen: wuctiquil ángelob yic'ot wucchajp tal to bʌ wocol cha'añ mi' tic'lan wiñicob, x'ixicob, come jiñʌch i ts'ʌctʌyib i mich'ajel Dios. 
REV.15.2	Che' ja'el tsa' j q'uele mar melbil bʌ ti espejo yilal,
REV.15.3	Tsi' c'ʌyiyob i c'ay Moisés,
REV.15.3	“Wen ñuc, wen uts'at pejtelel a melbal c Yum Dios,
REV.15.3	jatet Mach bʌ Añic i P'isol a P'ʌtʌlel.
REV.15.3	Toj a bijlel, isujm ja'el.
REV.15.3	Jatet i Reyet pejtel i cha'año' bʌ Dios.
REV.15.4	C Yum, ¿am ba wiñic mach bʌ añic mi caj i bʌc'ñʌbeñet a c'aba',
REV.15.4	mach bʌ añic mi caj i ñuq'uesʌbeñet a c'aba'?
REV.15.4	Come jatet jach ch'ujulet.
REV.15.4	Jiñi cha'añ pejtel año' bʌ ti pañimil mi caj i tilelob i ch'ujutesañet,
REV.15.4	come tsa' tsictiyi toj bʌ a meloñel.”
REV.15.5	Ti wi'il tsa' j q'uele, tsa' jajmi ya' ti panchan jiñi Ch'ujul bʌ Tabernáculo ba' lotol jiñi Mandar.
REV.15.6	Tsa' loq'uiyob ti Templo wuctiquil ángelob chucul i cha'añob wucchajp wocol, jiñi ángelob lʌpʌlob i cha'añ sʌc bʌ i pislel, c'ax uts'atax bʌ, sʌsʌc jax, cʌchbil oro ti' tajñ. 
REV.15.7	Juntiquil querubín
REV.15.8	Tsa' bujt'i jiñi Templo ti buts'
REV.16.1	Che' jiñi tsa' cu'bi wen c'am bʌ t'añ loq'uem bʌ ti templo, tsi' su'be jiñi wuctiquil ángelob: “Cucula, beq'uela ju'bel ti lum i bʌl jiñi wucp'ejl taza but'ul bʌ ti' mich'ajel Dios.”
REV.16.2	Tsa' tili jiñi ñaxan bʌ ángel, tsi' beq'ue i bʌl taza ti pañimil, tsa' p'ojli leco jax bʌ tsoy ti' tojlel jiñi wiñicob am bʌ i cha'añob i ts'ijbal jiñi jontol bʌ bʌte'el, jiñi wiñicob tsa' bʌ i ch'ujutesʌbeyob i yejtal.
REV.16.3	I cha'ticlel ángel tsi' beq'ue i bʌl taza ti mar, tsa' pʌntʌyi colem mar ti ch'ich' che' bajche' i ch'ich'el chʌmeñ bʌ wiñic, tsa' chʌmi pejtelel cuxul tac bʌ am bʌ ti mar.
REV.16.4	I yuxticlel ángel tsi' beq'ue i bʌl taza ti colem ja' tac yic'ot ti' loq'uib tac ja', tsa' pʌntʌyi ti ch'ich'.
REV.16.5	Tsa' cu'bibe i t'añ jiñi ángel am bʌ ti' wenta ca'bʌl ja' tac, tsi' yʌlʌ:
REV.16.5	Tojet, c Yum, añet bʌ wʌle yic'ot ti wajali,
REV.16.5	Ch'ujulet come tsa'ix a cha'le meloñel ti' tojlelob.
REV.16.6	Come jiñi tsa' bʌ i bec'beyob i ch'ich'el i cha'año' bʌ Dios
REV.16.6	yic'ot i ch'ich'el jiñi x'alt'añob.
REV.16.6	Wʌle tsa'ix a wʌq'ueyob i jap ch'ich',
REV.16.6	che'ʌch yom cha'añ i mulob.
REV.16.7	Che' jiñi tsa' cu'bi t'añ tsa' bʌ loq'ui ti' pulʌntib i majtañ Dios, tsi' yʌlʌ: ¡Melel, c Yum Dios, mach bʌ Añic i P'isol a P'ʌtʌlel, come ma' cha'len meloñel ti' isujm yic'ot ti toj!
REV.16.8	I chʌnticlel ángel tsi' beq'ue i bʌl taza ti q'uiñ,
REV.16.9	Tsa' puliyob ti ca'bʌl ticwal, tsi' p'ajbeyob i c'aba' Dios am bʌ i p'ʌtʌlel cha'añ mi' yʌc' jiñi wocol, ma'añic tsi' cʌyʌyob i mul cha'añ mi' q'uelob ti ñuc Dios.
REV.16.10	I jo'ticlel ángel tsi' beq'ue i bʌl taza ti' buchlib jontol bʌ bʌte'el, tsa' ic'a ba' woli i mel i yumʌntel.
REV.16.11	yic'ot tsi' p'ajayob Dios am bʌ ti panchan cha'añ i wocol yic'ot i tsoy, pero ma'añic tsi' cʌyʌyob i jontolil.
REV.16.12	I wʌcticlel ángel tsi' beq'ue i bʌl taza ti jiñi ñuc bʌ colem ja' i c'aba' Éufrates. Tsa' tiqui i ya'lel
REV.16.13	Tsa' j q'uele: tsa' loq'ui bi'bi' bʌ espíritu ti' yej ajin yic'ot ti' yej jontol bʌ bʌte'el yic'ot ti' yej jiñi lot bʌ x'alt'añ,
REV.16.14	Jiñi espíritujob jiñʌch xi'bajob mu' bʌ i pʌsob i yejtal tac i p'ʌtʌlel, mi' majlelob ba'añ reyob ti pejtelel pañimil cha'añ mi' tempañob tilel ti guerra mu' bʌ caj i yujtel ti jiñi ñuc bʌ i q'uiñilel Dios Mach bʌ Añic i P'isol i P'ʌtʌlel.
REV.16.15	“Awilan, talon che' bajche' xujch'.
REV.16.16	Jiñi espíritujob tsi' tempayob tilel jiñi reyob ti lum, i c'aba' Armagedón
REV.16.17	I wucticlel ángel tsi' beq'ue i bʌl taza ti ic'. Tsa' loq'ui c'am bʌ t'añ ti' buchlib Dios ya' ti templo am bʌ ti panchan, tsi' yʌlʌ: ¡Tsa'ix ujti! 
REV.16.18	Che' jiñi tsa' tsictiyi i xu'il chajc yic'ot ju'ucña bʌ t'añ yic'ot i t'añ chajc, tsa' tili wen p'ʌtʌl bʌ yujquel lum, c'ʌlʌl ti' cajibal wiñicob ti pañimil ma'añic p'ʌtʌl bʌ yujquel che' bajche' jiñi. 
REV.16.19	Jiñi colem bʌ tejclum tsa' t'oxle ti uxpejt, jiñi tejclum tac ti pejtelel pañimil tsa' jejmi, Dios tsi' c'ajtesʌbe i mul Babilonia, tsi' yʌq'ue i jap jiñi vino am bʌ ti taza i yejtal bʌ i mich'ajel.
REV.16.20	Tsa' sʌc jili wits yic'ot lum tac joyol bʌ ti ja', ma'añic tsiquil ba' tsa' majli.
REV.16.21	Tsa' yajli ti' tojlel wiñicob colem tuñija' loq'uem bʌ ti panchan. Ti jujump'ejl tuñija' añ i yalel che' bajche' juncujch, wiñicob tsi' p'ajayob Dios come wocol jax tsi' yu'biyob cha'añ tuñija'.
REV.17.1	Tsa' tili juntiquil ángel i pi'ʌl jiñi wʌctiquil chucul bʌ i cha'añob wucp'ejl taza, tsi' pejcayon, tsi' yʌlʌ: La' ilayi, mi caj c pʌsbeñet bajche' mi caj i yʌjq'uel ti tojmulil jiñi ñuc bʌ xts'i'lel x'ixic
REV.17.2	Jiñi reyob ti pañimil tsi' cha'leyob ts'i'lel yic'ot, jiñi chumulo' bʌ ti pañimil tsa' yʌc-ayob ti vino i yejtal bʌ i ts'i'lel.
REV.17.3	Tsa' bujt'i c pusic'al ti jiñi Espíritu, tsi' pʌyʌyon majlel ti jochol bʌ lum. Tsa' j q'uele x'ixic buchul ti chʌcts'eran bʌ bʌte'el, añ ca'bʌl i c'aba' tac jiñi bʌte'el mu' bʌ i p'aj Dios, añ wucp'ejl i jol jiñi jontol bʌ bʌte'el yic'ot lujunts'ijt i xulub. 
REV.17.4	Lʌpʌl i cha'añ chʌccojan bʌ yic'ot chʌchʌc bʌ i pislel jiñi x'ixic, ch'ʌlbil ti oro yic'ot ti c'ax uts'at bʌ alʌ xajlel tac, yic'ot ti perla tac,
REV.17.5	Ts'ijbubil i c'aba' ti' jol, cʌmbil isujmlel ti Dios: “Jiñi ñuc bʌ Babilonia,
REV.17.6	Tsa' j q'uele yʌc jiñi x'ixic cha'añ tsi' japʌ i ch'ich'el i cha'año' bʌ Dios yic'ot i ch'ich'el jiñi tsa' bʌ chʌmiyob cha'añ Jesús.
REV.17.6	Che' bʌ tsa' j q'uele tsa' toj sajti c pusic'al.
REV.17.7	Jiñi ángel tsi' su'beyon: ¿Chucoch mi' toj sajtel a pusic'al? Mi caj c su'beñet isujmlel jiñi x'ixic yic'ot jiñi jontol bʌ bʌte'el am bʌ wucp'ejl i jol yic'ot lujunts'ijt i xulub, woli bʌ i cuch jiñi x'ixic. 
REV.17.8	Jiñi jontol bʌ bʌte'el tsa' bʌ a q'uele jiñʌch am bʌ ti wajali, pero ma'añix tsiquil wʌle, mi caj i letsel loq'uel ti ch'eñ mach bʌ añix mi' tajben i ye'bal cha'añ mi' majlel ba' mi' jisʌntel. Mi caj i toj sajtel i pusic'al jiñi chumulo' bʌ ti lum, mach bʌ otsʌbilic i c'aba' ti juñ ba' ts'ijbubil i c'aba' tac jiñi año' bʌ i cuxtʌlel c'ʌlʌl ti' tejchibal pañimil, mi caj i toj sajtelob i pusic'al che' mi' q'uelob jiñi jontol bʌ bʌte'el am bʌ ti wajali, ma'añix tsiquil wʌle, mu' bʌ caj i tilel.
REV.17.9	“La' i ch'ʌmben isujm jiñi am bʌ ca'bʌl i pusic'al. Jiñi wucp'ejl i jol bʌte'el 
REV.17.10	jiñʌch i yejtal wuctiquil reyob. Tsa'ix jiliyob i yumʌntel jo'tiquil; juntiquil añ wʌle, yam bʌ mu' to caj i tilel. Che' mi' tilel mach jalic mi' caj i yajñel. 
REV.17.11	Jiñi jontol bʌ bʌte'el am bʌ ti wajali, mach bʌ añic wʌle, jiñʌch i waxʌcticlel, i pi'ʌlʌch jiñi wuctiquil, mi' majlel ba' mi' jisʌntel. 
REV.17.12	Jiñi lujunts'ijt xulub tsa' bʌ a q'uele jiñʌch lujuntiquil reyob
REV.17.13	Ti jump'ejl i pusic'al mi caj i yʌq'ueñob i ye'tel jiñi bʌte'el yic'ot i p'ʌtʌlel. 
REV.17.14	Mi caj i contrajiñob jiñi Tʌñʌme' ti guerra. Jiñi Tʌñʌme' mi caj i mʌl
REV.17.15	Jiñi ángel tsi' cha' su'beyon: “Jiñi ca'bʌl ja' tac tsa' bʌ a q'uele ba' buchul jiñi xts'i'lel x'ixic jiñʌch bajc'ʌl wiñicob x'ixicob año' bʌ ti ca'bʌl tejclum tac yujilo' bʌ t'añ ti' chajp ti' chajp. 
REV.17.16	Jiñi lujunts'ijt xulub tsa' bʌ a q'uele yic'ot jiñi jontol bʌ bʌte'el mi caj i ts'a'leñob jiñi xts'i'lel x'ixic, mi caj i chilbeñob i chu'bʌañ yic'ot i pislel, mi caj i c'uxbeñob i bʌc'tal, mi caj i pulob ti c'ajc.
REV.17.17	Come Dios tsi' ñijcʌbeyob i pusic'al cha'añ mi' melob chuqui yom Dios. Mi caj i temob i t'añ cha'añ mi' yʌq'ueñob i yumʌntel jiñi jontol bʌ bʌte'el jinto mi' ts'ʌctiyel i t'añ Dios. 
REV.17.18	Jiñi x'ixic tsa' bʌ a q'uele jiñʌch jiñi colem tejclum mu' bʌ i yumʌntel ti' tojlel jiñi reyob ti pañimil.”
REV.18.1	Ti wi'il tsa' j q'uele yam bʌ ángel, tsa' ju'bi tilel ti panchan, añ ca'bʌl i p'ʌtʌlel, tsa' sʌc'a pañimil cha'añ i c'ʌc'al i ñuclel. 
REV.18.2	Tsi' cha'le oñel ti c'am bʌ t'añ, tsi' yʌlʌ:
REV.18.2	¡Jejmeñix, jejmeñix jiñi ñuc bʌ Babilonia!
REV.18.2	Ya'ix chumulob xi'bajob yic'ot pejtelel jontol bʌ espíritu.
REV.18.2	I yajñibix pejtelel bi'bi' bʌ te'lemut mu' bʌ i ts'a'lentel.
REV.18.3	Come pejtelel año' bʌ ti pañimil tsa'ix i japbeyob i vino,
REV.18.3	i yejtal bʌ i ts'i'lel
REV.18.3	Jiñi reyob ti pañimil
REV.18.3	tsi' cha'leyob ts'i'lel yic'ot año' bʌ ti Babilonia.
REV.18.3	Jiñi xchoñoñelob ti pañimil tsa' ochiyob ti rico
REV.18.3	come ca'bʌl jax tsi' jisʌbeyob i taq'uiñ jiñi año' bʌ ti Babilonia.
REV.18.4	Tsa' cu'bi yam bʌ t'añ loq'uem bʌ ti panchan, tsi' yʌlʌ:
REV.18.4	“Loq'uenla ya'i, c cha'añet bʌ la.
REV.18.4	Cha'añ ma'añic mi la' tsajcan año' bʌ ti Babilonia ti mulil,
REV.18.4	ame aq'uentiquetla wocol lajal bajche'ob.
REV.18.5	Come tsa'ix c'otiyob i mul c'ʌlʌl ti panchan.
REV.18.5	Ña'tʌbilix i cha'añ Dios i jontolilob.
REV.18.6	Cha' aq'uenla che' bajche' tsi' yʌq'ueyetla.
REV.18.6	Tojola ti' cha'yajlel che' bajche' añob i melbal.
REV.18.6	Ti jiñi jach bʌ taza ba' tsi' yʌq'ueyetla la' jap vino,
REV.18.6	aq'uenla junyajl i ñumel cha'añ mi' jap.
REV.18.7	Che' bajche' tsi' chañ-esa i bʌ
REV.18.7	che' bʌ tsa' wen chumle ti ca'bʌl i chu'bʌañ
REV.18.7	che'ʌch yom mi la' p'isben ca'bʌl i wocol
REV.18.7	yic'ot i yuq'uel, come mi' lon al ti' pusic'al:
REV.18.7	Buchulon tic yumʌntel che' bajche' x'ixic bʌ rey.
REV.18.7	Mach me'ba'oñic.
REV.18.7	Ma'añic mi caj cu'bin wocol yic'ot uq'uel.”
REV.18.8	Jiñi cha'añ ti jump'ejl jach q'uiñ mi caj i tilel ca'bʌl i wocol.
REV.18.8	Mi caj i chʌmel, mi caj i cha'len uq'uel, mi caj i yu'bin wi'ñal.
REV.18.8	Mi caj i pulel ti c'ajc, come p'ʌtʌl lac Yum Dios mu' bʌ i mel Babilonia.
REV.18.9	Jiñi reyob ti pañimil tsa' bʌ i cha'leyob ts'i'lel yic'ot, tsa' bʌ wen chumleyob cha'añ i chu'bʌañ, mi' cajelob ti uq'uel, mi caj i yuc'tañob che' mi' q'uelbeñob i buts'il che' mi' pulel. 
REV.18.10	Mi caj i ñajti wa'tʌlob ti bʌq'uen ame i tajob wocol, mi caj i yʌlob:
REV.18.10	¡O'bol i bʌ, o'bol i bʌ, jiñi colem tejclum,
REV.18.10	Babilonia, jiñi p'ʌtʌl bʌ tejclum!
REV.18.10	Come ti jump'ejl jach ora tsa' bʌc' ajq'ui ti tojmulil. 
REV.18.11	Jiñi xchoñoñelob ti pañimil mi' cajelob ti uq'uel, mi caj i yuc'tañob, come ma'añix majch yom i chʌn mʌmben i choñoñel.
REV.18.12	Añ i choñoñel melbil bʌ ti oro ti plata yic'ot c'ax uts'at bʌ alʌ xajlel tac, letsem bʌ i tojol, yic'ot perla tac yic'ot wen bʌ pisil yic'ot chʌccojan bʌ, yic'ot seda, yic'ot chʌcts'eran bʌ yic'ot xojocña bʌ te', yic'ot pejtelel plato melbil bʌ ti marfil yic'ot pejtelel melbil tac bʌ ti te' letsem bʌ i tojol, yic'ot c'ʌnc'ʌn taq'uiñ, yic'ot tsucu taq'uiñ, yic'ot mármol xajlel, 
REV.18.13	canela, yic'ot xojocña bʌ, yic'ot pom, yic'ot xojocña bʌ ts'ac, yic'ot xojocña bʌ pom, yic'ot vino, yic'ot olivo aceite, yic'ot wen juch'bil bʌ harina, yic'ot trigo, yic'ot alʌc'ʌl, yic'ot tʌñʌme', yic'ot caballo, yic'ot carreta tac, yic'ot ja'el wiñicob jiñi xmajtan e'telob.
REV.18.14	Mach a chʌn tajax jiñi sumuc bʌ i wut te' mu' bʌ i mulan a pusic'al. Mi caj i laj jilel jiñi i t'ojol tac bʌ yic'ot chuqui tac c'uxbibil a cha'añ. Ma'añix mi caj a chʌn taj ti pejtelel ora.
REV.18.15	Jiñi xchoñoñelob tsa' bʌ i choñoyob ili tac, tsa' bʌ wen ochiyob ti rico cha'añ i chu'bʌañ xts'i'lel x'ixic, mi caj i ñajti wa'tʌlob cha'añ bʌq'uen ame i tajob wocol, mi' cajelob ti uq'uel, jal mi caj i yuc'tañob,
REV.18.16	mi caj i yʌlob:
REV.18.16	¡O'bol i bʌ, o'bol i bʌ, jiñi colem tejclum
REV.18.16	lʌpbil bʌ i cha'añ wen bʌ i pislel,
REV.18.16	yic'ot chʌccojan bʌ yic'ot chʌcts'eran bʌ,
REV.18.16	yic'ot ch'ʌlbil bʌ ti oro yic'ot c'ax uts'at bʌ alʌ xajlel, yic'ot perla tac;
REV.18.17	come ti jump'ejl ora tsa'ix laj jili i chu'bʌañ ti pejtelel!
REV.18.17	Pejtel i yumob barco yic'ot wiñicob tsa' bʌ i cha'leyob xʌmbal ti barco yic'ot xñijca barcojob yic'ot pejtelel mu' bʌ i cha'leñob e'tel ti mar mi caj i ñajti wa'tʌlob.
REV.18.18	Mi caj i cha'leñob oñel che' mi' q'uelbeñob i buts'il c'ajc ba' woli ti pulel, mi caj i yʌlob: ¿Am ba yam bʌ tejclum lajal bajche' jiñi colem tejclum? 
REV.18.19	Tsi' mujlayob i jol ti ts'u'bejn, tsi' cha'leyob c'am bʌ t'añ tsi' yuc'tayob, yic'ot tsi' wen u'biyob i ch'ijiyemlel, tsi' yʌlʌyob:
REV.18.19	¡O'bol i bʌ, o'bol i bʌ jiñi colem tejclum,
REV.18.19	come pejtelel i yumob barco tsa' ochiyob ti rico cha'añ i choñoñel ti mar,
REV.18.19	pero ti jump'ejl jach ora tsa' laj jili!
REV.18.20	La' ñuc-ac la' pusic'al, añet bʌ la ti panchan,
REV.18.20	yic'ot i cha'añet bʌ la Dios,
REV.18.20	apóstolob,
REV.18.20	yic'ot x'alt'añob,
REV.18.20	come Dios tsa'ix i cha'le meloñel ti' tojlel Babilonia.
REV.18.21	Juntiquil ángel am bʌ i p'ʌtʌlel tsi' ch'uyu xajlel che' bajche' colem ña'atun, tsi' choco ochel ti mar, tsi' yʌlʌ:
REV.18.21	“Che'ʌch ja'el c'am mi caj i chojquel ju'bel
REV.18.21	jiñi colem tejclum Babilonia.
REV.18.21	Ma'añix mi caj i chʌn ña'tʌntel ti pejtelel ora.
REV.18.22	Ma'añix música ya'i.
REV.18.22	Ma'añix majqui mi' ñijcan arpa mi yam bʌ música.
REV.18.22	Ma'añix majqui mi' wus flauta mi trompeta.
REV.18.22	Ma'añix x'e'tel yujilo' bʌ i melol pʌchi,
REV.18.22	mi pisil, mi ts'ac mi yam bʌ.
REV.18.22	Ma'añix mi caj i chʌn u'bintel i t'añ ña'atun.
REV.18.23	Ya'i ma'añix mi caj i tsictiyel i c'ʌc'al lámpara.
REV.18.23	Ma'añix mi caj i yu'bintel i t'añ xñujpuñelob.
REV.18.23	Come jiñi xchoñoñelob a cha'añ jiñobʌch ñuco' bʌ ti pañimil.
REV.18.23	Tsa' loti pejtelel tejclum tac ti' caj a lot.
REV.18.24	Ya' ti a tojlel tsa' bejq'ui i ch'ich'el x'alt'añob yic'ot i ch'ich'el i cha'año' bʌ Dios, yic'ot pejtelel tsa' bʌ tsʌnsʌntiyob ti pañimil.”
REV.19.1	Che' bʌ tsa' ujti ti t'añ tsa' cu'bibe i t'añ bajc'ʌl wiñicob x'ixicob ti panchan, c'am tsi' yʌlʌyob:
REV.19.1	¡Aleluya!
REV.19.1	Tilem ti lac Yum Dios laj coltʌntel.
REV.19.1	La' sujbic i ñuclel yic'ot i c'uxbintel yic'ot i p'ʌtʌlel.
REV.19.2	Come mi' cha'len meloñel ti isujm yic'ot ti toj.
REV.19.2	Come tsa'ix i mele jiñi ñuc bʌ xts'i'lel x'ixic
REV.19.2	tsa' bʌ i yoc'mesa pañimil ti' ts'i'lel.
REV.19.2	Dios tsi' q'uextʌbe i jontolil jiñi xts'i'lel x'ixic
REV.19.2	cha'añ tsi' bec'be i ch'ich'el i wiñicob Dios. 
REV.19.3	Ti' cha'yajlel tsi' yʌlʌyob:
REV.19.3	¡Aleluya!
REV.19.3	Mi' letsel i buts'il ts'i'lel x'ixic ti pejtelel ora.
REV.19.4	Che' jiñi tsi' pʌcchocoyob i bʌ ti lum jiñi chʌntiquil i cha'c'al (24) ancianojob yic'ot chʌntiquil querubín, tsi' ch'ujutesayob Dios, buchul bʌ ti' yumʌntel, tsi' yʌlʌyob: ¡Amén! ¡Aleluya!
REV.19.5	Tsa' loq'ui t'añ ti' buchlib Dios, tsi' yʌlʌ:
REV.19.5	“Su'benla i ñuclel lac Dios
REV.19.5	pejteletla i wiñiquet bʌ la mu' bʌ la' bʌc'ñan,
REV.19.5	ch'och'oquet bʌ la yic'ot ñuquet bʌ la.”
REV.19.6	Tsa' cu'bi t'añ che' bajche' i t'añ bajc'ʌl wiñicob, che' bajche' i t'añ cholocña bʌ ja',
REV.19.6	¡Aleluya!
REV.19.6	come woli ti yumʌntel lac Yum Dios,
REV.19.6	Mach bʌ Añic i P'isol i P'ʌtʌlel.
REV.19.7	La' ñuc-ac lac pusic'al.
REV.19.7	La' la cu'bin i tijicñʌyel lac pusic'al.
REV.19.7	La' lac su'b i ñuclel lac Yum,
REV.19.7	come i yorajlelix mi' cha'len ñujpuñijel jiñi Tʌñʌme'.
REV.19.7	Tsa'ix i chajpa i bʌ jiñi xch'oc
REV.19.8	Tsa'ix aq'uenti i lʌp wen uts'at bʌ sʌsʌc pisil i c'aba' lino, sʌsʌc jax bʌ. 
REV.19.8	(Come jiñi wen uts'at bʌ pisil jiñʌch i yejtal toj bʌ i melbal i cha'año' bʌ Dios).
REV.19.9	Jiñi ángel tsi' su'beyon: Ts'ijban ti juñ: “Tijicñayob
REV.19.10	Tsa' c pʌcchoco c bʌ ti' tojel i yoc cha'añ mic ch'ujutesan jiñi ángel, pero tsi' su'beyon: “Q'uele, mach che'ic yom ma' cha'len, I wiñicon Dios lajal bajche'et yic'ot a wermañujob mu' bʌ i jac'beñob i t'añ Jesús. ¡Ch'ujutesan Dios!”
REV.19.11	Che' jiñi tsa' j q'uele jajmen panchan,
REV.19.12	Lajal i wut bajche' c'ajc woli bʌ ti lejmel,
REV.19.13	Lʌpbil i cha'añ i pislel ts'ajbil bʌ ti ch'ich'.
REV.19.14	Jiñi xguerrajob año' bʌ ti panchan tsi' tsajcayob, c'ʌchʌlob ti sʌsʌc caballo, lʌpʌlob i cha'añ wen bʌ i pislel i c'aba' lino, wen sʌc jiñi lino, sʌsʌc jax. 
REV.19.15	Ya' ti' yej mi' loq'uel junts'ijt jay bʌ espada
REV.19.16	Ts'ijbubil i c'aba' ti' pislel yic'ot ti' ya': I Rey jiñi reyob, i Yum jiñi yumʌlob.
REV.19.17	Tsa' j q'uele ángel wa'al bʌ ti q'uiñ, jiñi ángel tsi' cha'le oñel ti c'am bʌ t'añ, tsi' pejca pejtelel te'lemut mu' bʌ ti wejlel ti ojlil panchan: ¡La' la, tempan la' bʌ ti we'el chajpʌbil bʌ i cha'añ Dios! 
REV.19.18	C'uxbenla i bʌc'tal reyob yic'ot i bʌc'tal i yaj capitañob yic'ot i bʌc'tal p'ʌtʌlo' bʌ yic'ot i bʌc'tal caballo yic'ot jiñi c'ʌchʌlo' bʌ yic'ot i bʌc'tal pejtelel wiñicob libre bʌ añob yic'ot año' bʌ ti' yum, jiñi ch'och'oco' bʌ yic'ot ñuco' bʌ.
REV.19.19	Tsa' j q'uele jiñi jontol bʌ bʌte'el yic'ot jiñi reyob ti pañimil yic'ot xguerrajob i cha'añ, tempʌbilob cha'añ mi' contrajiñob ti guerra jiñi c'ʌchʌl bʌ ti caballo yic'ot xguerrajob i cha'añ. 
REV.19.20	Pero jiñi jontol bʌ bʌte'el
REV.19.21	Jiñi c'ʌchʌl bʌ ti caballo tsi' tsʌnsa jiñi yaño' bʌ ti espada tsa' bʌ loq'ui ti' yej, pejtelel te'lemut tsa' ñaj-ayob ti' c'uxol bʌc'talʌl.
REV.20.1	Tsa' j q'uele tsa' ju'bi tilel ángel loq'uem bʌ ti panchan, chucul i cha'añ colem cadena yic'ot i llavejlel colem ch'eñ mach bʌ añic i ye'bal. 
REV.20.2	Tsi' chucu jiñi ajin, jiñi oñiyi bʌ lucum,
REV.20.3	Tsi' choco ochel ti ch'eñ mach bʌ añic i ye'bal, tsi' ñup'u, tsi' yʌq'ue i sellojlel cha'añ ma'añic mi' chʌn lotin tejclumob ti pañimil c'ʌlʌl jinto mi' ts'ʌctiyel lujunc'al i yuxbajc' ja'b. Che' ñumeñix, wersa mi' colel jumuc'.
REV.20.4	Tsa' j q'uele ca'bʌl buchlibʌl, jiñi tsa' bʌ buchleyob ya'i, tsa' aq'uentiyob i ye'tel ti meloñel.
REV.20.5	Jiñobʌch tsa' bʌ ñaxan ch'ojyiyob. Jiñi yaño' bʌ chʌmeño' bʌ, ma'añic tsa' cha' cuxtʌyiyob jinto che' ñumeñix lujunc'al i yuxbajc' ja'b. 
REV.20.6	Tijicñayob mu' bʌ i tejchelob ch'ojyel ti ñaxan,
REV.20.7	Che' ñumeñix lujunc'al i yuxbajc' ja'b mi caj i colel Satanás ba' ñup'ul. 
REV.20.8	Mi caj i loq'uel tilel i lotin jiñi tejclumob año' bʌ ti chʌnwejlel pañimil yic'ot Gog yic'ot Magog
REV.20.9	Tsi' cha'leyob marcha ti' pamol pañimil, tsi' joyoyob jiñi c'uxbibil bʌ tejclum
REV.20.10	Jiñi xi'ba tsa' bʌ i lotiyob tsa' chojqui ochel ya' ti colem c'ajc woli bʌ ti pulel yic'ot azufre,
REV.20.11	Tsa' j q'uele colem bʌ i buchlib Dios sʌsʌc bʌ, yic'ot jiñi tsa' bʌ buchle ya'i,
REV.20.12	Tsa' j q'uele jiñi chʌmeño' bʌ, jiñi ñuco' bʌ yic'ot ch'och'oco' bʌ wa'alo' bʌ ti' tojel Dios. Tsa' jajmi jiñi juñ tac, tsa' jajmi yam bʌ juñ ba' ts'ijbubil i c'aba'ob año' bʌ i cuxtʌlel.
REV.20.13	Jiñi mar tsi' cha' colo jiñi chʌmeño' bʌ año' bʌ ti ja', yic'ot jiñi i yajñib chʌmeño' bʌ tsi' colo jiñi ya' bʌ añob ti mucoñibʌl. Lac Yum tsi' meleyob ti jujuntiquil che' bajche' añ i melbalob. 
REV.20.14	Jiñi i p'ʌtʌlel chʌmel yic'ot i yajñib chʌmeño' bʌ tsa' chojquiyob ochel ti' yajñib colem c'ajc.
REV.20.15	Majqui jach mach ts'ijbubilic i c'aba' ti juñ ba' ts'ijbubil i c'aba' jiñi año' bʌ i cuxtʌlel, tsa' chojqui ochel ti colem c'ajc.
REV.21.1	Ti wi'il tsa' j q'uele tsiji' bʌ panchan yic'ot tsiji' bʌ pañimil,
REV.21.2	Joñon, Juan, tsa' j q'uele jiñi Ch'ujul bʌ Tejclum,
REV.21.3	Tsa' cu'bi c'am bʌ t'añ tsa' bʌ loq'ui ti panchan, tsi' yʌlʌ: “Awilan, wʌ'ix añ i Tabernáculo Dios yic'ot wiñicob x'ixicob.
REV.21.4	Dios mi caj i sujcubeñob i ya'lel i wut;
REV.21.5	Jiñi buchul bʌ ti' yumʌntel tsi' yʌlʌ: “Awilan, mic mel ti tsijib pejtelel chuqui tac añ.” Tsi' su'beyon ja'el: “Ts'ijban, come ili t'añ, xuc'ulʌch yic'ot isujm ja'el.” 
REV.21.6	Tsi' su'beyon: “Ts'ʌctiyemix ti pejtelel. Joñon tsa' cʌq'ue i tejchibal pejtelel chuqui tac añ, mi cʌq'uen i jilibal. Añon ti' tejchibal, añon ti' jilibal. Jiñi am bʌ i tiquinti', ti' majtañ jach mi caj cʌq'uen ja' loq'uem bʌ ti' loq'uib ja' i yejtal bʌ i cuxtʌlel.
REV.21.7	Jiñi mu' bʌ i mʌjlel i cha'añ 
REV.21.8	Pero jiñi muc'o' bʌ ti bʌq'uen, yic'ot jiñi mach bʌ añic mi' ñopob, yic'ot jiñi bi'bi'o' bʌ, yic'ot xtsʌnsajob, yic'ot mu' bʌ i cha'leñob ts'i'lel, yic'ot xwujtob, yic'ot xch'ujutesa dioste'ob, yic'ot pejtelel xlotob mi caj i tajob i yajñib ya' ti c'ajc woli bʌ ti pulel yic'ot azufre, jiñʌch i cha'yajlel mi' chʌmelob.”
REV.21.9	Che' jiñi tsa' tili juntiquil ángel ba'añon, i pi'ʌl jiñi wʌctiquil ángelob, año' bʌ i cha'añ jiñi wucp'ejl taza but'ul bʌ ti jiñi wucyajl cojix bʌ wocol tac, tsi' su'beyon: “La' ilayi, mi caj c pʌsbeñet jiñi xch'oc mu' bʌ cajel ti ñujpuñijel, jiñʌch i yijñam jiñi Tʌñʌme'.”
REV.21.10	Tsi' pʌyʌyon majlel ti Espíritu c'ʌlʌl ti jump'ejl chañ bʌ wits, tsi' pʌsbeyon jiñi colem bʌ tejclum jiñi ch'ujul bʌ Jerusalén
REV.21.11	Añ i cha'añ i ñuclel Dios,
REV.21.12	Joyol ti colem ts'ajc, wen chañ bʌ, añ lajchʌmp'ejl (12) i ti', ya' ti ti' añ lajchʌntiquil ángelob, ts'ijbubil i c'aba' jiñi lajchʌnmojt i p'olbal Israel ti ti' jiñi ts'ajc. 
REV.21.13	Ya' ti pasibal q'uiñ añ uxp'ejl i ti', añ uxp'ejl i ti' ti norte, añ uxp'ejl i ti' ti sur, ti bʌjlibal q'uiñ añ uxp'ejl i ti'.
REV.21.14	Añ lajchʌmp'ejl i c'ʌclib jiñi ts'ajc ya' ti' joytʌlel tejclum, ya' ts'ijbubil i c'aba'ob jiñi lajchʌntiquil apóstolob
REV.21.15	Ya' ti' c'ʌb jiñi ángel tsa' bʌ i pejcayon añ junts'ijt te' melbil bʌ ti oro cha'añ mi' p'is jiñi tejclum yic'ot i ti' yic'ot jiñi colem ts'ajc ya' ti' joytʌlel. 
REV.21.16	Jiñi tejclum joy lajal ti' joytʌlel. Lajal i ñajtlel bajche' i jawticlel. Tsi' p'isi jiñi tejclum ojlil i wʌcbajc' (2,200) kilómetro ti jujunwejl. Lajal i ñajtlel yic'ot i chañlel yic'ot i jawticlel. 
REV.21.17	Tsi' p'isi jiñi ts'ajc ti' joytʌlel tejclum jo'p'ejl i waxʌcc'al (65) metro i pimlel, jiñi ángel tsi' p'isi che' bajche' mi' p'isob wiñicob. 
REV.21.18	Melbil jiñi ts'ajc ti jaspe xajlel, jiñi tejclum puro oro, wen sʌctsʌñan bajche' espejo. 
REV.21.19	Ch'ʌlbil i c'ʌclib jiñi ts'ajc yic'ot jujunchajp c'ax uts'at bʌ xajlel. Jiñi ñaxan bʌ i c'ʌclib jiñʌch diamante, i cha'p'ejlel jiñʌch zafiro, i yuxp'ejlel jiñʌch ágata, i chʌmp'ejlel jiñʌch esmeralda. 
REV.21.20	I jo'p'ejlel jiñʌch ónice, i wʌcp'ejlel jiñʌch rubí, i wucp'ejlel jiñʌch crisólito, i waxʌcp'ejlel jiñʌch berilo, i bolomp'ejlel jiñʌch topacio, i lujump'ejlel jiñʌch crisólito, i junlujump'ejlel jiñʌch jacinto, i lajchʌmp'ejlel jiñʌch amatista.
REV.21.21	Jiñi lajchʌmp'ejl i ti' jiñʌch lajchʌmp'ejl perla tac. Ti jujump'ejl i ti' melbil i puertajlel ti jujump'ejl perla. Jiñi bij ti tejclum puro oro, wen sʌctsʌñan bajche' espejo.
REV.21.22	Ma'añic tsa' j q'uele templo ti ili tejclum come lac Yum Dios, jiñi Mach bʌ Añic i P'isol i P'ʌtʌlel, yic'ot jiñi Tʌñʌme' i templojʌch. 
REV.21.23	Ma'añic i c'ʌjñibal q'uiñ ti ili tejclum, ma'añic i c'ʌjñibal uw, come i ñuclel Dios mi' yʌq'ueñ i sʌclel, jiñi Tʌñʌme' i lámparajʌch jiñi tejclum. 
REV.21.24	Jiñi año' bʌ ti pañimil mi caj i cha'leñob xʌmbal ti' sʌclel, jiñi reyob ti pañimil mi caj i ch'ʌmob ochel i ñuclel yic'ot i wenlel. 
REV.21.25	Ma'añic ba' ora mi caj i ñujp'el tac i ti', come ma'añic ac'ʌlel ya'i.
REV.21.26	Mi caj i ch'ʌmob ochel i ñuclel yic'ot i wenlel jiñi año' bʌ ti pañimil. 
REV.21.27	Ma'añic mi caj i wis ochel chuqui tac bi'bi'
REV.22.1	Ti wi'il tsi' pʌsbeyon sʌc bʌ colem ja', i yejtal bʌ laj cuxtʌlel,
REV.22.2	Woli' ñumel ti' yojlil calle am bʌ ti jiñi tejclum, ti jujunwejl ja' añ te' i yejtal bʌ laj cuxtʌlel,
REV.22.3	Ma'añix jontolil ya'i.
REV.22.4	Mi caj i q'uelbeñob i wut
REV.22.5	Ma'añix ac'ʌlel ya'i; ma'añix i c'ʌjñibal i c'ʌc'al lámpara mi i sʌclel q'uiñ, come lac Yum Dios mi caj i yʌq'ueñob i sʌclel,
REV.22.6	Jiñi ángel tsi' su'beyon: Xuc'ul jiñi t'añ, isujm ja'el. Lac Yum Dios, jiñi Dios tsa' bʌ i yʌq'ueyob x'alt'añob i ña'tʌbal, tsi' choco tilel i yángel cha'añ mi' pʌsbeñob i wiñicob chuqui mach jalix mi caj ti yujtel.
REV.22.7	¡Talon ti ora!
REV.22.8	Joñon, Juan,
REV.22.9	Pero tsi' su'beyon: ¡Q'uele mach che'ic yom ma' mel, come i wiñicon Dios lajal bajche'et yic'ot a wermañujob jiñi x'alt'añob, yic'ot jiñi mu' bʌ i jac'beñob i t'añ jiñi juñ. Ch'ujutesan Dios!
REV.22.10	Jiñi ángel tsi' su'beyon: “Mach a ñup' jiñi juñ
REV.22.11	Jiñi xjontolil, la' i chʌn cha'len jontolil, jiñi bi'bi' bʌ, la' i chʌn bi'b-esan i bʌ; jiñi toj bʌ, la' i chʌn cha'len chuqui toj; jiñi ch'ujul bʌ, la' chʌn ajñic ti ch'ujul.”
REV.22.12	¡Awilan, talon ti ora! wolic ch'ʌm tilel chobejtʌbalʌl cha'añ mi cʌq'uen i tojol jujuntiquil che' bajche' añ i melbal.
REV.22.13	Joñon tsa' cʌq'ue i tejchibal pejtelel chuqui tac añ, mi cʌq'uen i jilibal, añon ti ñaxan, añon ti' yujtibal, añon ti' tejchibal, añon ti' jilibal.
REV.22.14	“Tijicñayob
REV.22.15	Pero jiñi ts'i'ob
REV.22.16	Joñon Jesús, tsa'ix c choco tilel c ángel cha'añ mi' su'beñet ti toj chuqui tac yom ma' cha' su'beñob xñopt'añob baqui jach mi' tempañob i bʌ. Loq'uemon ti David, i p'olbalon David.
REV.22.17	Jiñi Espíritu yic'ot jiñi xch'oc mu' bʌ cajel ti ñujpuñijel
REV.22.18	Mic tic'ob pejtelel wiñicob mu' bʌ i yu'biñob i cʌntesʌntel ti ili juñ: Mi añ majqui mi' xʌ' otsan i t'añ ti ili juñ, Dios mi caj i p'ojlesʌben i wocol jiñi wiñic che' bajche' ts'ijbubil ti ili juñ. 
REV.22.19	Mi añ majch mi' yʌp lamital i t'añ jiñi juñ, Dios mi caj i yʌpben i c'aba' ti' juñ ba' ts'ijbubil i c'aba'ob jiñi año' bʌ i cuxtʌlel, mi caj i chilben i yajñib ti jiñi ch'ujul bʌ tejclum che' bajche' ts'ijbubil ti ili juñ.
REV.22.20	Jiñi mu' bʌ i su'b ti toj ili t'añ mi' yʌl: “Isujm, talon ti ora.”
REV.22.20	¡Amén! ¡La' c Yum Jesús!
REV.22.21	La' ajñic la' wic'ot ti la' pejtelel i yutslel lac Yum Jesucristo. [Amén.]
