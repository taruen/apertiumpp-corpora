MAT.1.1	Bokanda bon’eotwelo ena Yesu Masiya, bon’ona Dawidi, bon’ona Abalayama.
MAT.1.2	Abalayama aotaki Isaka; ko Isaka aotaki Yakobo; ko Yakobo aotaki Yuda ko l’atoolo’anande; 
MAT.1.3	ko Yuda aotaki Pelese la Zela, ban’ana Tamala; ko Pelese aotaki Eselone; ko Eselone aotaki Lama; 
MAT.1.4	ko Lama aotaki Aminadamba; ko Aminadamba aotaki Nasona; ko Nasona aotaki Salomona; 
MAT.1.5	ko Salomona aotaki Boaza, bon’ona Laba; ko Boaza aotaki Obede, bon’ona Luta; ko Obede aotaki Yisai; 
MAT.1.6	ko Yisai aotaki Dawidi, lifoka lina roi.
MAT.1.6	Ko Dawidi aotaki Solomona, bon’ona boyoto onoyalaki booli ona Uliya; 
MAT.1.7	ko Solomona aotaki Labama; ko Labama aotaki Abiya; ko Abiya aotaki Asa; 
MAT.1.8	ko Asa aotaki Yosapata; ko Yosapata aotaki Yolama; ko Yolama aotaki Uziya; 
MAT.1.9	ko Uziya aotaki Yotama; ko Yotama aotaki Aza; ko Aza aotaki Izikiya; 
MAT.1.10	ko Izikiya aotaki Manase; ko Manase aotaki Amona; ko Amona aotaki Yosiya; 
MAT.1.11	ko Yosiya aotaki Yekonya ko l’akune’anande en’esik’enek’iy’otolamaka ena Babela.
MAT.1.12	Ena mbusa, enek’iy’otolamaka ena Babela, Yekonya aotaki Salatiele; ko Salatiele aotaki Zelubabela; 
MAT.1.13	ko Zelubabela aotaki Abiuda; ko Abiuda aotaki Eliyakima; ko Eliyakima aotaki Azola; 
MAT.1.14	ko Azola aotaki Sadoka; ko Sadoka aotaki Akimi; ko Akimi aotaki Eliyuda; 
MAT.1.15	ko Eliyuda aotaki Elazala; ko Elazala aotaki Matana; ko Matana aotaki Yakobo; 
MAT.1.16	ko Yakobo aotaki Yosefa, bome’ona Malia onootaki Yesu, onotangama Masiya.
MAT.1.17	Yok’osamb’oho, en’atenyi bana Abalayama la Dawidi biotwelo biyali jo l’inei; ko en’atenyi bana Dawidi l’esike enek’iy’otolamaka ena Babela biotwelo jo l’inei; ko en’atenyi ban’esike enek’iy’otolamaka ena Babela ko la Masiya biotwelo jo l’inei.
MAT.1.18	Eotwelo eneki Yesu Masiya ootwaka eyaaki yok’osamb’one: Eneki boyango’onande Malia oyalaka ikuke ina Yosefa, kuma batasongana, ayaaki la yemi la Bolimo bon’olotsi. 
MAT.1.19	Koko Yosefa, bome’onande, ayaaki boto’ona mbongi, ko atalanga yatel’ende nsoi en’oso bon’ato, akanelaki lacina ayumole la lokuko. 
MAT.1.20	Koko enem’end’okanela baoyi’ane, lenda, ekima ena Yawe enyaki eneyal’ende ena lilotua, ate, Yosefa, bon’ona Dawidi, taangake lisonga Malia booli’one; ende amotola yemi la Bolimo bon’olotsi. 
MAT.1.21	Ko angota bon’ona mpame, ko ongof’ende lina lika Yesu, lacin’oka angikya bato’anande en’aoyi’owe’aniyo. 
MAT.1.22	Baoyi’ane bahatu bailamaki lacina baoyi banaki Yawe otendaka la bosumoli bailame, ate,
MAT.1.23	Lenda, boyoto onotaate bome angotola yemi, ko angota bon’ona mpame,
MAT.1.23	Ko bangof’ende lina lika Imanwele
MAT.1.23	ncina ena liho nko Yakomba ayali l’iso. 
MAT.1.24	Ko eneki Yosefa oetwaka en’ilo, ailaki yok’onoki ekima ena Yawe olakaka, ko aosonga booli’onande; 
MAT.1.25	ko atasangana l’ende, yengoko aotaki bon’ona nsomi ona mpame, ko aofaki lina lika Yesu.
MAT.2.1	Eneki Yesu ootwaka ena Beteleme ena Yudea, en’esike eneki Elode oyalaka lifoka lina roi, lenda, bato bana bomwu baoya ena Yelusalema nk’en’ili bona Est; 
MAT.2.2	iy’ate, Ende onootwaki lifoka lina Ba-Yuda ayali meya? Lacin’oka tomen’ioto inande en’ili bona Est, ko tomoya oyokumy’ende. 
MAT.2.3	Eneki Elode lifoka lina roi ookaka yoi liho, aokandakanda bike, ende la baise Yelusalema bahatu. 
MAT.2.4	Ko aosusanya nkanga ina toome ihatu ko l’atengi ban’ekanda ban’ato, ko amaufola bili bon’otwa Masiya. 
MAT.2.5	Ko bamosumola, iy’ate, Ena Beteleme ena Yudea; lacina yoi limotengama la bosumoli yok’one, ate,
MAT.2.6	Ko e, Beteleme, en’onyanga bona Yuda,
MAT.2.6	Ofaleki bafoka bana Yudea l’isalisali;
MAT.2.6	Lacina gouverneur onongotombanya bato’anami Yisalaele
MAT.2.6	Angoya nk’enek’e.
MAT.2.7	Nkwaho Elode aelela bato ban’omwu la lokuko, ko amaufola esike ntutuma eneki ioto oenyaka. 
MAT.2.8	Ko amatoma ena Beteleme, ate, Bocoak’oyufol’olotsi lacin’ena bon’oho, ko eneng’in’osungya, bonjele bosimo, lacina nje, njokumy’ende. 
MAT.2.9	Enek’iy’ookaka yoi lina lifoka lina roi, baocoa mboka eniyo; ko lenda, ioto inik’iy’oenaka en’ili bona Est yetaki en’oso’oniyo, yengoko iho yoyela en’edye eneki bona oyalaka, ko yemala nkwaho. 
MAT.2.10	Enem’iy’oena loto baonyangela l’enyanga bike mene. 
MAT.2.11	Ko baotua en’otumba, ko baena bona la Malia nyango enande; bamoosamela, ko bamokumya, baosongola toma toniyo, ko baolekya nganji eneyal’ende ina wolo, la falankinsensa la mula. 
MAT.2.12	Ko enek’iy’olakamaka la Yakomba ena lilotua lacina bafutwa eneyali Elode, baocoa en’onyang’oniyoamene la mboka ekina.
MAT.2.13	Enek’iy’oumaka, lenda, ekima ena Yawe eenya eneyali Yosefa ena lilotua, ate, Emala, ambola bonome ko la nyango enande, ko lota en’Ejipeto; omboyala meho yengoko lakosumola; lacina Elode angofona bon’one lacina aoyake. 
MAT.2.14	Ko aemala, aotamba bona ko la nyango enande l’oco, ko aocoa en’Ejipeto; 
MAT.2.15	aotonga nko meho yengoko bewedi bena Elode; lacina yoi liniki Yawe otendaka la bosumoli yilame, ate, Mbelelaki bon’onami nk’en’Ejipeto. 
MAT.2.16	Eneki Elode oenak’oka bato ban’omwu bamolonyeela, aolemwa la nkele mene, aotom’ato, ko aoyaka ban’ana mpame bahatu banayaakiena Beteleme ko l’en’onyang’oho bohotu, bana banakwa mbula ife ko l’iy’anatakwa mbul’ife, nk’iyatu, la lelelo lon’esike ntutuma eneki’nd’oufolaka bato ban’omwu. 
MAT.2.17	Nkwaho, yoi linaliki Yelemaya bosumoli otendaka yilamaki, ate,
MAT.2.18	Lofoso lookana ena Lama
MAT.2.18	Lilelo lina mposoli la befwi bena lilelo,
MAT.2.18	Laele aolela ban’anande la mposoli;
MAT.2.18	Ko atalanga lilombolama isei, lacin’oka ban’aho bafayali lakina tu.
MAT.2.19	Koko eneki Elode owaka, lenda, ekima ena Yawe eenyaki eneyali Yosefa ena lilotua en’Ejipeto, 
MAT.2.20	ate, Emala, ambola bonome ko la nyango enande, ko utwa en’onyanga bona Yisalaele; lacin’iyo banasokolanga bayake bon’one bamowa. 
MAT.2.21	Koko aemala, aambola bonome ko la nyango enande, ko aoya en’onyanga bona Yisalaele. 
MAT.2.22	Koko enem’end’ooka mbo, Alukelao amokitanya bafango’onande Elode ena lifoka lina Yudea, atacoa meho, lacin’oka aangaki; ko aolakama la Yakomba ena lilotua, ko aeta en’ili bona Ngalilaya; 
MAT.2.23	ko aoya oyotonga en’ongili bonotangama Nazaleta; lacina yoi linaliki bosumoli otendaka yilame, ate, Ende angotangama bise Nazaleta.
MAT.3.1	En’esik’eho Yoane Bini aoya, ayasumole bosimo ena sengelenge ena Yudea, 
MAT.3.2	ate, Boyosume en’aoyi’owe, lacina lifoka lina loola yoolama. 
MAT.3.3	One nko boto onoki Yesaya, bosumoli, otendelak’ale yoi, ate,
MAT.3.3	Lofoso lon’oto’omoi onololomwa ena sengelenge,
MAT.3.3	Boongya mboka ena Yawe,
MAT.3.3	Bonanola mboka inande cilili.
MAT.3.4	Yoane mene aolota bisenda bina besa bena ngamela, ko l’okoli bon’ekoto ena nyama ena litenaka linande; ko toma tonande tona ndaka nko mpalika la bohe. 
MAT.3.5	Ko baise Yelusalema la baise Yudea bahatu, la baise bengili ben’oli la Yoladane bahatu baocoa eneyali ende; 
MAT.3.6	ko bainama l’ende ena lose lona Yoladane, bayafisole baoyi’owe’aniyo. 
MAT.3.7	Koko eneki’nd’oenaka bike bona Bafalusi la Basadoke baoya en’inelo enande, amasumola, ate, Ino ban’ana njua, onokolakak’ino lacina bolote bolema bonongoya oka nai? 
MAT.3.8	Boot’emamo benekoli l’eumbelo en’aoyi’owe. 
MAT.3.9	Ko botakanelake oyila en’etem’enino, Mbo iso toyali l’afango’oniso oka Abalayama; lacin’oka emi lakosumol’ino, Yakomba anunolisa ban’ana Abalayama nk’ena baufe bane. 
MAT.3.10	En’esik’ene liswa yilama en’eulu ena bete; lacin’eho, bote l’ote bonofote bemamo ben’olotsi bokotama, ko bookama ena nkoi. 
MAT.3.11	Solosolo, emi lakin’ino en’asi lacin’en’eumbelo en’aoyi’owe; koko ende onoya ena mbusa enami andek’emi la mpamba, emi mpakoli lacina ntole sapata inande: Ende angokin’ino ena Bolimo bon’olotsi ko l’ena nkoi; 
MAT.3.12	lifofo linande liyali ena likasa linande, ko angomba botumba bonafifedy’ende bopunga nko njomba mene; ko angosusanya bopunga bonande en’otumba bon’emonyedyo; ohonde angotumba mposo la nkoi inifalime tu.
MAT.3.13	En’esik’eho Yesu aumaki ena Ngalilaya, aoya ena Yoladane eneyali Yoane oyinama l’ende. 
MAT.3.14	Koko Yoane amosimba, ate, Emi lalela njiname l’e, ko oya nde eneyal’emi? 
MAT.3.15	Koko Yesu amolokwela, ate, Omboila; akoli eneyal’iso tile baoyi bana mbongi bahatu yok’osamb’one. Ko aimedya. 
MAT.3.16	Koko eneki’nd’oinamaka, Yesu aotefwa isasanga en’asi; ko lenda, loola lokombwa eneyal’ende, ko aena Bolimo bona Yakomba ayakite yok’ekoso, ko aoya eneyal’ende; 
MAT.3.17	ko lenda, lofoso lookana ena loola, Mbo one Bon’onami ona nganji, onombatel’emi enyanga mene.
MAT.4.1	Nkwaho Yesu aotolama la Bolimo ena sengelenge lacina amekame la Satana. 
MAT.4.2	Koko eneki’nd’okilaka toma beco la biane ntuk’inei, ena mbus’eho aoka njala. 
MAT.4.3	Ko bomeki aoya oyolokwela, ate, Yombo oyali Bon’ona Yakomba, sumola baufe bane bahalingwa bekonga bena mata. 
MAT.4.4	Koko ende aokutola, ate, Yoi limotengama, Bot’ola afaike la mata kei: aika la baoyi bahatu banafola en’onyua bona Yakomba. 
MAT.4.5	Koko Satana amotola en’onyanga bon’oeka; ko amambya ena liko lin’otumba bona Yakomba, nk’ena nsoli; 
MAT.4.6	ko amosumola, ate, Yombo oyali Bon’ona Yakomba, oyofuse eamene en’ase; lacina yoi limotengama,
MAT.4.6	Ende angotoma bikima binande lacin’ene,
MAT.4.6	Ko bangokotola en’akas’aniyo,
MAT.4.6	Lacina likaka line litofomana la lufe.
MAT.4.7	Yesu amoutodya, ate, Yoi likina limotengama, Tamekake Yawe Yakomba ene. 
MAT.4.8	Lakina Satana amotola ena lingonji lina litale mene, ko amotuma bafoka bahatu bana benyanga behetu, ko la lokumo lona bafok’aho; 
MAT.4.9	ko amosumola, ate, Yomb’ombosamel’emi, ko onkumya, nongokofa toma tone tohatotu. 
MAT.4.10	Yesu amolokwela, ate, Uma, Satana; lacina yoi limotengama, Kumya Yawe Yakomba ene, ko okambele nk’ende kei. 
MAT.4.11	Ko Satana amocika; ko lenda, bikima bina loola baoya oyokambya.
MAT.4.12	Eneki Yesu ookak’oka Yoane amolundama, aumaki, ko aocoa ena Ngalilaya. 
MAT.4.13	Ko auma ena Nazaleta, ko aoya oyokisase ena Kapalanauma ena mbolimboli la lose, en’enyanga bena Zebulona la Napatali; 
MAT.4.14	lacina yoi linaliki Yesaya, bosumoli, otendaka yilame, ate,
MAT.4.15	Bonyanga bona Zebulona, l’onyanga bona Napatali,
MAT.4.15	Bonyanga bon’oli la lose, bili bona Yoladane,
MAT.4.15	Naglilaya ena Befenda;
MAT.4.16	Bato banakisak’ase ena luucu
MAT.4.16	Baenaki fololo en’okolo;
MAT.4.16	Ko fololo efetaki eneyal’iyo
MAT.4.16	Banakisak’ase en’ili ko l’ena lilila lin’ewedi.
MAT.4.17	En’esik’eho Yesu aomatsa osumol’ato bosimo, ate,
MAT.4.17	Bumbela baoyi’owe, lacina lifoka lina loola yoolama.
MAT.4.18	Ko enema Yesu oeta en’oseleka bona lose lona Ngalilaya, aena Simona onotangama Petelo la Andelo on’otwa l’ende en’ecimo, bayafuse lisangi ena lose, lacin’oka iyo bayaaki bakembi bana nse. 
MAT.4.19	Ko amasumola, ate, Bonkil’emi, ko nongokiil’ino boyalame bakembi ban’ato. 
MAT.4.20	Isasanga baumbela basangi, ko bamokila. 
MAT.4.21	Ko enem’end’ocoa, aena bamoi bafe, nko Yakobo, bon’ona Zebedayo, la Yoane on’otwaki l’ende, bayaaki en’atu la Zebedayo bafango’oniyo, bayatele basangi’aniyo; ko amaelela. 
MAT.4.22	Isasanga baocika boatu l’afango’oniyo, ko bamokila.
MAT.4.23	Ko Yesu aocoa ena bicimo bina Ngalilaya bihitu nselasela, ayalake ena basunagoga baniyo, ko ayasekodya bosimo bon’olotsi bona lifoka, ko ayaiky’ato nkangi ko la tongitongi bekotua l’ekotua. 
MAT.4.24	Ko lokumo lonande lolinda en’onyanga bona Sulia bohotu; ko baoyelaki bato bahatu banayaaki la nkangi la bifafo bekotua l’ekotua, ko l’iy’anayaaki la bademona ko l’esinga, ko la nkangi ena nkenyenyala; ko amaikya. 
MAT.4.25	Ko bik’ike bon’ato bamokila: bato bana Ngalilaya, l’ana Dekapoli, la Yelusalema, la Yudea, ko la bili bona Yoladane.
MAT.5.1	Eneki’nd’oenaka bik’ike bon’ato, aanda ena lingonji; ko eneki’nd’okisak’ase bakili’anande baoy’eneyal’ende; 
MAT.5.2	ko aomumola bonyua bonande, ko amalaka, ate,
MAT.5.3	Iy’anayali biinda en’olimo bakik’ekiko; lacina lifoka lina loola liyali liniyo.
MAT.5.4	Iy’an’oka lokeseli bakik’ekiko; lacin’iyo bangolombolama lokeseli.
MAT.5.5	Bana mwi bakik’ekiko; lacin’iyo bangosangola loko.
MAT.5.6	Iy’anoka baoyi bana mbongi njala la mposa bakik’ekiko; lacin’iyo bangokinda.
MAT.5.7	Iy’anokamel’ato isei bakik’ekiko; lacin’isei inguta eneyal’iyo.
MAT.5.8	Iy’anayali l’etema bena soto bakik’ekiko; lacin’iyo bangena Yakomba.
MAT.5.9	Iy’an’ambany’ato en’efili bakik’ekiko; lacin’iyo bangotangama ban’ana Yakomba.
MAT.5.10	Iy’an’enyama bino lacin’ena mbongi bakik’ekiko; lacina lifoka lina loola liyali liniyo. 
MAT.5.11	Enengi bato okotang’ino lotango ko bakoeny’ino bino, ko bakofot’ino bowe bon’ekotua behetu lacin’enami, ino bokik’ekiko. 
MAT.5.12	Bonyangelaka ko bokikak’ekiko bike, lacina nkita enino eyali bokolo ena loola, lacin’oka iyo baenyaki basumoli banayaaki en’oso’onino bino nk’osamb’oho.
MAT.5.13	Ino boyali bokwa bona loko; koko yombo bokwa bosila bolotsi, bongata bolotsi lakina ineya? Boho bofayonge lakina tu: ekoli lacina boho bookame, ko bato baikamel’oho l’akaka. 
MAT.5.14	Ino boyali fololo en’enyanga. Bonyanga bonoyali ena lingonji bofafisamisa. 
MAT.5.15	Bato bafafetsa moinda lacina baile eho en’ase ban’ifondo; bail’eho en’eilelo ena moinda, ko eofeta eneyali bato bahatu banayali en’otumba. 
MAT.5.16	Nk’osamb’oho bila fololo enino efete en’oso bon’ato, lacina baene bikambwa binino bin’olotsi, ko bakumya Bafango’onino onoyali ena loola.
MAT.5.17	Botakanelake oka njaki oyehya basangya ko l’aoyi banaki basumoli otendaka. Ntaya oyehya: njaki lacina baoyi’aho bailame. 
MAT.5.18	Solosolo, emi lakosumol’ino, yengoko loola la loko bauma, efana yoi limoko ko efana indembindembi imoko ininguma ena basangya, yengoko baoyi bahatu bailama. 
MAT.5.19	Lacin’eho, boto onotembola boek’omoi bona beeka bene beneleki tosalisali, ko alak’ato yok’oho, angotangama isalisali mene ena lifoka lina toola; ohonde boto on’ila beek’eho, ko alak’ato beho, ende angotangama ona lokumo ena lifoka lina loola. 
MAT.5.20	Emi lakosumol’ino, yombo mbongi enino efaleki mbongi ena batengi ban’ekanda l’ena Bafalusi, bofatuaki ena lifoka lina loola tu.
MAT.5.21	Ino bomoka baoyi banak’iy’osumolaka bato en’alale, iy’ate, Botayakake’oto; ko onongoyak’oto angokolana l’ekwelo ena likambo. 
MAT.5.22	Koko emi lakosumol’ino, boto l’oto onoka efili enande nkele angokolana l’ekwelo ena likambo; ko boto l’oto onila efili enande, ate, E ilemeleme! angokolana l’ekwelo ena likambo la likita lina balimo; ko boto onila, ate, E bolole! ende angokolana la Ngena ena nkoi. 
MAT.5.23	Lacin’eho, yombo olekya nganji ene ena mesa ena mbeka, ko enayel’e meho okanedy’oka e l’efili ene boyali la likambo, 
MAT.5.24	cika nganji ene en’oso bona mesa ena mbeka, ko coaka oyosimbane k’efili ene en’oso, ko omboya oyolekya nganji ene. 
MAT.5.25	Enaco’e la bookyi’owe’one ena mboka, ongya lisimbana l’ende isanga, lacina bookyi’owe’one atokotola eneyali juge, ko juge atokolekya eneyali police, ko otofusama en’otumba bon’enyolo. 
MAT.5.26	Solosolo lakosumola, ofafole meho yengoko olekya toma tohatotu, efana nko le centime emoko eneciki tu.
MAT.5.27	Bomoka yoi lin’ilamaki’ale, Tatatake likele; 
MAT.5.28	koko emi lakosumol’ino, boto l’oto onolend’oyota la mposa ena ntata ena likele l’ende, amosila litata likele l’oyoto’oko en’otem’onande. 
MAT.5.29	Yombo liso line y’ome yokokumba, kuma liho, ko oka liho nko mboka; bolotsi eneyal’e lacina elama ena emoko eehyame, yonge line lihalitu litofusama ena Ngena. 
MAT.5.30	Ko yombo likasa line y’ome yokokumba, kesa liho nko pa, ko oka liho mboka; bolotsi eneyal’e lacina elama ene emoko eehyame, yonge line lihalitu litofusama ena Ngena. 
MAT.5.31	Koko yoi yilamaki’ale, Onongumola booli’onande, ayofe bokanda bona njaka ena liala; 
MAT.5.32	koko emi lakosumol’ino, onongumola booli’onande kuma booli ataata likambo lina likele, amil’ende boyoto’ona lisamba; koko boto onosonga booli onoki bome’omoi oumolaka, atata nko likele.
MAT.5.33	Lakina, bomoka yoi lin’ilamaki eneyali bato ban’alale, Tatehake eteho ena mpoci; koko ilela Yawe bisemba binik’otehaka. 
MAT.5.34	Koko emi lakosumol’ino, Botatehake tu; botatehake la loola, lacina loho loyali nk’ieko ina Yakomba; 
MAT.5.35	botatehake la loko, lacina loho loyali nko limbolongo lin’akak’anande; botatehake la Yelusalema, lacina boho boyali bonyanga bona Lifoka lin’okolo lina Roi; 
MAT.5.36	tatehake l’ote’one, lacin’e ofilisa bese bomoko bona lifo line telele yombo tukulu. 
MAT.5.37	Yoi linino liyalamake nko O, O; la Efana, Efana; lacina baoyi banaleki baho baoya nk’eneyali Boto’oho on’owe.
MAT.5.38	Bomoka yoi lin’ilamaki’ale, Liso licindanake la liso, koko lino la lino; 
MAT.5.39	koko emi lakosumol’ino, Botasimbake on’owe. Ohonde yombo boto akofoma losoola ena litama line y’ome, ohalingwele litama limoi. 
MAT.5.40	Yombo boto alanga akotole en’etendelo en’akambo, ko asokotamba bokoto’one bona ntundulu, imedya lacina atambe bokoto’one bona liko nkoho. 
MAT.5.41	Ko yombo boto akosomya losomo lacina ocu l’ende kilometre emoko, coaka l’ende kilometres ife. 
MAT.5.42	Faka boto onokolomba, ko tatumelake boto onolanga asombe eneyal’e mbusa.
MAT.5.43	Bomoka yoi lin’ilamaki’ale, Ok’on’oli l’e nganji, koko oka bookyi’owe’one bowe; 
MAT.5.44	koko emi lakosumol’ino, boka baokyi’owe’anino nganji, bosakel’iy’anakosaiy’ino bosako, bilel’iyo banakook’ino bowe bolotsi, ko boondel’iy’anakonyom’ino ko bakoeny’ino bino; 
MAT.5.45	lacin’ino boyale ban’ana Bafango’onino onoyali ena loola; lacin’oka ende akedya bato ban’owe la bato ban’olotsi bina bonande, ko alweya banakoli l’anafakoli mbula. 
MAT.5.46	Yombo bato bakook’ino nganji, ko ino boka nko bato’aho nganji, bosokokolana l’oluko boka nai? iya, basusanyi bana mpuci bafile yok’osamb’oho? 
MAT.5.47	Ko yomb’ino beesa banotwa l’ino kei, boleki bato’akina bokotua’oya? Befenda bafile nde yok’osamb’oho? 
MAT.5.48	Lacin’eho, boyalamaka la mbongi enakolana, yoka bosamb’onoyali Bafango’onino onoyali ena loola la mbongi enakolana.
MAT.6.1	Boongya lilenda, botongoyila bikambwa binino bina mbongi en’oso bon’ato, lacin’iyo baene; yombo bila nd’oho, bofaate boluko eneyali Bafango’onino onoyali ena loola.
MAT.6.2	Lacin’eho, enakaf’e nganji in’isei, tafomake bopate en’oso’one, yok’on’ila besimo ena basunagoga l’ena mboka, lacina baate lokumo eneyali bato. Solosolo, lakosumol’ino, iyo bamosila litamba boluko’oniyo. 
MAT.6.3	Koko enakaf’e nganji in’isei, talangake likasa line y’ooli yeye ekambwa enakamba likasa line y’ome; 
MAT.6.4	lacina nganji in’isei ifame ena lokuko; ko Bafango’one on’ena ena lokuko angokolukola.
MAT.6.5	Ko en’ond’ino, botayalake l’okotua bon’esimo. Iyo balanga baemale ko baonde ena basunagoga l’en’atanu’a mboka, lacina baenya eneyali bato. Solosolo, lakosumol’ino, iyo bamosila litamba boluko’oniyo. 
MAT.6.6	Koko e, en’ond’e, tuaka en’etenyi ene ena lokuko, ko komb’otumba; koko meho onda Bafango’one onoyali ena lokuko, ko Bafango’one on’ena ena lokuko angokolukola. 
MAT.6.7	En’ond’ino, botaondake la baoyi bana njemba njemba, yoka bosamb’on’ond’iy’anafeya Yakomba: iyo bakanel’oka bangokana lacin’ena bitendelo biniyo bike. 
MAT.6.8	Lacin’eho, botayalake l’okotua’oniyo; lacina Bafango’onino ameya toma tonatoind’ino kum’ino botuufola. 
MAT.6.9	Lacin’eho, boonda yok’one: Bafango’oniso onoyali ena loola, lina line likumyame, 
MAT.6.10	lifoka line liye, eango ene eilame ena loko yoka bosamb’on’ilama eho ena loola. 
MAT.6.11	Otofe toma toniso tona bina l’ina. 
MAT.6.12	Ko ototungole ena besilo beniso, yoka bosambo bonatungol’iso banayali l’esilo l’iso. 
MAT.6.13	Tatotolake ena lomeko, ohonde ototungole eneyali On’owe; lacina lifoka liyali line, ko mpamba eyali ene, ko lokumo loyali lone, bisike la bisike. Ndoho. 
MAT.6.14	Yomb’ino botungol’ato en’akambo’aniyo, Bafango onino onoyali ena loola angokotungol’ino. 
MAT.6.15	Koko yomb’ino bofatungol’ato en’akambo’aniyo, Bafango’onino afakotungolak’ino en’akambo’anino.
MAT.6.16	Koko enakil’ino toma, botacingyake bilongi yoka bosamb’on’ila bato ban’esimo: iyo baehya bilongi biniyo lacina baenya eneyali bato yoka bakila toma. Solosolo, lakosumol’ino, iyo bamosila litamba boluko’oniyo. 
MAT.6.17	Koko e, enakil’e toma, okya bote’one bauta, ko song’elongi ene; 
MAT.6.18	lacina ofenya eneyali bato yoka okila toma: oenya nk’eneyali Bafango’one onoyali ena lokuko; koko Bafango’one on’ena ena lokuko angokolukola.
MAT.6.19	Botayomonyedyake inoamene lituka ena loko en’eha liho la tocingocingo ko la mbakwako, ko enatua baiya oyiya lituka. 
MAT.6.20	Boyomonyedyak’inoamene lituka ena loola, enefana tocingocingo la mbakwako oyehya, ko enefatua baiya oyiya lituka. 
MAT.6.21	Lacina enamonyama lituka line, botem’one bongoyala nkwaho. 
MAT.6.22	Moinda ena yonge nko liso. Lacin’eho, yombo liso line liyali sengelele, yonge line lihalitu lingofolala. 
MAT.6.23	Koko yombo liso line liyali nko bowe, yonge line lihalitu lingoyala bilima mene. Lacin’eho, yombo fololo eneyali ena ntoto ene eyali nko bilima, bilima boho boseki bike. 
MAT.6.24	Efan’oto onokambelisa banyangetuke bafe: yombo angok’emoi bowe, ko angolang’ekina; yombo angundamel’emoi ko atembol’ekina. Ino bofakambelisa Yakomba ko la lituka. 
MAT.6.25	Lacin’eho, lakosumol’ino, botakandakandake lacin’ena liiko lonino, lacin’ena toma tatong’in’ola la bimeelo bining’in’omela; koko botakandakandake lacin’ena yonge, lacin’ena bisenda bining’in’olota. Liiko lofaleki nde toma? ko yonge lifaleki nde bisenda? 
MAT.6.26	Bolenda mpulu ina liko: iho ifafuse, ko ifanuke, ko ifasusanya toma ena betumba ben’emonyedyo: Bafango’onino onoyali ena loola amafa toma. Ino bofaleki nde mpulu? 
MAT.6.27	Boto’onino onokolana lifudya botale’onande la bokandokando oka nai? 
MAT.6.28	Ko bokandakanda lacin’ena bisenda lanai? Bokanela befusi beneyali ena lisala l’okotua bonamela beho: befusi befasale, ko befafom’isenda; 
MAT.6.29	koko lakosumol’ino Solomona ena bokombe bonande bohotu atalotsama yoka bosamb’onoyali bofusi’one bomoko. 
MAT.6.30	Ko yombo Yakomba aolotsa tolenge tona basala yok’osamb’oho, tolenge tonatomela bon’in’one, koko tookama loi en’etumbelo, in’anayali l’imeedyo nk’isisali kei, afaleki nde okolots’ino bisenda? 
MAT.6.31	Lacin’eho, botakandakandake, ko botilake mbo, Tongola nai? ko tongomela nai? ko tongolota nai? 
MAT.6.32	Lacina banakemba toma tone tohatotu nko Befenda: Bafango’onino onoyali ena loola amey’oka ino boinda tome tone tohatotu. 
MAT.6.33	Koko bokemba en’oso mene lifoka linande ko la mbongi enande; ko toma tone tohatotu tongokokokedyama. 
MAT.6.34	Lacin’eho, botakandakandake lacin’ena loi; bin’ona loi bongokandakanda lacin’ena baoyi banandamene. Bowe bona bina l’ina bokoli la bin’oho.
MAT.7.1	Botakoedyake bato baoyi, botokoedyama inoamene baoyi. 
MAT.7.2	Lacina bangokokoedy’ino nko l’okotua bonakody’ino; ko bangokeledy’ino nko la lelelo lon’eledy’inoamene. 
MAT.7.3	Ko olenda ifumbufumbu iniyali ena liso lin’efili ene, ko ofakanele botondo bonoyali ena liso lineamene lanai? 
MAT.7.4	E onoyali l’otondo ena liso lineamene, ongosumola efili ene, ate, Nkofoedya ifumbufumbu iniyali ena liso line, yok’osamb’oya? 
MAT.7.5	Ebosimo! fodya botondo ena liso lineamene en’oso, ko ombena fololo lacina ofodya ifumbufumbu ena liso lina efili ene.
MAT.7.6	Botafake mbwa toma tonatoekyama en’oeka; ko botafusake perles en’oso’ona nsombo, itongoyikamel’iho, ko itohalingwa oyokook’ino mpota.
MAT.7.7	Bufola, ko engofama eneyal’ino; bofona, ko bongosungya; bofomela, ko lokombo longokombolama eneyal’ino. 
MAT.7.8	Lacina boto l’oto onufola aotamba, ko boto l’oto onofona aena, ko lokombo lokombolama eneyal’ende onofomela. 
MAT.7.9	Yombo bona bon’oto’omoi’onino alomb’afango lomata, boto’onino onongofa lufe oka nai? 
MAT.7.10	Yombo bona alomba nse, angofa njua? 
MAT.7.11	Yomb’ino bato ban’owe beya lifa ban’anino nganji in’olotsi, Bafango’onino onoyali ena loola afaleki nde yaf’iyo banalomb’ende toma ton’olotsi? 
MAT.7.12	Lacin’eho, baoyi ban’etaketaka banalang’ino bato bakilel’ino, bilela bato nko baoyi’aho; lacina bokotua bon’aoyi ban’asangya l’an’asumoli bahatu nd’oho.
MAT.7.13	Botuaka en’ofolo bona nkaka; lacina mboka eneyacu en’eehedyo eyali fololo mene, ko bofolo bona mboka eho bond’okolo, ko iy’anatua meho band’ike. 
MAT.7.14	Koko mboka eneyacu ena liiko eyali nko nkaka, ko bofolo bona mboka eho bond’isisali, ko iy’anasungy’eho bafan’ike.
MAT.7.15	Boongya lilenda basumoli bana mpoci banay’eneyal’ino yoka mpate, koko en’etem’eniyo bayali yoka nkoi in’olema9 
MAT.7.16	Bongaeya l’emamo’eniyo. Bato banuka nde bemamo bena vina ena beenge? yombo bateli ena bafengolankoi? 
MAT.7.17	Nk’osamb’oho bote l’otebon’olotsi boot’emamo ben’olotsi; koko bote bon’owe boot’emamo ben’owe. 
MAT.7.18	Bote bon’olotsi bofotisa bemamo ben’owe; ko bote bon’owe bofotisa bemamo ben’olotsi. 
MAT.7.19	Bote l’ote bonofote bemamo ben’olotsi bokotama, ko bookama ena nkoi. 
MAT.7.20	Lacin’eho, bongaeya nko l’emamo’eniyo. 
MAT.7.21	Ef’iyatu banansumol’emi Nkolo, Nkolo, bangotua linga ena lifoka lina loola: onotu’olo nk’ende onila eango ena Bafango’onami onoyali ena loola. 
MAT.7.22	Bato bike bangonsumol’emi en’in’oho, iy’ate, Nkolo, Nkolo, iso totasumola nd’ato baoyi ena lina line? totafodya nde bafoi ena lina line? totakamba nde bikambwa bina mpefa bike ena lina line? 
MAT.7.23	Ko nongasumola, emite, Ntake-y’ino tu, in’anil’owe, bum’eneyal’emi. 
MAT.7.24	Lacin’eho, boto l’oto onoka baoyi’ane’anami, ko ail’aho, akolana la boto ona bomwu onofakak’otumba ena lufe. 
MAT.7.25	Ko mbula eolwa, ko lofongo lokumba, ko lofom’otumb’oho; ko botakwa, lacin’oka boho bofakamaki ena lufe. 
MAT.7.26	Koko boto l’oto onoka baoyi’ane’anami, ko afile’aho, akolana l’oto oninda bomwu onofakak’otumb’onande en’edye ena longewu. 
MAT.7.27	Ko mbula eolwa, ko efela eoyela, ko lofongo lokumba, ko lofom’otumb’oho, ko bokwa, ko ekwelo en’otumb’oho eyaaki bik’ike.
MAT.7.28	Koko eneki Yesu okadyaka baoyi’ane, bik’ike bon’ato baofefa la lilako linande, 
MAT.7.29	lacin’ende alakak’iyo l’okotua bon’oto onoyali la lifoka, efa yoka batengi’aniyo ban’ekanda.
MAT.8.1	Eneki’nd’okitaka ena lingonji, bik’ike bon’ato bamokila. 
MAT.8.2	Ko lenda, boto onoyaaki la nkangi en’okenge aoya oyoosamela, ate, Nkolo, yombo olanga nd’oho, onsongisa. 
MAT.8.3	Ko Yesu aociedya likasa linande, amosuka, ate, Lalanga, songwaka. Isasanga aosongwa ena nkangi enande en’okenge. 
MAT.8.4	Yesu amosumola, ate, Lenda, tasumolake boto’omoko; coaka mboka ene, oyotume eneyali nkanga, ko lekya toma tatoki Mose okodyaka yoka ndembi eneyal’iyo.
MAT.8.5	Eneki Yesu ofolaka Kapalanauma, capitaine emoi aoya eneyal’ende, ko amoonda, 
MAT.8.6	ate, Nkolo, bosali’onami aeci en’ola la nkangi ena nkenyenyala, ko aok’efafo mene. 
MAT.8.7	Ko Yesu amosumola, ate, Nongoya oyoikya. 
MAT.8.8	Capitaine amokutwela, ate, Nkolo, mpakoli lacin’e otua en’otumb’onami: tenda nko yoi kei, ko bosali’onami angika. 
MAT.8.9	Lacin’emi nkoho, kang’ato’amoi bayali ena liko linami, emamene nde nde la soldats ena lifoka linami; lasumol’one, Coaka, ko aocoa; ko lasumol’okina, Yaka, ko aoya; ko lasumola boombo’onami, Ila yok’one, ko aila. 
MAT.8.10	Eneki Yesu ookaka, aofefa, ko aosumol’iyo banokilaki, ate, Solosolo, lakosumol’ino, ena Yisalaele mene ntene imeedyo inileki ine tu. 
MAT.8.11	Ko lakosumol’ino, bato bike bangoya ena Est l’ena Ouest, ko bangokisase la Abalayama la Isaka la Yakobo ena lifoka lina loola; 
MAT.8.12	ohonde ban’ana lifoka bangofusama en’ilima en’anza; bilelo bina mposoli la nkenyanya en’aino bangoyala meho. 
MAT.8.13	Koko Yesu aosumola capitaine, ate, Ombocoa, yoi yilame I’e yok’onok’oimedyaka. Ko bosali’onande aikyama nk’ena heure eho.
MAT.8.14	Eneki Yesu otuaka en’otumba bona Petelo, aena nyango en’ooli bona Petelo aeci la nkangi en’efefe. 
MAT.8.15	Ko aosuka likasa linand, ko nkangi en’efefe emocika, ko ende aetwa, ko amasaela. 
MAT.8.16	Koko la likolo baoya l’ato bike banayaaki la bademona; ko ende aofodya bademona la yoi lina ntenda, ko amaiky’iyatu banayaaki la nkangi; 
MAT.8.17	lacina yoi linaliki Yesaya, bosumoli, otendaka yilame, ate, Endamene aotamba tongitongi toniso, ko aotola nkangi iniso.
MAT.8.18	Eneki Yesu oenaka bik’ike bon’ato baosusana eneyali ende, ailaki, ate baleke lose. 
MAT.8.19	Ko botengi’omoi bon’ekanda aoya oyosumola, ate, Bolaki, nongokokila bili bon’etaketaka bonaco’e. 
MAT.8.20	Yesu amosumola, ate, Bembanga beyali l’ekole beniyo, ko mpulu ina liko iyali l’aocu; ohonde Bon’on’oto afan’edye en’amby’ende bote’onande. 
MAT.8.21	Ko omoi bon’akili’anande amolokwela, ate, Nkolo, ompe etelo ncu oyokunja bafango’onami en’oso. 
MAT.8.22	Koko Yesu amosumola, ate, Onkile, cikela ban’ewedi bakunje ban’ewedi baniyoamene.
MAT.8.23	Eneki’nd’oyokelaka en’atu, bakili’anande bamokila nko meho. 
MAT.8.24	Ko lenda, lofongo lona lokolo mene lokumba ena lose, ko boatu bomatsa yina l’afukumo bana lose; koko ende aeci l’ilo. 
MAT.8.25	Ko bakili’anande baoy’eneyal’ende bamoetola, Mbo, Nkolo, otoikya, towa! 
MAT.8.26	Ko amalokwela, ate, In’anayali l’imeedyo nk’isisali kei, bok’ofolu lanai? Enem’end’oetwa, aofekya lofongo ko l’asi bana lose, ko baoyalama mwi nkwaho. 
MAT.8.27	Koko bato’aho baofefa, iy’ate, Boto’one and’oya? Lofongo la basi bana lose bamimedy’ende!
MAT.8.28	Eneki’nd’olekaka en’ili bona lose, aoyela en’onyanga bona Ba-Ngandala, ko bato’afe banayaaki la bademona baukana l’ende, baoya nk’ena nketa, bato bana bolema mene, efan’oto onetisa ena mboka eho. 
MAT.8.29	Ko lenda, baololomwa, Mbo, Iso l’e, Bon ona Yakomba, tond’oya? Omoya nde oyotoenya bino kuma esike etayele? 
MAT.8.30	Koko botonga bona nsombo bon’okolo boyaaki meho en’osana, iyale toma. 
MAT.8.31	Ko bademona bamoonda, iy’ate, Yomb’otofodya, ototome en’otonga bona nsombo. 
MAT.8.32	Ende amasumola, ate, Bombocoa. Ko baofola, ko baotua ena nsombo; ko lenda, botonga bona nsombo bohotu bokita lingonji la mbango, bokwela lose, ko nsombo yowa ena lose. 
MAT.8.33	Ko iy’analeyaki nsombo toma baolota, ko baocoa mboka iniyo en’onyanga, baosumol’ato baoyi bahatu, ko la yoi lin’ilamaki eneyali bato’aho banayaaki la bademona. 
MAT.8.34	Ko lenda, bonyanga bohotu baofola oyukana la Yesu; ko enem’iy’oen’ende, bamoonda lacina aume en’onyang’oniyo.
MAT.9.1	Ko aoyokela en’atu, ko aoleka lose, ko aoya en’onyang’onandamene. 
MAT.9.2	Ko lenda, baoya l’oto on’ise nkangi ena nkenyenyala, aeci ena ntange; ko eneki Yesu oenaka imeedyo iniyo, aosumol’ende onowa nkangi ena nkenyenyala, ate, Bona, nyangela, omotungwa en’aoyi’owe’ane. 
MAT.9.3	Ko lenda, batengi’amoi ban’ekanda baotenda en’etem’eniyoamene, iy’ate, Boto’one asaiya Yakomba. 
MAT.9.4	Ko Yesu aeyaki nkanyi inik’iy’okanelaka, ko ate, Bokanela baoyi ban’owe ena nkanyi in’etem’enino lanai? 
MAT.9.5	La njila, Omotungwa en’aoyi’owe’ane, la njila, Etwa, ko kenda: l’ah’afe, yoi linalileki locili en’etendelo liya? 
MAT.9.6	Koko lacin’eho ino beye oka Bon’on’oto ayali la lifoka ena loko lacina atungole bato en’aoyi’owe (aosumol’oto on’ise nkangi ena nkenyenyala), Etwa, ambola itunda ine, ko coaka en’otumb’one. 
MAT.9.7	Ko ende aemala, aocoa en’otumb’onande. 
MAT.9.8	Eneki bato’aho bik’ike oenaka, baoka losomo, ko baokumya Yakomba onofaki bato locili lon’okotu’one.
MAT.9.9	Ko eneki Yesu olindak’isisali, aena boto, lina linande lika Matayo, ayakisase en’efutelo ena mpuci; ko amosumola, ate, Onkil’emi. Ko ende aemala, ko amokila.
MAT.9.10	Enema Yesu okisak’ase en’otumba, noka, basusanyi bana mpuci l’ato ban’owe bike baoya oyokisase l’ende ko l’akili’anande. 
MAT.9.11	Eneki Bafalusi oenaka yoi liho, baufola bakili’anande, Mbo, bolaki’onino ala toma ende l’asusanyi bana mpuci l’ato ban’owe lacina nai? 
MAT.9.12	Koko eneki Yesu ookaka, amasumola, ate, Bato banakika locili bafalele mpanji: ohonde banawa nkangi. 
MAT.9.13	Bocoak’ononganya ncina en’aoyi’ane: Enalang’emi nk’isei, efa mbeka. Lacin’emi ntaya oyelela bato banakoli: moya oyelela bato ban’owe.
MAT.9.14	Nkwaho bakili bana Yoane baoya eneyal’ende, iy’ate, Iso la Bafalusi tokila toma bekila bike, koko bakili’ane bafakile toma lanai? 
MAT.9.15	Yesu amasumola, ate, Bifili bina nsongi baoka nde lokeseli kum’ende ayakisase l’iyo? Koko bina bengoya benengi nsongi oumolama eneyal’iyo, ko bangokila toma en’esik’eho. 
MAT.9.16	Efan’oto onosola etate en’esenda ena ntoto en’esenda enekindaki; lacin’oka eho enosolamaka en’okole engokambola esenda lakina, ko bokole bongofula bokolo. 
MAT.9.17	Nk’osamb’oho, bato bafangole baana ban’atoto ena bikoto bin’alale, bikoto bitongoyodya, ko baana batongoyutsa, ko bikoto biehyama: baangolaka baana ban’atoto ena bikoto bin’itoto, ko yok’oho le baana le bikoto baomonyama.
MAT.9.18	Enem’end’osumol’iyo baoyi’ane, lenda, chef emoi ena sunagoga aoya oyoosamela, ate, Bon’onami’on’oyoto amosilwa nk’isanga; koko yaka oyotadya likasa line eneyal’ende, ko angika. 
MAT.9.19	Ko Yesu aemala, amokila, ende l’akili’anande. 
MAT.9.20	Ko lenda, boyoto’omoi onoyaaki la nkangi, bakil’anande baetaki mbula jo l’ife, aoya ena mbusa enande, ko aosuka boseleka bon’esenda enande; 
MAT.9.21	lacin’oka akanelaki en’otem’onande, ate, Nko lasuka bokoto’onande kei, tumbe nongika. 
MAT.9.22	Koko Yesu aohalingwa, ko amena, ate, Bona, nyangela, imeedyo ine imokoikya. Ko boyoto aika nk’ena heure eho. 
MAT.9.23	Eneki Yesu otuaka en’otumba bona chef ena sunagoga, ko aena bafomi bana tofonge, ko l’ato bike bayatome etomoko, 
MAT.9.24	amasumola, ate, Buma, lacina bonome’one bon’oyoto atawu: aeci nk’en’ilo. Koko iyo baoseka nko tolo. 
MAT.9.25	Eneki bato ofodyamaka, ende aotua, ko amosuka la likasa; ko bonome aetwa. 
MAT.9.26	Koko lokumo lona yoi liho losekola en’onyang’oho bohotu.
MAT.9.27	Eneki Yesu oumaka meho, mpame ife banodyak’aiso bamokila, baololomwa, iy ate, Bon’ona Dawidi, otookamel’isei. 
MAT.9.28	Koko eneki’nd’otuaka en’otumba, banodyak’aiso baoya eneyal’ende; ko Yesu amaufola, ate, Bimedya nde emi lakambisa ekambwa ene? Bamosumola, iy’ate, O, Nkolo. 
MAT.9.29	Nkwaho aosuka baiso’ aniyo, ate, Yoi yilame eneyal’ ino yoka bosamb’on’imedy’ino. 
MAT.9.30	Ko baiso’aniyo baolifwa. Ko Yesu amasumola, ate, Lenda, botasumolake boto’omoko yoi line tu. 
MAT.9.31	Koko iyo, enek’iy’ofolaka, baocoa osekodya lokumo lonande en’onyang’oho bohotu.
MAT.9.32	Ko enem’iy’ofola, lenda, baoy’eneyal’ende l’oto ona bokukuluku, onoyaaki la demona. 
MAT.9.33	Ko eneki demona ofodyamaka, boto’ona bokukuluku aotenda; ko bik’ike bon’ato baofefa, iy’ate, Yengo tene yok’one ena Yisalaele. 
MAT.9.34	Ohonde Bafalusi bailaki, iy’ate, Aofodya bademona la lifoka lina bademona.
MAT.9.35	Ko Yesu aeta en’engili behetu l’ena bicimo bihitu nselasela, ayalake bato ena basunagoga, ko ayasekodya bositno bon’olotsi bona lifoka, ko ayaiky’ato nkangi ina bekotua l’ekotua la tongitongi tona bekotua behetu. 
MAT.9.36	Ko enem’end’oena bik’ike bon’ato, amaokamel’isei, lacin’oka baolemba ko baofalangasana yoka mpate inifana botombanyi. 
MAT.9.37	Koko aosumola bakili’anande, ate, Enukwelo eseki bike, solosolo, koko basali bafan’ike. 
MAT.9.38	Lacin’eho, boonda Nkolo en’enukwelo lacina atome basali en’enukwelo enande.
MAT.10.1	Koko aelela bakili’anande jo l’afe, ko amafa lifoka eneyali bafoi bana nsefo lacina bafodya baho, ko baiky’ato ena nkangi ihatu la tongitongi tohatotu.
MAT.10.2	Baina bana bikima jo l’ife bah’ane: on’oso Simona onotangama Petelo, la Andelo onotwa l’ende en’ecimo; Yakobo la Yoane, ban’ana Zebedayo; 
MAT.10.3	Filipo la Balutolomayo; Toma la Matayo, bosusanyi bona mpuci; Yakobo bon’ona Alafayo, la Tadayo; 
MAT.10.4	Simona Zelote, ko la Yudasa ona Keliota onoangelaki. 
MAT.10.5	Yesu aotoma bato’ane jo l’afe, ko amalaka, ate,
MAT.10.5	Botacoake ena mboka ena Befenda, ko botafolake benyanga bena baise Samalia: 
MAT.10.6	bocoaka nk’eneyali mpate ina bondongo bona Yisalaele ineyokungaka. 
MAT.10.7	Ko enaco’ino, bosumoiak’ato bosimo, in’ate, Lifoka lina loola yoolama. 
MAT.10.8	Biky’ato banawa nkangi, betola banawaki, bikya ban’aise nkangi en’okenge, bofodya bademona. Ino botambaki l’akasa: bofaka nko bofakafaka. 
MAT.10.9	Botatolake wolo, la argent, la francs ena totatombe tonino; 
MAT.10.10	botatolake ntombe en’okita, efana bekoto’efe, efana sapata en’akaka, efana bombele bona lokendo: lacina bosali akoli la toma tonande. 
MAT.10.11	En’onyanga l’en’ecimo enafol’ino, bofona boto onokoli; ko boyala nk’enek’ende yengoko bemwa lakina. 
MAT.10.12	Enatu’ino en’otumba, boes’oho. 
MAT.10.13	Yombo botumba bokoli, mwi enino eyalake nkwaho; koko yombo boho bofakoli, mwi enino eutake nk’eneyal’ino. 
MAT.10.14	Yombo boto afakosangel’ino, ko afalofe baoyi’anino, eneng’in’ouma en’otumb’oho yombo bonyang’oho, botitola betoko beneyali en’akak’anino. 
MAT.10.15	Solosolo, lakosumol’ino, ekoiyelo en’onyang’oho engoleka ekoiyelo ena Sodomo la Amola en’ina bon’etendelo en’akambo.
MAT.10.16	Lenda, lakotom’ino yoka mpate ena ntoto ena nkoi; lacin’eho, boyalamaka la bomwu yoka njua, koko la mwi yoka bikoso. 
MAT.10.17	Koko boongya lilend’ato; lacin’iyo bangokotol’ino en’oso bona bakita ban’alimo, ko bangokofom’ino nko mpomi ena basunagoga baniyo; 
MAT.10.18	koko bongotolama en’oso bona gouverneurs la bafoka bana rois lacin’ena lina linami, yoka ndembi eneyal’iyo l’eneyali Befenda. 
MAT.10.19	Koko eneng’iy’okoleky’ino yok’oho, botakandakandake lacin’ena bokotua bonong’in’otenda la baoyi banang’in’otenda; lacina baoyi banang’in’otenda bangofama eneyal’ino nk’ena heure eho. 
MAT.10.20	Onongotenda ef’ino: Bolimo bona Bafango’onino kongoatenda en’etem’enino. 
MAT.10.21	Botoolo angolekya bakune en’ewedi, ko bafango angolekya bona; ko bana bangangela bafango l’oyango, ko bangatoma en’ewedi. 
MAT.10.22	Ko bahatu bangokook’ino bowe lacin’ena lina linami; koko onongocindelana locinji yengoko nsimbo angika. 
MAT.10.23	Koko eneng’iy’okonyom’ino en’ecimo ene, bolota en’ecimo emoi; solosolo, lakosumol’ino, kuma botakadya litianya bicimo bina Yisalaele, Bon’on’oto angoya.
MAT.10.24	Bokili afaleki bolaki’onande, ko boombo afaleki nyangetuke enande. 
MAT.10.25	Yoi yakolana la bokili lacina ayale yoka bosamb’onoyali bolaki’onande, ko boombo ayale yoka nyangetuke enande. Yombo batangaki mene’otumba Balazebuba, bangoleka litanga iy’anayali en’omboi’onande nkoho. 
MAT.10.26	Lacin’eho, botaangake bato’aho; lacina efana yoi linalikundama linalifakundwa linga, efana yoi linalifisi linalifeyana linga. 
MAT.10.27	Baoyi banakosumol’emi en’ilima, botendaka baho ena fololo; ko baoyi banok’ino ena litoi, botendaka baho ena liko lina nsamba ina betumba. 
MAT.10.28	Ko botaangake iy’anayaka yonge, koko bafayakisa bolimo: boanga nk’ende onoyakisa le bolimo le yonge ena Ngena. 
MAT.10.29	Bisodya bife bifasombama nde la likota limoko? Koko efana esodya emoko enakwa ena loko yombo Bafango’onino afimedya. 
MAT.10.30	Koko ino, bese bena lifo linaliyali en’ete’enino bemosila yalama. 
MAT.10.31	Lacin’eho, botaangake: ino boleki bisodya bike l’otuya. 
MAT.10.32	Lacin’eho, onongonjimedy’emi en’oso bon’ato, nongimedy’ende en’oso bon’afang’onami onoyali ena loola. 
MAT.10.33	Koko onongonjangan’emi en’oso bon’ato, nongangan’ende en’oso bon’afango’onami onoyali ena loola.
MAT.10.34	Botakanelake emi njaki otoma mwi ena loko; ntaya otoma mwi ena loko: njaki otoma lokula lon’ita. 
MAT.10.35	Lacin’oka emi njaki oyokambwanya bona l’afango, ko bon’on’oyoto l’oyango’onande, ko booli’on’ona la nyango en’ome; 
MAT.10.36	ko boto angosungya baokyi’owe banande nk’en’omboi’onandamene. 
MAT.10.37	Ende onok’afango yomb’oyango nganji eneleki nganji enanjok’ende, afakoli l’emi; ko onoka bon’ona mpame yombo bon’on’oyoto nganji eneleki nganji enanjok’ende, afakoli l’emi. 
MAT.10.38	Ko ende onofambole ekulusu enande, ko afankile, afakoli l’emi. 
MAT.10.39	Onosungya liiko lonande angungya loho; ko onungya liiko lonande lacin’enami, angosungya loho.
MAT.10.40	Onokotamb’ino antamb’emi; ko onontamb’emi aotamb’ende onontomaki. 
MAT.10.41	Ende onotamba bosumoli ena lina lina bosumoli, angotamba boluko bon’osumoli; ko onotamba boto’ona mbongi ena lina lin’oto’ona mbongi, angotamba boluko bon’oto’ona mbongi. 
MAT.10.42	Koko onongofa omoi ona ban’ane bana tosalisali nko nkofo kei en’asi bana ncici bana mmela ena lina lina bokili, solosolo, lakosumol’ino, ende afaindaki boluko’onande tu.
MAT.11.1	Koko eneki Yesu okadyaka lilaka bakili’anande jo l’afe, aumaki meho, lacina alake lilako ko asumole bosimo ena bicimo bin’onyang’oho.
MAT.11.2	Koko eneki Yoane ookaka en’otumba bon’enyolo bikambwa binakamba Masiya, aotoma bakili’anande bafe, 
MAT.11.3	ko amoufola, ate, Oyali nde nk’ende onoyayi, yombo tolendedy’okina? 
MAT.11.4	Yesu amautodya, ate, Bocoaka boyosumole Yoane baoyi banok’ino ko la baoyi banen’ino: 
MAT.11.5	banodyak’aiso baena, bitumbe bayakende, bekenge beokulwa, ban’itaki’atoi baoka, banawaki baetwa, ko bosimo bon’olotsi bosekodyama eneyali bato b’iinda. 
MAT.11.6	Ko boto onofene ncina en’ekumbelo eneyal’emi akik’ekiko. 
MAT.11.7	Koko enem’ato’aho ocoaka, Yesu aomatsa litenda la bik’ike bona bato lacin’ena Yoane, ate, Onok’in’ocoaka oyena ena sengelenge oka nai? Iyongongwa ineyalile la lofongo? 
MAT.11.8	Nde bocoaki oyena nai? Boto onolota bisenda bin’okoka? Lenda, iy’analota bisenda bin’okoka bayali nk’en’etumba ben’afoka. 
MAT.11.9	Ohonde bocoaki lacina nai? Oyena nde bosumoli? O, ko lakosumol’ino, aleki’osumoli. 
MAT.11.10	One nk’ende onok’iy’otengelaka,
MAT.11.10	Lenda, latom’ekima enami en’oso bon’elongi ene,
MAT.11.10	Ende angongya mboka ene en’oso’one.
MAT.11.11	Solosolo, lakosumol’ino, l’iyatu banotwaki l’ayato, etaata boto’omoko onoleki Yoane Bini; ohonde oninda lokumo ena lifoka lina loola aolek’ende. 
MAT.11.12	En’esike ena Yoane yengoko esik’ene, lifoka lina loola yundama la locili, ko bato bana bolema baunda liho la locili. 
MAT.11.13	Lacina basumoli bahatu la basangya balakaki yengoko esike ena Yoane. 
MAT.11.14	Ko (yombo bolanga lacina botambe yoi line) one nk’Eliya onoyayi. 
MAT.11.15	Ende onoyali l’atoi lacina aoke, aongya lilofa. 
MAT.11.16	Koko nongokolanya eotwelo ene la nai? Bayali yoka banatome banakisase en’edye en’esombe, ko baelelana, 
MAT.11.17	iy’ate, Tokofomelak’ino tofonge, koko botina bomina; tolelaki eneyal’ino, koko botafoma befwi bena lilelo. 
MAT.11.18	Yoane ayaki, ko atala toma ko atamela, ko iyo Mbo, ayali la demona. 
MAT.11.19	Bon’on’oto ayaki, ayale toma, ayamele, ko iyo Mbo, lenda, boto onoseki’opomo la bomeli bona vina, efili ena basusanyi bana mpuci ko la bato ban’owe. Koko bomwu bolongyama la bikambwa bina boho.
MAT.11.20	Nkwaho amatsaki lifela baise benyanga beneki bikambwa binande bina mpefa bike okambamaka; lacin’oka iyo batayosuma en’aoyi’owe. 
MAT.11.21	Ate, Bino eneyal’e, Kolazina? Bino eneyal’e, Betesaida! Yombo bikambwa bina mpefa binikambamaki eneyal’e bikambamaki’ale ena Tula la Sidona, tumbe baumbelaki baoyi’owe alale, nk’en’enuko l’etoko. 
MAT.11.22	Koko lakosumol’ino, ekwelo enino en’ina bon’etendelo en’akambo engoleka ekwelo ena Tula la Sidona nko ndeka. 
MAT.11.23	Ko e, Kapalanauma, oniledyama ena loola, ongokitsama nk’ena Adese; lacin’oka, yombo bikambwa binikambamaki eneyal’e bikambamaki’ale ena Sodomo, tumbe bonyang’oho bomoyala nko njalama bon’in’one. 
MAT.11.24	Koko lakosumol’ino, ekwelo enengokw’e en’ina bon’etendelo en’akambo engoleka ekwelo ena Sodomo.
MAT.11.25	En’esik’eho Yesu aotenda, ate, Lakokumy’e, Bafango, Nkolo ena loola l’ena loko, lacin’oka ofiselaki bamene bomwu la bamene nnonganya baoyi’ane, ko ofisolaki baho nk’eneyali banatome. 
MAT.11.26	O, Bafango, lacina eango enem’olangaka nd’eho. 
MAT.11.27	Baoyi bahatu bamofam’emi eneyali Bafango’onami; ko efan’oto oneya Bona, umola nko Bafango; ko efan’oto oneya Bafango, umola nko Bona, la boto onongi Bona olanga lacina aotume. 
MAT.11.28	Inatu banalemba l’ikambwa, l’inatu banok’olito, boyak’eneyal’emi, ko nongokof’ino lifomya. 
MAT.11.29	Bambana l’emi en’eambanelo enami, ko bolakama l’emi; lacin’emi nde nde la mwi la njofima en’otema, ko bongosungya lifomya lacin’ena belimo’enino. 
MAT.11.30	Lacina eambanelo enami efana locili, ko bolito’onami boyali nko fo.
MAT.12.1	En’esik’eho Yesu aotianya ba ala ban’asongu en’ina bona Sabata; ko bakili’anande baoka njala, baomatsa linukola basongu, ko baola. 
MAT.12.2	Koko eneki Bafalusi oenaka yoi liho, bamosumola, iy’ate, Lenda, bakili’ane bayakambe yoi linifakolana la boeka bona Sabata. 
MAT.12.3	Koko amasumola, ate, Ino botaanda nde en’okanda yoi linaliki Dawidi oilaka, eneki’nd’ookaka njala, ende l’iy’anayaaki l’ende? 
MAT.12.4	bosamb’onoki’nd’otuaka en’otumba bona Yakomba, ko alaki mampa en’oeka—nko mampa enetalama l’ato, kang’ende kang’iy’anayaaki l’ende: banalaki nko nkanga kei? 
MAT.12.5	Ko botaanda nde en’asangya, noka nkanga baehya bokotua bona Sabata en’ina bona Sabata, ko bafana nkwaka ena likambo? 
MAT.12.6	Koko lakosumol’ino, Omoi onoleki botumba bona Yakomba ayali mendo. 
MAT.12.7	Yombo beyaki ncina ena yoi line, Enalang’emi nk’isei, efa mbeka, tumbe botakoiy’iy’anafana nkwaka ena likambo. 
MAT.12.8	Lacina Bon’on’oto ayali nyangetuke ena Sabata.
MAT.12.9	Ko eneki’nd’oumaka meho, aocoa ena sunagoga eniyo; 
MAT.12.10	ko lenda, boto ononyelala likasa ayaaki meho. Ko baufola Yesu, iy’ate, Nk’iikya bato en’ina bona Sabata, okwa nde likambo? Balangaki’oka bamokoiya likambo. 
MAT.12.11	Amalokwela, ate, Yomb’omoi’onino ayali la mpate emoko, ko eho eokwela lifoku en’ina bona Sabata, afoundaki oyotefola nde? 
MAT.12.12	Iy’ot’ola, afaleki nde mpate? Lacin’eho, nkamba en’ikambwa bin’olotsi en’ina bona Sabata ekoli la basangya. 
MAT.12.13	Ko aosumola boto’oho, ate, Nanola likasa line. Aonanola liho, ko likasa linande yoika yok’onoki likasa limoi oyalaka. 
MAT.12.14	Koko Bafalusi baofola, ko bamoangela eango, bokotua bonong’iy’oyak’ende. 
MAT.12.15	Eneki Yesu ofokolaka eango eho, auma meho; ko bik’ike bon’ato bamokila, ko amaikya nk’iyatu; 
MAT.12.16	koko amasumola batalinzake lokumo lonande. 
MAT.12.17	Lacina yoi linaliki Yesaya bosumoli otendaka yilame, ate,
MAT.12.18	Lenda, bosali’onami onoki’m’osonaka;
MAT.12.18	Onolangama bike l’emi, onakik’otem’onami ekiko mene:
MAT.12.18	Nongila Bolimo’onami eneyal’ende,
MAT.12.18	Ko ende angosumola Befenda etendelo en’akambo ena cilili.
MAT.12.19	Afaataki ntango, ko afalolomwaki;
MAT.12.19	Ko bafokaki lofoso lonande ena mboka.
MAT.12.20	Afakesaki iyongongwa ineyamunya,
MAT.12.20	Ko afalimaki lokenga loneloolama lilimala;
MAT.12.20	Yengoko ayedya etendelo en’akambo nk’en’elonga.
MAT.12.21	Befenda bangolengedya nk’ena lina linande.
MAT.12.22	Nkwaho baoyelaki boto onoyaaki la demona, boto onodyak’aiso ko ayaaki bokukuluku. Amiikya, ko nkwaho boto onoyaaki bokukuluku aotenda, ko aena. 
MAT.12.23	Ko bato bahatu baofefa, Mbo, one afayali nde bon’ona Dawidi? 
MAT.12.24	Koko eneki Bafalusi ookaka, baila, iy’ate, Boto’one afodya bademona nko la locili lona Balazebuba lifoka lina bademona. 
MAT.12.25	Yesu aeyaki nkanyi y’etem’eniyo, ko amasumola, ate, Lifoka la lifoka lineyakambwana beloi liyoehya lihoamene, ko bonyanga l’onyanga bonokambwana beloi bofalingalinga, ko nk’osamb’oho l’omboi bonokambwana beloi. 
MAT.12.26	Yombo Satana aofodya Satana, ayokambwany’endamene, ko lifoka linande lisokolingalinga boosamb’oya? 
MAT.12.27	Ko yomb’emi lafodya bademona la Balazebuba, ban’anino bamafodya la nai? Lacin’eho, iyo bangoyala juges inino. 
MAT.12.28	Ohonde, nk’en’oka emi lafodya bademona la Bolimo bona Yakomba, atelifoka lina Yakomba limoya eneyal’ino. 
MAT.12.29	Boto aotua en’otumba bon’oto’ona locili oyehya toma tonande, kuma atakakela boto’ona locili en’oso, bosamb’oya? Amokakel’oso, ko ena mbusa angehya botumb’onande. 
MAT.12.30	Ende onofayali l’emi ansimba nsimba; ko ende onofasusanya l’emi, aofanzafanza. 
MAT.12.31	Lacin’eho, lakosumol’ino, emite, Bato bangotungwa en’aoyi’owe bahatu ko l’esao behetu; ohonde banasaiya Bolimo bon’olotsi bafatungwaki tu. 
MAT.12.32	Onotanga Bon’on’oto lotango angotungwa ena yoi liho; ohonde onotanga Bolimo bon’olotsi lotango, afatungwaki ena yoi liho, l’en’esik’ene l’en’esike enengoya ena mbusa, afatungwaki tu. 
MAT.12.33	Ekoli lacina bote botangame bolotsi ko l’emamo nk’olotsi, yombo bote bon’owe ko l’emamo nk’owe: lacina bote beyana nko l’emamo bena boho. 
MAT.12.34	Ino ban’ana njua? Ino bato ban’owe bokolana litendisa baoyi ban’olotsi bosamb’oya? Bonyua botenda nko baoyi banaki botema ololaka l’aho. 
MAT.12.35	Boto’on’olotsi aofodya toma ton’olotsi ena lituka linande lin’olotsi; ko boto on’owe aofodya toma ton’owe ena lituka linande lin’owe. 
MAT.12.36	Koko lakosumol’ino, en’ina bon’etendelo en’akambo bato bangolokola boloko bona yoi la yoi linalik’iy’otendaka linalifana ncina ntutuma. 
MAT.12.37	Lacina ongolongyama la baoyi’aneamene, ko ongokoiyama nko la baoyi’aneamene.
MAT.12.38	Nkwaho bamoi ban’atengi ban’ekanda l’afalusi bailaki, iy’ate, Bolaki, iso tolanga tene ndembi eneyal’e. 
MAT.12.39	Koko amalokwela, ate, Bato ban’eotwelo en’owe l’ena ntata ena likele bayafone ndembi: efaataki ndembi enengofama eneyal’iyo, yengoko ndembi ena Yoane, bosumoli, kei. 
MAT.12.40	Bon’on’oto angoyala ena ntundulu ena loko bina besaso la beco besaso, yok’onoki Yona oyalaka en’otema bona nse ena nkolo mene bina besaso la beco besaso. 
MAT.12.41	Bato bana Ninewe bangemala en’etendelo en’akambo l’ato ban’eotwelo ene, ko bangakoiya; lacin’oka iyo baumbelaki baoyi’owe la lilako lina Yona; ko lenda, omoi onoleki Yona ayali mendo. 
MAT.12.42	Lifoka lin’oyoto lina reine lin’ili bona Sud angemala en’etendelo en’akambo l’ato ban’eotwelo ene, ko angakoiya; lacin’oka ayaki ena nsimbo mene ina loko oyolofa baoyi bana bomwu bana Solomona; ko lenda, omoi onoleki Solomona ayali mendo. 
MAT.12.43	Enema demona ena nsefo ofola eneyali boto, oho ayete ena loko lona komukomu, ayakembe lifomya, ko afasungya. 
MAT.12.44	Ko aila, ate, Mbutwa en’otumba bonoki’m’ofolaka; ko enayel’ende meho, aosungya boho bototoloto, boombama, ko boongyama bolotsi. 
MAT.12.45	Nkwaho aocoa oyotamb’eneyal’endamene bademona bamoi nsambo banalek’ende bowe; baho baotua, ko baoyala nkwaho; ko bokotua bon’oto’oho bona nsimbo boleki bonoki’oso la bowe. Eotwelo ene en’owe engoyala nk’oho.
MAT.12.46	Nk’eneyatend’ende la bik’ike bona bato, lenda, nyango l’akune’anande baemali en’anza, ko baofon’etelo otenda l’ende. 
MAT.12.47	Ko boto’omoi amosumola, ate, Lenda, boyango’one l’akune’ane baemali en’anza, balanga lacina batende l’e. 
MAT.12.48	Koko aokutola, aolokwela boto onosumolaki, ate, Onoyali boyango’onami oka nai? Koko bakune’anami nai? 
MAT.12.49	Ko aonanola likasa linande eneyali bakili’anande, ate, Lenda, boyango l’akune’anami bah’anyi! 
MAT.12.50	Lacin’oka boto l’oto onila baoyi banalanga Bafango’onami onoyali ena loola, boto’oho ayali bakune’onami, la mbangela enami, l’oyango’onami.
MAT.13.1	En’in’oho Yesu aofola en’otumba, ko aokisase en’oseleka bona lose. 
MAT.13.2	Ko eneki bik’ike mene bon’ato osusanaka eneyal’ende, aoyookela en’atu, ko aokisase. Ko bato bahatu baemala en’okili. 
MAT.13.3	Ko amasumola baoyi bike l’asai, ate, Lenda, bofusi aocoa ofusa beona mpusa. 
MAT.13.4	Enem’end’ofusa beona bemoi beokwa nk’ena mboka, ko mpulu yoya oyotona beho. 
MAT.13.5	Ko bemoi beokwa ena bidye bina baufe, bili benetaat’iyo bekongo bike; ko isasanga beho beomela, lacin’oka betaata bekongo bena lingunda; 
MAT.13.6	ko eneki bina oalaka, beonyelala, ko beofanga, lacina betaata beluo. 
MAT.13.7	Ko bemoi beokwa ena ntoto ena beenge, ko beenge beomela ko beoyaka beona la nkaka. 
MAT.13.8	Ko bekina beokwa en’ekongo bena lilemwa, ko beot’emamo, bemoi yok’okam’okama, ko bemoi yoka ntuk’otoa’otoa, ko bemoi ntuk’isaso’isaso. 
MAT.13.9	Onoyali l’atoi lacina aoke, aongya lilofa.
MAT.13.10	Koko bakili baoya, bamosumola, iy’ate, Otenda l’ato l’asai lacina nai? 
MAT.13.11	Ende aokutola, amasumola, ate, Emofama eneyal’ino lacina beye befisafisa bena lifoka lina loola, koko eho etafama eneyal’iyo. 
MAT.13.12	Bamoi bangofama eneyal’ende onata, ko angata bike nko mpula; ohonde onofaate, bangokumol’ende nko baho banat’ende. 
MAT.13.13	Lacin’eho, latenda l’iyo nko l’asai, lacin’oka iyo bambolenda, koko bafene; balofamela, koko bafoke, ko bafanonganya ncina. 
MAT.13.14	Baoyi banaki Yesaya otendaka bamilama l’iyo; ende ailaki, ate, Bongokeela, ko bofanonganyaki tu;
MAT.13.14	Bongeneela, ko bofafokolaki tu;
MAT.13.15	Lacina botema bon’ato’ane boseki bocilingitano,
MAT.13.15	Ko batoi’aniyo bayali nko booko,
MAT.13.15	Ko bamolifa baiso’aniyo,
MAT.13.15	Batongoyena l’aiso’aniyo,
MAT.13.15	Batongoyoka l’atoi’aniyo,
MAT.13.15	Batononganya l’etem’eniyo,
MAT.13.15	Batongoyokanya, ko emi ntoyiky’iyo.
MAT.13.16	Koko baiso’anino bakik’ekiko, lacin’oka baho baena; ko l’atoi’anino, lacin’oka baho baoka. 
MAT.13.17	Solosolo, lakosumol’ino, basumoli la bato bana mbongi bike balangaki’ale lacina baene bikambwa bin’en’ino, ko batena; ko balangaki lacina baoke baoyi banok’ino, ko batoka. 
MAT.13.18	Lacin’eho, bolofa ncina ena lisai lina bofusi. 
MAT.13.19	Enok’oto yoi lina lifoka, ko afanonganya ncina, On’owe aoya, ko amokumola yoi liho linalifusi en’otem’onande. One nk’ende onofusama en’okenge bona mboka. 
MAT.13.20	Ko ende onofusama ena bidye bina baufe, nk’ende onoka yoi, ko isasanga aotamba liho l’enyanga; 
MAT.13.21	ohonde afana beluo eneyal’endamene, ko afalingalinga; ko enaya bino la nyoma lacin’ena yoi, aolembwa nkwaho. 
MAT.13.22	Ko ende onofusama ena ntoto ena beenge nk’ende on’oka yoi, ko bokandokando bon’akambo bana loko lone la longo lona lituka bayaka yoi la nkaka, ko lifote’emamo. 
MAT.13.23	Ko ende onofusama en’ekongo bena lilemwa nk’ende onoka yoi, ko aononganya, ko aot’emamo solosolo: bamoi baot’emamo yoka bokam’okama, ko bamoi ntuk’otoa’otoa, ko bamoi ntuk’isaso isaso.
MAT.13.24	Ko amasumola lisai limoi, ate, Lifoka lina loola yakolana l’oto onofusaki beona ben’olotsi ena lisala linande. 
MAT.13.25	Koko enem’ato ototaka, bookyi’owe’onande aoya oyofusa tolenge ena ntoto ena bopunga, ko aocoa mboka enande. 
MAT.13.26	Eneki beona omelaka, ko beot’emamo, tolenge toenya nkoho. 
MAT.13.27	Ko baombo bana mene’otumba baoya, Mbo, Nyangetuke, otafusa nde beona ben’olotsi ena lisala line? Iya tolenge tomela meho bosamb’oya? 
MAT.13.28	Amasumola, ate, Bookyi’owe amila yoi line. Baombo bamufola, iy’ate, Olanga nde tocu osusanya tolenge? 
MAT.13.29	Ate, Efana; lacina, enasusany’ino tolenge, botokula bepunga nkoho 
MAT.13.30	Bacike bamele laanda yengoko esike en’enukwelo; ko en’esike en’enukwelo nongosumola banukoli, emite, Bosusanya tolenge en’oso, bokakela ena beolo, ko botumba toho ena nkoi; koko bosusanya bepunga en’otumb’onami bon’emonyedyo.
MAT.13.31	Ko amasumola lisai limoi, ate, Lifoka lina loola liyali yoka boona bona sinapi bonoki boto’omoi otambaka, ko aofusa ena lisala linande. 
MAT.13.32	Boona bone boleki beona behetu l’isalisali solosolo; koko eneyafule boho, boleki befusi behetu bokolo, ko boyalama bote mene, ko mpulu ina liko yoya omotama ena bitange bina bote’oho.
MAT.13.33	Ko amasumola lisai limoi, ate, Lifoka lina loola liyali yoka nyango ena mampa eneki boyoto’omoi otambaka, ko aofisa ena farine bike, nko litres ntuk’isaso l’otoa, yengoko farine ehatu eosangwa la nyango eho.
MAT.13.34	Yesu aosumola bato’aho bik’ike baoyi’ane bahatu nko l’asai; aotenda l’iyo nk’en’asai kei, 
MAT.13.35	lacina yoi linaliki bosumoli otendaka yilame, ate,
MAT.13.35	Nongomumola bonyu’onami l’asai;
MAT.13.35	Nongotend’aoyi banafisi nk’ena limatsako lina loko.
MAT.13.36	Eneki Yesu otongolaka bato’aho bik’ike, aotua en’otumba; ko bakili’anande baoy’eneyal’ende, iy’ate, Otosakitwele ncina ena lisai lina tolenge tona lisala. 
MAT.13.37	Ko amasumola, ate, Onofusa beona ben’olotsi nko Bon’on’oto; 
MAT.13.38	lisala nko benyanga behetu; beona ben’olotsi nko ban’ana lifoka, koko tolenge nko ban’ana On’owe; 
MAT.13.39	ko bookyi’owe onofusaki toho nko Satana; koko enukelo nko nsimbo en’esike; ko banukoli bayali nko bikima bina loola. 
MAT.13.40	Yoka bosamb’onasusanyama tolenge, ko totumbama la nkoi, esimbelo en’esike engoyala nk’oho. 
MAT.13.41	Bon’on’oto angotoma bikima binande bina loola, ko iyo bangosusanya baoyi bahatu banakumb’ato ko l’iy’an’il’owe ena lifoka linande, 
MAT.13.42	ko bangafusa en’etumbelo ena nkoi: meho engata nko bilelo bina mposoli la nkenyanya en’aino. 
MAT.13.43	Nkwaho bana mbongi bangololoma ena lifoka lin’afango’oniyo yoka bosamb’onoyali bina. Ende onoyali l’atoi lacina aoke, aongya lilofa.
MAT.13.44	Lakina lifoka lina loola liyali yoka lituka linalifusi ena lisala. Boto’omoi aosungya liho, koko aofisa lakina, ko aocoa l’ekiko, ko aotekya toma tonatoat’ende tohatotu, ko aosomba lisala liho.
MAT.13.45	Lakina, lifoka lina loola liyali yoka bosombi’ona baongwa onokemba perles ina ndoci. 
MAT.13.46	Ko enasungy’ende perle emoko eneseki’otuya, aocoa otekya toma tonatoat’ende tohatotu, ko aosomba perle eho.
MAT.13.47	Lakina lifoka lina loola liyali yoka lisangi linalifusama ena lose, ko yasusanya nse y’ekotua l’ekotua. 
MAT.13.48	Enelola liho nko to, baosuma en’okili; ko baokisase, ko baosusanya nse y’olotsi ena tofondo, koko baoka nse y’owe. 
MAT.13.49	Engoyala nk’osamb’oho en’esimbelo en’esike; bikima bina loola bangoya okambwanya bato ban’owe la bato bana mbongi. 
MAT.13.50	Ko bangofusa ban’owe en’etumbelo ena nkoi: meho engata nko bilelo bina mposoli la nkenyanya en’aino.
MAT.13.51	Yesu amaufola, ate, Bomononganya nde baoyi’ane bahatu? Iy’ate, O, Nkolo. 
MAT.13.52	Koko amasumola, ate, Lacin’eho, botengi l’otengi bon’ekanda onolakama en’aoyi bana lifoka lina loola, ayali yoka boto onoyali mene’otumba, onofodya ena lituka linande toma tomoi tona tototo ko la tomoi tonatokindaki.
MAT.13.53	Eneki Yesu okadyaka basai bane, aumaki meho. 
MAT.13.54	Ko eneki’nd’oyelaka en onyanga bonandamene, amalaka ena sunagoga. Ko iyo baofefa, Mbo, boto’one amolata bomwu bone la bikambwa bine bina mpefa meya? 
MAT.13.55	Afayali nde bon’ona charpentier? Lina lina nyango enande lifayali nde Malia? Yakobo la Yosefa la Simona la Yuda, bafayali nde bakune’anande? 
MAT.13.56	Ko bambangela’anande, bafayali nk’enek’iso, iyatu? One amolata baoyi’ane bahatu meya? 
MAT.13.57	Ko iyatu bamooka nko bowe. Koko Yesu amasumola, ate, Bosumoli afinde lokumo, yengoko en’onyang’onandamene, l’en’otumb’onandamene. 
MAT.13.58	Koko ende atakamb’ikambwa bina mpefa bike meho, lacin’ena biinda boniyo bon’imeedyo.
MAT.14.1	En’esik’eho Elode, nko vice-gouverneur, aokaki lokumo lona Yesu; 
MAT.14.2	ko aosumola basali’anande, ate, One nko Yoane Bini, amoletwa en’ewedi, ko lacin’eho, bikambwa bina mpefa biyakambame l’ende. 
MAT.14.3	Lacin’oka Elode aundaki’ale Yoane, ko aotungyaki, ko aoekelaki en’otumba bon’enyolo lacin’ena Elodia, booli bon’akune’onande Filipo. 
MAT.14.4	Lacin’oka Yoane aosumolaki’ale, ate, Nk’otamb’ende booli’one, osondola boeka. 
MAT.14.5	Asokolanga ayake Yoane, koko aangaki bato, lacin’iyo baotangaki nko bosumoli. 
MAT.14.6	Koko eneki bina bona liofwa lin’eotwelo ena Elode oyelaka, bon’ona Elodia bon’oyoto ainaki boina en’oso’oniyo, ko Elode akikaki l’ende. 
MAT.14.7	Lacin’eho, aosembedyaki esemba nko la nteha en’eteho, ate angofa iyema in’etaketaka iningi’nd’olomba. 
MAT.14.8	Ko ende, enem’end’olakama la nyango enande, ate, Ompe mendo bote bona Yoane Bini ena salani. 
MAT.14.9	Ko lifoka aokaki lokeseli; koko lacin’ena basangya banande, ko lacin’eniyo banakisak’ase l’ende ena toma, atomaki yoi lacina baofe nko bote’oho. 
MAT.14.10	Atomaki lacina bakese bote bona Yoane Bini en’otumba bon’enyolo. 
MAT.14.11	Baoya l’ote’onande ena salani, ko baofa bonome’on’oyoto, ko ende aotoela nyango enande. 
MAT.14.12	Ko bakili’anande bayaki, baambolaki boduo, bakunjaki boho, ko bacoaki osumola Yesu.
MAT.14.13	Ko eneki Yesu ookaka yoi liho, auma meho en’atu, aocoa en’okala bona sengelenge ende kei. Koko bik’ike bon’ato baoka, ko baofola en’enyanga, ko bamokila l’akaka. 
MAT.14.14	Ko eneki Yesu otefwaka, aena bik’ike bon’ato, ko amaokamel’isei; ko aikyaki bato’aniyo banayaaki la nkangi. 
MAT.14.15	Ko eneki bina omatsaka yila, bakili’anande baoya eneyal’ende, iy’ate, Edye ene nko sengelenge, ko bin’omila; tongola bato, bacu oyosombel’iyoamene toma en’enyanga. 
MAT.14.16	Koko Yesu amasumola, ate, Bacu lanai? Inoamene baf’iyo toma lacina bale. 
MAT.14.17	Iyo bamosumola, Mbo, iso toata mendo nko mampa itano la nse ife kei. 
MAT.14.18	Yesu ate, Bonjele toma toho. 
MAT.14.19	Ko aosumola bato’aho bik’ike bakisase ena tolenge; ko eneki’nd’otambaka mampa ih’itano la nse ih’ife, aolenda ena loola, aosak’osako, ko aokesa, ko aofa bakili mampa iho, ko bakili baofa bato’aho bik’ike. 
MAT.14.20	Ko iyatu baola, ko baokinda, ko baambola bitate binicikalaki nko batungu jo l’afe to. 
MAT.14.21	Ko iy’analaki toma bayaaki mpame yoka nkoto itano, ko l’ayato l’anatome nkoho.
MAT.14.22	Isasanga Yesu aosomya bakili’anande lacina bayookela en’atu, ko baleke lose en’oso’onande, kum’endamene ayatongole bato’aho bik’ike. 
MAT.14.23	Ko eneki’nd’otongolaka bato’aho, aanda ena lingonji nk’ende kei lacina aonde. Ko eneki likolo mene oyelaka, ayaaki meho nk’ende kei. 
MAT.14.24	Koko boatu boyela ena ntoto mene ena lose, boyaene bino l’afukumo, lacin’oka lofongo lofekyaki boatu. 
MAT.14.25	Ko en’esike en’akel’ina, Yesu aoy’eneyal’iyo, ayakende ena liko y’asi bana lose. 
MAT.14.26	Ko eneki bakili oenak’ende ayakende ena liko y’asi bana lose, baoka losomo, iy’ate, Oho nk’esiko? ko baololomwa la losomo. 
MAT.14.27	Ko isasanga Yesu aotenda l’iyo, ate, Bokiky’etema; one nk’emi, botaangake. 
MAT.14.28	Petelo amoutodya, ate, Nkolo, yomb’e, ombelele, nje eneyal’e ena liko y’asi. 
MAT.14.29	Ate, Yaka. Ko eneki Petelo opusolaka ena lose aokenda ena liko y’asi lacina acu eneyali Yesu. 
MAT.14.30	Koko eneki’nd’oenaka lofongo lona lokolo, aanga, ko aomatsa yina en’asi, ko aelela, ate, Nkolo, ombikya! 
MAT.14.31	Isasanga Yesu aonanola likasa linande, amounda, ko amolokwela, ate, Onde l’imeedyo nk’isalisali, okandakandaki lanai? 
MAT.14.32	Enek’iy’oyokelaka en’atu, lofongo losila nkwaho. 
MAT.14.33	Ko iy’anayaaki en’atu baoya oyokumy’ende, iy’ate, Solosolo, oyali Bon’ona Yakomba.
MAT.14.34	Enek’iy’olekaka, baosema en’onyanga bona Ngeneseleta. 
MAT.14.35	Ko eneki bato ban’onyang’oho oeyak’ende, baotoma yoi ena bicimo bihitu bin’oli l’iyo; ko bamoyela bato bahatu banayaaki la nkangi; 
MAT.14.36	ko bamoonda af’iyo etelo lacina basuke boseleka bon’okoto’onande kei. Ko iyatu banosukaki baikyamaki.
MAT.15.1	Nkwaho Bafalusi l’atengi ban’ekanda banayaki ena Yelusalema baoya eneyali Yesu, iy’ate, 
MAT.15.2	Bakili’ane bafulunganya beeka beneki bankya otocikelaka lanai? Enal’iyo toma bafasonge’akasa. 
MAT.15.3	Ko ende amalokwela, ate, Iy’inoamene, bofulunganya beeka bena Yakomba lacin’ena baoyi’anino banaki bankya lacina nai? 
MAT.15.4	Yakomba amila, ate, Fika bafango’one la nyango ene, ko ende onosaiya bafango yombo nyango, awu nko tu. 
MAT.15.5	Koko ino bila, Mbo, onila bafango’onande yombo nyango enande, ate, Boho bonokoli lacina nkokokamby’ino l’oho bomofama eneyali Yakomba: 
MAT.15.6	kang’afafike bafango la nyango, afana likambo. Yok’oho ino boyaka yoi lina Yakomba lacin’ena baoyi’anino bana bankya. 
MAT.15.7	Ino besimo? Yesaya atendaki nko solosolo ena likambo linino, eneki’nd’oilaka, ate,
MAT.15.8	Bato’ane baolama l’emi l’enyu’eniyo,
MAT.15.8	Ko bampik’emi la nkefu iniyo;
MAT.15.8	Ohonde betem’eniyo bend’osana l’emi.
MAT.15.9	Bankumy’emi nko bototoloto,
MAT.15.9	Eneyalak’iyo balako banayali nko beeka ben’ato kei.
MAT.15.10	Ko eneki’nd’oelelaka bik’ike bon’ato eneyal’ende, amasumola, ate, Bolofa, ko boongya linonganya: 
MAT.15.11	boto afehyama l’oho bonotua en’onyua: boho bonofola en’onyua, boho behy’oto. 
MAT.15.12	Nkwaho bakili’anande baoy’oyosumola, iy’ate, Eya nde Bafalusi bamok’owe lacin’ena baoyi’ane banak’iy’ookaka? 
MAT.15.13	Koko ende aokutola, ate, Bote l’ote bonotafusa Bafango’onami onoyali ena loola bongoluolama. 
MAT.15.14	Bacike, iyo nko balonji banodyak’aiso banalonda bakin’ato banodyak’aiso. Yombo onodyak’aiso alond’okina onodyak’aiso, iy’afe bangokwela lifoku. 
MAT.15.15	Petelo aamba, ate, Otosakitwele ncina ena lisai line. 
MAT.15.16	Yesu ate, Ino nkoho botanonganya nde? 
MAT.15.17	Boteya nde boho bonotua en’onyua bocoa en’otema, ko bofodyama ena lifoku? 
MAT.15.18	Koko baoyi bahatu banafola en’onyua baoya nk’en’otema, ko baho baehya boto. 
MAT.15.19	Lacina biango bin’owe, la njaka en’ato, la mposa ina bakele, la mposa ina basamba, la liya, la beloko bena mpoci, la besao: baoyi’ane baofola nk’en’otema; 
MAT.15.20	baoyi banehya boto nd’aho; ohonde, kang’oto ala toma kum’atasonga bakasa, yoi liho lifehy’oto.
MAT.15.21	Ko Yesu aumaki meho, ko acoaki en’onyanga bona Tula la Sidona. 
MAT.15.22	Ko lenda, boyoto’omoi, ise Kanana, aoya en’ili’oho, aololua, ate, Nkolo, Bon’ona Dawidi, onjokamel’isei; bon’onami on’oyoto aen’ino mene la demona. 
MAT.15.23	Koko ende atokutwela yoi limoko tu. Ko bakili’anande baoya, bamoonda, iy’ate, Oitanya: ayatokil’iso la ndolua. 
MAT.15.24	Koko ende aila, ate, Emi ntomamaki nk’eneyali mpate ina bondongo bona Yisalaele ineyungaki kei. 
MAT.15.25	Koko amoosamela, ate, Nkolo, onkambya. 
MAT.15.26	Koko Yesu ate, Bana bafakumolama toko lacin’eho toho tofuselame tombwambwa. 
MAT.15.27	Ate, Solosolo, Nkolo, ohonde tombwambwa tola mpumbwu ineyakwa ena mesa ena nyangetuke eniyo. 
MAT.15.28	Yesu amokutwela, ate, Boyoto, imeedyo ine iseki’okolo: yoi linalang’e yilame eneyal’e. Ko bon’onande aikyamaki nk’ena heure eho.
MAT.15.29	Ko eneki Yesu oumaka meho, aoya ena mbolimboli la lose lona Ngalilaya; ailela ena lingonji, ko aokisase meho. 
MAT.15.30	Ko bik’ike bon’ato baoya eneyal’ende, baoya la bitumbe, ko la banodyak’aiso, ko la bekukuluku, ko l’anawisa bilama bimoi, ko l’ato’amoi bike, ko bamaambya en’akaka bana Yesu, ko amaikya. 
MAT.15.31	Ko bato bik’ike baofefa, enek’iy’oenaka bekukuluku bayatende, la banawis’ilama bayaike, la bitumbe bayakende, l’anodyak’aiso bayene; ko baokumya Yakomba ena Yisalaele.
MAT.15.32	Koko Yesu aelelaki bakili’anande eneyal’ende, ko aila, ate, Emi lokamel’ato’ane bik’ike isei, lacin’iyo bayali l’emi beco’esaso, ko bafana toma; ko mpalange njatongole nko njala, batotenya ena mboka. 
MAT.15.33	Bakili’anande bamosumola, iy’ate, Mendo ena sengelenge tongata mampa bike inakolana likinz’ato bik’ike yok’one meya? 
MAT.15.34	Yesu amaufola, ate, Boyali la mampa inga? Iy’ate, Nsambo, la tosese tonatofan’ike. 
MAT.15.35	Ko aosumola bato’aho bik’ike bakisase ena loko; 
MAT.15.36	ko aotamba mampa iho nsambo ko la nse; ko aokanga Yakomba lokango, ko aokesa, ko aofa bakili’anande, ko bakili baofa bato. 
MAT.15.37	Balaki nk’iyatu, ko baokinda; ko baambola bitate binicikalaki tofondo nsambo nko to. 
MAT.15.38	Ko iy’analaki bayaaki mpame nkoto inei ko l’ayato l’anatome. 
MAT.15.39	Ko aotongola bato’aho bik’ike, ko aoyokela en’atu, ko aoyela en’onyanga bona Mangandala.
MAT.16.1	Ko Bafalusi la Basadoke baoya eneyali Yesu lacina baomeke, ko bamoufola lacina aatume ndembi ena loola. 
MAT.16.2	Ko amakutwela, ate, La likolo ino bila, Mbo loi bongoyala nko sengelele lacin’oka loola loyali yoka ngola. 
MAT.16.3	Ko l’okulu in’ate, Bon’in’one mbula engolwa, lacin’oka loola loyali ficifici yok’akila. Ino beya lifokola elongi ena loola; koko bofafokolisa ndembi ina bisike. 
MAT.16.4	Bato ban’eotwelo ene en’owe l’en’akele bayakembe ndembi; koko ndembi efafamaki eneyal’iyo, yengoko ndembi ena Yona kei. Koko amacika, ko aocoa.
MAT.16.5	Eneki bakili olekaka en’ili’ol’ei, baolofela litola mampa. 
MAT.16.6	Yesu amasumola, ate, Bolendaka, ko boongya lilota nyango ena mampa ena Bafalusi la Basadoke. 
MAT.16.7	Bakili baosumolana, iy’ate, Lacin’oka totaya la mampa. 
MAT.16.8	Eneki Yesu ofokolaka baoyi’aho, amasumola, ate, In’anayali l’imeedyo nk’isisali kei, boyatendane lacina enetay’ino la mampa lanai? 
MAT.16.9	Botanonganya nde, ko bofakanedya nde mampa ih’itano iniki bato nkoto itano olaka? ko la botuya bona batungu bana bitate binik’in’oambolaka? 
MAT.16.10	Ko bofakanedya nde mampa iho nsambo iniki bato nkoto inei olaka, ko la botuya bona tofondo tonatok’in’oambolaka? 
MAT.16.11	Ncina eka nai enefanongany’ino noka emi ntatenda l’ino lacin’ena mampa? Boongya lilota nyango ena mampa ena Bafalusi la Basadoke. 
MAT.16.12	Nkwaho baononganya ende atasumol’iyo balote nyango ena mampa mene: balote nko lilako lina Bafalusi la Basadoke.
MAT.16.13	Eneki Yesu oyaka en’onyanga bona Kaisalia ena Filipo, aufola bakili’anande, ate, Bato bantang’emi, Bon’on’oto, nai? 
MAT.16.14	Ko iyo, Mbo, bamoi baila, iy’ate Onde Yoane Bini; bamoi Eliya; bamoi Yelemaya, yomb’omoi ona basumoli. 
MAT.16.15	Ko amaufola, ate, Iy’inoamene: bontang’emi nai? 
MAT.16.16	Simona Petelo amokutwela, ate, Oyali Masiya, Bon’ona Yakomba eneyaike. 
MAT.16.17	Yesu amolokwela, ate, E Simona, bon’ona Yona, osakelama bosako; lacin’oka bonufo la bakila batakotum’e yoi line: onokotumaki liho nko Bafango’onami onoyali ena loola. 
MAT.16.18	Koko lakosumol’e, oyali Petelo; ko nongofaka ekelesia enami ena lufe line; ko nkombo ina Adese ifakoiyaki eho. 
MAT.16.19	Nongokofa nsete ina lifoka lina loola; ko yoi lin’etaketaka linatungy’e ena loko lingotungama ena loola; ko yoi lin’etaketaka linatungol’e ena loko lingotungwa ena loola. 
MAT.16.20	Nkwaho aofekya bakili’anande, batasumolake boto’omoko oka ende ayali Masiya.
MAT.16.21	En’esik’eho Yesu aomatsa lituma bakili’anande ate angocoa ena Yelusalema oyen’ino la baoyi bike eneyali bingambe la nkanga ina toome ko l’atengi ban’ekanda, ko angoyakama, ko en’ina bon’esaso angetwa en’ewedi. 
MAT.16.22	Petelo amotamba, ko aomatsa lifela Yesu, ate, Ef’oho, Nkolo; yoi line lifilamaki eneyal’e. 
MAT.16.23	Koko aohelengwa, ko aosumola Petelo, ate, Eta ena mbus’enami, Satana; ond’ekumbelo eneyal’emi, lacin’oka ofakanele baoyi bana Yakomba: okanela nko baoyi ban’ato. 
MAT.16.24	Nkwaho Yesu aosumola bakili’anande, ate, Yombo boto alanga ankile, akoli eneyal’ende ayofim’endamene, ko aambole ekulusu enande, ko ankile. 
MAT.16.25	Lacina boto l’oto onolanga amonya liiko lonande, angungya loho; koko boto l’oto onungya liiko lonande lacin’enami angosungya loho. 
MAT.16.26	Yomb’oto atamba lituka lina loko lohalotu, koko ayoungy’endamene, nkita en’at’ende eka nai? Boto aenganya liiko lonande la nai? 
MAT.16.27	Lacina Bon’on’oto angoya la bikima binande ena bokoka bon’afango’onande; ko en’esik’eho angolukola boto l’oto l’oluko bonokoli l’ikambw’inande. 
MAT.16.28	Solosolo, lakosumol’ino, bamoi’aniyo banemali mendo bafenaki bewedi yengoko baena Bon’on’oto aoya ena lifoka linande.
MAT.17.1	Eneki bekol’otoa oetaka, Yesu aotamba Petelo ko la Yakobo la Yoane onotwa l’ende en’ecimo, ko amatola ena lingonji lina litale ena lokuko. 
MAT.17.2	Ko ende aohalingwa bokotu’okina en’oso’oniyo: elongi enande eololoma yoka bosamb’onololoma bina, ko bisenda binande bioyalama telele yoka fololo. 
MAT.17.3	Ko lenda, Mose la Eliya baenya eneyal’iyo, bayesole l’ende. 
MAT.17.4	Koko Petelo aolokwela Yesu, ate, Nkolo, bolotsi lacin’eho toyali mendo: yomb’olanga, bolotsi tofake mendo balombe basaso: limoko line, limoko lina Mose ko limoko lin’Eliya. 
MAT.17.5	Nk’enem’end’otenda, lenda, lilo lina kalikali limakunda; ko lenda, lofoso lookana ena lilo, loila, ate, One nko Bon’onami ona nganji, onombatel’emi enyanga mene; bolofamele. 
MAT.17.6	Eneki bakili ookaka, baokwa ena bilongi biniyo, ko baoka losomo mene. 
MAT.17.7	Ko Yesu aolama l’iyo, amasuka, ate, Bemala, botokake losomo. 
MAT.17.8	Ko enek’iy’oenolaka baiso’aniyo, baten’oto, yengoko Yesu kei.
MAT.17.9	Enem’iy’okita ena lingonji, Yesu amasumola, ate, Botasumolake boto’omoko yoi line, yengoko kuma Bon’on’oto aetwa enek’anawaki. 
MAT.17.10	Koko bakili’anande bamoufola, iy’ate, Batengi ban’ekanda baila, Mbo akoli lacina Eliya ayi en’oso, ncina eka nai? 
MAT.17.11	Yesu amakutwela, ate, Solosolo, akoli lacina Eliya ayi, ko aongya baoyi bahatu; 
MAT.17.12	koko lakosumol’ino, Eliya amosila liya, ko iyo bateeya, koko bailelak’ende nko baoyi banak’iyoamene olangaka. Nk’osamb’oho Bon’on’oto angen’ino l’iyo. 
MAT.17.13	Nkwaho bakili baonongany’oka atangaki nko Yoane Bini.
MAT.17.14	Enek’iy’oyelaka eneyali bik’ike bon’ato, mpame emoi aoy’eneyal’ende, ayune baongo en’oso’onande, ate, 
MAT.17.15	Nkolo, okamela bon’onami ona mpame isei; lacin’ende aen’ino mene l’osinga; ma-ma akwela nkoi, ko mama akwela lose; 
MAT.17.16	lomoyedyaka eneyali bakili’ane, koko iyo batiikyisa. 
MAT.17.17	Yesu aokutola, ate, Eotwelo enefan’imeedyo l’ena lopoko! nongokinda l’ino bolingolingo boya? Nkokong’ino bolingolingo boya? Boyaka l’ende eneyal’emi. 
MAT.17.18	Ko Yesu aofela demona lofeli; ko aofola eneyali ende, ko bonome aikaki nk’ena heure eho. 
MAT.17.19	Bakili baoya eneyali Yesu ena lokuko, ko bamufola, Mbo iso totofodyisa lacina nai? 
MAT.17.20	Yesu amasumola, ate, Lacina enefan’ino imeedyo; lacin’emi lakosumol’ino, solosolo, yomb’ino boyali l’imeedyo, kang’iho ikoli la boona bona sinapi kei, tumbe bongosumola lingonji line, Uma mendo, coaka mei; ko linguma. Efaataki ekambwa enefakambis’ino. 
MAT.17.21	(Koko demona en’okotu’one efafole yengoko la boondo ko la nkila ena toma.) 
MAT.17.22	Ko enek’iy’oyalaka ena Ngalilaya, Yesu amasumola, ate, Bon’on’oto angolekyama en’akasa ban’ato; 
MAT.17.23	ko bangoyak’ende, ko en’ina bon’esaso angetwa en’ewedi. Ko iyo baokaki lokeseli mene.
MAT.17.24	Enek’iy’oyelaka ena Kapalanauma, basusanyi bana mpuci ena tempelo baoy’eneyali Petelo, Mbo, bolaki’onino afafute mpuci ena tempelo? 
MAT.17.25	Ate, Afuta. Ko eneki’nd’otuaka en’otumba, kum’ataat’etelo otenda, Yesu amoufola, ate, Simona, bafoka bana loko batambeela mpuci yombo lombande eneka nai? yombo eneka bana baniyoamene, yombo enek’efenda? Na kanel’e? 
MAT.17.26	Eneki Petelo oilaka, ate, Enek’efenda, Yesu amosumola, ate, Yok’oho bana mene bafafute. 
MAT.17.27	Ohonde, lacina totokumb’iyo, ombocoa, fusa ndofanyi ena lose, tamba nse enengund’e en’oso; ko enengi omumola bonyua bona nse ongosungya sekele emoko; tamb’eho, ko af’iyo lacin’enami l’ene.
MAT.18.1	En’esik’eho bakili baoy’eneyali Yesu, iy’ate, Onoleki ena lifoka lina loola oka nai? 
MAT.18.2	Ko Yesu aelela bonome eneyal’ende, ko ameemadya ena ntoto eniyo, 
MAT.18.3	ko aila, ate, Solosolo, lakosumol’ino, yomb’ino bofayosume en’aoyi’owe, ko bofayalame yoka bosamb’onoyali banatome, bofatuaki ena lifoka lina loola tu.
MAT.18.4	Lacin’eho, boto l’oto onoyofim’endamene yok’onome’one, ende aleki ena lifoka lina loola. 
MAT.18.5	Boto l’oto onotamb’onome yok’one ena lina linami, antamb’emamene.
MAT.18.6	Koko yomb’oto akumb’omoi ona bane ban’asali’asali bananjimedy’emi, bolotsi eneyal’ende bakakele lufe ena nkingo enande, nko lufe lina likolo linaminyaminy’iyo basongu, ko baofuse ena lingunda lina lose.
MAT.18.7	Bino eneyali bato bana loko lacin’ena bikumbelo! Bikumbelo bingoya solosolo; koko bino eneyali boto’oho onoyedya biho. 
MAT.18.8	Lacin’eho, yombo likasa line, yombo likaka line, yokokumba, kesa liho, ko oka eneyal’e nko mboka: eleki bolotsi eneyal’e lacina otua ena liiko la lianda yombo l’etumbe, efa lacina ookame ena nkoi inifalime l’akas’afe yombo l’akak’afe. 
MAT.18.9	Ko yombo liso line yokokumba, tokola liho, ko oka eneyal’e mboka: eleki bolotsi eneyal’e lacina otua ena liiko la liso limoko, efa lacina ookame ena nkoi ina Ngena l’aiso bah’afe. 
MAT.18.10	Boongya lilenda, botongotembola omoi ona bane ban’asali’asali; lacin’emi lakosumol’ino, bikima biniyo bina loola baeneela elongi ena Bafango’onami onoyali ena loola. 
MAT.18.11	(Lacina Bon’on’oto ayaki oyikya onungaki.) 
MAT.18.12	Na kanel’ino? yomb’oto ayali la mpate bokama, ko emoi eunga, afacike mpate ntuk’ibwa la mpate ibwa, ko aocoa en’angonji oyofona mpate enokungaka? 
MAT.18.13	Ko yombo asungy’eho, solosolo, lakosumol’ino, ekiko enok’ende lacin’ena mpate enekungaki eleki ekiko en’ok’ende lacin’ena mpate ntuk’ibwa la mpate ibwa initakunga. 
MAT.18.14	Nk’osamb’oho, Bafango’onino onoyali ena loola afalange omoko ona bane ban’asali’asali aehyame.
MAT.18.15	Yombo efili ene akilel’e yoi lin’owe, coaka oyolokwele yoi linande lin’owe, e l’ende kei; yombo akolofamela omolata efili ene. 
MAT.18.16	Koko yomb’afakolofe, tola l’e boto’omoi, yomb’ato’afe, lacina baoyi bahatu bakodyame l’enyua bena temoins ife yomb’isaso. 
MAT.18.17	Ko yomb’afalof’iyo, sumola baise ekelesia; ko yombo afalofe baise ekelesia nkoho, bokanele yoka boto onofeya Yakomba ko yok’osusanyi bona mpuci. 
MAT.18.18	Solosolo, lakosumol’ino, baoyi l’aoyi banatungy’ino ena loko bangotungyama ena loola; ko baoyi l’aoyi banatungol’ino ena loko bangotungwa ena loola. 
MAT.18.19	Lakina, lakosumol’ino, yombo bamoi’anino bafe baambana ena loko lacin’ena yoi litutuma linaling’iy’oufola, yoi liho lingilama eneyal’iyo la Bafango’onami onoyali ena loola. 
MAT.18.20	Lacin’oka enasolongana bato’afe yomb’asaso ena lina linami, emi njali nko meho ntoto eniyo.
MAT.18.21	Nkwaho Petelo aoy’eneyal’ende, ate, Nkolo, nk’efili anjilel’emi yoi lin’owe, emi njotungole betungola benga? Yombo betungola nsambo? 
MAT.18.22	Yesu amosumola, ate, Mpakiil’oka ongosimba ena betungola nsambo: yengoko betungola ntuku nsambo ina nsambo. 
MAT.18.23	Lacin’eho, lifoka lina loola yakolana l’oto’omoi, lifoka lina roi, onilaki ate aale besilo bena baombo’anande. 
MAT.18.24	Ko eneki’nd’omatsaka yala beho, baoya eneyal’ende la boombo’omoi onoyaaki l’osilo bona batalento nkese. 
MAT.18.25	Koko enetaat’ende bosolo lacina akadya bosilo, nyangetuke enande ailaki, ate akafame, l’ende l’ooli l’ana ko la toma tohatotu tonatoki’nd’oataka, ko bakadya bosilo. 
MAT.18.26	Lacin’eho, boombo’oho amoosamela, ko amoonda, ate, Nkolo, ondedy’imbwu, ko nongokadya bosilo kalikali. 
MAT.18.27	Nyangetuke ena boombo’oho amookamel’isei, amotungola, ko amiikya en’osilo’onande. 
MAT.18.28	Koko boombo’oho aofola, ko aosungya boombo’omoi onoyaaki l’osilo eneyal’ende deniers bokama. Ko amounda, ko asokokom’ende ena nkingo, Mbo, kadya bosilo en’atenyi’anami l’e. 
MAT.18.29	Boombo’oho aosama en’akak’anande, ko amoonda, ate, Ondedy’imbwu, ko nongokadya bosilo kalikali. 
MAT.18.30	Koko ende atalanga; aocoa, ko amofusa en’otumba bon’enyolo, yengoko akadya bosilo. 
MAT.18.31	Eneki baombo’amoi oenaka baoyi’aho banilamaka, iyo baoka lokeseli mene; ko baoy’osumola nyangetuke eniyo baoyi bahatu banilamaka. 
MAT.18.32	Nkwaho nyangetuke ameelela, amosumola, Mbo e boombo’on’owe! nkotungolaki en’osil’oho bohotu, lacin’oka ombondaki: 
MAT.18.33	iya, ncina enetookamel’e boombo’omoi isei, yok’onoki’m’okookamelak’e isei, eka nai? 
MAT.18.34	Ko nyangetuke enande aolemwa l’olema mene, ko amolekya eneyali basisodyi, yengoko akadya bosilo bohotu nko kali. 
MAT.18.35	Ko Bafango’onami onoyali ena loola angokilel’ino nko yok’oho, yomb’ino bofikyane boto l’oto efili enande l’otema bohotu.
MAT.19.1	Eneki Yesu okadyaka baoyi’ane, aumaki ena Ngalilaya, ko aoya en’onyanga bona Yudea, nk’en’etenyi eho eneyali en’ili bona Yoladane. 
MAT.19.2	Ko bik’ike bon’ato bamokila, ko amaikya meho.
MAT.19.3	Koko Bafalusi baoy’eneyal’ende, bamomeka la longo, iy’ate, Yomb’oto ayaka liala en’atenyi’anande l’ooli’onande lacin’en’akambo ban’etaketaka, asondola nde beeka? 
MAT.19.4	Ko amakutwela, ate, Ino botaanda nde, ende onanunolaki ena limatsako, anunolaki mpame l’oyoto; 
MAT.19.5	ko ailaki, ate, La ncin’ene, boto angocik’afango la nyango enande, ko angambana l’ooli’onande; ko iy’afe bangoyala nko yonge limoko? 
MAT.19.6	Iyo bafayali lakina bafe: bayali nko yonge limoko kei. Lacin’eho, baho banaki Yakomba oambanyaka, boto ataambolake. 
MAT.19.7	Koko iyo bamosumola, Mbo Mose ailaki ate boyoto afame bokanda bona njaka ena liala ko aumolame, ncina eka nai? 
MAT.19.8	Amasumola, ate, Mose aimedyaki bumole baali’anino nko lacin’ena bocilingitano bon’etem’enino: ena limatsako etayala yok’oho. 
MAT.19.9	Koko emi lakosumol’ino, boto l’oto onumola booli’onande, kuma booli ataata likambo lina likele, ko aosong’okina, endamene aotata likele; ko boto onotamb’oyoto’oho onoki’nd’oumolaka, aotata likele nkoho. 
MAT.19.10	Bakili’anande bamosumola, iy’ate, Yombo bokotua bonakolana la mpame l’ooli’onande boyali yok’osamb’oho, bolotsi bafasongane ena liala. 
MAT.19.11	Koko amalokwela, ate, Bato bahatu bafakolana litambisa yoi line, yengoko iyo banaki yoi line ofamaka. 
MAT.19.12	Lacina baunuko bamoi bayali banotwaki yok’oho en’etema bena nyango iniyo; ko bamoi bayali banaki bato oilaka baunuko; ko bamoi bayali banayoilak’iyoamene baunuko lacin’ena lifoka lina loola. Onokolana litambisa yoi line, atambake liho.
MAT.19.13	Nkwaho baoyelaki banatome lacin’eho atadya bakasa banande eneyal’iyo ko aonde; koko bakili bamasimba. 
MAT.19.14	Koko Yesu aila, ate, Bacike, banatome bayi eneyal’emi, botasimbake; lacin’oka baise lifoka lina loola bayali yok’osamb’onoyal’iyo. 
MAT.19.15	Ko aotadya bakas’anande eneyal’iyo, ko auma meho. 
MAT.19.16	Ko lenda, boto’omoi aoy’eneyal’ende, ate, Bolaki on’olotsi, ekambwa en’olotsi enengi’m’okamba lacina mbate liiko lonelofakale eka nai? 
MAT.19.17	Yesu amosumola, ate, Ontang’emi bolotsi lacina nai? Onoyali bolotsi nk’omoko kei, nko Yakomba. Yomb’olanga otua ena liiko, monya basangya. 
MAT.19.18	Ate, Basangya baya? Yesu ate, Tayakake’oto; Tatatake likele; Tiyake; Tafotake boto; 
MAT.19.19	Fik’afango’one l’oyango’one; ko Ok’onoli l’e nganji yoka bosamb’onayook’e eamene nganji. 
MAT.19.20	Bofeng’oho amosumola, ate, Momonya baoyi’ane bahatu nko l’olenge’onami: yoi limoi lin’ind’emi lika nai? 
MAT.19.21	Yesu amosumola, ate, Yomb’olanga okolane nko nkolana, coak’otekya toma tonatoat’e, ko faka bato beinda, ko ongata lituka ena loola; ko yaka, onkile. 
MAT.19.22	Eneki bofenga ookaka yoi liho auma la lokeseli, lacin’oka aataki lituka mene lina toma.
MAT.19.23	Koko Yesu aosumola bakili’anande, ate, Solosolo, lakosumol’ino, etuelo enatua ntuki ena toma ena lifoka lina loola eyali nko locili. 
MAT.19.24	Ko lakina lakosumol’ino, la ngamela ntianya bokole bona ntonga, la ntuki ntuaka ena lifoka lina Yakomba, ekambwa eneleki locili nk’etuelo ena ntuki. 
MAT.19.25	Eneki bakili ookaka yoi liho, baofefa mpefa mene, Mbo, onikyamisa oka nai? 
MAT.19.26	Koko Yesu amalenda ta, ko amasumola, ate, Yoi line lifilamisa l’ato; koko baoyi bahatu bailamisa la Yakomba. 
MAT.19.27	Nkwaho Petelo amolokwela, ate, Lenda, iso tocikaki bikambwa bihitu ko tokokilaki. Iso tongata linga nai? 
MAT.19.28	Yesu amasumola, ate, Solosolo, lakosumol’ino, en’enunwelo ena mbusa, enengi Bon’on’oto okisase ena leko ina bokok’onande, ino nkoho banankilaki bongokisase ena toeko tona bafoka jo la tofe, ko bongotend’akambo bana beloi bena Ba-Yisalaele jo l’efe. 
MAT.19.29	Ko boto l’oto onocikaki yombo betumba, yombo batoolo, yombo bakune, yombo bambangela, yombo bafango, yomb’oyango, yombo booli, yombo bana, yomb’asala, lacin’ena lina linami, angotamba yok’okam’okama, ko angosangota liiko lonelofakale. 
MAT.19.30	Koko bamoi bike banayali en’oso bangoyala en’otungu, ko banayali en’otungu bangoyala en’oso.
MAT.20.1	Lacina lifoka lina loola liyali yoka bosamb’onoyali boto’omoi, mene’otumba onofolaki l’okulu oyelela basali lacina basale ena lisala linande lina bekoli bena vina. 
MAT.20.2	Ko eneki’nd’oimedyaka lacina afe basali bina l’ina denier emoko, amatoma ena lisala linande lina bekoli bena vina. 
MAT.20.3	Ko yok’en’esike ena neuf heures aofola, ko aena bato’amoi bayemale en’edye en’esombe, efan’osala; 
MAT.20.4	ko amasumola, ate, Ino nkoho, bocoaka ena lisala, ko nongokof’ino mpuci inakolana. 
MAT.20.5	Ko baocoa. Ko lakina aofola en’esike ena midi, l’ena trois heures, ko aila yok’osamb’oho. 
MAT.20.6	Ko yok’esike ena cinq heures aofola lakina, ko aosungya bato’amoi baemali; ko amalokwela, ate, Ino bomemala mendo bina tu, efan’osala, lacina nai? 
MAT.20.7	Iy’ate, Efana nko l’oto onoteelela en’osala. Amasumola, Mbo, ino nkoho bocoaka ena lisala lin’ekoli bena vina. 
MAT.20.8	Eneki likolo oyelaka, nyangetuke ena lisala aosumola kapita enande, ate, Elela basali, ko oafute mpuci iniyo; matsa l’oloi bona mbusa yengoko osimba l’iy’an’oso. 
MAT.20.9	Ko enek’iy’anelelamaki ena cinq heures oyaka, baotamba boto l’oto denier emoko. 
MAT.20.10	Koko eneki basali ban’oso oyaka, baokanel’oka bangemba mpuci inileki. Koko iyo nkoho baemba boto l’oto nko denier emoko. 
MAT.20.11	Koko enek’iy’otambaka boto’omoko denier emoko yok’oho, baoningelaningela mene’otumba, 
MAT.20.12	Mbo bato’ane bana mbusa baosalaka heure nk’emoko kei, koko iso tosalaka bina tu, toyene bino l’ane mene; ko omotokody’iso l’iyo nko kocu. 
MAT.20.13	Koko aokutwel’omoi’oniyo, ate, Mango, ntakilel’e bowe; otimedya nde lacina otamba denier emoko? 
MAT.20.14	Ambola eho ene, ko ombocoa; lalanga njofe boto’one ona mbusa yoka bosamb’onakof’emi. 
MAT.20.15	Mpile nde bokotua bonalang’emamene la toma tonamamene? Liso line liyali nde bowe lacin’oka emi njali bolotsi?
MAT.20.16	Lacin’eho, ban’otungu bangoyala en’oso, ko ban’oso bangoyala ena mbusa. 
MAT.20.17	Enema Yesu ocu ena Yelusalema, aotola bakili jo l’afe ena lokuko, ko amasumola eneyacu iyo ena mboka, ate, 
MAT.20.18	Lenda, toyacu ena Yelusalema; ko Bon’on’oto angolekyama eneyali nkanga ina toome ko l’eneyali batengi ban’ekanda. Ko iyo bangakol’ende likambo lin’ewedi lacina awu; 
MAT.20.19	ko bangolekya eneyali Befenda lacina baosisedya, ko baofome lofomi, ko lacina baande en’ekulusu; ko en’ina bon’esaso angetwa en’ewedi.
MAT.20.20	Koko nyango ena ban’ana Zebedayo bana mpame aoya la ban’anande, amoosamela, ko amoufola yoi. 
MAT.20.21	Ko Yesu amoufola, ate, Na lang’e? Ende ate, Ila ban’ane banami bafe bakisase, omoi en’ili bona likasa line y’ome ko okina en’ili bona likasa line y’ooli ena lifoka line. 
MAT.20.22	Koko Yesu aokutola, ate, Ino bofeya yoi linufol’ino. Ino bomelisa nde nkofo enengi m’omela? Ko binamisa nde l’inamelo eninam’emi? Iy’ate, Tinya nde. 
MAT.20.23	Ko amasumola, ate, Bongomela nkofo enami, solosolo; ko bonginama l’inamelo en’inam’emi; ohonde ekisel’ase en’ili bona likasa linami y’ome l’en’ili bona likasa linami y’ooli ef’enami lacina njofe boto: eho engofama eneyal’iyo banaki Bafango’onami okoedyak’eho. 
MAT.20.24	Eneki bakili’amoi jo ookaka baoyi’ane, baok’owe lacin’eniyo’afe. 
MAT.20.25	Ko Yesu amaelela eneyal’ende, ko aila, ate, Ino bey’oka bafoka bana Befenda baotumanya bato’aniyo; ko banaleki la lifoka bamatomeela ntomo. 
MAT.20.26	Koko eneyal’ino efayalamaki yok’oho; koko onongolanga ayale en’oso’onino, akoli eneyal’ende ayalame bosali’onino; 
MAT.20.27	ko onongolanga ayale boto’on’oso eneyal’ino, ayalamake boombo’onino; 
MAT.20.28	yoka bosamb’onoyali Bon’on’oto: ataya lacina bato baosaele: ayaki oyosaela bato, ko lacina alekya liiko lonande mbiko lacin’ena bato bike.
MAT.20.29	Eneki’nd’ocikaka Yeliko, bik’ike bon’ato bamokila. 
MAT.20.30	Ko lenda, bato’afe banodyak’aiso baokisase en’okenge bona mboka; ko enek’iy’ookak’oka Yesu ayete, baololomwa, Mbo Nkolo, bon’ona Dawidi, otookamel’isei. 
MAT.20.31	Ko bamoi ban’ato bike bamafekya lacina bambya lofoso, ohonde baokusalilolua ndolua mene. Nkolo, bon’ona Dawidi otookamel’isei. 
MAT.20.32	Yesu aemala, ko amaelela, ate, Yoi linalang’ino nkilel’ino lika nai? 
MAT.20.33	Bamosumola, Mbo Nkolo, tolanga baiso’aniso balifwa. 
MAT.20.34	Ko Yesu amaokamel’isei, ko aosuka baiso’aniyo la likasa. Isasanga baena, ko bamokila.
MAT.21.1	Enek’iy’oolamaka la Yelusalema, ko baoyela ena Betefange, ena lingonji lina Bilaya, Yesu aotoma bakili bafe, 
MAT.21.2	amasumola, ate, Bocoaka en’onyanga en’ili’onyi; ko isasanga bongosungya mpunda etungi meho, ko l’on’ona mpunda; batungole, ko bonjele iho. 
MAT.21.3	Nk’en’oka boto atenda l’ino, bosumole, Mbo Nkolo alanga mpunda ine, ko angatoma isasanga. 
MAT.21.4	Yoi line yilamaki lacina yoi linaliki bosumoli otendaka yilame, ate,
MAT.21.5	Bosumola bon’ona Ziona on’oyoto,
MAT.21.5	Lenda, lifoka line lina roi aoy’eneyal’e;
MAT.21.5	Ayali l’ongompolu, ko aotalama ena mpunda,
MAT.21.5	Nko bon’ona mpunda.
MAT.21.6	Ko bakili baocoa, ko baila yok’onoki Yesu oatomaka; 
MAT.21.7	baoya la mpunda ko l’ona, ko baotanda bisenda biniyo ena mpunda; ko aotalama ena mpunda. 
MAT.21.8	Ko bik’ike bon’ato baotanda bisenda biniyo ena mboka; ko bamoi baokesa bitange bin’ete, ko baotanda biho ena mboka. 
MAT.21.9	Ko bato’aho bik’ike banetaki en’oso l’iy’anokilaki ena mbusa, baololomwa iy’ate, Hosana eneyali Bon’ona Dawidi: ende onoyayi ena lina lina Yawe aosakelama bosako. Hosana ena liko linalileki! 
MAT.21.10	Eneki Yesu otuaka ena Yelusalema, bonyanga bohotu bolila nko ndila, Mbo boto’one nai? 
MAT.21.11	Bato’aho bik’ike baila, iy’ate, One nko Yesu, bosumoli, ona Nazaleta ena Ngalilaya.
MAT.21.12	Ko Yesu aotua ena botumba bona Yakomba, ko aofodya iyatu banatekyaki toma l’anasombaki toma en’otumb’oho, ko aokukumya mesa iniyo banengisolaki francs, ko la nkici iniyo banatekyaki bikoso. 
MAT.21.13	Ko amasumola, ate, Yoi limotengama, Botumb’onami bongotangama botumba bon’oondo; koko ino bomil’oho nk’esusanelo ena baiya. 
MAT.21.14	Ko bato banodyak’aiso la bitumbe baoya eneyal’ende en’otumba bona Yakomba; ko amaikya. 
MAT.21.15	Koko eneki nkanga ina toome l’atengi ban’ekanda oenaka bikambwa bina mpefa biniki’nd’okambaka, ko l’anatome bayalolomwa en’otumba bona Yakomba, iy’ate, Hosana eneyali Bon’ona Dawidi, iyo baolemwa l’olema mene; 
MAT.21.16	ko bamosumola, iy’ate, Oka nde baoyi banatenda bane? Ko Yesu amasumola, ate, O; ino botaanda nde, Omolongya lokumo nk’ena benyua ben’anatome la bikeke? 
MAT.21.17	Ko amacika, ko aofola en’onyanga, ko aocoa ena Betania oyetama meho.
MAT.21.18	Ko l’okulu, enem’end’utaka en’onyanga, aoka njala. 
MAT.21.19	Ko eneki’nd’oenaka bote bona liteli en’okenge bona mboka, aolama l’oho; koko atasungy’iyema, yengoko nkase kei; ko aosumola bote’oho, ate, Bisike bihitu ofotaki bemamo lakina tu! Ko isasanga bote’oho bona liteli bonyelala. 
MAT.21.20	Koko eneki bakili oenaka yoi liho, baokaimwa, Mbo, bote’ona liteli bomonyelala isasanga bosamb’oya? 
MAT.21.21	Yesu amalokwela, ate, Solosolo, lakosumol’ino, yomb’ino boyali l’imeedyo, ko bofakandakanda, bofilaki yoi line lineyilama l’ote bona liteli kei: nde, yombo bosumola lingonji line, Oyoambole ko oyofuse ena lose l’okwa, yoi liho lingilama. 
MAT.21.22	Ko baoyi bahatu banufol’ino en’oondo l’imeedyo, bongotamba baho.
MAT.21.23	Yesu aotua en’otumba bona Yakomba; ko enem’end’olaka bato, nkanga ina toome la bingambe bin’ato baoy’eneyal’ende, iy’ate, Oila baoyi’ane la lifoka lina nai? Onokofaki lifoka line oka nai? 
MAT.21.24	Yesu amakutwela, ate, Emi nkoho nongokufol’ino yoi limoko; yombo bonsumol’emi yoi liho, emi nongokosumol’ino lifoka linakamb’emi baoyi’ane: 
MAT.21.25	Noka, inelo eneki Yoane oinak’ato, eoya meya? yombo ena loola, yombo eneyali bato? Ko iyo baokandakanda, iy’ate, Yombo tila, Ena loola, angotosumola, ate, Ino botiimedya lacina nai? 
MAT.21.26	Ko yombo tila, Eneyali bato, toanga bato, lacina bato bahatu baotanga Yoane nko bosumoli. 
MAT.21.27	Ko baokutwela Yesu, Mbo tofeya. Koko ende amasumola, ate, Ko emi nkoho mpakosumol’ino lifoka linakamb’emi baoyi’ane. 
MAT.21.28	Koko nakanel’ino? Boto’omoi ayaaki l’an’afe; ko aoya eneyali bon’ona ngolo, ate, Bona, coaka bosala bon’in’one ena lisala linami lin’ekoli bena vina. 
MAT.21.29	Aokutola, ate, Mpalange; koko ena mbusa aoyokanya, ko aocoa. 
MAT.21.30	Ko aoya eneyali bon’ona mbusa, ko amosumola nk’osamb’oho. Ende aokutola, ate, Locoa, nyangetuke; koko atacoa. 
MAT.21.31	L’iy’afe, onilaki yoi linaliki bafango olangaka oka nai? Iy’ate, Ona ngolo. Yesu amasumola, ate, Solosolo, lakosumol’ino, basusanyi bana mpuci l’ato bana lisamba batua ena lifoka lina Yakomba en’oso’onino. 
MAT.21.32	Lacina Yoane ayaki eneyal’ino la mboka ena mbongi, ko ino botimedy’ende; koko basusanyi bana mpuci l’ato bana lisamba baimedyak’ende; ko ino, kanga benaki yoi liho, botayokanya ena mbusa lacina bimedy’ende.
MAT.21.33	Bolofa lisai limoi: Boto’omoi, mene’otumba, aofusa lisala lin’ekoli bena vina, ko aosambanya liho la bete yoka bokako, ko aocima lifoku lin’etokelo en’emamo, ko aofak’otumba bon’otali; ko aosombya lisala liho eneyali batombanyi, ko aocoa bonyang’okina. 
MAT.21.34	Eneki esike en’emamo oyelaka, aotoma baombo’anande eneyali batombanyi lacina batambe bemamo bena lisala. 
MAT.21.35	Koko batombanyi baunda baombo’anande, baofom’omoi lofomi, baoyak’omoi tutu, ko baofusel’omoi baufe. 
MAT.21.36	Lakina aotoma baombo’amoi banaleki banaki’oso bike; ko bamailel’iyo nk’osamb’oho. 
MAT.21.37	Ko ena mbusa mene amatomela bon’onande, ate, Bangofika bon’onami. 
MAT.21.38	Koko eneki batombanyi oenaka bona, baotenda l’iyoamene, Mbo one nko bosangoli; mbo toyake, totambe lisango linande. 
MAT.21.39	Ko bamounda, ko bamofodya ena lisala lin’ekoli bena vina, ko bamoyaka tutu. 
MAT.21.40	Enengi mene lisala lina bekoli bena vina oya linga, angil’oya l’atombanyi’aho? 
MAT.21.41	Bamosumola, iy’ate, Bato’aho ban’owe, angaehya l’eehedyo en’owe mene; ko angosombya lisala lin’ekoli bena vina eneyali batombanyi bamoi banangofa bemamo ena bisike bin’emamo. 
MAT.21.42	Yesu amalokwela, ate, Ino botaanda nde en’ekanda bena Yakomba,
MAT.21.42	Lufe linaliki bafaki okilaka,
MAT.21.42	Liho limoyalama lin’oso ena likoka;
MAT.21.42	Yoi line limoya nk’eneyali Yawe,
MAT.21.42	Ko linde mpefa en’aiso’aniso?
MAT.21.43	Lacin’eho, lakosumol’ino, bongokumolama lifoka lina Yakomba, ko liho lingofama eneyali bonyang’omoi bon’ot’emamo bena lifoka liho. 
MAT.21.44	Boto onokwela lufe line angomunyama; ohonde boto onongi lufe line okwela, liho lingominyaminy’ende yokalofucifuci. 
MAT.21.45	Eneki nkanga ina toome la Bafalusi ookaka basai banande, baeyaki’oka aotenda lacin’eniyo. 
MAT.21.46	Ko bafonaki etelo oyuunda, koko baangaki bato, lacin’oka bato baotangaki nko bosumoli.
MAT.22.1	Ko aotenda, amasumola lakina l’asai, ate, 
MAT.22.2	Lifoka lina loola yakolana la lifoka limoi onofumbak’elambedya ena nsongana lacin’ena bon’onande ona mpame; 
MAT.22.3	ko aotoma baombo’anande oyelela iy’an’elelamaki en’elambedya ena nsongana; koko iyo batalanga liya. 
MAT.22.4	Lakina aotoma baombo’amoi, ate, Bosumol’iy’an’elelamaka, Lenda, mokodya elambedya enami, ngombo inami la nyama inami iney’itamo imoyakama, toma tohatotu tomokolana: boyaka en’elambedya ena nsongana. 
MAT.22.5	Koko baofedya, ko baocoa mboka iniyo; omoi aocoa ena lisala linande, omoi aocoa ena baongwa banateky’ende; 
MAT.22.6	ko ban’amoi baunda baombo’anande, ko bamaenya bino, ko bamayaka tutu. 
MAT.22.7	Ko eneki lifoka ookaka, aolemwa, ko aotoma soldats inande, ko aotenyatenya bayaki’aho ban’ato, ko aotumba bonyang’oniyo la nkoi. 
MAT.22.8	Koko aosumola baombo’anande, ate, Elambedya ena nsongana emokolana, koko iy’an’elelamaki batakolana. 
MAT.22.9	Lacin’eho, bacoaka en’aatano’a mboka, ko belela bato banang’in’osungya bahatu, bayi en’elambedya ena nsongana. 
MAT.22.10	Ko baombo’aho baocoa ena mboka, ko baosolonganya bato bahatu banak’iy’osungyaka, le bato ban’owe le bato ban’olotsi; ko botumba bon’elambedya ena nsongana bolola l’ato ban’elambedya. 
MAT.22.11	Eneki lifoka lina roi otuaka lacina alende bato ban’elambedya, aena boto’omoi meho onotalota bokoto bon’elambedya. 
MAT.22.12	Ko amoufola, ate, Mango, otuaka mendo kum’ofana bokoto bon’elambedya ena nsongana bosamb’oya? Ko ende ataata ekutwelo tu. 
MAT.22.13	Nkwaho lifoka lina roi aosumola basali, ate, Bokakele l’akasa l’akaka, ko bofuse en’ilima en’anza; meho engata nko lilelo lina mposoli la nkenyanya en’aino. 
MAT.22.14	Lacina banelelama band’ike, koko banasonama bafan’ike.
MAT.22.15	Nkwaho Bafalusi baocoa oyang’eango bokotua bonong’iy’oong’ende longo la baoyi’anande. 
MAT.22.16	Ko baotomel’ende bakili’aniyo ko la Ba-Elode, iy’ate, Bolaki, iso tey’oka oyali ona solosolo, ko olak’ato mboka ena Yakomba la solosolo, ko ofakanel’oto tu, lacin’oka ofalende bilongi bin’ato. 
MAT.22.17	Lacin’eho, otosumole, nakanel’e? enafut’iso Kaisala mpuci, yoi liho likoli, yombo lifakoli? 
MAT.22.18	Koko Yesu aofokola bowe’oniyo, ko aila, ate, Ino besimo! bomek’emi lacina nai? 
MAT.22.19	Bontume franc ena mpuci. Ko bamoyela denier emoi. 
MAT.22.20	Ko amaufola, ate, Efoya ene l’etengelo ene ena nai? 
MAT.22.21	Iy’ate, Ena Kaisala. Ko amasumola, ate, Bofaka Kaisala toma tona Kaisala, ko bofaka Yakomba toma tona Yakomba. 
MAT.22.22	Enek’iy’ookaka baoyi’aho baofefa, ko bamocika, ko baocoa mboka iniyo.
MAT.22.23	En’in’oho Basadoke (nk’iy’an’ila, iy’ate efan’eetwelo en’ewedi) baoy’eneyal’ende, ko bamoufola, iy’ate, 
MAT.22.24	Bolaki, Mose ailaki ate yombo boto aowa kum’atot’ona, bakune’onande atambake booli’onande onociki, ko aotele botoolo’onande bana. 
MAT.22.25	Mpame nsambo iyaaki enek’iso, botoolo l’akune. On’oso aosonga booli, ko aowa kum’atot’ona, ko aocikela bakune’onande booli; 
MAT.22.26	nk’osamb’oho l’on’afe, l’on’asaso, l’iyatu nsambo. 
MAT.22.27	Ena mbusa en’iyatu boyoto aowa. 
MAT.22.28	En’eetwelo en’ewedi, angoyala booli’ona nai? lacin’oka iyatu baosongaki. 
MAT.22.29	Koko Yesu amalokwela, ate, Ino bounga nko mbunga, enefey’ino bekanda bena Yakomba, ko bofeya mpamba ena Yakomba. 
MAT.22.30	En’eetwelo lakina en’ewedi, bato bafatambe baali, ko bafatomama liala: bayali yoka bosamb’onoyali bikima bina Yakomba ena loola. 
MAT.22.31	Ko ena likambo lin’eetwelo en’ewedi, ino botaanda nde baoyi banaki Yakomba okosumolak’ino, ate, 
MAT.22.32	Emi njali Yakomba ena Abalayama la Yakomba ena Yisaka ko la Yakomba ena Yakoba? Yakomba afayali Yakomba ena banawaki: ayali nko Yakomba ena banayaike. 
MAT.22.33	Eneki bik’ike bon’ato ooaka yoi liho, baofefa la lilako linande.
MAT.22.34	Koko Bafalusi, enek’iy’ookak’oka Yesu amokoiya Basadoke, iyo baosolongana eneyal’ende. 
MAT.22.35	Ko omoi’oniyo, bosakitoli bona basangya, amomeka la bufo, ate, 
MAT.22.36	Bolaki, lisangya linalileki bahatu lika nai? 
MAT.22.37	Yesu amosumola, ate, Oka Yawe Yakomba ene nganji l’otem’one bohotu, ko l’olimo’one bohotu, ko la lokanyi lone lohalotu: 
MAT.22.38	boeka bon’oso la bonoleki nk’one. 
MAT.22.39	Ko boeka bon’efe bosangi l’oho: Ok’on’oli l’e nganji yoka bosambo bonayook’e eamene nganji. 
MAT.22.40	Licina mene lina basangya bahatu la balako ban’asumoli nko beeka bene befe.
MAT.22.41	Ko eneki Bafalusi osoionganaka, Yesu amaufola, ate, 
MAT.22.42	Nakanel’ino lacin’ena Masiya? Ayali bon’ona nai? Iy’ate, Ona Dawidi. 
MAT.22.43	Amasumola, ate, Noka, Dawidi, enem’end’otenda ena Bolimo, amotanga Nkolo bosamb’oya? ate,
MAT.22.44	Yawe ailaki Nkolo enami,
MAT.22.44	Kisase en’ili bona likasa linami y’ome,
MAT.22.44	Yengoko enengi’m’oila baokyi’owe’ane limbolongo lin’akak’ane.
MAT.22.45	Yombo Dawidi amotanga Nkolo, ayali bon’onande yok’osamb’oya? 
MAT.22.46	Koko etaata boto onomokutwelisa yoi limoko, ko ena mbusa ena bin’oho efana nko le boto onomoufolaka bufo, lacin’oka baangaki.
MAT.23.1	Nkwaho Yesu aotenda l’ato bik’ike ko l’akili’anande, 
MAT.23.2	ate, Batengi ban’ekanda la Bafalusi baokisase ena nkici ena Mose; 
MAT.23.3	lacin’eho, baoyi bahatu banakosumol’iyo, bomonya baho, ko bokamba; ohonde botakambake yoka bosambo bonakamb’iyo bikambwa, lacin’oka iyo batenda koko bafakambe. 
MAT.23.4	Bakakela belito mene beneseki efafo ena ntola, ko batadya beho en’asoko ban’ato, koko iyoamene bafalange lilidya beho nko l’io iniyo imoko. 
MAT.23.5	Iyo bakamb’ikambw’iniyo bihitu nko lacina baenya eneyali bato; baofudya bokolo bona ndembi inalot’iyo ndota, ko baila beseleka ben’ekolo en’ekoto’eniyo; 
MAT.23.6	ko balanga bisanga binileki’olotsi ena bilambedya, ko la nkici inay’oso ena sunagoga; 
MAT.23.7	ko balanga baesame beeso ena bidye bina bisombe, ko balanga baelelame l’ato, Labi, Labi. 
MAT.23.8	Koko ino, botalangake bato bakotang’ino Labi, lacin’oka onoyali Bolaki’onino nk’omoko, nko Masiya, ko inatu boyali bifili. 
MAT.23.9	Ko botatangake boto onoyali ena loko bafango’onino, lacin’oka onoyali Bafango’onino nk’omoko, nk’Ende onoyali ena loola. 
MAT.23.10	Ko botatangamake banyangetuke, lacin’oka onoyali Nyangetuke enino nk’omoko, nko Masiya. 
MAT.23.11	Ende onoleki eneyal’ino angoyala bosali’onino. 
MAT.23.12	Ko onongoyofefa, angokoiyama; koko onongoyofima, ende angiledyama.
MAT.23.13	Bino eneyal’ino, batengi ban’ekanda l’afalusi! Ino besimo! lacin’ino bokombel’ato lifoka lina loola: inoamene bofatua, ko bofeky’iy’anasokotua, batongoyatua. 
MAT.23.14	(Bino eneyal’ino, batengi ban’ekanda l’afalusi, ino besimo! lacin’ino bokumol’ayato beweli betumb’eniyo, ko boonda beondo ben’etali l’okotua bona mpoci; lacin’eho, ino bongokoiyama l’ekwelo ena likambo eneleki.)
MAT.23.15	Bino eneyal’ino batengi ban’ekanda l’afalusi, ino besimo I lacin’ino bolingamela lose l’okwa ko la loko lacina boate bokili’omoko; ko enem’end’oyalama bokili, ino bil’ende bon’ona Ngena onokolek’ino beleka befe.
MAT.23.16	Bino eneyal’ino, balonji banodyak’aiso, banila, in’ate, Yomb’oto ateha l’otumba bona Yakomba, afana likambo; koko nde yomb’oto ateha la wolo bonoyali en’otumba bona Yakomba, eteho enande eciki, akambake. 
MAT.23.17	Ino tolemeleme la banodyak’aiso! la wolo, la botumba bona Yakomba bonekya wolo’oho en’oeka, onoleki oka nai? 
MAT.23.18	Ko ino bila, Mbo, yomb’oto ateha la mesa ena mbeka, afana likambo; koko nde yombo boto ateha la nganji enambi ena mesa eho, eteho enande eciki, akambake. 
MAT.23.19	Ino tolemeleme la banodyak’aiso! la nganji, la mesa enekya nganji eho en’oeka, eneleki eka nai? 
MAT.23.20	Ende onoteha la mesa ena mbeka, aoteha l’eho ko la toma tonatoambi meho tohatotu. 
MAT.23.21	Ko ende onoteha l’otumba bona Yakomba, aoteha l’oho ko la Bomene onotonga meho. 
MAT.23.22	Ko ende onoteha la loola, aoteha la leko ina Yakomba ko la Bomene onokisase meho.
MAT.23.23	Bino eneyal’ino Batengi ban’ekanda l’afalusi, ino besimo! lacin’oka ino bolekya nganji ina minti la anise la kumini, koko bomocika baoyi ban’asangya banaleki, nk’etendelo en’akambo la cilili, ko l’isei, ko l’imeedyo; akoli eneyal’ino bokambeela baoyi’ane, ko botacikake bakina nkoho. 
MAT.23.24	Ino balonji banodyaki baiso, in’anasengola icingocingo, koko bomela ngamela!
MAT.23.25	Bino eneyal’ino, batengi ban’ekanda l’afalusi, ino besimo! lacin’oka ino bosonga mbiolo ena nkofo la salani, koko ena ntundulu baolola l’opomo ko la mposa inifafekyame. 
MAT.23.26	E Bofalusi onody’aiso, en’oso songa ena ntundulu ena nkofo la salani, lacina bayalame soto ena mbiolo nkoho.
MAT.23.27	Bino eneyal’ino, batengi ban’ekanda l’afalusi, ino besimo! lacin’oka ino boyali yoka bekeci bena beduo benokyama mpembe, benenya bokoka mene ena mbiolo, koko ena ntundulu beolola la biuha bin’ato banawaki ko la nsefo ehatu. 
MAT.23.28	Ino nkoho benya eneyali bato yoka bato bana mbongi, koko betem’enino beolola la mpoci la bowe.
MAT.23.29	Bino eneyal’ino, batengi ban’ekanda l’afalusi, ino besimo! lacin’oka bofaka bekeci ben’asumoli ko boongya nketa ina bato bana mbongi nko bokoka, 
MAT.23.30	ko bila, Mbo, yomb’iso tomoyala meho ena bisike biniki bafango’aniso oyalaka, tumbe totaambana l’iyo en’eutsedyo en’akila ban’asumoli. 
MAT.23.31	La baoyi’aho ino bimedya oka inoamene boyali ban’aniy’anayakaki basumoli. 
MAT.23.32	Ino bokokya lelelo lona bafango’anino. 
MAT.23.33	Ino njua! Ino ban’ana nkonga! bongolotisa ekoiyelo ena likambo ena Ngena bosamb’oya? 
MAT.23.34	Lacin’eho, lenda, lakotomel’ino basumoli, ko l’ato ban’omwu, ko l’atengi ban’ekanda. Bongoyaka bamoi’aniyo, ko bongaka bamoi ena bikulusu; bongofoma bamoi’aniyo mpomi ena basunagoga banino, ko bongaitanya en’onyanga l’onyanga; 
MAT.23.35	lacina likambo lina bakila ban’ato bana mbongi bahatu banutsaki ena loko liyele nk’eneyal’ino: matsa l’akila bana Ebele ona mbongi, yengoko bakila bana Zekalaya bon’ona Belekaya, onok’in’oyakaka en’atenyi bana botumba bona Yakomba la mesa ena mbeka. 
MAT.23.36	Solosolo lakosumol’ino, baoyi’ane bahatu bangokwela bato ban’eotwelo ene.
MAT.23.37	Yelusalema, Yelusalema, onoyaka basumoli ko onofusel’iy’anatomama eneyal’e baufe: nsokolanga mama lacina nsusanya ban’ane yoka bosamb’onasusanya nkoko ban’anande en’ase bana bafafu’anande, koko ino botalanga. 
MAT.23.38	Noka, botumb’onino bociki eneyal’ino nko l’olengelenge; 
MAT.23.39	lacin’emi lakosumol’ino, bofanjenaki lakina yengoko eneng’in’oila, Onoyayi ena lina lina Yawe aosakelama bosako.
MAT.24.1	Ko eneki Yesu ofolaka en’otumba bona Yakomba, ko aocoa, bakili’anande baoya oyotuma bifakelo bin’otumba bona Yakomba. 
MAT.24.2	Ko Yesu amalokwela, ate, Bofene bikambwa bine bihitu? Solosolo lakosumol’ino, efana lufe limoko linalingocikala linga likoyi ena liko ya lufe likina linalifafusamaki en’ase.
MAT.24.3	Ko enem’end’okisase ena lingonji lina Bilaya, bakili baoy’eneyal’ende ena lokuko, iy’ate, Otosumole, baoyi’ane bangilama en’esik’eya? ko ndembi en’eyelo ene l’ena nsimbo en’esike eka nai? 
MAT.24.4	Yesu amakutwela, ate, Boongya lilenda, batokokungy’ino; 
MAT.24.5	lacina bato bike bangoya ena lina linami, ko bangila, Mbo emi Masiya; ko bangokungya bato bike. 
MAT.24.6	Ko bongoka besimo ben’ita ko la nkindo in’ita; noka, botakandakandake: ekoli lacina baoyi’ane bailame, koko esimbelo etayele isanga. 
MAT.24.7	Lacina bonyanga bongokana l’onyang’omoi, ko lifoka la lifoka limoi; en’ekala bemoi njoci ina njala ingata ko la bililelo bina loko. 
MAT.24.8	Baoyi’ane bahatu bayali yoka limatsako lin’efafo ena lonwa. 
MAT.24.9	Ko bangokoleky’ino lacina benyame bino, ko bangokoyak’ino; ko benyanga behetu bengokook’ino bowe lacin’ena lina linami. 
MAT.24.10	Ko bamoi bike bangokwa l’ekumbelo, ko bangangelana, ko bangokana bowe. 
MAT.24.11	Ko basumoli bike bana mpoci bangemala, ko bangokungya bato bike. 
MAT.24.12	Ko nganji en’etema ben’ato bike engohola nko ncici, lacin’oka bowe boyasokwa nko nsokwa. 
MAT.24.13	Koko boto onocindelana locinji yengoko nsimbo, ende angikyama. 
MAT.24.14	Ko bosimo’one bona lifoka bongosekodyama ena loko lohalotu yoka ndembi eneyali baise benyanga behetu: ena mbus’eho esimbelo engoya.
MAT.24.15	Lacin’eho, nk’en’oka eehedyo ena nsefo mene eneki Danyele bosumoli otendak’ale yoi aemali en’edye enekyama boeka (ende onanda aongya linonganya ncina), 
MAT.24.16	iy’anayali ena Yudea balotake ena bangonji; 
MAT.24.17	ko ende onoyali ena liko y’otumba atakitake oyumola toma en’otumb’onande; 
MAT.24.18	ko ende onoyali ena lisala atutwake la mbusa otamba bokoto’onande. 
MAT.24.19	Lokeseli lacin’en’iy’anangoyala l’aemi ko la beale banalomy’ana baele en’ina beho. 
MAT.24.20	Boonda lacina elotelo enino etoyala en’esike ena lifia, yomb’en’ina bona Sabata; 
MAT.24.21	lacina bino mene bingenya en’esik’eho, yoka bokotua bonotenya biho ena limatsako lina loko yengoko esik’ene, ko bifenyaki lakina l’okotu’oho tu. 
MAT.24.22	Yombo esik’eho etakokodyama, tumbe efan’oto onika nko tu; ohonde esik’eho engokokodyama lacin’ena banasonama. 
MAT.24.23	Koko yombo boto akosumol’ino Mbo lenda, Masiya end’one, yombo Mbo, end’onyi, botimedyake; 
MAT.24.24	lacina Bamasiya bana mpoci la basumoli bana mpoci bangemala, ko bangotuma bato ndembi in’ikolo ko l’ikambwa bina mpefa; yombo bainya, tumbe basokokungya basonami mene. 
MAT.24.25	Lenda, mokosumol’ino kum’esike etayele. 
MAT.24.26	Lacin’eho, yombo bakosumola, Mbo lenda, ayali ena sengelenge, botacoake; Mbo lenda, ayali ena lolu lona lokuko; botimedyake. 
MAT.24.27	Lacina, yoka bosamb’onoyali lihalihali, yaala en’ili bona Est, ko yenana nk’en’ili bona Ouest; eyelo ena Bon’on’oto engoyala fik’oho. 
MAT.24.28	Enambi ekoke, mponongoli ingosusana nko meho.
MAT.24.29	Koko isasanga ena mbusa ena bino bin’isik’iho, bina bongoyala ficifici, ko ngondo efalolomaki, ko tooto tongokwa ena loola, ko mpamba ina loola ingolidyama; 
MAT.24.30	nkwaho ndembi ena Bon’on’oto engenya ena loola; ko beloi ben’ato behetu bena loko lohalotu bangofoma befwi, ko bangena Bon’on’oto ayayi ena bailo bana loola la mpamba la bokonde mene. 
MAT.24.31	Ko ende angotoma bikima binande la lofoso lona bopate lona lokolo mene; ko iyo bangosusanya basonami banande en’ili bena mpongo ih’inei, l’ena nsimbo ina Toola ih’ife.
MAT.24.32	Koko bolakamaka l’ekolanya ena bote bona liteli: enayalama bitange binande boolu, ko tokasekase tomatsa limela, ino beya esike ena biane eolama. 
MAT.24.33	Nk’osamb’oho, eneng’in’oena baoyi’ane bahatu, bongey’oka ende aolama, ayali nk’en’efolo. 
MAT.24.34	Solosolo, lakosumol’ino, eotwelo ene efumaki yengoko baoyi’ane bahatu bailama. 
MAT.24.35	Loola la loko banguma, koko baoyi’anami bafumaki tu. 
MAT.24.36	Koko ena likambo lina bin’oho la heure eho, efana nko l’oto oneya: la bikima bina loola, la Bona, efan’oneya yengoko Bafango kei. 
MAT.24.37	Eyelo ena Bon’on’oto engoyala yok’esike eneki Noa. 
MAT.24.38	En’esik’eho, en’oso bon’efela, balaki toma, ko bamelaki, ko basonganaki, ko balekyaki bana ena baala, yengoko bina bonoki Noa otalamaka en’atu, 
MAT.24.39	ko iyo bateya, yengoko eneki efela oyaka ko eumolak’iyatu bwo; eyelo ena Bon’on’oto engoyala nkoho. 
MAT.24.40	Bato’afe bangoyala ena lisala: omoi angotolama, ko okina angocikala. 
MAT.24.41	Bayato’afe bangominyaminya basongu en’eminyedyo: omoi angotolama, ko okina angocikala. 
MAT.24.42	Lacin’eho, botombanyaka, lacin’oka ino bofeya bina bonongi Nkolo enino oya. 
MAT.24.43	Koko boongya linonganya yoi line: yombo mene’otumba aeyaki heure en’eyelo ena liya, tumbe atombanyaki ko atit’ocika botumb’onande boolame mbola. 
MAT.24.44	Lacin’eho, boongyaka likolana, lacina Bon’on’oto angoya ena heure enefakanel’ino. 
MAT.24.45	Onoyali boombo’ona solosolo la bomwu oka nai? onoki nyangetuke enande oilaka botombanyi bona boloi’onande, lacina af’iyo toma toniyo en’esike enakolana. 
MAT.24.46	Enengi nyangetuke enande oya, ko asungya boombo ayaile yok’oho, boombo’oho akik’ekiko. 
MAT.24.47	Solosolo, lakosumol’ino, angil’ende botombanyi bona toma tonatoat’ende tohatotu. 
MAT.24.48	Koko yombo boombo’oho and’owe, ko aila en’otem’onande, ate, Nyangetuke enami ataye isanga; 
MAT.24.49	ko aomatsa lifoma baombo banasala l’ende, ko ayale ko ayamele l’iy’analangwa; 
MAT.24.50	nyangetuke ena boombo’oho angoya en’ina bonotakanedy’ende, ko l’ena heure enefey’ende; 
MAT.24.51	ko angofoma mpomi, ko angofa liondo linande l’ato ban’esimo: meho engata nko lilelo lina mposoli la nkenyanya en’aino.
MAT.25.1	En’esik’eho lifoka lina loola lingokolana l’ayato jo banatasongana la mpame, banambolaki mwinda iniyo, ko baocoa oyukana la nsongi ena booli. 
MAT.25.2	Bamoi’atano bayaaki la bomwu, ko bamoi’atano baindaki bomwu. 
MAT.25.3	Banindaki bomwu baotola mwinda iniyo, koko batatol’auta; 
MAT.25.4	koko bana bomwu baotola bauta ena mpoke iniyo l’ena mwinda iniyo. 
MAT.25.5	Koko enetaya nsongi isanga, baiso’an’iyatu baonyonga l’ilo, ko baotota. 
MAT.25.6	Ko ena kelekele en’oco leele lookana, Lenda, nsongi aoya, bofola, boyukane l’ende. 
MAT.25.7	Nkwaho bayato’aho bahatu baemala, ko baongya mwinda iniyo. 
MAT.25.8	Ko iy’anindaki bomwu baila iy’an’omwu, iy’ate, Botofe bauta banino bamoi, lacina mwinda iniso yolama lilimala. 
MAT.25.9	Koko bana bomwu bamakutwela, Mbo yombo bafakokaki l’iso ko l’ino! Bocoaka eneyal’iy’anateky’auta, boyosombel’inoamene. 
MAT.25.10	Nk’enem’iy’ocu osomba, nsongi aoya; ko iy’anakolana baotua l’ende en’elambedya ena nsongana; ko lokombo lokomoama. 
MAT.25.11	Ena mbusa bayato’aho bamoi baoya, Mbo Nyangetuke, Nyangetuke, otokombwele. 
MAT.25.12	Koko amakutwela, ate, Solosolo, lakosumol’ino mpakey’ino. 
MAT.25.13	Lacin’eho, botombanyaka, lacin’ino bofeya bina ko la heure.
MAT.25.14	Engoyala yoka bosamb’onoyali boto onocoa bokita en’onyang’omoi, aelelaki baombo’anande, ko amacikela toma tonande. 
MAT.25.15	Aocikel’omoi talento itano, ko omoi talento ife, ko omoi talento emoko: boto l’oto nko toma tonatokoli l’ende; ko aocoa bokit’onande. 
MAT.25.16	Ko ende onotambaki talento itano aocoa, aotekya baongwa l’iho, ko aokitanya imoi talento itano. 
MAT.25.17	Nk’osamb’oho ende onotambaki talento ife aokitanya imoi ife. 
MAT.25.18	Koko ende onotambaki talento emoko aocoa, aocima lifoku ena loko, ko aofisa talento ena nyangetuke enande. 
MAT.25.19	Eneki elela oetaka, nyangetuke ena baombo’aho aoya, ko aala botuya bona toma l’iyo. 
MAT.25.20	Ende onotambaki talento itano aoya, aoya l’imoi talento itano, ate, Nyangetuke, oncikelaki talento itano; lenda, lokitanyaka imoi talento itano nkoho. 
MAT.25.21	Nyangetuke enande amosumola, ate, Yok’oho bolotsi e boombo bon’olotsi l’ona solosolo; omokamb’olotsi l’isisali ina toma, nongokoil’e ena lifoka lina toma bike; tuaka en’enyanga ena nyangetuke ene. 
MAT.25.22	Koko ende onotambaki talento ife aoya, ate, Nyangetuke, oncikelaki talento ife; lenda, lokitanyaka imoi talento ife nkoho. 
MAT.25.23	Nyangetuke enande amosumola, ate, Yok’oho bolotsi, e boombo bon’olotsi l’ona solosolo; omokamb’olotsi l’isisali ina toma, nongokoil’e ena lifoka lina toma bike; tuaka en’enyanga ena nyangetuke ene. 
MAT.25.24	Koko ende onotambaki talento emoko aoya, ate, Nyangetuke, nkeyak’oka oyali boto’ona locili, ononukola enetafus’e, ko onosusanya en’edye enetafanzafanz’e; 
MAT.25.25	koko nkoangaki, ko ncoaki oyofisa talento ene ena loko; ndaka, toma toneamene. 
MAT.25.26	Ko nyangetuke enande amokutwela, ate, E boombo bon’owe l’ona mponya, oeyak’oka emi lanukola en’edye enetafus’emi, ko lasusanya enetafanzafanz’emi; 
MAT.25.27	tumbe oilaki toma tonami ena banque, lacin’eho en’eyelo enami ntambe toma tonamamene la mpudya. 
MAT.25.28	Lacin’eho, bokumole talento eho, ko bof’ende onoyali la talento jo. 
MAT.25.29	Bamoi bangofama eneyali boto l’oto onata, ko angata bike la mpudya; ohonde onofaate, bangokumol’ende nko baho banat’ende. 
MAT.25.30	Koko bofusa boombo oninda nkita en’ilima en’anza. Meho engata nko lilelo lina mposoli la nkenyanya en’aino.
MAT.25.31	Enengi Bon’on’oto oya l’okonde’onande, ende la bikima binande bihitu, angokisase en’ieko ina bokonde’onande. 
MAT.25.32	Ko bato ban’enyanga behetu bangosusanyama en’oso’onande; ko angakambwanya, yoka bosamb’onakambwanya botombanyi mpate la nta; 
MAT.25.33	ko angila mpate en’ili bona likasa linande y’ome, koko nta en’ili bona likasa y’ooli. 
MAT.25.34	Koko lifoka lina roi angilel’iyo banayali en’ili bona likasa y’ome, ate, In’anasakelama bosako bon’afango’onami, boyaka boyosangole lifoka linalikodyamaki eneyal’ino nk’en’enunwelo ena loko; 
MAT.25.35	lacin’emi njokaki njala, ko bompaki toma; njokaki mposa, ko bompaki basi; njaaki bofenda, ko bontueyaki; 
MAT.25.36	njaaki bolumbulumbu, ko bondotsaki; mbwaki nkangi, ko bonkambyaki; njaaki en’otumba bon’enyolo, ko boyaki eneyal’emi. 
MAT.25.37	Koko bana mbongi bangokutwela, iy’ate, Nkolo, tokenak’e kum’oyoke njala ko tokofaki toma, ko oyoke mposa ko tokofaki basi, esik’eya? 
MAT.25.38	Tokenak’e bofenda ko tokotueyaki, ko bolumbulumbu ko tokolotsaki, esik’eya?
MAT.25.39	Tokenak’e kum’oyawu nkangi ko l’en’otumba bon’enyolo ko toyaki eneyal’e, esik’eya? 
MAT.25.40	Lifoka lina roi angakutwela, ate, Solosolo, lakosumol’ino, yok’onok’in’oilelaka omoi’ona bakune’ane banami oninda lokumo, nk’osamb’oho bonjilelak’emi. 
MAT.25.41	Nkwaho angilela iy’anayali en’ili bona likasa y’ooli, ate, In’anamomama bomomo, buma eneyal’emi, bocoaka ena nkoi inifalimale tu inikodyama lacin’ena Satana ko la bikima binande. 
MAT.25.42	Lacin’emi njokaki njala, ko botampa toma; njokaki mposa, ko botampa basi; 
MAT.25.43	njaaki bofenda, ko botantueya; njaaki bolumbulumbu, ko botandotsa; mbwaki nkangi, ko njaaki en’otumba bon’enyolo, ko botanjengya. 
MAT.25.44	Nkwaho iyo bangamba, iy’ate, Nkolo, tokenak’e kum’oyawu njala la mposa, ko l’ofenda, ko l’olumbulumbu, ko la nkangi, ko l’en’otumba bon’enyolo, ko totakokambya, esik’eya? 
MAT.25.45	Ko ende angakutwela, ate, Solosolo, lakosumol mo, yok’ino botilel’omoi ona bato’ane, nk’oninda lokumo, nk’osamb’oho botanjilel’emi. 
MAT.25.46	Bane bangocoa ena nsisodya enefasile; koko bana mbongi bangocoa ena liiko lonelofasile.
MAT.26.1	Eneki Yesu okadyaka litenda baoyi’ane bahatu, aosumola bakili’anande, ate, 
MAT.26.2	Ino bey’oka ena mbusa ena bin’efe elambedya en’Etelo eoya, ko Bon’on’oto angolekyama lacina ayakame en’ekulusu. 
MAT.26.3	Nkanga ina toome la bingambe bina bato baosusana en’otumba bona nkanga iyome mene onotangama Kayafa; 
MAT.26.4	ko baang’eango lacina baunde Yesu la longo, ko baoyake. 
MAT.26.5	Ko iy’ate, Ef’en’esike en’elambedya, bato batotom’etomoko.
MAT.26.6	Eneki Yesu oyalaka ena Betania, en’otumba bona Simona on’ise’okenge, 
MAT.26.7	eneyakis’end’ase oyola toma, boyoto’omoi onoyaaki la likoko lina alabasitolo lin’auta bana mpimbo banaseki’otuya, aoy’eneyal’ende, ko aoutela baut’aho en’ote’onande. 
MAT.26.8	Eneki bakili oenaka yoi liho baolemwa, Mbo baut’ane baeha lanai? 
MAT.26.9	Baut’ane basokotekyama l’otuya bike, ko francs yofama eneyali bato beinda. 
MAT.26.10	Koko Yesu aofokola yoi liho liniyo, ko amasumola, ate, Bonyom’oyoto’one lacina nai? amonkambel’emi ekambwa en’olotsi; 
MAT.26.11	lacina bato beinda bayali l’ino bisike bihitu, koko bofambat’emi l’ino bisike bihitu. 
MAT.26.12	Eneki’nd’outelaka baut’ane ena yonge linami, autelaki baho lacin’en’eku njelo enami. 
MAT.26.13	Solosolo, lakosumol’ino, bili l’ili beneng’iy’osekodya bosimo’one bon’olotsi ena loko lohalotu, bangosumol’ato yoi line nkoho linaliki boyoto’one oilaka, yoka liofwa linande.
MAT.26.14	Nkwaho omoi ona jo l’afe onotangama Yudasa ona Keliota, aocoa eneyali nkanga ina toome, 
MAT.26.15	amaufola, ate, Ino bongomp’emi toma toka nai, njoleky’ende eneyal’ino? Bamokoedya mpata ntuk’isaso; 
MAT.26.16	nkwaho aofon’etelo oyoleky’ende eneyal’iyo.
MAT.26.17	En’ina bon’oso bona mampa enefana nyango, bakili baoy’eneyali Yesu, bamoufola, iy’ate, Olanga tokokoedya lacina ole elambedya en’Etelo meya? 
MAT.26.18	Ate, Bocoaka en’onyanga eneyali boto botutuma, bosumole, Noka, Bolaki ate, esike enami eolama; emi l’akili’anami tongola elambedya en’Etelo enek’e. 
MAT.26.19	Ko bakili bailaki yok’onoki Yesu oatomaka, ko baokodya elambedya en’Etelo. 
MAT.26.20	Ko eneki likolo oyelaka, aokisase ena mesa, ende l’akili jo l’afe. 
MAT.26.21	Nk’enem’iy’ola toma aila, ate, Solosolo, lakosumol’ino, omoi’onino angonjangela. 
MAT.26.22	Ko iyo baoka lokeseli mene, ko baomatsa oyufol’ende omok’omoko, iy’ate, Nkolo, onyi emi? 
MAT.26.23	Ende amakutwela, ate, Ende onilaki likasa linande l’emi ena salani, ende angonjangela. 
MAT.26.24	Bon’on’oto angocoa yok’onoki yoi otengamaka lacin’enande; koko bino eneyali boto’oho onangela Bon’on’oto! Bolotsi eneyali boto’oho yombo ende atotwa. 
MAT.26.25	Yudasa onomoangelaka aotenda, ate, Labi, onyi emi? Amosumola, ate, Nk’oko bonatend’e. 
MAT.26.26	Enem’iy’ola toma, Yesu aotamba mampa, aosak’osako, ko aokes’eho, ko aofa bakili, ate, Botamba, bolaka; ene yonge linami. 
MAT.26.27	Koko aotamb’ekala, aokanga Yakomba lokango, ko amafa, ate, Inatu bomela; 
MAT.26.28	ene bakil’anami bana lisangya lina litoto banutelama lacin’en’ato bike lacin’en’etungwelo en’aoyi’owe. 
MAT.26.29	Koko lakommol’ino, emi mpamelaki lakina basi’ane ban’emamo bena vina, yengoko bin’oho bonongi’m’omela baho ban’atoto, emi l’ino, ena lifoka lin’afango’onami.
MAT.26.30	Ko enek’iy’oembaka lembo, baocoa ena lingonji lina Bilaya.
MAT.26.31	Nkwaho Yesu amasumola, ate, Inatu bongonjumbela l’oco’one; lacina yoi limotengama, Nongofoma botombanyi, ko mpate in’ondongo ingofanzolama. 
MAT.26.32	Koko enengi’m’oetwa en’ewedi, nongocoa en’oso’onino ena Ngalilaya. 
MAT.26.33	Koko Petelo amosumola, ate, Kang’iyatu bakumbela, emi mpakumbelaki tu. 
MAT.26.34	Yesu amosumola, ate, Solosolo, lakosumol’e, l’oco’one kuma nkoko ena mpame eteke, ongonjangan’emi beangana besaso. 
MAT.26.35	Petelo amolokwela, ate, Kanga mbwu l’e, mpakanganaki tu. Bakili bahatu bailaki yok’osamb’oho.
MAT.26.36	Nkwaho Yesu aoya l’iyo en’edye enetangama Ngetesemane, ko aosumola bakili’anande, ate, Bokisase mendo, yengoko emi locoa oyonda mei. 
MAT.26.37	Ko aotamba Petelo ko l’an’ana Zebedayo bafe, ko aomatsa lioka lokeseli mene, nko bolito mene bona lokeseli. 
MAT.26.38	Amasumola, ate, Botem’onami booka lokeseli bike, yoka bewedi mene; ino bomboyala mendo, botombanyaka l’emi. 
MAT.26.39	Ko enem’end’olinda isisali, aokwa en’elongi enande mbosama, kum’ayaonde, ate, Bafango’onami, yombo yoi yilamisa, il’ekala ene eume eneyal’emi; ohonde efa yoi linalang’emi, nko yoi linalang’e. 
MAT.26.40	Ko aoya eneyali bakili, ko amasungya kuma baotot’ilo, ko aosumola Petelo, ate, Botakolana nde litombanya l’emi heure emoko? 
MAT.26.41	Botombanyaka, ko boondaka, botoyatua ena losinganya. Bolimo bofafedya, solosolo; koko yonge liyali nko boolu. 
MAT.26.42	Ko aocoa lakina bocoa bon’efe, aonda, ate, Bafango’onami, yombo ekal’ene efumis’eneyal’emi yengoko lamel’eho, eango ene eilame. 
MAT.26.43	Ko enem’end’oya, amasungya lakina kuma baeci, baiso’aniyo baonyonga l’ilo. 
MAT.26.44	Ko amacika, ko aocoa, ko aonda boonda bon’esaso, nko baoyi’aho lakina 
MAT.26.45	Nkwaho aoya eneyali bakili’anande, ko amasumola, ate, Bombotota isanga, ko bofomya lifomya; lenda, heure eolama, ko Bon’on’oto angolekyama en’akasa ban’ato ban’owe. 
MAT.26.46	Bemala, tocu. Lenda, ende ononjangela aolama.
MAT.26.47	Nk’enem’end’otenda, lenda, Yudasa, onoyaaki ena boloi bona jo l’afe, aoya, ende l’ato bike la nkula l’enganza, baotomama la nkanga ina toome ko l’ingambe bin’ato. 
MAT.26.48	Ende onomoangelaka acikelak’iyo ndembi, ate, Boto onongi’m’oleya bolumba ayali nk’ende, bounde. 
MAT.26.49	Isasanga aoya eneyali Yesu, ate, Mbote, Bolaki! ko amoleya bolumba. 
MAT.26.50	Yesu amosumola, ate, Efili, Ila yoi linaliki oyaka oyila. Nkwaho baosuka Yesu l’akasa ko bamounda. 
MAT.26.51	Koko omoi’oniyo banayaaki la Yesu aonanola likasa linande, ko aosomola lokula lonande lon’ita, aooka boombo’ona nkanga iyome, ko aokesa litoi linande pa. 
MAT.26.52	Yesu amosumola, ate, Utodya lokula lone ena ntoto; lacin’iyatu banatamba lokula lon’ita, bangowa nko la lokula lon’ita. 
MAT.26.53	Okanela nde mpaondisa Bafango’onami isanga, ko afantomele isasanga beloi bena bikima bina loola beneleki jo la befe? 
MAT.26.54	Koko yombo yok’oho, tumbe bitengelo biilama bosamb’oya? nko biho bin’il’oka ekoli lacina baoyi’ane bailame? 
MAT.26.55	Nkwaho Yesu ailaki bato’aho bik’ike, ate, Boya nde oyombund’emi nko la nkula l’enganza, yok’ato banangunda boto’ona liya? Nkisaki’ase en’otumba bona Yakomba bina l’ina oyolaka bato, ko botambunda. 
MAT.26.56	Koko baoyi’ane bahatu bamilama lacina bitengelo biniki basumoli otengak’ale biilame. Nkwaho bakili bahatu baoumbelaki, ko balotaki.
MAT.26.57	Koko iy’anundaki Yesu bamotola eneyali Kayafa, nkanga iyome mene, eneki batengi ban’ekanda la bingambe osolonganaka. 
MAT.26.58	Koko Petelo amokila en’osana; aotua en’etenyi emoi en’otumba bona nkanga iyome, ko aokisase la police lacina aene esimbelo ena likambo line. 
MAT.26.59	Nkanga ina toome la bingambe la likita lina balimo lihalitu baokemba bato banangakola Yesu likambo lina mpoci, lacina baoyake; 
MAT.26.60	koko batasungya iyako ina mpoci, kanga bafoci bike bayaki. Koko ena mbusa bafoci bafe baoya, 
MAT.26.61	iy’ate, Boto’one ailaki, ate, Emi lehyisa botumba bona Yakomba, ko lafakisa boho en’in’esaso. 
MAT.26.62	Ko nkanga iyome mene aemala, amolokwela, ate, Ofakutole nde tu? Yoi linakoakola bato’ane lika nai? 
MAT.26.63	Koko Yesu aoyala mwi. Ko nkanga iyome amolokwela, ate, Ena lina lina Yakomba eneyaike, lakotehy’e eteho, otosumole yomb’oyali Masiya, Bon’ona Yakomba. 
MAT.26.64	Yesu amosumola, ate, Nk’oko bonatend’e; koko lakosumola, ena mbusa bongena Bon’on’oto ayakisase en’ili bona likasa y’ome lina mpamba ena Yakomba, ko ayayi en’ailo bana loola. 
MAT.26.65	Nkwaho nkanga iyome aokambola bekoto’enande, ate, Amosaiya Yakomba! tokembe lakina baakoli lacina nai? ino bomoka besao benasaiy’ende Yakomba; 
MAT.26.66	nakanel’ino? Bamokutwela, Mbo akoli l’ewedi. 
MAT.26.67	Nkwaho bamoutela nsoi en’elongi, ko bamofoma; ko bamoi bamofoma nsoola, iy’ate, 
MAT.26.68	Otosumole, e Masiya, onokofomaka oka nai?
MAT.26.69	Koko Petelo aokisase en’etenyi emoi en’anza; ko bosali’omoi bon’oyoto aoy’eneyal’ende, ate, E oyaaki la Yesu ona Ngalilaya. 
MAT.26.70	Ko aangana en’oso bon’iyatu, ate, Ei mpeya yoi linatend’e. 
MAT.26.71	Enem’end’ofola ena mbalasai, boyoto’omoi amena, ko aosumol’iy’anayaaki meho, ate, Ko boto’one ayaaki la Yesu ona Nazaleta. 
MAT.26.72	Ko aangana lakina la nteha, ate, Ei mpeya boto’oho. 
MAT.26.73	Efan olingolingo iy’anemali meho baoy’eneyali Petelo, iy’ate, Solosolo oyali omoi’oniyo; iso tokey’e l’efodya en’etendelo ene. 
MAT.26.74	Nkwaho Petelo aomatsa litenda la besao ko la nteha, ate, Mpeya boto’oho. Ko isasanga nkoko ena mpame eekaki. 
MAT.26.75	Ko Petelo aokanedya yoi linaliki Yesu osumolak’ende, ate, Nk’eneteke nkoko ena mpame, ongonjangana beangana besaso. Ko aofola, ko aolela lilelo mene lina mposoli, lina lokeseli mene.
MAT.27.1	En’esike en’ekedyo ena bina, nkanga ina toome ihatu la bingambe bin’ato baangela Yesu eango lacina baoyake. 
MAT.27.2	Enek’iy’okakelaka, bamotola, ko bamolekya eneyali gouverneur, nko Pilato.
MAT.27.3	Nkwaho Yudasa, onoangelaki, eneki’nd’oenak’oka Yesu amokoiyama, aoyokanya, ko aoya oyutodya mpata ntuk’isaso eneyali nkanga ina toome la bingambe, 
MAT.27.4	ate, Njilaki’owe eneki’m’olekyaka en’ewedi boto onofana nkwaka ena likambo. Koko iyo, Mbo likambo liniso? Likambo nko lineamene. 
MAT.27.5	Koko aofusa francs ena loko en’otumba bona Yakomba, ko auma, aocoa oyokom’endamene. 
MAT.27.6	Ko nkanga ina toome baotamba francs iho, taila, iy’ate, Efakolana til’iho en’emonyedyo ena toma tonatofama eneyali Yakomba, lacin’oka botuya bon’akila nd’iho. 
MAT.27.7	Enek’iy’oangak’eango, baosomba lisala lina bokengi’ona mpoke la francs iho, lacina bakunja befenda nko meho. 
MAT.27.8	Lacin’eho, lisala liho yotangama Lisala lina Bakila nko le bon’in’one. 
MAT.27.9	Yok’oho baoyi banaki Yelemaya bosumoli otendak’ale bailamaki, ate, Batambaki mpata ntuk’isaso, nk’otuya bon’oto onombukama l’otuya, onoki ban’amoi bana Yisalaele ombukaka botuya; 
MAT.27.10	ko balekyaki iho lacin’ena lisala lina bokengi’ona mpoke, yok’onoki Yawe onsumolaka.
MAT.27.11	Koko Yesu aemala en’oso bona gouverneur; ko gouverneur amoufola, ate, E oyali nde Lifoka lina Roi lina Ba-Yuda? Ko Yesu amoutodya, ate, Nk’oko bonatend’e. 
MAT.27.12	Eneki nkanga ina toome la bingambe oakolak’ende bakambo, ataamba tu. 
MAT.27.13	Nkwaho Pilato amolokwela, ate, Ofoke baoyi bike banakoakol’iyo? 
MAT.27.14	Koko atokutwela, efana nko le yoi limoko; ko gouverneur aofefa bike mene. 
MAT.27.15	Mbula la mbula en’esike en’elambedya, gouverneur atungwelaki bato lisungu limoko linalik’iy’osonaka. 
MAT.27.16	En’esik’eho baataki lisungu limoi oneyanaki bike, lina linande Balaba. 
MAT.27.17	Enek’iy’osolonganaka, Pilato amaufola, ate, Onalang’ino nkotungwel’ino oka nai? yombo Balaba, yombo Yesu onotangama Masiya? 
MAT.27.18	Lacin’ende aeyak’oka bamololekya lacin’en’ekuku. 
MAT.27.19	Nk’enem’end’okisase ena nkici en’etendelo en’akambo, booli’onande amotomela yoi, ate, Tilake yoi ena likambo lin’oto’oho ona mbongi, lacin’oka emi lenaka bino ena lilotua bon’in’one lacin’enande. 
MAT.27.20	Koko nkanga ina toome la bingambe baosomya bato losomo lacina baufole Balaba, ko Yesu ayakame. 
MAT.27.21	Koko gouverneur amaufola, ate, L’iy’afe, onalang’ino nkotungwel’ino oka nai? Iy’ate, Balaba. 
MAT.27.22	Pilato amaufola, ate, Iya Yesu, onotangama Masiya: njil’oya l’ende? Iyatu bamosumola, iy’ate, Aakamake en’ekulusu! 
MAT.27.23	Gouverneur ate, Lanai? Yoi lin’owe linaliki’nd’oilaka lika nai? Koko iyo baokusa lilolua bike mene, Mbo, aakamake en’ekulusu! 
MAT.27.24	Eneki Pilato oenak’oka bafoke baoyi’anande, koko baotom’etomoko, aotamb’asi, ko aosong’akasa en’oso bon’ato’aho bik’ike, ate, Emi mpoli ena likambo lin’oto’one ona mbongi; likambo lininoamene. 
MAT.27.25	Ko bato bahatu baokutola, iy’ate, Bakila banande bayalamake likambo liniso la lina ban’aniso. 
MAT.27.26	Nkwaho amatungwela Balaba; ko eneki’nd’ofomaka Yesu lofomi amolekya oyakama en’ekulusu.
MAT.27.27	Nkwaho soldats ina gouverneur baotola Yesu en’otumba bona gouverneur, ko baosusanya eneyal’ende boloi bona soldats bohotu. 
MAT.27.28	Ko baumola beko to’enande, ko bamolotsa bokoto bon’écarlate. 
MAT.27.29	Ko baoloha likuka lina beenge, ko baokoiya liho en’ote’onande, ko bamosukya bokombi ena likasa linande y’ome, ko baun’aongo en’oso’onande, bamosisedya, iy’ate, Mbote, Lifoka lina Roi lina Ba-Yuda! 
MAT.27.30	Ko bamoutela nsoi, ko baotamba bokombi ko bamofoma en’ote. 
MAT.27.31	Enek’iy’okadyaka lisisedy’ende, baumola bokoto’oho, ko bamolotsa bisenda binandamene, ko bamotola oyoaka en’ekulusu.
MAT.27.32	Enem’iy’ofola, baosungya boto’ona Kulene, lina linande Simona; bamounda lacina atole ekulusu ena Yesu. 
MAT.27.33	Enek’iy’oyelaka en’edye enetangama Ngolongota, nko Edye ena Lalika 
MAT.27.34	bamofa vina nko nsanganya l’onganga bon’ololo; koko eneki’nd’omekak’eho, atalanga limela. 
MAT.27.35	Koko enek’iy’oakak’ende en’ekulusu, baokafa bekoto’enande la mpusa ena lobese; lacina yoi linaliki bosumoli otendak’ale yilame, ate, Bakafaki bisenda binami eneyal’iyoamene, ko bakafaki bokoto’onami la mpusa ena lobese. 
MAT.27.36	Ko baokisase, ko bamotombanya meho. 
MAT.27.37	Ko baila etengelo ena likambo linande ena liko lin’ote’onande, ONE NKO YESU, LIFOKA LINA ROI LINA BA-YUDA. 
MAT.27.38	Koko baiya bafe baakama l’ende ena bikulusu: omoi en’ili bona likasa linande y’ome, omoi ena likasa y’ooli. 
MAT.27.39	Ko iy’aneta meho bamosaiya, baofukusa bete’eniyo, 
MAT.27.40	Mbo e onehya botumba bona Yakomba ko onofak’oho lakina en’in’esaso, oyoiky’eamene; yomb’oyali Bon’ona Yakomba, kita en’ekulusu. 
MAT.27.41	Koko nkanga ina toome l’atengi ban’ekanda la bingambe bamosisedya nk’osamb’oho, iy’ate, 
MAT.27.42	Ende aikyaki bakin’ato, afayoikyis’endamene. Yomb’ayali Lifoka lina Roi lina Yisalaele, akite en’ekulusu isanga, ko tongiimedya. 
MAT.27.43	Ailaki botema eneyali Yakomba: yombo Yakomba amololanga, ayoloikya isanga; lacin’oka atendaki, ate, Emi njali nko Bon’ona Yakomba. 
MAT.27.44	Ko baiya banakamaki l’ende ena bikulusu bamosaiya nk’osamb’oho.
MAT.27.45	Ko bilima bokwela loko lohalotu ena midi yengoko trois heures. 
MAT.27.46	Ko yoka ena trois heures Yesu aololua la lofoso lona lokolo, ate, Eli, Eli, lama, sabakatani? ncina en’aoyi’aho nko, Yakomba enami, Ya komba enami, onjumbelak’emi lanai? 
MAT.27.47	Eneki bamoi banemali meho ookaka baoyi’aho, baila, iy’ate, Aelela Eliya. 
MAT.27.48	Ko isasanga omoi’oniyo aocoa la laango, ko aotamba wusuwusu, aila vinaigre ena boho, ko aak’oho en’okombi, ko amofa lacina amele. 
MAT.27.49	Koko bamoi baila, Mbo bocike, toyoena yombo Eliya angoya oyoikya. 
MAT.27.50	Eneki Yesu ololuaka lakina la lofoso lona lokolo, aolisa bolimo’onande. 
MAT.27.51	Ko lenda, esenda en’otumba bona Yakomba eokambwa l’ena liko l’en’ase, bitate bife; ko loko lolila, ko baufe baokambwa; 
MAT.27.52	ko nketa yokombwa, ko beduo ben’ato bana Yakomba banakunji bike beetwa en’ewedi. 
MAT.27.53	Enek’iy’ofolaka ena nketa ena mbusa en’eetwelo enande en’ewedi, baotua en’onyanga bon’oeka, ko baenya eneyali bato bike. 
MAT.27.54	Koko capitaine l’iy’anayaaki l’ende banatombanyaki Yesu, enem’iy’oena elilelo ena loko, ko la baoyi banilama, baanga bike mene, iy’ate, Solosolo, one ayaaki nko Bon’ona Yakomba. 
MAT.27.55	Ko bayato bike banakilaki Yesu nk’ena Ngalilaya ko banokambyaki, bayaaki meho, bayalende en’osana; 
MAT.27.56	bamoi’aniyo nko Malia Mangandala, la Malia nyango ena Yakobo la Yose, ko la nyango ena ban’ana Zebedayo.
MAT.27.57	Eneki likolo oyelaka, boto’omoi ntuki ena toma, lina linande Yosefa, on’onyanga bona Alimataya, onoyaaki endamene bokili’ona Yesu, aoya. 
MAT.27.58	Ko aocoa eneyali Pilato, ko aolomba boduo bona Yesu. Ko Pilato aotom’onyua bayofe boduo. 
MAT.27.59	Yosefa aotamb’oduo, ko aofuta boho l’esenda ena soto; 
MAT.27.60	aamby’oho ena nketa enandamene ena ntoto eneki’nd’ocimaka ena lufe, ko aokilimodya lufe lina likolo mene en’ofolo bona nketa, ko aocoa. 
MAT.27.61	Malia Mangandala la Malia emoi bayaaki meho, bayakisase en’ili bona nketa.
MAT.27.62	En’ina bona loi, nko bina bonoya ena mbusa ena bina bon’ekoedyo, nkanga ina toome la Bafalusi baosolongana eneyali Pilato, 
MAT.27.63	iy’ate, Nyangetuke, tomokanedya yoi linaliki bofoci’oho oilaka kum’atawu, ate, Nko bin’esaso beosila, emi nongetwa en’ewedi. 
MAT.27.64	Lacin’eho, toma yoi lacina baake nketa la locili yengoko bina bon’esaso, bakili’anande batongoyiya boduo, ko basumol’ato, Mbo amoletwa en’ewedi, ko liunga lina mbusa litoleka liho lin’oso. 
MAT.27.65	Pilato amasumola, ate, Boyali l’oloi bona batombanyi: bombocoa, boake la locili, bosamb’on’iny’ino. 
MAT.27.66	Ko baocoa, baaka nketa la locili, ko baaka ndembi ena lufe, iyo l’oloi bona batombanyi.
MAT.28.1	Ena mbus’ena Sabata, ena limatsako lin’ekedyo ena bina bon’oso bon’eyenga, Malia Mangandala la Malia emoi baoya oyolenda nketa. 
MAT.28.2	Ko lenda, loko lolilaki bike mene, lacin’oka ekima ena Yawe akitaki ena loola, ko aohalingola lufe, ko aokisase ena lufe. 
MAT.28.3	Elongi enande eyaaki yoka lihalihali, ko bisenda binande telele yoka mpembe; 
MAT.28.4	ko batombanyi bailima nko mbilima lacin’ena losomo lonande, ko baoyalama yoka bato banowaka. 
MAT.28.5	Ekima ena loola aolokwela bayato, ate, Botaangake; emi leya ino boyakembe Yesu onakamaki en’ekulusu. 
MAT.28.6	Ende afayali mendo, lacin’oka amoletwa en’ewedi, yok’onoki’nd’otendaka. Boyaka, boyene edye eneki Nkolo oetamaka. 
MAT.28.7	Koko bocoaka yaya, boyosumole bakili’anande, in’ate, Amoletwa en’ewedi. Ko lenda, ende ayacu en’oso’onino ena Ngalilaya; bongen’ende meho. Lenda, mokosumol’ino. 
MAT.28.8	Ko bauma ena nketa la mbango, nko la mbanga ko l’ekiko mene, ko baocoa la laango lacina basumole bakili’anande. 
MAT.28.9	Ko enem’iy’ocoa, lenda, Yesu aoukana l’iyo, amaesa, ate, Bonyangelaka. Iyo baolama, baunda bakak’anande, ko bamokumya. 
MAT.28.10	Ko Yesu amasumola, ate, Botaangake; bocoaka, boyosumole bakune’anami baete ena Ngalilaya, ko bangonjena meho.
MAT.28.11	Enem’iy’ocoa, lenda, bamoi ban’atombanyi baoya en’onyanga, ko baosumola nkanga ina toome baoyi banilamaka bahatu. 
MAT.28.12	Enek’iy’osusanaka la bingambe oyanga eango, baofa soldats nyongo ena nkolo, 
MAT.28.13	iy’ate, Ino bilaka, Mbo enem’is’otot ilo bakili’anande baoya oyongola boduo’onande l’oco. 
MAT.28.14	Ko yombo gouverneur aoka yoi line, iso tongokadya likambo l’ende: ino botakandakandake. 
MAT.28.15	Ko lyo, enek’iy’otambaka nyongo, bailaki yok’onok’iy’olakamaka. Ko yoi line lisekolaki eneyali Ba-Yuda, ko liyali nko le bon’in’one.
MAT.28.16	Koko bakili jo l’omoko baocoa ena Ngalilaya, ena lingonji linaliki Yesu oasumolaka. 
MAT.28.17	Enek’iy’oenak’ende bamokumya; koko bamoi baokandakanda. 
MAT.28.18	Koko Yesu aoy’eneyal’iyo, aotenda l’iyo, ate, Lifoka lihalitu limofam’emi l’ena loola l’ena loko. 
MAT.28.19	Lacin’eho, bocoaka, bolake’ato en’enyanga behetu, bayalame bakili’anami; baine en’asi ena lina lin’afango, ko lina Bona, ko lina Bolimo bon’olotsi; 
MAT.28.20	balake lacina bamonya baoyi banaki’m’okolakak’ino bahatu. Ko lenda, emi njali l’ino bina behetu, yengoko esimbelo en’esike.
MRK.1.1	Limatsako lin’osimo bon’olotsi bona Yesu Masiya, Bon’ona Yakomba.
MRK.1.2	Yok’onoki baoyi otengamaka en’okanda bona Yesaya bosumoli,
MRK.1.2	Lenda, latoma ekima enami en’oso bon’elongi ene;
MRK.1.2	Ende angokoongedya mboka ene.
MRK.1.3	Lofoso lon’oto’omoi onololua ena sengelenge:
MRK.1.3	Boongya mboka ena Yawe,
MRK.1.3	Bociedya mboka inande.
MRK.1.4	Yoane ayaki, ko ainaki’ato en’okala bona sengelenge, ko alakaki lilako lin’eumbelo en’aoyi’owe lacin’en’etungwelo ena baho. 
MRK.1.5	Ko bato ban’onyanga bona Yudea bahatu la baise Yelusalema baocoa eneyal’ende, ko bainamaki l’ende ena lose lona Yoladane, enek’iy’ofisolaka baoyi’owe’aniyo. 
MRK.1.6	Yoane aolota bisenda bina besa bena ngamela, ko la bokoli bon’ekoto ena nyama ena litenaka linande; ko toma tonande tona ndaka nko mpalika la bohe. 
MRK.1.7	Ko aosekody’osimo, ate, Boto’omoi onondek’emi locili ayayi ena mbusa enami; emi mpakoli lacina nsuname oyolitola bekoli bena tombwaku tonande. 
MRK.1.8	Emi lakin’ino ena lose solosolo; koko ende angokin’ino ena Bolimo bon’olotsi.
MRK.1.9	En’esik’eho Yesu aoya ena Nazaleta, nk’eluku emoi ena Ngalilaya; ko ainama la Yoane ena Yoladane. 
MRK.1.10	Ko isasanga, enem’end’otefwa ena lose, aena loola lokombwa, ko Bolimo boyakite eneyal’ende nko la yonge yok’ekoso. 
MRK.1.11	Ko lofoso lookana ena loola, ate, E oyali Bon’onami ona nganji, onombatel’emi ekiko mene.
MRK.1.12	Isasanga Bolimo amotoma ena sengelenge. 
MRK.1.13	Ko ayaaki ena sengelenge bekolo ntuk’inei, ayamekame la Satana; ayaaki meho ende la nyama in’olema; ko bikima bina loola bamokambya.
MRK.1.14	Eneki Yoane otungamaka en’onyolo, Yesu aoya ena Ngalilaya, ko aosekody’osimo bon’olotsi bona Yakomba, 
MRK.1.15	ate, Esike emoyela, lifoka lina Yakomba limoolama; boyosume en’aoyi’owe, ko bimedya bosimo bon’olotsi.
MRK.1.16	Enem’end’oeta en’oseleka bona lose lona Ngalilaya, aena Simona ko la Andelo onotwa l’ende, bayafuse lisangi liniyo ena lose, lacin’oka iyo bayaaki bakembi bana nse. 
MRK.1.17	Ko Yesu amasumola, ate, Boyaka, bonkile, ko nongokoil’ino boyalame bakembi ban’ato. 
MRK.1.18	Ko isasanga baumbela basangi’aniyo ko bamokila. 
MRK.1.19	Ko eneki’nd’olindak’isisali, aena Yakobo, bon’ona Zebedayo, la Yoane onotwa l’ende, bayatele basangi nk’en’atu. 
MRK.1.20	Isasanga amaelela, ko baocika Zebedayo bafango’oniyo ko l’asali en’atu, ko baokila nk’ende
MRK.1.21	Ko baocoa ena Kapalanauma; ko isasanga en’ina bona Sabata aotua ena sunagoga ko amalaka; 
MRK.1.22	ko baofefa la lilako linande, lacin’oka amalaka yoka boto’ona lifoka, efa yoka batengi ban’ekanda. 
MRK.1.23	Ko boto’omoi onoyaaki la lifoi lina nsefo ayaaki ena sunagoga; ko aololua, 
MRK.1.24	ate, Iso l’e, Yesu ona Nazaleta, tond’oya? Omoya nde oyoteehya? Lakey’e, On’oeka ona Yakomba. 
MRK.1.25	Ko Yesu amofela lofeli, ate, Yala mwi, ko fola eneyal’ende. 
MRK.1.26	Eneki lifoi okambolak’ende, liho yololua la lofoso lona lokolo, ko yofola eneyal’ende. 
MRK.1.27	Ko bato bahatu baofefa mpefa mene, ko baufolana, iy’ate, Yoi line lind’oya? Noka, lilako lina litoto nde liho! Asumola bafoi mene bana nsefo yoi, ko baimedya! 
MRK.1.28	Isasanga lokumo lonande lolinda ena bekala l’ekala en’onyanga bona Ngalilaya bohotu.
MRK.1.29	Isasanga, enem’iy’ofolaka ena sunagoga, baotua en’otumba bona Simona l’ona Andelo, iyo la Yakobo la Yoane. 
MRK.1.30	Koko nyango en’ooli bona Simona aeci la nkangi en’efefe ena yonge, ko isasanga baosumola Yesu lacin’enande. 
MRK.1.31	Ko aoya, amounda la likasa, ko ameetola; ko isasanga nkangi en’efefe eosila eneyal’e nde, ko amakambela.
MRK.1.32	Ko la likolo, eneki bina oilaka, bamoyela bato bahatu banayaaki la nkangi ko l’iyo banayaaki la bademona. 
MRK.1.33	Ko bonyanga bohotu bosusana en’onyua bon’otumba. 
MRK.1.34	Ko aikya bike bon’ato banayaaki la nkangi ina bekotua l’ekotua, ko aofodya bademona bike; ko aofekya bademona batatendake, lacin’oka baho baeyak’ende.
MRK.1.35	Ko l’okulu mene, nko l’akel’ina, aetwa, ko aofola lacina acu ena sengelenge, ko aonda meho. 
MRK.1.36	Koko Simona l’iyo banayaaki l’ende bamokemba bili l’ili; 
MRK.1.37	ko enek’iy’osungyaka, bamosumola, iy’ate, Bato bahatu bakokemb’e. 
MRK.1.38	Ko amasumola, ate, Tocoake en’ili ben’enyanga ben’oli lacina nsekodya bosimo meho: ncina eneki’m’oyaka nd’eho. 
MRK.1.39	Ko aocoa oyosekody’osimo ena basunagoga baniyo bahatu ena Ngalilaya endotu, ko aofodya bademona.
MRK.1.40	Ko boto’omoi onoyaaki la nkangi en’okenge aoya eneyal’ende, amoonda, ko amoosamela, ate, Nk’olanga yok’oho, onsongisa. 
MRK.1.41	Ko Yesu amookamel’isei, aonanola likasa linande ko amosuka, amosumola, ate, Lalanga, songwaka. 
MRK.1.42	Ko nk’enem’end’otenda, bokenge bosila eneyal’ende, ko aokulwa. 
MRK.1.43	Ko isasanga amoutodya, ko amofekya, 
MRK.1.44	ate, Lenda, tasumolake boto’omoko yoi line tu; koko coaka, oyotume eneyali nkanga, ko lekya toma lacin’en’esongwelo ene, nko toho tonatoki Mose otendak’ale, yoka ndembi eneyal’iyo. 
MRK.1.45	Koko ende aocoa, ko aomatsa lisekodya yoi liho, ko aolinza liho bike mene; ko la ncina eho, Yesu ataata etuelo en’onyang’oho la fololo: aocikala ena mbiolo en’onyanga, nk’en’ekala bena sengelenge; ko bato baoy’eneyal’ende nk’en’ili behetu.
MRK.2.1	Eneki bina bemoi oetaka, aoya lakina ena Kapalanauma, ko yoi yokana ayali nk’en’otumba. 
MRK.2.2	Ko bato bik’ike baosolongana, nko ekami mene, efana nko l’emaelo en’ofolo bon’otumba; ko ende amasumola yoi. 
MRK.2.3	Ko baoy’eneyal’ende l’oto onowa nkangi ena nkenyenyala, ayakumbame l’ato’anei. 
MRK.2.4	Ko enetaat’iyo etelo eneyal’ende lacin’ena nkaka en’ato, baotohola nsamba ena liko y’esanga eneki Yesu oyalaka, ko enek’iy’ofudyaka bokole ena nsamba, baokitsa ntange eneki boto onowa nkangi ena nkenyenyala oetamaka. 
MRK.2.5	Ko eneki Yesu oenaka imeedyo iniyo, aosumola boto onowa nkangi ena nkenyenyala, ate, Bona, omotungwa en’aoyi’owe’ane. 
MRK.2.6	Koko bamoi ban’atengi ban’ekanda baokisase meho, bayakandakanda en’etem’eniyo, 
MRK.2.7	Mbo boto’one atenda baoyi’ane lacina nai? Atembola Yakomba. Yomb’efana Yakomba, okina onotungol’ato en’aoyi’owe oka nai? 
MRK.2.8	Isasanga, eneki Yesu oeyaka en’olimo’onande baokandakanda yok’one en’etem’eniyo, amaufola, ate, Bokandakanda la baoyi’ane en’etem’enino lacina nai? 
MRK.2.9	Yombo lasumola boto onowa nkangi ena nkenyenyala, Omotungwa en’aoyi’owe’ane; yombo lomosumola, Etwa, ambola ntange ene, ko kenda: la baoyi bah’afe, yoi linalileki locili ena ntenda lika nai? 
MRK.2.10	Koko lacin’eho ino beye Bon’on’oto ayali la lifoka ena loko lacina atungole bato en’aoyi’owe (aosumol’oto onowa nkangi ena nkenyenyala, ate,) 
MRK.2.11	Lakosumol’e, etwa, ambola ntange ene, ko coaka en’otumb’one. 
MRK.2.12	Isasanga aemala, ko aambola ntange, ko aofola en’oso’on’iyatu; ko iyatu baofefa, ko baokumya Yakomba, iy’ate, Yengo tene bokotu’one.
MRK.2.13	Ko aofola lakina en’oseleka bona lose; ko bik’ike bon’ato baosolongana eneyal’ende, ko amalaka. 
MRK.2.14	Ko enem’end’oeta aena Lewi, bon’ona Alafayo, ayakisase en’edye enafut’iyo mpuci; ko amosumola, ate, Onkile. Ko aemala, ko amokila. 
MRK.2.15	Ko eneki Yesu okisak’ase oyola toma en’otumb’onande, basusanyi bana mpuci la bato ban’owe bike baokisase la Yesu ko l’akili’anande, lacin’oka iyo bayaaki bike, ko bamokila. 
MRK.2.16	Eneki batengi ban’ekanda la Bafalusi oenaka ayale toma, ende l’asusanyi bana mpuci ko l’ato ban’owe, baoufola bakili’anande, iyate, Ende ala toma ko amela, ende l’asusanyi bana mpuci l’ato ban’owe lacina nai? 
MRK.2.17	Koko eneki Yesu ookaka yoi liho, amasumola, ate, Bato bana locili bafalele bonganga: banolela nk’iy’anawa nkangi; emi ntaya oyelela bato bana, mbongi: moya oyelela bato ban’owe.
MRK.2.18	Bakili bana Yoane la Bafalusi bakilaki toma; ko baoya oyufol’ende, iy’ate, Bakili bana Yoane l’ana Bafalusi bakila toma, koko bakili’ane bafakile toma ncina eka nai? 
MRK.2.19	Yesu amalokwela, ate, Bifili bina nsongi en’ooli bakolana likilisa nde toma kuma nsongi ayali l’iyo? Eneyakisase nsongi l’iyo bafakilisa toma. 
MRK.2.20	Koko esike engoya enengi nsongi oumolama eneyal’iyo: bangokila toma nk’en’esik’eho. 
MRK.2.21	Efan’oto onosola etate en’esenda ena ntoto nk’en’esenda enekindaki; yombo ail’oho, esenda enosolamaka eokambola esenda enekindaki, ko bokole bosokwa Dokolo. 
MRK.2.22	Koko efan’oto onangola baana ban’atoto ena bikoto bin’alale, lacina baana ban’atoto batoyola bikoto, ko baana batoyutsa, ko bikoto bitoyehyama. Baana ban’atoto bailama ena bikoto bin’itoto.
MRK.2.23	Koko aotianya basala ban’asongu en’ina bona Sabata; enem’iy’oeta meho bakili’anande baomatsa linukola basongu. 
MRK.2.24	Bafalusi baotenda l’ende, iy’ate, Lenda, iyo bayakambe yoi linalifakolana la boeka bona Sabata lacina nai? 
MRK.2.25	Amakutwela, ate, Ino botaanda nde yoi linaliki Dawidi okambaka, eneki’nd’oelingitanaka, ko aokaki njala, ende l’iyo banayaaki l’ende? 
MRK.2.26	Nko bokotua bonoki’nd’otuaka en’otumba bona Yakomba (en’esike eneki Abiatala oyalaka nkanga en’iyome mene), ko alaki mampa ina boeka, inifalama l’ato, yengoko la nkanga kei, ko bokotua bonoki’nd’ofak’iyo banayaaki l’ende? 
MRK.2.27	Ko amasumola, ate, Bina bona Sabata boilamaki lacin’en’ato, efa bato lacin’ena bin’ona Sabata. 
MRK.2.28	Lacin’eho, Bon’on’oto ayali Nkolo en’in’ona Sabata nkoho.
MRK.3.1	Koko atuaki lakina ena sunagoga; ko boto’omoi ayaaki meho onoyaaki la likasa lineyonyelala. 
MRK.3.2	Ko bamotakamela, yombo angikya boto’oho en’in’ona Sabata, lacina baat’etelo lifot’ende likambo. 
MRK.3.3	Ko aosumola boto onoyaaki la likasa lineyonyelala, ate, Emala ena ntoto. 
MRK.3.4	Ko amaufola, ate, La njila en’olotsi en’in’ona Sabata, la njila en’owe; la mbikya la njaka: ekambwa enekoli la boeka bona Sabata eya? Koko iyo baoyala nko mwi. 
MRK.3.5	Amalenda la nkele, lacin’oka aokaki lokeseli lacin’ena bocilingitano bon’etem’eniyo, ko aosumola boto’oho, ate, Nanola likasa line. Ende aonanola liho, ko likasa linande yoika, ko yoyalama yok’onoki limoi oyalaka. 
MRK.3.6	Koko Bafalusi baofola, ko isasanga iyo la Ba-Elode baocoa ena lokuko, ko bamoangel’eango, bokotua bonong’iy’oyak’ende.
MRK.3.7	Koko Yesu aumaki, ende l’akili’anande, ko baocoa ena lose; ko bik’ike bon’ato bana Ngalilaya bamokila nko meho; koko bik’ike bon’ato bana Yudea, 
MRK.3.8	l’ana Yelusalema, l’ana Edome, l’an’ili bona Yoladane, ko l’amoi bana Tula la Sidona, enek’iy’ookaka bikambwa biniki’nd’okambaka, baoy’eneyal’ende. 
MRK.3.9	Ko aosumola bakili’anande baonde mbolimboli la boatu bon’osali, lacina bato batokama ekami eneyal’ende. 
MRK.3.10	Ende aikyaki bato bike; ko la ncin’eho iyatu banayaaki la nkangi baokama eneyal’ende lacina baosuke. 
MRK.3.11	Ko bafoi bana nsefo enek’iy’oenak’ende baokwa en’oso’onande, ko baololua, iy’ate, E oyali Bon’ona Yakomba. 
MRK.3.12	Koko amafekya la locili mene, bateeyanyake l’ato.
MRK.3.13	Ko ailela ena lingonji, ko aelela eneyal’ende banaki’nd’olangaka, ko baocoa eneyal’ende. 
MRK.3.14	Ko aosona jo l’afe, lacina bayale l’ende, ko lacina atome bacu osekodya bosimo, 
MRK.3.15	ko baate locili lacina bafodya bademona. 
MRK.3.16	Bane jo l’afe nko Simona, onoki’nd’ofaka lina lika Petelo; 
MRK.3.17	ko Yakobo bon’ona Zebedayo, la Yoane onotwaki l’ende; amaf’iy’afe lina lika Boanelenge, nko Ban’ana Likungola; 
MRK.3.18	ko la Andelo, la Filipo, la Balutolomayo, la Matayo, la Toma, la Yakobo bon’ona Alafayo, la Tadayo, la Simona Zelote, 
MRK.3.19	la Yudasa ona Keliota onoangelaki.
MRK.3.19	Ko baoya en’otumba. 
MRK.3.20	Ko bik’ike bon’ato baosolongana lakina, ko lacin’eho, bataata nko l’elelo ena toma. 
MRK.3.21	Eneki bifili binande ookaka, baoya oyounda, lacin’oka baila, iy’ate, Aolowa. 
MRK.3.22	Ko batengi’aho ban’ekanda banayaki ena Yelusalema baila, iy’ate, Ayali la Balazebuba, ko ayafodya bademona nko la locili lona lifoka lina bademona. 
MRK.3.23	Koko amaelela eneyal’ende, ko amasumola l’asai, ate, Satana afodyisa Satana bosamb’oya? 
MRK.3.24	Ko yombo lifoka yokambwana liho mene, lifoka liho lifalingalinga likwa; 
MRK.3.25	ko yombo bomboi bokambwana boho mene, bomboi’oho bofalingalinga lisila. 
MRK.3.26	Yombo Satana aokan’ita l’endamene, endamene amoyokambola, ko afalingalinga likwa: aosila nkwaho. 
MRK.3.27	Efan’oto onoyokela en’otumba bon’oto’ona locili oyehya toma tonande, yengoko akakela boto’ona locili en’oso; amokakela, ko ena mbusa aehya toma tonande. 
MRK.3.28	Solosolo lakosumol’ino, bato bangikyama en’aoyi’owe bahatu, ko l’ena besao benasaiy’iyo; 
MRK.3.29	ohonde onongosaiya Bolimo’on’olotsi afatungwaki ena yoi liho bisike bihitu: ayali nk’en’ekoiyelo ena likambo bisike bihitu. 
MRK.3.30	Atendaki baoyi’ane lacin’enek’iy’oilaka, iy’ate, Ayali la lifoi lina nsefo.
MRK.3.31	Ko nyango enande l’akune’anande baoya; baemala en’anza, ko bamotomela yoi, bameelela. 
MRK.3.32	Ko bik’ike bon’ato bamosambanya, nko nkisase, ko bamosumola, iy’ate, Lenda, nyango ene l’akune’ane bayali en’anza, bayakofon’e. 
MRK.3.33	Ende amakutwela, ate, Onoyali boyango’onami oka nai? ko bakune’anami baka nai? 
MRK.3.34	Ko eneki’nd’olendaka baho banosambanyaki, aila, ate, Lenda, boyango’onami l’akune’anami bah’ane. 
MRK.3.35	Boto l’oto onongila baoyi banalanga Yakomba, ende ayali bakune’onami, la mbangela enami, l’oyango’onami.
MRK.4.1	Ko amatsaki lilak’ato lakina en’oseleka bona lose; ko bik’ike bon’ato baosusana eneyal’ende; ko la ncina eho aoyokela en’atu, ko aokisase nko meho ena lose, ko bato bahatu bayaaki en’okili en’oseleka bona lose. 
MRK.4.2	Ko amalaka baoyi bike nko l’asai; ko amasumola ena lilako linande, ate, 
MRK.4.3	Bolofaka; noka, bofusi aocoa oyofusa beona; 
MRK.4.4	ko enem’end’ofusaka, beona bemoi beokwa nk’ena mboka, ko mpulu ina liko yoya ko yotona beho. 
MRK.4.5	Ko bemoi beokwa en’edye ena baufe, ko betaata bekongo bike meho; isasanga beho beomela, lacina enetaata beho bekongo bena nginda; 
MRK.4.6	koko eneki bina oalaka, beho beonyelala, ko beofanga, lacina enetaata beho beluo. 
MRK.4.7	Ko bemoi beokwa ena ntoto ena beenge; ko beenge beomela, ko beoyaka beona la nkaka, ko betoota bemamo. 
MRK.4.8	Ko bemoi beokwa en’ekongo bena lilemwa, ko beota bemamo; beomela ko beofula, ko beota bemoi ntuk’isaso isaso, bemoi ntuk’otoa ntuk’otoa, ko bemoi bokam’okama. 
MRK.4.9	Ko amasumola, ate, Onoyali l’atoi lacina aoke, aongya lilofa.
MRK.4.10	Ko eneki’nd’oyalaka nk’ende kei, iy’anosambanyaki l’akili jo l’afe bamoufola ncina ena basai baho. 
MRK.4.11	Ko amasumola, ate, Bofisafisa bona lifoka lina Yakomba bomokofam’ino; ohonde eneyal’iyo banayali en’anza baoyi bahatu bailama nko l’asai; 
MRK.4.12	lacina Balendeela nko ndenda, ko bafene; Balofamela nko ndofamela, ko bafanonganya ncina; Batongokengwa, ko batongoyikyama en’aoyi’owe’aniyo. 
MRK.4.13	Koko amalokwela, ate, Botanonganya nde lisai line? Bongononganya basai bahatu bosamb’oya? 
MRK.4.14	Bofusi aofusa yoi. 
MRK.4.15	Bane nk’iyo banayali ena mboka enafusama yoi; koko enem’iy’ookaka, Satana aoya isasanga oyakumol’iyo yoi linalifusi en’etem’eniyo. 
MRK.4.16	Nk’osamb’oho, banafusama en’edye ena baufe bah’ane: en’ok’iyo yoi, isasanga batamba liho l’ekiko; 
MRK.4.17	koko bafana boluo eneyal’iyoamene, ko bafalingalinga bike; koko ena mbusa, enaya bino la binyomelo lacin’ena yoi, isasanga baokumba. 
MRK.4.18	Ban’amoi baofusama ena ntoto ena beenge. Baho nk’iy’anoka yoi, 
MRK.4.19	ko bekandokando ben’akambo bana loko lone, la losinganya lona lituka, la mposa ina baoyi’akina, baotua, ko baehya yoi la nkaka, ko lifote bemamo. 
MRK.4.20	Koko ban’amoi banafusama en’ekongo bena lilemwa nk’iy’anoka yoi, ko batamba liho, ko baot’emamo, omoi yoka ntuk’isaso ntuk’isaso, omoi ntuk’otoa ntuk’otoa, ko omoi bokam’okama.
MRK.4.21	Ko amalokwela, ate, Noka, boto aoya nde la moinda lacina amony’eho en’ase’a litungu? yombo en’ase’a ntange? Efa nde lacina amony’eho en’ilelo ena moinda? 
MRK.4.22	Efana yoi linalifisi linalifafiswaki linga; ko efana yoi lin’ofisafisa linalifenyaki fololo linga. 
MRK.4.23	Yomb’oto ayali l’atoi lacina aoke, aongya lilofa. 
MRK.4.24	Ko amasumola, ate, Boongya lisisola baoyi ban’ok’ino. Lelelo lonakody’ino longokodyama eneyal’ino lakina, ko bangokofuedy’ino loho. 
MRK.4.25	Bamoi bangofam’ende onata; koko bangokumol’ende onofaate nko baho banat’ende.
MRK.4.26	Koko ailaki, ate, Lifoka lina Yakomba liyali yoka boto onofusa beona en’ekongo; 
MRK.4.27	kang’aetama, kang’aetwa, l’oco l’ane, beona beomela, ko beofula, kang’endamene afanonganya bokotua bonamela beho. 
MRK.4.28	Loko mene loot’emamo: En’oso nko lokase, ena mbusa nko bayeye, ko ena mbusa nko bemamo ena bayeye. 
MRK.4.29	Koko enatunda bemamo, isasanga aotoma bongwangwa meho, lacina esike en’enukwelo emoyela.
MRK.4.30	Koko ailaki, ate, Tongokolanya lifoka lina Yakomba la nai? ekolanya enakolana la liho eka nai? 
MRK.4.31	Liyali yoka boona bona sinapi: enafusama boho ena loko, boho boyali nko iyonona inileki beona behetu beneyali ena loko l’isalisali; 
MRK.4.32	koko enafusam’oho, boho bomela, ko boleki ndunda ihatu l’okolo, ko bomela bitange bin’okolo; ko mpulu ina liko yoya oyotonga ena ncici ena sinapi eho.
MRK.4.33	Ko amasumola yoi nko l’asai bike ban’okotu’oho, nko lilako linakolana l’iyo lacina baoke. 
MRK.4.34	Amalaka l’asai kei; koko aosakitwela bakili’anande baoyi bahatu, nk’ende l’iyo kei.
MRK.4.35	Nko bin’oho, eneki likolo oyelaka, amasumola, ate, Toleke lose. 
MRK.4.36	Enek’iy’otongolaka bato’aho bik’ike, bamotola nk’en’atu bonoki’nd’oyalaka. Ko biatu bimoi biyaaki l’ende nkoho. 
MRK.4.37	Ko ngembe ena nkolo mene eokumba, ko bafukumo ban’akolo baofoma boatu, ko boho bomatsa lilola l’asi. 
MRK.4.38	Endamene ayaaki en’otungu bon’atu, ayetame en’iyonga; ko bameetola, bamosumola, iy’ate, Bolaki, toyawu: ofoke nde lokeseli? 
MRK.4.39	Koko enem’end’oetwa, aofekya lofongo, ko aosumola lose, ate, Ambya, yala mwi. Lofongo losilaki nkaho, ko lose loyala nko mwi mene. 
MRK.4.40	Ko amaufola, ate, Ino boanga lanai? Bofan’imeedyo lacina nai? 
MRK.4.41	Ko baoka losomo mene, ko baufolana, Mbo boto’one and’oya? Le lofongo le lose baimedya nk’ende.
MRK.5.1	Koko baoyela en’ili bona Lose, en’onyanga bona Ba-Ngandala. 
MRK.5.2	Eneki’nd’otefwaka en’atu, isasanga boto onoyaaki la lifoi lina nsefo aoya ena nketa oyukana l’ende. 
MRK.5.3	Aataki litonga linande nk’en’edye ena nketa, ko efan’oto oninya litungyis’ende, efana nko l’enyolo bena locili mene; 
MRK.5.4	lacin’oka baokakelaki’ale la bifoke ko l’enyolo bekakela bike, koko akesaki benyolo pa, ko aolaki bifoke nko mbola, ko efan’oninyaki licicimody’ende tu. 
MRK.5.5	Koko bina l’ina, l’ane l’oco, ayaaki en’angonji l’ena nketa, ayalolua ko ayokot’endamene l’aufe. 
MRK.5.6	Koko eneki’nd’oenaka Yesu en’osana, aocoa la laango, ko amoosamela, 
MRK.5.7	ko aololua la lofoso lona lokolo, ate, Emi l’e, Bon’ona Yakomba Eneleki nko Ndeka, tond’oya? Lakoonda ena lina lina Yakomba tanjenyake bino! 
MRK.5.8	Lacin’oka Yesu aosumolaki, ate, E lifoi lina nsefo, fola eneyali boto’one. 
MRK.5.9	Ko amoufola, ate, Lina line lika nai? Amokutwela, ate, Lina linami lika Bik’ike, lacin’iso tond’ike. 
MRK.5.10	Ko amoonda mbonda mene ataumolake en’onyang’oho. 
MRK.5.11	Botonga bona nsombo bon’okolo mene boyaaki meho ena lingonji, iyale toma. 
MRK.5.12	Ko bademona bahatu bameelela mbila, Mbo ototome eneyali nsombo, tatua eneyal’iyo. 
MRK.5.13	Koko Yesu amafa etelo; ko enek’iy’ofolaka, bafoi bana nsefo baotua eneyali nsombo, ko botonga bokilimwa ena lingonji la mbango, ko bokwela lose; nsombo iyaaki yombo nkoto ife, ko yowa ena lose. 
MRK.5.14	Ko iy’analeyaki nsombo toma baolota, ko baosekodya yoi liho en’ongili ko l’en’onyang’oniyo bohotu. Ko baoya oyena yoi linilamaki. 
MRK.5.15	Ko baoy’eneyali Yesu, ko baena boto onoyaaki l’ademona bike, ayakisase, ayalote bisenda, ko lokanyi lonande lomonongana nk’olotsi; ko iyo baoka losomo. 
MRK.5.16	Ko iy’anenaki ekambwa enekambamaki bamasumola bokotua bonoki yoi oilamaka eneyali boto onoyaaki l’ademona bike, ko la yoi lina nsombo nkoho. 
MRK.5.17	Ko baomatsa yond’ende lacina aume en’onyang’oniyo. 
MRK.5.18	Ko enem’end’otalama en’atu, boto onoyaaki l’ademona amoonda lacina ayale nko l’ende. 
MRK.5.19	Koko Yesu atimedya yoi liho: amosumola, ate, Omboco’ola eneyali bato baneamene, asumole ekambwa ena nkolo mene eneki Nkolo okokambelak’e, ko l’isei iniki’nd’okookamelaka. 
MRK.5.20	Ko ende aocoa, aomatsa lisekodya ena Dekapoli ekambwa ena nkolo mene eneki Yesu okambelak’ende. Ko bato bahatu baofefa nko mpefa.
MRK.5.21	Eneki Yesu olekaka lakina en’atu bili’ol’ei, bato bike baosolongana eneyal’ende; ayaaki nk’en’oseleka bona lose. 
MRK.5.22	Ko lenda, chef emoi ena sunagoga, lina linande lika Yailo, aoya; ko eneki’nd’oenaka Yesu, aokwa en’akak’anande, 
MRK.5.23	ko amoonda nko mbonda mene, ate, Bon’onami on’oyoto on’isisali aolama l’ewedi; lakoonda, yak’oyotadya bakas’ane eneyal’ende oyiky’ende, ko angika. 
MRK.5.24	Yesu aocoa l’ende. Ko bik’ike bon ato bamokila, ko baokama eneyal’ende.
MRK.5.25	Ko boyoto’omoi onoyaaki la nkangi, bakil’anande baetaki mbula jo l’ife kali, 
MRK.5.26	ko aenaki bino mene la mpanji bike, ko akafaki toma tonande tohatotu, koko nkangi enande etasila: eosokwa nde nko nsokwa; 
MRK.5.27	eneki boyoto’oko ookaka lokumo lona Yesu, aambana la bik’ike bon’ato ena mbusa enande, ko aosuka bokoto’onande. 
MRK.5.28	Lacin’oka ailaki, ate, Yombo lasuka bekoto benande kei, tumbe nongika. 
MRK.5.29	Isasanga etelo en’akil’anande eosila, ko aeyaki ena yonge linande ate amolika ena nkangi enande. 
MRK.5.30	Ko isasanga Yesu aofokola en’otem’onande mpamba emofola eneyali ende, ko aohalingwa ena ntoto en’ato’aho bik’ike, ko aufola, ate, Ononsukaka bekoto’enami oka nai 
MRK.5.31	Koko bakili’anande bamosumola, iy’ate, Oena bato bik’ike bacindana l’e, ko oit’oufola nde ate, Ononsukaka? 
MRK.5.32	Koko ende aolengalenga oyena boto onilak’oho. 
MRK.5.33	Koko boyoto aoka losomo, ko ailima, lacin’oka aeyaki ekambwa enilamaki eneyal’ende, ko aoya, aokwa en’oso’onande, ko amosumola yoi lihalitu fololo. 
MRK.5.34	Ko Yesu amosumola, ate, Bona, imeedyo ine imokiikya; ombocoa la mwi, ikaka ena nkangi ene.
MRK.5.35	Nk’enem’end’otenda, bato’amoi baoya en’otumba bona chef ena sunagoga, baila, iy’ate, Bon’one on’oyoto amowa; osengenya Bolaki lakina lacina nai? 
MRK.5.36	Koko eneki Yesu ookaka yoi linalik’iy’otendaka, aosumola chef ena sunagoga, ate, Taangake; yala nko l’imeedyo. 
MRK.5.37	Koko atimedya bato’amoi baokile, yengoko Petelo, la Yakobo, la Yoane onotwa l’ende, nk’iyo kei. 
MRK.5.38	Ko baoyela en’otumba bona chef ena sunagoga; ko aosungya etomoko mene meho, bato bike banayalele ko bayafome befwi. 
MRK.5.39	Eneki’nd’otuaka, amasumola, ate, Ino botom’etomoko, ko bolela, lacina nai? Bonome atawu: aotota nk’ilo. 
MRK.5.40	Ko iyo bamoseka nko tolo. Koko eneki’nd’afodyaka, iyatu, aotamb’afango la nyango en’onome, ko l’iy’anayaaki l’ende, ko aotua en’etenyi en’eci bonome. 
MRK.5.41	Ko aosuka bonome ena likasa, ko amosumola, ate, Talita kumi, yoi linaliyali yoka, Bonome on’oyoto, lakosumola, Etwa. 
MRK.5.42	Ko isasanga bonome on’oyoto aemala, ko aokenda. (Mbula inande yokwa jo life.) Ko baofefa nko mpefa mene. 
MRK.5.43	Ko amafekya la locili mene, yoi line liteyanake l’oto’omoko; ko amasumola bayofe toma tona ndaka.
MRK.6.1	Yesu aumaki meho, ko aoya en’onyang’onandamene; ko bakili’anande bamokila. 
MRK.6.2	Ko eneki bina bona Sabata oyelaka, aomatsa lilak’ato ena sunagoga; ko bike bon’ato banomookaka baofefa, Mbo boto’one aata baoyi’ane meya? ko bomwu bone bonofam’ende boka nai? ko bikambwa bine bina mpefa bineyakambame l’akas’anande biyali’oya? 
MRK.6.3	One afayali nde charpentier, bon’ona Malia, ko botoolo bona Yakobo, la Yose, la Yuda, la Simona? Ko bambangela banande bafayali nde mendo enek’iso? Ko baolemwa lacin’enande. 
MRK.6.4	Koko Yesu amalokwela, ate, Bosumoli afinde lokumo, yengoko en’onyang’onandamene ko l’eneyali bais’ola banandamene ko l’omboi’onandamene. 
MRK.6.5	Ko ende atakambisa ekambwa ena nkolo meho, yengoko ntadya ena bakas’anande eneyali boto’omok’omoko onokaki nkangi, ko amaikya. 
MRK.6.6	Ko aofefa lacina enetaat’iyo imeedyo.
MRK.6.6	Ko aoselasela bili l’ili en’enyanga, ayalake bato.
MRK.6.7	Ko aelela ba-jo l’afe eneyal’ende, ko aomatsa 
MRK.6.8	yatoma bafe’afe; ko amafa lifoka eneyali bafoi bana nsefo. Ko amasumola batatolake toma ton’okita, yengoko bonganza kei—efana mampa, efana ntombe, efana francs en’okoli; 
MRK.6.9	balote nko tombwaku kei, ko batatolake bekoto befe. 
MRK.6.10	Ko amasumola, ate, En’okala bon’etaketaka bonotua ino en’otumba, boyala nko meho yengoko eneng’in’ouma en’okal’oho. 
MRK.6.11	Nk’en’oka bato’amoi bafakosangel’ino ko bafakolof’ino, eneng’in’ouma meho botitola mpucifuci iniyali en’ase ban’akak’anino yoka ndembi eneyal’iyo. 
MRK.6.12	Ko iyo baocoa, ko baolak’ato lacina baumbele baoyi’owe’aniyo. 
MRK.6.13	Ko baofodya bademona bike, ko baohinya bike bon’ato banawaki nkangi la bauta, ko bamaikya.
MRK.6.14	Koko Elode, lifoka lina roi, aoka baoyi’ane, lacin’oka lina lina Yesu likumyamaki bike; ko aila, ate, Yoane Bini amoletwa enek’anawaki, koko ncina eneyakambame bikambwa bine bina mpefa eneyal’ende nd’eho. 
MRK.6.15	Bamoi, Mbo and’Eliya; ko bakina, And’osumoli yok’omoi ona basumoli. 
MRK.6.16	Koko eneki Elode ookaka, aila, ate, One nko Yoane onoki’m’okesak’ote, amoletwa enek’anawaki. 
MRK.6.17	Lacin’oka Elode mene atomaki’ale ko aundaki Yoane, ko aotungyaki en’otumba bon’enyolo, lacin’ena Elodia booli’ona bakune’onande Filipo, lacina Elode aosongaki yoka booli’onande. 
MRK.6.18	Lacina Yoane asumolaki Elode, ate, Nk’otamba booli’ona bakune’one, osondola boeka. 
MRK.6.19	Lacin’eho, Elodia aokaki Yoane bowe, ko alangaki aoyake; koko atinya, 
MRK.6.20	lacina Elode aangaki Yoane, aeyaki’oka ayaaki boto’ona mbongi l’ona solosolo. Aotombanyaki bolotsi, ko eneki’nd’ookaka baoyi’anande akandakandaki bike, ko aolofaki l’ekiko. 
MRK.6.21	Ko eneki esike enakolana oyelaka, nko bina bonoki Elode ofumbak’elambedya yoka mbofodya en’eotwelo enande, aelelaki bingambe binande, ko la capitaines ko la bato ban’oso bona Ngalilaya en’elambedya eho. 
MRK.6.22	Ko bon’ona Elodia bon’oyoto aotua, ko aina boina, ko aatela Elode l’iy’anakisak’ase l’ende ekiko; ko lifoka lina roi aosumola boyoto’oho on’onome, ate, Onjufole iyema in’etaketaka inalang’e, ko nongokofa. 
MRK.6.23	Ko amoteela lisangya, ate, Iyema in’etaketaka inanjufol’e, nongokofa, kang’iho iyali etenyi ena lifoka linami. 
MRK.6.24	Ko aofola, ko aufola nyango enande, ate, Iyema iningi’m’oufola ika nai? Nyango ate, Bote’ona Yoane Bini. 
MRK.6.25	Isasanga aotua la mbango eneyali lifoka lina roi, ko amolomba, ate, Lalanga ompe bote bona Yoane Bini ena lokongo isasanga. 
MRK.6.26	Koko lifoka lina roi aoka lokeseli mene; ohonde lacin’ena lisangya ko lacin’eniyo banakisak’ase l’ende ena mesa, atalanga lifim’ende yoi liho; 
MRK.6.27	ko isasanga lifoka lina roi aotoma soldat ona boloi bon’atombanyi, ayi l’ote’onande. 
MRK.6.28	Ko soldat aocoa, ko aokesa bote bona Yoane en’otumba bon’enyolo, ko aoya l’ote’onande ena lokongo, ko aofa boyoto’oho bon’onome, ko ende aofa nyango enande. 
MRK.6.29	Eneki bakili bana Yoane ookaka yoi liho, baoya, ko baambola boduo’onande, ko baomonya ena nketa.
MRK.6.30	Ko bikima baosolongana lakina eneyali Yesu, ko bamolokwela baoyi banak’iy’okambaka bahatu, ko l’aoyi bahatu banak’iy’olakaka. 
MRK.6.31	Ko amasumola, ate, Boyaka nk’ino kei en’okala bona sengelenge, ko bofomya isisali meho. (Ailaki’oho lacin’oka bato bike bayayi ko bayacu, ko bataata nko le elelo ena toma.) 
MRK.6.32	Ko baocoa la boatu, nk’iyo kei, en’okala bona sengelenge. 
MRK.6.33	Ko enem’iy’ocoa, bato bike bamaena, ko bike bamaeya; ko bato ban’engili beho behetu baocoa la mbango la mboka en’okili, ko baoyela meho en’oso’oniyo, ko baosolongana eneyal’ende. 
MRK.6.34	Eneki Yesu otefwaka, aena bik’ike bon’ato, ko amaokamela isei, lacin’iyo bayaaki yoka mpate inifan’otombanyi, ko aomatsa yalak’iyo baoyi bike. 
MRK.6.35	Eneki bina omatsaka yila, bakili anande baoy’eneyal’ende, baila, iy’ate, Edye ene nko sengelenge, ko bin’omila; 
MRK.6.36	oatongole, bacu ena biluku l’en’engili ben’oli, bayosombel’iyoamene toma tonatong’iy’ola. 
MRK.6.37	Ko amakutwela, ate, Inoamene baf’iyo toma lacina bale. Ko bamoufola, iy’ate, Tocoake toyosombe mampa la mpata bekam’efe lacina taf’iyo, bale? 
MRK.6.38	Amaufola, ate, Boyali la mampa inga? Bocoaka, boyengya. Ko enek’iy’oeyaka, bamosumola, Mampa itano la nse ife. 
MRK.6.39	Ko amatoma, basumole bato bahatu bakisase ena tolenge, beloi l’eloi. 
MRK.6.40	Ko baokisase en’endongo, bendongo bemoi bokam’o kama, bendong’emoi ntuk’itano ntuk’itano. 
MRK.6.41	Ko eneki’nd’otambaka mampa ih’itano ko la nse ih’ife, aolenda ena loola, ko aosak’osako, ko aokesa mampa, ko aofa bakili lacin’iyo balekedy’ato; ko aokafel’iyatu nse ih’ife. 
MRK.6.42	Ko iyatu baola, ko baokinda liota. 
MRK.6.43	Ko baambola bitate binocikalaka nko batungu jo l’afe to, ko la bitate bina nse nkoho. 
MRK.6.44	Ko iy’analaki mampa bayaaki mpame nkoto itano.
MRK.6.45	Isasanga aosomya bakili’anande bayookele en’atu, ko baleke lose en’oso en’ili’ol’ei, nk’ena Betesaida, kum’endamene ayatongole bato. 
MRK.6.46	Ko eneki’nd’asesaka, aocoa ena lingonji oyoonda boondo. 
MRK.6.47	Ko eneki likolo oyelaka, boatu boyaaki ena ntoto ena lose, ko ende en’okili nk’ende kei. 
MRK.6.48	Ko amaena kuma bayaene bino ena likambo lina nduka, lacin’oka lofongo lomafekya; koko enakel’ina aoya eneyal’iyo, ayakende ena liko y’asi bana lose; ko asokolekany’iyo. 
MRK.6.49	Ko enek’iy’oenak’ende ayakende ena liko y’asi, baokanel’oka bamen’esiko, ko baololua la losomo; 
MRK.6.50	lacin’oka iyatu bameena, ko baoka losomo mene. Ko isasanga oatenda l’iyo, ate, Bitedyaka, one nk’emi, botaangake! 
MRK.6.51	Ko aotalama en’atu l’iyo, ko lofongo losila nkwaho; ko iyo baofefa en’etem’eniyo nko mpefa, ko baokandakanda, 
MRK.6.52	lacin’oka iyo batanonganya ekambwa enekambamaki la mampa, lacina eneki betem’eniyo ocilingitanaka.
MRK.6.53	Enek’iy’olekaka en’ili’ol’ei, baoyela bonyanga bona Ngenesaleta, ko baosema meho. 
MRK.6.54	Ko enek’iy’otefwaka en’atu, isasanga bato bameeya; 
MRK.6.55	ko baoselasela la mbango en’onyang’oho bohotu, ko baomatsa litola bato banayaaki la nkangi ena ntange bili l’ili benek’iy’ookaka Yesu ayali. 
MRK.6.56	Ko bekala behetu beneki’nd’ocoaka, l’en’engili, l’en’enyanga, l’en’asala, baambya bato ban’aise nkangi en’eseleka bena mboka, ko bamoonda lacina basuke nk’oseleka kei bon’okoto’onande; ko iyatu banosukaki baikaki.
MRK.7.1	Ko Bafalusi l’atengi’amoi ban’ekanda banayaki ena Yelusalema, baosolongana eneyal’ende. 
MRK.7.2	Ko baena bamoi ban’akili’anande bayale toma l’akasa bana mbindo, nk’akasa banatasongama. 
MRK.7.3	Lacina Bafalusi la Ba-Yuda bahatu bayakile baoyi banaki bankya olangaka; ko kali bafale toma kuma batasonga bakasa nko nsonga bike; 
MRK.7.4	ko enay’iyo ena limbongo, bafale toma kuma batok’asi. Ko baoyi’amoi bayali bike banak’iy’otambaka lacina bamonya: nko nsonga ena bikala, la mpoke, la basaswa bana efeko, la totunda. 
MRK.7.5	Ko Bafalusi l’atengi bamoufola, iy’ate, Bakili’ane bafamonya baoyi banaki bankya olangaka lacina nai? Bala toma l’akasa bana mbindo lacina nai? 
MRK.7.6	Ende amakutwela, ate, Yesaya atendaki baoyi lacin’enino nko cilili, ino besimo, yok’onoki’nd’otengaka,
MRK.7.6	Bato’ane bampik’emi la nkefu iniyo,
MRK.7.6	Koko betem’eniyo bend’osana l’emi.
MRK.7.7	Koko bankumy’emi nko bototoloto,
MRK.7.7	Eneyalak’iyo balako banayali nko beeka ben’ato.
MRK.7.8	Ino bomocika boeka bona Yakomba, ko boyaundamele nko beeka ben’ato. 
MRK.7.9	Ko amasumola, ate, Solosolo mene, ino bumbela boeka bona Yakomba lacin’eho bokile beeka beninoamene. 
MRK.7.10	Mose ailaki, ate, Kumya bafango’one la nyango ene; ko ende onosaiya bafango yombo nyango, akoli lacina awu. 
MRK.7.11	Koko ino bila, in’ate, Yomb’oto asumola bafango’onande yombo nyango enande, ate, Boho bonosokokolana lacina nkokambya l’oho boyali kolubana—nko nganji enemonyedyama Yakomba— 
MRK.7.12	bofofe etelo lakina oyokambya bafango’onande la nyango enande l’oho. 
MRK.7.13	Yok’oho ino behya yoi lina Yakomba lacin’ena baoyi banak’inoamene oekyaka beeka. Ko boyakambe baoyi’amoi bike ban’okotu’oho. 
MRK.7.14	Eneki’nd’oelelaka bik’ike Uon’ato eneyal’ende, amasumola, ate, Inatu bondofe, ko bononganyaka ncina: 
MRK.7.15	efana iyema iniyali ena mbiolo en’oto yehya boto yomb’iho yotua ena ntundulu enande: banehya boto nko baoyi’aho banafola eneyali boto. 
MRK.7.16	Yomb’oto ayali la batoi lacina aoke, aongya lilofa. 
MRK.7.17	Ko eneki’nd’ocikaka bato’aho bik’ike, ko aotua en’otumba, bakili’anande bamufola ncina en’ekolanya eho. 
MRK.7.18	Ko ende amalokwela, ate, Ino nkoho bofana nde nnonganya? Botafokola nde, toma tonatoyali ena mbiolo en’oto, enatua toho ena ntundulu en’oto tofehyis’ende; 
MRK.7.19	lacin’oka toho tofatua en’olimo’onande: totua nk’ena likunju, ko tofola nk’ena lifoku. La baoyi’aho aokodya toma tohatotu nko soto. 
MRK.7.20	Koko aila, ate, Baoyi banafola eneyali boto, banehya boto nd’aho. 
MRK.7.21	Baoyi banafola eneyali boto, banafola nk’en’otem’onande, nko nkanyi in’owe, la bakele, la basamba, la njaka en’ato, 
MRK.7.22	la baiya, la mposa bike en’osolo, la bewe, la totungya, la mposa in’owe ina yonge, la liso lina ekuku, la besao, la njofefa, la baoyi ban’ilemeleme: 
MRK.7.23	baoyi’ane ban’owe bahatu baofola nk’ena ntundulu, ko baehya boto.
MRK.7.24	Ko Yesu aemwa meho, ko aocoa en’onyanga bona Tula la Sidona. Ko aotua en’otumba, ko atalang’oka boto’omoko aeye; ohonde atafisamisa. 
MRK.7.25	Lacina boyoto’omoi onoyaaki la bon’on’oyoto on’osali onoyaaki la lifoi lina nsefo, aoka bosimo’onande, ko aoya, ko aokwa en’akak’anande. 
MRK.7.26	Boyoto’oho ayaaki bise Elene, bise Sulia Foinike. Ko amoonda lacina afodya demona eneyali bon’onande bon’oyoto. 
MRK.7.27	Ko Yesu amosumola, ate, Akoli lacina bana bakinde en’oso: efaonge otamba mampa ena bana oyofusela mbwa. 
MRK.7.28	Ko amokutwela, ate, Solosolo, Nkolo; koko mbwa iniyali en’ase’a mesa iola mpumbwu ina bana. 
MRK.7.29	Ko amosumola, ate, Lacin’ena yoi liko, ombocoa; demona emofola eneyali bon’one on’oyoto. 
MRK.7.30	Ko eneki’nd’outwak’ola, aosungya bona aeci ena ntange, ko demona emofola eneyal’ende.
MRK.7.31	Ko lakina, eneki’nd’oumaka en’onyanga bona Tula, aotianya bonyanga bona Sidona, ko l onyanga bona Dekapoli, ko aoya ena lose lona Ngalilaya. 
MRK.7.32	Ko bamoyela boto onitaki’atoi ko ayaaki la likokoma; ko bamoonda lacina atadya likasa linande eneyali ende. 
MRK.7.33	Ko Yesu amoumola eneyali bato bik’ike, amotola nk’ena lokuko, aila to tonande en’atoi’anande, ko auta nsoi, ko aosuka lolemi lonande. 
MRK.7.34	Koko enem’end’olenda ena loola, aotatana, ko amosumola, ate, Efata, nko Kombwaka. 
MRK.7.35	Ko isasanga batoi’anande baokombwa, ko lolemi lonande lotungwa, ko aotenda nko cilili mene. 
MRK.7.36	Ko amasumola, batasumolake boto’omoko; ohonde eneyafudy’ende yafekyaka, iyo baofudya likumya yoi liho nkumya mene. 
MRK.7.37	Ko baofefa nko mpefa bike mene, ko baila, iy’ate, Amokamba bikambwa bihitu nk’olotsi; aokya banitaki’atoi, ko aotenza bato ban’okukuluku.
MRK.8.1	En’ina beho, eneki esolonganelo en’ato ofulaka bik’ike lakina, ko bataata toma tona ndaka, Yesu aelela bakili’anande eneyal’ende, ko amasumola, ate, 
MRK.8.2	Lokamela bato’ane bik’ike isei, lacin’iyo bamoyala l’emi bin’esaso esik’ene, ko bafana toma tona ndaka; 
MRK.8.3	ko yombo njatom’iyo en’ela la njala tumbe bangotenya ena mboka, lacina bamoi’aniyo bamoya en’osana. 
MRK.8.4	Ko bakili’anande bamokutwela, iy’ate, Mendo ena sengelenge boto angata mampa iningokolana likinza bato’ane meya? 
MRK.8.5	Ko ende amaufola, ate, Boyali la mampa inga? Iy’ate, Nsambo. 
MRK.8.6	Ko aosumola bato’aho bik’ike bakisase ena loko. Ko aotamba mampa iho nsambo, ko eneki’nd’okangaka lokango, aokes’iho, ko aofa bakili’anande lacin’iyo balekedy’ato’aho bik’ike. 
MRK.8.7	Ko bayaaki la tosese tonatotaata bike; ko eneki’nd’okangaka lokango, aolekedya bato toho nkoho. 
MRK.8.8	Ko iyo balaki, ko baokinda liota, ko baambola bitate binicikalaki tofondo nsambo. 
MRK.8.9	Ko iyo banalaki bayaaki yombo nkoto inei; ko amatongola. 
MRK.8.10	Ko isasanga aotalama en’atu, ende l’akili’anande, ko aoya ena bonyanga bona Dalamanuta.
MRK.8.11	Ko Bafalusi baoya meho, ko baomatsa yats’ende ntango, bayakembe ndembi ena loola eneyal’ende, baomek’ende. 
MRK.8.12	Ko ende aotata en’otem’onande, ko aila, ate, Eotwelo ene eofona ndembi lacina nai? Lakosumol’ino, solosolo, efana ndembi enengofama eotwelo ene. 
MRK.8.13	Ko amacika, ko aotalama lakina en’atu, ko aoleka en’ili bona lose.
MRK.8.14	Ko bakili baolefela litola mampa: bayaaki la mampa nk’emoko kei en’atu. 
MRK.8.15	Ko amasumola, ate, Boongya lilota nyango ena mampa ena Bafalusi, la nyango ena mampa ena Elode. 
MRK.8.16	Ko iyo baufolana, ko baila, Mbo yoi line nk’enefan’iso mampa. 
MRK.8.17	Ko eneki Yesu ofokolaka yoi liniyo, amasumola, ate, Ino bufolana, enefan’ino mampa, lacina nai? ino botanonganya ko botafokole nde? betem’enino bemocilingitana nde bocilingitano? 
MRK.8.18	Boyali l’aiso, koko bofene nde? boyali l’atoi, koko bofoke nde? ko bofakanedya ndo? 
MRK.8.19	Eneki’m’okeselaka bato nkoto itano mampa itano, ino bambolaki bitate binicikalaki batungu banga? Iy’ate, Jo l’afe. 
MRK.8.20	Ko eneki’m’okeselaka bato nkoto inei mampa nsambo, bambolaki bitate binicikalaki tofondo tonga? Iy’ate, Nsambo. 
MRK.8.21	Koko amasumola, ate, Botanonganya nde?
MRK.8.22	Ko aoya ena Betesaida; ko baoya eneyal’ende l’oto onodyak’aiso, ko bamoonda lacina aosuke. 
MRK.8.23	Ko aosuka boto onodyak’aiso la likasa, ko amotola ena mbiolo en’onyanga; ko eneki’nd’outaka nsoi en’aiso’anande, aotadya bakasa eneyal’ende, ko amufola yombo aen’iyema. 
MRK.8.24	Ko ende, eneki’nd’oenolak’aiso, aila, ate, Lena bato, koko lomaena yoka bete, bayakende. 
MRK.8.25	Koko aotadya bakasa lakina en’aiso’anande, ko eneki boto olendaka ta, aikyama, ko aena toma tohatotu nko fololo. 
MRK.8.26	Ko Yesu amotoma en’ol’onande, ko amosumola, ate, Tatuake en’ecimo ene, ko tasumolake boto en’ecimo ene.
MRK.8.27	Ko Yesu la bakili’anande baocoa en’enyanga bena Kaisalia ena Filipo; ko enem’iy’ocoa ena mboka, aufola bakili’anande ate, Bato bantang’emi nai? 
MRK.8.28	Iyo baamba, iy’ate, Yoane Bini; ko bamoi, Mbo Eliya; ko bamoi, Mbo bosumoli’omoi. 
MRK.8.29	Koko amasumola, ate, Nd’inoamene, bontang’emi nai? Ko Petelo amokutwela, ate, E oyali Masiya. 
MRK.8.30	Ko amafekya, batasumolake boto’omoko yoi liho. 
MRK.8.31	Ko aomatsa yalak’iyo, ate akoli eneyali Bon’on’oto aene bino la baoyi bike, ko atembolame la bingambe ko la nkanga ina toome ko l’atengi ban’ekanda, ko ayakame, ko aetwa en’ewedi en’ina bon’esaso. 
MRK.8.32	Ko aotenda yoi liho nk’ena fololo. Ko Petelo amotola ena lokuko, ko aomatsa lifel’ende. 
MRK.8.33	Koko eneki’nd’ohelengwaka, ko aena bakili’anande, aofela Petelo, ate Eta ena mbusa enami, Satana; lacin’oka ofakanedya baoyi bana Yakomba: okanedya nko baoyi ban’ato. 
MRK.8.34	Ko eneki’nd’oelelaka bik’ike bon’ato ko l’akili’anande eneyal’ende, amasumola, ate, Yomb’oto alanga ankile, ayofimake endamene, ko aambolake ekulusu enande, ko ankile. 
MRK.8.35	Lacina boto onolanga amonya liiko lonande, angungya loho; ko boto l’oto onungya liiko lonande lacin’enami ko lacin’ena bosimo bon’olotsi, angomonya loho. 
MRK.8.36	Nko boto akitanya lituka lina loko lohalotu, ko ayoungy’endamene, nkita enat’ende eka nai? 
MRK.8.37	Ko boto akolana yenganya liiko lonande l’iyema ika nai? 
MRK.8.38	Lacina boto l’oto ononjok’emi la baoyi’anami nsoi en’eotwelo ene ena likele l’en’owe, Bon’on’oto angok’ende nsoi nkoho, enengi’nd’oya en’okonde bon’afango’onande, ende la bikima bina loola bin’oeka.
MRK.9.1	Ko Yesu amasumola, ate, Solosolo lakosumol’ino, bamoi’aniyo banemali mendo bafenaki bewedi, yengoko kuma baena lifoka lina Yakomba yoya la mpamba.
MRK.9.2	Eneki bekolo botoa osilaka, Yesu aotamba Petelo la Yakobo la Yoane, ko amatola ena lingonji lina litale nk’iyo kei, ena lokuko, ko aohalingwa bokotu’okina en’oso’oniyo. 
MRK.9.3	Ko bisenda binande biololoma telele mene, efan’oto ena loko onokambisa telele yok’oho. 
MRK.9.4	Ko Eliya la Mose baenya eneyal’iyo; ko baesola la Yesu. 
MRK.9.5	Ko Petelo aotenda la Yesu, ate, Labi, bolotsi eneyal’iso toyali mendo; bolotsi tofake balombe basaso: limoko lacin’ene, limoko lacin’ena Mose, ko limoko lacin’en’Eliya. 
MRK.9.6	Lacin’oka ateya yoi linim’end’otenda, lacin’iyo baoka losomo mene. 
MRK.9.7	Koko lilo yoya, ko limakunda, ko lofoso lookana ena lilo, ate, One nko Bon’onami ona nganji: bolofak’ende. 
MRK.9.8	Ko sasimo, enek’iy’olengalengaka baten’okin’oto l’iyo lakina, yengoko Yesu kei.
MRK.9.9	Ko enem’iy’okita ena lingonji, amafekya batasumolake boto’omoko baoyi banak’iy’oenaka, yengoko enengi Bon’on’oto oetwa enek’anawaki. 
MRK.9.10	Ko baomonya yoi liho en’etem’eniyo, ko baufolana ncina en’eetwelo en’ewedi. 
MRK.9.11	Ko bamufola, iy’ate, Batengi ban’ekanda bail’oka ekoli lacina Eliya ayi en’oso lacina nai? 
MRK.9.12	Ende amakutwela, ate, Ekoli, solosolo, lacina Eliya ayi en’oso, ko aongya baoyi bahatu; ko yoi limotengama lacin’ena Bon’on’oto bosamb’oya? nk’oka angen’ino l’aoyi bike, ko angokyama nsoi? 
MRK.9.13	Koko emi lakosumol’ino, Eliya amosila liya, ko bamilel’ende baoyi banak’iyoamene olangaka, yok’onoki yoi otengamaka lacin’enande.
MRK.9.14	Enek’iy’oyelaka eneyali bakili, aena bik’ike bon’ato bomosusana eneyal’iyo, ko batengi ban’ekanda bamaatsa ntango. 
MRK.9.15	Koko isasanga, eneki bato’aho bik’ike oenak’ende, baofefa mpefa bike, ko baocoa la mbango eneyal’ende, ko bamosangela. 
MRK.9.16	Ko amaufola, ate, Yoi linatan’ino ntango lika nai? 
MRK.9.17	Ko boto’omoi on’ato’aho bik’ike amokutwela, ate, Bolaki, moya l’on’onami’ona mpame enek’e lacina ayali la lifoi lina bokukuluku; 
MRK.9.18	ko bili l’ili bonundam’ende la liho, liho limosokodya ena loko; ko aila yoka bafulo en’onyua, ko aokekesanya baino, ko aocoa bokeke mene. Lotendaka l’akili’ane lacina bafodya lifoi liho, koko iyo batinya. 
MRK.9.19	Ko Yesu aokutola, ate, Eotwelo enefan’imeedyo! nongoyala l’ino bolingolingo boya? Nkolengedy’ino bolingolingo boya? Boyaka l’ende eneyal’emi. 
MRK.9.20	Ko baoya l’ende eneyali Yesu. Ko eneki’nd’oenaka Yesu, isasanga lifoi limosokodya ko aokwa ena loko, ko ayokilimodya, ayaile yoka bafulo en’onyua. 
MRK.9.21	Ko aufola bafango’onande, ate, Amoyala bokotu’one bolingolingo yok’oya? Ate, L’olenge’onande; 
MRK.9.22	ko ma-ma lifoi limolofusa ena nkoi, ko l’en’asi, lacina aoyake. Koko yomb’e okambisa yoi limoi, otookamel’isei, otokambya! 
MRK.9.23	Ko Yesu amosumola, ate, Yombo okambisa fo…! Baoyi bahatu bailamisa l’ende onimedya. 
MRK.9.24	Isasanga bafango’on’onome aololua la mposoli, ate, Limedya nde! ompuedya imeedyo. 
MRK.9.25	Ko eneki Yesu oenaka bik’ike bon’ato baoya osolongana eneyal’ende la mbango, aofela lifoi lina nsefo, amosumola, ate, E lifoi lina bokukuluku la booko, lakosumol’e, fola eneyal’ende, ko tatuake lakina eneyal’ende tu. 
MRK.9.26	Ko eneki’nd’ololuaka, amokilimola bike mene, ko aofola eneyal’ende. Ko bonome aoyalama yoka boto onowa tutu, ko bato bike baila, Mbo amowa. 
MRK.9.27	Koko Yesu amosuka la likasa, ameemadya, ko aetwa. 
MRK.9.28	Koko eneki’nd’otuaka en’otumba, bakili’anande bamuufola ena lokuko, iy’ate, Iso totofodyisa lacina nai? 
MRK.9.29	Ko amasumola, ate, Demona en’okotu’one efafodyama yengoko la boondo kei (ko la nkila ena toma).
MRK.9.30	Ko baumaki meho, ko baotianya Ngalilaya; ko atalanga boto’omoko aeye. 
MRK.9.31	Lacin’oka aolaka bakili’anande, amasumola, ate, Bon’on’oto angolekyama en’akasa ban’ato, ko iyo bangoyaka; ko enengi’nd’oyakama, angetwa en’ewedi en’ina bon’esaso. 
MRK.9.32	Koko iyo batanonganya yoi liho, ko batuufola ncina, lacin’oka baangak’ende.
MRK.9.33	Ko baoya ena Kapalanauma. Ko eneki’nd’oyalaka en’otumba, amaufola, ate, Yoi linalik’in’oatanaka ntango ena mboka lika nai? 
MRK.9.34	Koko baoyala nko mwi, lacin’oka baatanaki ntango ena mboka lacin’ena boto’oniyo onoyali yoka iyome. 
MRK.9.35	Ko aokisase, ko aelela ba-jo l’afe, ko amasumola, ate, Yomb’oto alanga ayalame en’oso bona bifili, angoyala ena mbusa mene, nko bosali bon’iyatu. 
MRK.9.36	Ko aotamba bonome, ko ameemadya ena ntoto eniyo; ko aohama ena beyo benande, ko amasumola, ate, 
MRK.9.37	Boto’on’etaketaka onongosangela bonome yok’one ena lina linami, ansangel’emi; ko boto l’oto ononsangel’emi, afansangel’emi: aosangela nk’ende onontomaki.
MRK.9.38	Ko Yoane amosumola, ate, Bolaki, iso tenaki boto’omoi kum’ayafodya bademona ena lina line, ko tofekyaki, lacin’oka afambane l’iso. 
MRK.9.39	Koko Yesu ate, Botofekyake; lacina efan’oto onokamba ekambwa ena mpefa ena lina linami ononginya litang’emi bowe isasanga; 
MRK.9.40	lacin’ende onofatosimbe ayali l’iso. 
MRK.9.41	Lacina boto l’oto onongokof’ino ekala en’asi, boyomele, ena lina linami lacin’eho boyali bana-Masiya, solosolo, lakosumol’ino, afindaki boluko’onande. 
MRK.9.42	Ko onongokumba omoi ona banatome’ane banimedya, eleki bolotsi eneyal’ende yombo baokakela lufe lineyaminyama basongu nk’ena nkingo enande, ko bamofusa ena lose l’okwa. 
MRK.9.43	Yombo likasa line likokumba, kesa liho pa; bolotsi eneyal’e otua ena liiko l’etumbe, otongocoa ena Ngena l’akas’afe, nk’ena nkoi inifalimale tu. 
MRK.9.44	(Enefawu iwawa iniyo, ko nkoi ifalimale.) 
MRK.9.45	Ko yombo likaka line likokumba, kesa liho pa; bolotsi eneyal’e otua ena liiko l’etumbe, otofusama ena Ngena l’akak’afe, nk’ena nkoi inifalimale. 
MRK.9.46	(Enefawu iwawa iniyo, ko nkoi ifalimale.) 
MRK.9.47	Ko yombo liso line likokumba, tokola liho; bolotsi eneyal’e otua ena lifoka lina Yakomba la liso limoko, otongofusama ena Ngena l’aiso’afe, 
MRK.9.48	enefawu iwawa iniyo, ko nkoi ifalimale. 
MRK.9.49	Lacina boto l’oto angocwela la nkoi (ko mbeka ihatu ingocwela l’okwa). 
MRK.9.50	Bokwa bond’olotsi: koko yombo bokwa bosila ngenge, bongofa boho ngenge lakina bosamb’oya? Boongya liyala l’okwa eneyal’inoamene, ko boongya liyala l’efili en’atenyi’aninoamene.
MRK.10.1	Koko eneki’nd’oemwaka meho, aoya en’onyanga bona Yudea, nk’en’ili bona Yoladane. Ko bik’ike bon’ato baosusana lakina eneyal’ende; ko amalaka lakina yoka bosamb’onalakeel’ende. 
MRK.10.2	Ko Bafalusi baoy’eneyal’ende, bamomeka la njufola, iy’ate, Yomb’oto aumola booli’onande, afulunganya nde beeka? 
MRK.10.3	Ko amakutwela, ate, Boeka bonoki Mose okeekedyaka boka nai? 
MRK.10.4	Iy’ate, Mose aimedyaki’oka totenge bokanda bona njaka ena liala, ko tumole booli. 
MRK.10.5	Ko Yesu amakutwela, ate, Akotengelak’ino boeka bone lacin’ena bocilingitano bon’etem’enino. 
MRK.10.6	Ohonde ena limatsako lin’enunwelo Yakomba anunolaki mpame l’oyoto. 
MRK.10.7	La ncina ene boto angocika bafango’onande la nyango enande, ko angambana l’ooli’onande; 
MRK.10.8	ko iy’afe bangoyala yonge limoko; bafayalaki lakina bato’afe: bangoyala nko yonge limoko. 
MRK.10.9	Lacin’eho, boto ataambolake baho banaki Yakomba oambanyaka. 
MRK.10.10	Koko enem’iy’oyala en’otumba, bakili’anande bamuufola lakina ena likambo liho. 
MRK.10.11	Ko amasumola, ate, Boto l’oto onumola booli’onande, ko aosong’okina, aotata likele; 
MRK.10.12	ko yombo booli auma eneyali bome’onande, ko aosongana l’okina, aotata likele.
MRK.10.13	Ko baoya la banatome eneyal’ende, lacina ayasuke. Ko bakili baofekya iy’anayaki l’iyo. 
MRK.10.14	Koko eneki Yesu oenaka yoi liho, aolemwa, ko amasumola, ate, Bacike, banatome bayoya eneyal’emi; botafekyake, lacin’oka baise lifoka lina Yakomba bayali yok’iyo. 
MRK.10.15	Solosolo lakosumol’ino, boto l’oto onofatambe lifoka lina Yakomba yok’onome, afatuaki meho. 
MRK.10.16	Ko amahama ena beyo benande, ko aotadya bakasa eneyal’iyo, ko amasakela bosako.
MRK.10.17	Eneki’nd’opusolaka ena mboka, boto’omoi aoya eneyali ende la laango, amoosamela, ko amuufola, ate, Bolaki’on’olotsi, njil’oya lacina nsangole liiko lonelofakale? 
MRK.10.18	Ko Yesu amokutwela, ate, Ontang’emi bolotsi lanai? Onoyali bolotsi nk’omoko kei, nko Yakomba. 
MRK.10.19	Omeya beeka: Tayakake boto, Tatatake likele, Tiyake, Tafotake boto, Tatungyake boto, Fika bafango’one ko l’oyango’one. 
MRK.10.20	Ko amokutwela, ate, Bolaki, momonya baoyi’ane bahatu nko l’olenge’onami. 
MRK.10.21	Ko eneki Yesu olendak’ende, amookamela nganji; ko amosumola, ate, Oinda nko yoi limoko: coaka, sombya toma tonatoat’e tohatotu, ko faka bato beinda, ko ongata lituka ena loola; ko yaka, onkile. 
MRK.10.22	Koko enem’end’ookaka yoi liho, aocingy’elongi, ko aocoa la lokeseli, lacin’oka aataki lituka mene lina toma.
MRK.10.23	Ko Yesu aolengalenga, ko aosumola bakili’anande, ate, Etuelo enatua batuki bana toma ena lifoka lina Yakomba eseki locili. 
MRK.10.24	Ko bakili baofefa bike mene l’aoyi’ane. Koko Yesu aotenda l’iyo lakina, ate, Bana, etuelo ena lifoka lina Yakomba eniyo banil’etema ena lituka eseki locili. 
MRK.10.25	La ngamela atianya bokole bona ntonga, la ntuki atua ena lifoka lina Yakomba, onoleki locili nk’etuelo enatua ntuki ena toma. 
MRK.10.26	Ko iyo baofefa bike mene, ko baoufolana, Mbo onokolana yikyamisa oka nai? 
MRK.10.27	Yesu amatakamela, ko aila, ate, Yoi line lifilamisa l’ato, ohonde efa yok’oho la Yakomba; lacina Yakomba akambisa baoyi bahatu. 
MRK.10.28	Ko Petelo aomatsa litenda l’ende, ate, Lenda, iso tomumbela toma tohatotu, ko tomokokil’e. 
MRK.10.29	Yesu amokutwela, ate, Solosolo, lakosumol’ino, efan’oto onumbelaki botumba, yombo batoolo yomb’akune, yombo bambangela, yomb’afango, yombo nyango, yomb’ooli, yomb’ana, yomb’asala, lacin’enami ko lacin’en’osimo bon’olotsi, 
MRK.10.30	onofatambaki yok’okam’okama isanga en’esik’ene, betumba, l’atoolo l’akune, l’ambangela, l’anyango, l’ana, l’asala, ko la njen’ino; ko, en’esike enengoya angotamba nko liiko lonelofakale. 
MRK.10.31	Bike’oniyo banayali en’oso bangoyala ena mbusa; ko banayali en’otungu bangoyala en’oso.
MRK.10.32	Ko bayaaki ena mboka enem’iy’ocoa ena Yelusalema; ko Yesu aeta en’oso’oniyo; ko baofefa, ko iy’anokilaki baanga nko mbanga. Ko aotamba lakina ba-jo l’afe, ko aomatsa yasumola baoyi banangilama eneyal’ende. 
MRK.10.33	Ate, Lenda, toyacu Yelusalema; ko Bon’on’oto angolekyama eneyali nkanga ina toome, ko l’eneyali batengi ban’ekanda, ko bangokoiy’ende likambo lacina awu, ko bangoleky’ende eneyali Befenda; 
MRK.10.34	ko iyo bangonyeel’ende, ko bangutel’ende nsoi, ko bangofoma la mpomi, ko bangoyaka; ko en’ina bon’esaso angetwa lakina en’ewedi.
MRK.10.35	Ko Yakobo la Yoane, ban’ana Zebedayo bana mpame, baoy’eneyal’ende, iy’ate, Bolaki, tolanga otilel’iso yoi linakufol’iso. 
MRK.10.36	Amasumola, ate, Yoi linalang’ino nkilel’ino lika nai? 
MRK.10.37	Iy’ate, Otof’iso ekisel’ase, omoi en’ili bona likasa line y’ome, ko omoi ena likasa line y’ooli ena lifoka line, 
MRK.10.38	Yesu amalokwela, ate, Ino bofanonganya yoi lineyufol’ino. Ino bomelisa nde ekala enamel’emi? Ko binamisa nde l’inelo eninam’emi? 
MRK.10.39	Bamosumola, iy’ate, Tinya. Yesu amasumola, ate, Bongomela ekala enamel’emi solosolo, ko bonginama l’inelo eninam’emi; 
MRK.10.40	ohonde ekisel’ase en’ili bona likasa linami y’ome la likasa linami y’ooli ef’enami lacina njofe boto: eho engofam’iyo banaki eho okoedyamaka. 
MRK.10.41	Eneki bakili’amoi jo ookaka, baomatsa lilemwa lacina Yakobo la Yoane; 
MRK.10.42	koko Yesu amaelela eneyal’ende, ko amasumola, ate, Ino bey’oka iy’anatangama bafoka ban’efenda baotumanya bato’aniyo; ko banaleki la lifoka bamatomeela ntomo. 
MRK.10.43	Ohonde afa yok’oho eneyal’ino: koko onosokolanga ayale boto’on’okolo eneyal’ino, ende angoyala bosali’onino; 
MRK.10.44	ko onosokolanga ayalame boto’on’oso, angoyala boombo bon’inatu. 
MRK.10.45	Lacina Bon’on’oto ataya lacina bato baosael’ende: ayaki lacina asaele bato, ko lacina alekya liiko lonande mbiko lacin’en’ato bike.
MRK.10.46	Koko baoyela Yeliko; ko enem’end’ouma ena Yeliko, ende l’akili’anande la bik’ike bon’ato, Balatimayo, bon’ona Timayo ona mpame, onodyaki’aiso, aokisase en’oseleka bona mboka ayalombe toma. 
MRK.10.47	Ko eneki’nd’ookak’oka Yesu ona Nazaleta ayali, aomatsa yelela, ate, Yesu, Bon’ona Dawidi, onjokamel’emi isei! 
MRK.10.48	Ko bato bike bamofekya, atatendake; ohonde aofudya yelela la locili mene, ate, Bon’ona Dawidi, onjokamel’emi isei! 
MRK.10.49	Ko Yesu aemala, ko aila, ate, Beelele. Ko baelela boto onodyaki’aiso, ko bamosumola, Mbo kikaka, emala, akelela. 
MRK.10.50	Ko ende aoka bokoto bonande mboka, ko aemala, ko aoya eneyali Yesu. 
MRK.10.51	Yesu amufola ate, Ekambwa enalang’e nkilel’e eka nai? Boto onodyaki’aiso amosumola, ate, Laboni, lalanga njene lakina. 
MRK.10.52	Yesu amosumola, ate, Ombocoa, imeedyo ine imokiikya. Isasanga baiso’anande baolifwa, ko aokila Yesu ena mboka.
MRK.11.1	Ko enek’iy’oolamaka la Yelusalema, ko baoyela mbolimboli la Betefange la Betania, nk’ena lingonji lina Bilaya, Yesu aotoma bakili’anande bafe, 
MRK.11.2	amasumola, ate, Bocoaka en’ongili bonoyali meho en’oso’onino; ko eneng’in’otua meho, isasanga bongosungya bon’ona mpunda etungi, enetatalame boto; botungole, ko boyaka l’eho. 
MRK.11.3	Ko yomb’oto’omoi akufol’ino, ate, Bil’one lanai? bosumole, Mbo Nkolo alanga mpunda ene; ko isasanga angotom’eho mendo. 
MRK.11.4	Ko iyo baocoa, ko baosungya bon’ona mpunda, etungi ena fololo, nk’en’anza, en’atano’a mboka; ko bamotungola. 
MRK.11.5	Ko bamoi’aniyo banemalaki meho bamaufola, iy’ate, Nakamb’ino? Botungola bon’ona mpunda lanai? 
MRK.11.6	Ko baokutola yok’onoki Yesu oasumolaka; ko bamaf’etelo. 
MRK.11.7	Ko baoya l’on’ona mpunda eneyali Yesu; ko baotanda bekoto’eniyo en’okunju bona mpunda; ko aotalamel’eho. 
MRK.11.8	Ko bike bon’ato baotanda bekoto’eniyo ena mboka, ko bamoi baokesa bitange bina bete, ko baotanda biho ena mboka. 
MRK.11.9	Ko iy’anetaki en’oso ko l’iy’anokilaki en’otungu baosombola, iy’ate, Hosana! ende onoya ena lina lina Yawe aosakelama bosako! 
MRK.11.10	Lifoka linalingoya, nko lina bafango’oniso Dawidi, yosakelama bosako! Hosana en’edye eneleki ena liko!
MRK.11.11	Ko Yesu aotua ena Yelusalema l’en’otumba bona Yakomba; ko eneki’nd’osisolaka baoyi bahatu, la likolo aofola ko aocoa Betania, ende l’akili jo l’afe.
MRK.11.12	Ko en’ina bona loi, enek’iy’ocikaka Betania, aoka njala. 
MRK.11.13	Ko eneki’nd’oenaka bote bona liteli en’osana, ko boyaaki la nkase, aoya lacina aene, yombo angosungya bemamo meho; koko eneki’nd’oyelaka meho, atasungy’iyema yengoko nkase kei lacina esik’eho etayala esike en’ateli. 
MRK.11.14	Ko Yesu aosumola bote, ate, Boto atalake bemamo bene lakina bisike bihitu! Ko bakili baoka yoi liho.
MRK.11.15	Ko baoya ena Yelusalema; ko eneki Yesu otuaka en’otumba bona Yakomba, aomatsa lifodya iy’anasombyaki baongwa ko l’iy’anasombaki en’otumba bona Yakomba, ko aokukumya mesa iniyo banengisolaki francs ko la nkici iniyo banatekyaki bikoso. 
MRK.11.16	Ko atimedy’oka boto atianya botumba bona Yakomba l’iyema ntola. 
MRK.11.17	Ko amalaka, ate, Yoi litatengama nde, Botumb’onami bongotangama botumba’bona beondo lacin’en’enyanga behetu? Ohonde ino bomil’oho nk’esusanelo ena baiya. 
MRK.11.18	Ko batengi ban’ekanda la nkanga ina toome baoka yoi liho, ko baofon’etelo lacina baoyake; lacin’oka baoangak ende, lacina bato bahatu bafefaki la lilako linande.
MRK.11.19	Ko en’esike ena likolo aofola en’onyanga.
MRK.11.20	Ko l’okulu, enem’iy’oeta, baena bote bona liteli bomonyelala nk’ena beluo mene. 
MRK.11.21	Ko eneki Petelo okanedyaka, aosumola Yesu, ate, Labi, lenda, bote bona liteli bonok’omomaka bomonyelala. 
MRK.11.22	Ko Yesu amokutwela, ate, Boongya liyala l’imeedyo ina Yakomba; 
MRK.11.23	solosolo, lakosumol’ino, nko boto asumola lingonji line, ate, Oyoambole, ko oyofuse ena lose l’okwa; ko afakandakanda en’otem’onande, ohonde aimedya ate yoi linatend’ende lingilama: angena yoi liho yilama. 
MRK.11.24	La ncina ene, lakosumol’ino, baoyi bahatu banufol’ino ena beondo, bimedy’oka bomosila litamba baho, ko bongata baho. 
MRK.11.25	Ko enemal’ino lacina boonde, yombo boyali la likambo l’oto’omoi, biikya, lacina Bafango’onino onoyali ena loola akiiky’ino en’aoyi’owe’anino nkoho. 
MRK.11.26	(Koko yomb’ino bofiky’ato, tumbe Bafango’onino onoyali ena loola afakiikyak’ino en’aoyi’owe’anino.)
MRK.11.27	Ko baoya lakina ena Yelusalema; ko enem’end’oselasela en’otumba bona Yakomba, nkanga ina toome l’atengi ban’ekanda la bingambe baoya eneyal’ende; 
MRK.11.28	ko bamufola, iy’ate, Oila baoyi’ane la lifoka lina nai? ko onokofaki lifoka lacina okambe baoyi’ane oka nai? 
MRK.11.29	Yesu amakutwela, ate, Emi nkoho nongokufol’ino yoi limoko; bonkutwela yoi liho, ko nongokosumol’ino lifoka linakamb’emi baoyi’ane: 
MRK.11.30	inelo eneki Yoane oinak’ato—eho eyaki ena loola, yombo enek’ato? Bonsumole. 
MRK.11.31	Ko baotendelana, Mbo yomb’is’ate, Eyaki ena loola, tumbe ende angotila, Mbo ino botimedy’ende lacina nai? 
MRK.11.32	Koko yombo is’ate, Enek’ato fo…; baangaki bato, lacin’oka bato bahatu batangaki Yoane nko bosumoli. 
MRK.11.33	Ko baokutwela Yesu, iy’ate, Iso tofeya; ko Yesu amasumola, ate, Ko l’emi mpakosumol’ino lifoka linakamb’emi baoyi’ane.
MRK.12.1	Koko Yesu aomatsa litenda l’iyo la basai. Ate, Boto afusaki lisala lina bekoli bena vina, ko aosambanya liho l’okako, ko aocima lifoku lacin’en’eamelo ena bemamo, ko aofak’otumba yok’eliko ena ntale, ko aocikela batombanyi lisala liho, ko aocoa bonyang’okina. 
MRK.12.2	Koko en’esike Koko Yesu aomatsa litenda l’iyo la basai. Ate, Boto afusaki lisala lina bekoli bena vina, ko aosambanya liho l’okako, ko aocima lifoku lacin’en’eamelo ena bemamo, ko aofak’otumba en’emamo, aotoma boombo eneyali batombanyi, lacina baofe liondo lina bemamo bena lisala. 
MRK.12.3	Koko iyo bamounda, bamofoma lofomi mene, ko bamoutodya bototoloto 
MRK.12.4	Ko lakina aotoma boombo bomoi eneyal’iyo; ko baofusel’ende baufe, ko bamooka mpota en’ote, ko bamilela bokotua bona nsoi mene. 
MRK.12.5	Ko lakina aotoma boombo’omoi, ko bamoyaka tutu; la bamoi bika nk’osamb’oho: baofom’amoi, ko baoyak’amoi. 
MRK.12.6	Ayaaki l’omoi, nko bon’onande ona mpame ona nganji mene; amotoma nk’ende eneya l’iyo ena mbusa, enem’end’oila, ate, Bangofika bon’onami. 
MRK.12.7	Koko batombanyi’aho baotendelana, iy’ate, One nk’osangoli; boyaka, toyake, ko lisango lingoyala nko liniso. 
MRK.12.8	Ko bamounda, ko bamoyaka, ko bamooka nko mboka ena mbiolo ena lisala lina bekoli bena vina. 
MRK.12.9	Mene lisala lina bekoli bena vina angil’oya? Angoya, ko angehya batombanyi’aho, ko angof’ato’amoi lisala liho. 
MRK.12.10	Ino botaanda nde yoi line en’ekanda bena Yakomba:
MRK.12.10	Lufe linaliki bafaki okilaka
MRK.12.10	Limoyalama lin’oso mene lina likoka;
MRK.12.11	Ekambwa ene eoya nk’eneyali Yawe,
MRK.12.11	Ko eyali ekambwa ena mpefa en’aiso’aniso.
MRK.12.12	Ko iyo baofon’etelo oyounda, koko baanga bato; lacin’oka baofokol’oka Yesu aokolanya ekolanya ene lacin’eniyo. Ko bamocika, ko baocoa.
MRK.12.13	Ko baotoma eneyali Yesu bamoi ban’afalusi la Ba-Elode, lacina baong’ende longo l’aoyi’anandamene. 
MRK.12.14	Ko enek’iy’oyaka, bamosumola, iy’ate, Bolaki, iso teya e oyali solosolo, ko ofakanela boto la likai, lacina ofalende mbiolo en’oto: mbo, enafut’iso mpuci ena Kaisala, yoi liho likoli, yombo lifakoli? 
MRK.12.15	Yombo tongofuta, yombo tofafute? Koko Yesu aofokola itungya ina betem’eniyo, ko amasumola, ate, Ino bommek’emi lanai? bonjele franc, njene. 
MRK.12.16	Baoya l’eho, ko amaufola, ate, On’ise efoya ene ko l’etengelo ene oka nai? Iy’ate, Nko Kaisala. 
MRK.12.17	Ko Yesu amasumola, ate, Bofaka Kaisala toma tona Kaisala, ko bofaka Yakomba toma tona Yakomba. Ko baofefa l’ende nko mpefa.
MRK.12.18	Ko Ba-Sadoke, nk’iy’anil’oka efan’eetwelo en’ewedi, baoy’eneyal’ende, ko bamufola, iy’ate, 
MRK.12.19	Bolaki, Mose atotengelaki, ate, Yombo botoolo’on’oto aowa, ko booli aciki ena mbusa enande koko afan’ana, bakune atambake booli’oko, lacina aotele botoolo bana. 
MRK.12.20	Mpame iyaaki nsambo, botoolo l’akune. Ona ngolo aosong’ooli, ko aowa kum’atot’ona; 
MRK.12.21	ko on’afe aotamba booli’oko, ko aowa kum’ende nkoho atot’ona; ko l’on’asaso nk’osamb’oho; 
MRK.12.22	ko iyo nsambo baotamb’ooli’oko, ko batacik’ana. Ko ena mbusa mene boyoto nkoho aowa. 
MRK.12.23	En’eetwelo enengi bato oetwa en’ewedi, boyoto’oko angoyala booli’ona nai? lacin’oka iyo nsambo baotambaki booli. 
MRK.12.24	Ko Yesu amakutwela, ate, Ncina ena liunga linino, efa nde enefanongany’ino bitengelo bina Yakomba ko la mpamba ena Yakomba? 
MRK.12.25	Lacin’oka enetwa bato en’ewedi bafasonge baali ko bafatome bana ena liala, ohonde bayali yoka bikima biniyali ena loola. 
MRK.12.26	Koko ena likambo lin’eetwelo eniy’anawaki: ino botaanda nde en’okanda bona Mose, en’osimo bon’itete, bokotua bonoki Yakomba otendaka l’ende, ate, Emi nko Yakomba ena Abalayama, la Yakomba ena Isaka, la Yakomba ena Yakobo? 
MRK.12.27	Ende afayali Yakomba ena banawaki, ohonde Yakomba eniy’anayaike. Ino bounga nko mbunga mene.
MRK.12.28	Ko botengi’omoi aoya, ko eneki’nd’ookaka ntango miyo, ko amey’oka Yesu amolakutwela la bomwu, aufola Yesu, ate, Boeka bon’oso mene boka nai? 
MRK.12.29	Yesu amokutwela, ate, Boeka bon’oso mene boh’one: Ba-Yisalaele bolofaka; Yawe Yakomba eniso ayali Yawe nk’ende kei; 
MRK.12.30	ko oka Yawe Yakomba ene nganji l’otem’one bohotu, ko l’olimo’one bohotu, ko la lokanyi lone lohalotu. 
MRK.12.31	Ko boeka bon’efe boh’one: Oka onoli l’e nganji, yoka bosambo bonayook’e eamene nganji. Efan’okin’oeka bonoleki bene. 
MRK.12.32	Botengi amosumola, ate, Solosolo, Bolaki, omotenda nk’olotsi enil’e oka Yakomba ayali nk’emoko, efan’okina, nsimbo nk’ende; 
MRK.12.33	koko nk’en’oka boto aoka Yakomba nganji l’otema bohotu, ko la lokanyi lohalotu, ko la locili lohalotu, ko aoka onoli l’ende nganji yoka bosamb’onayook’ende endamene nganji: bokotu’oho boleki mbeka ihatu ina ntumba ko la nganji ihatu. 
MRK.12.34	Eneki Yesu oenak’oka amokutola la bomwu, amolokwela, ate, E ofan’osana la lifoka lina Yakomba. Koko ena mbusa efan’oto kongoufolaki Yesu bufo tu, lacin’oka baangaki.
MRK.12.35	Koko eneki Yesu olakaka en’otumba bona Yakomba, aotenda, ate, Batengi ban’ekanda bail’oka Masiya ayali bon’ona Dawidi bosamb’oya? 
MRK.12.36	Lacina Dawidi mene ailaki la Bolimo bon’olotsi, ate,
MRK.12.36	Yawe asumolaki Nkolo enami,
MRK.12.36	Kisase en’ili bona likasa linami y’ome
MRK.12.36	Yengoko enengi’m’oila baokyi’owe’ane limbolongo lina bakak’ane.
MRK.12.37	Dawidi mene amolotanga Nkolo: ayali bon’onande bosamb’oya? Ko bik’ike bon’ato baolofa Yesu l’ekiko.
MRK.12.38	Ko amasumola ena lilako linande, ate, Boongya lilota bokotua bon’atengi ban’ekanda, nk’iy’analanga baete la bekoto ben’etale, ko balanga baesame la beeso en’ekala bena mbakala; 
MRK.12.39	ko balanga nkici inay’oso mene ena sunagoga, ko la bikisel’ase bin’oso mene ena bilambedya; 
MRK.12.40	banakumola bayato ban’eweli betumba, ko bayaonde beondo ben’etale l’okotua bonofana cilili: ekoiyelo eneng’iy’okoiyama likambo engoleka nko ndeka.
MRK.12.41	Koko Yesu aokisase mbolimboli l’emonyedyo ena nganji, ko aolenda bokotua bonoki bato oilaka nganji en’emonyedyo. Ko batuki bana toma baila francs bike meho; 
MRK.12.42	koko boweli’omoi onindaki toma aoya, ko aofusa tokakota tofe meho—toho tofe mbambana nk’etenyi ena likota kei. 
MRK.12.43	Koko eneki Yesu oelelaka bakili’anande amasumola, ate, Solosolo lakosumol’ino, boweli’one oninda toma amofusa nganji eneleki nganji iniy’atu banilaki nganji en’emonyedyo ena nganji; 
MRK.12.44	lacin’oka iyatu baofodya nk’ena lituka liniyo; ohonde ende aofodya ena biinda bonande bona toma nko toma tonatoki’nd’oataka tohatotu, nko lituka linande lihalitu.
MRK.13.1	Ko enem’end’ofola en’otumba bona Yakomba, omoi ona bakili’anande amosumola, ate, Bolaki, lenda, bokotua bona baufe, ko l’okotua bon’etumba! 
MRK.13.2	Koko Yesu amokutwela, ate, Oena nde betumb’ene ben’ekolo? Efaataki linga lufe limoi ena liko ya lufe likina linalifafusamaki en’ase!
MRK.13.3	Enem’end’okisase ena lingonji lina Bilaya, nko ndendana l’otumba bona Yakomba en’ili’ol’ei, Petelo, la Yakobo, la Yoane la Andelo bamufola ena lokuko, iy’ate, 
MRK.13.4	Otosumole, esike enengi baoyi’ane oilama eka nai? ko ndembi en’esike enengi baoyi’ane bahatu oolama yenya eka nai? 
MRK.13.5	Ko Yesu aomatsa oyasumola, ate, Boongya lilenda, lacina batokokungy’ino; 
MRK.13.6	lacina bato bike bangoya ena lina linami, ko bangila, Mbo emi nk’ende; ko bangokungya bato bike. 
MRK.13.7	Ko eneng’in’ooka besimo ben’ita ko la nkindo in’ita, botakandakandake: ekoli lacina baoyi’ane bailame; koko esimbelo efa meho. 
MRK.13.8	Bonyanga bonokan’ita l’onyang’omoi, ko lifoka la lifoka; bililelo bina loko bingata en’ili’emoi; ko njoci ina njala ko la bino bangoya nkoho: baoyi’ane bayali yoka limatsako lina lonwa.
MRK.13.9	Koko boyolendak’inoamene; lacina bangokoleky’ino ena bakita ban’alimo; ko bongofomama mpomi ena basunagoga; ko bongemala en’oso bona gouverneurs ko l’afoka bana rois lacin’enami, yoka ndembi eneyal’iyo. 
MRK.13.10	Koko ekoli lacina bosimo bon’olotsi bosekodyame eneyali benyanga behetu en’oso. 
MRK.13.11	Koko yombo bakotol’ino en’etendelo en’akambo, botakandakandake en’oso lacin’ena baoyi banang’in’otenda: bongotenda nko baoyi banangofam’ino en’in’oho; lacina onotenda ef’ino: Bolimo bon’olotsi kongoatenda. 
MRK.13.12	Botoolo angolekya bakune en’ewedi, ko bafango angolekya bon’onande; ko bana bangangela bafango la nyango, ko bangatoma en’ewedi. 
MRK.13.13	Ko bato bahatu bangokook’ino bowe lacin’ena lina linami; ohonde onongocindelana la locinji yengoko nsimbo, ende angika.
MRK.13.14	Lacin’eho, eneng’in’oena eehedyo ena nsefo mene eemali en’edye enefakoli l’ende oyemala—ende onanda aongyake linonganya ncina en’aoyi’ane—iyo banayali ena Yudea balotake en’angonji; 
MRK.13.15	ko ende onoyali ena liko y’otumba atakitake, ko atatuake en’otumba oyumola iyema meho; 
MRK.13.16	ko ende onoyali ena lisala atutwake la mbusa lacina atambe bokoto’onande. 
MRK.13.17	Lokeseli mene eneyal’iyo banayali la baemi ko l’eneyali beale en’ina beho! 
MRK.13.18	Ko boonda lacina elotelo enino efilame en’esike ena lifia. 
MRK.13.19	Lacina bina beho bengoyala esike ena bino mene—bino bitaate yok’oho en’oso, ena limatsako mene lin’enunwelo eneki Yakomba onunolaka, yengoko esik’ene, ko bifaataki lakina yok’oho tu. 
MRK.13.20	Yombo Nkolo atakokodya bina beho, tumbe efan’oto onosokoika tu. Ohonde ende amokokodya bina beho lacin’ena basonami banaki’nd’oyosonelak’endamene. 
MRK.13.21	En’esik’eho, yombo boto akosumol’ino, ate, Lenda, Masiya ayali mendo, yombo, Lenda, ayali meho, botimedyake; 
MRK.13.22	lacina Ba-Masiya bana mpoci la basumoli bana mpoci bangemala, ko bangotuma ndembi ko l’ikambwa bina mpefa, lacina, yombo bainya, bakungya basonami mene. 
MRK.13.23	Koko ino, boongya litombanya. Lenda, mokosumol’ino baoyi bahatu nk’en’oso.
MRK.13.24	Ko en’ina beho, ena mbusa ena bino biho, bina bongocoa fici, ko ngondo efalolomaki, 
MRK.13.25	ko tooto tona loola tongokwa, ko bikambwa biniyali ena loola bingolidyama. 
MRK.13.26	Nkwaho bangena Bon’on’oto ayayi ena bailo bana loola la mpamba mene ko l’okonde. 
MRK.13.27	Koko angotoma bikima binande lacina basusanya basonami banande nk’ena mpongo ih’inei, nk’ena nsimbo mene ena loko yengoko ena nsimbo mene ena loola.
MRK.13.28	Ko bolakamaka l’ekolanya ena bote bona liteli: enacoa bitange bolu’olu, ko tokasekase tomatsa limela, ino bey’oka esike ena luma eolama. 
MRK.13.29	Nk’osamb’oho, eneng’in’oena baoyi’ane bayilame, bey’oka Ende aolama, ayali nk’en’efolo. 
MRK.13.30	Solosolo lakosumol’ino, eotwelo ene efumaki yengoko baoyi’ane bahatu bailama. 
MRK.13.31	Loola la loko banguma; koko baoyi’anami bafuinaki tu. 
MRK.13.32	Koko efan’oto oneya bin’oho ko la heure eho; la bikima bina loola, la Bona, efan’oneya, yengoko Bafango kei. 
MRK.13.33	Bolendaka, botombanyaka, ko boondaka, lacin’ino bofeya esik’eho. 
MRK.13.34	Eyali yoka boto onocoa bokita en’onyang’omoi; ko aocik’otumb’onande, ko aofa baombo’anande bosala, boto l’oto ekambwa enande ntutuma, ko aosumola botombanyi aongya litombanya. 
MRK.13.35	Ino botombanyaka, lacina bofeya esike enengi mene’otumba oya—yombo la likolo, yombo ena kelekele en’oco, yombo enakel’ina, yombo l’okulu; 
MRK.13.36	lacina atongoya sasimo, ko atokosungy’ino kuma beci. 
MRK.13.37	Yoi linakosumol’emi lasumola bahatu, Botombanyaka.
MRK.14.1	En’esik’eho, bekolo benecikalaki en’oso bon’elambedya en’Etelo l’ena mampa enefana nyango nko befe kei; ko nkanga ina toome la batengi ban’ekanda bafonaki etelo lacina baunde Yesu la longo, lacina baoyake; 
MRK.14.2	koko iy’ate, Ef’en’ina ben’elambedya, lacina bato batonotom’etomoko.
MRK.14.3	Eneki Yesu oyalaka ena Betania, en’otumba bona Simona on’okenge, kum’ayakisase oyole toma, boyoto’omoi onoyaaki la likoko lina alabasitolo lin’auta bana mpimbo en’olotsi, nko bauta ban’otuya mene, aoya eneyal’ende; ko aola likoko, ko autela bauta en’ote’onande. 
MRK.14.4	Koko bamoi banayaaki meho baolemwa, ko baolokwelana, Mbo baut’ane bamolehyama yok’one lacina nai? 
MRK.14.5	Nko boto asombyaki baho, tumbe amolata francs inileki mpata bekama besaso, lacina afe bato beinda. Ko baoninganinga lacin’ena boyoto’oho. 
MRK.14.6	Koko Yesu aila, ate, Bocike; ino bonyom’ende lanai? Amonkambel’emi ekambwa en’olotsi; 
MRK.14.7	lacina bato beinda bayali l’ino bisike bihitu, ko esike en’etaketaka enalang’ino bokolana oyakambel’iyo ekambwa en’isei; ohonde bofambat’emi l’ino bisike bihitu. 
MRK.14.8	Amokamb’ekambwa eniny’ende likambisa: amoya en’oso oyokya yonge linami bauta lacin’en’ekunjelo. 
MRK.14.9	Solosolo, lakosumol’ino, bili l’ili behetu benengi bosimo bon’olotsi osekodyama en’enyanga behetu, bangosumol’ato ekambwa eneki boyoto’one okambaka nkoho, yoka liofwa kinande.
MRK.14.10	Koko Yudasa ona Keliota, onoyaaki omoi ona ba-jo l’afe, aocoa eneyali nkanga ina toome lacina alekya Yesu eneyal’iyo. 
MRK.14.11	Koko enek’iy’ookaka yoi liho, boanyangela, ko bamosemby’esemba lacina bangof’ende francs. Ko aofon’etelo en’olotsi oyangel’ende.
MRK.14.12	Ko en’ina bon’oso bona mampa enefana nyango, nko bina bonayak’iyo bon’ona mpate bon’Etelo, bakili’anande bamufola, iy’ate, Olanga tocu okodya lacina ola elambedya en’Etelo meya? 
MRK.14.13	Ko aotoma bakili’anande bafe, ko amasumola, ate, Bocoaka en’onyanga, ko bongukana l’oto onoyatole ekucu en’asi; bokile; 
MRK.14.14	ko enatu’ende en’otumba, bosumola mene’otumb’oho, Bolaki ate, Etenyi en’efenda eneng’emi l’akili’anami ola elambedya en’Etelo eyali meya? 
MRK.14.15	Ko angokotum’ino etenyi ena nkolo ena liko, emosila litandama ko eakolana; botokoedya nko meho. 
MRK.14.16	Ko bakili’anande baocoa, ko baoyela en’onyanga ko baosungya yok’onoki’nd’oasumolaka; ko baokodya elambedya en’Etelo.
MRK.14.17	En’esike ena likolo aoya, ende l’akili jo l’afe. 
MRK.14.18	Ko enem’iy’okisase ena mesa, kuma bayale toma, Yesu aila, ate, Solosolo, lakosumol’ino, omoi’onino onola toma l’emi angonjangela. 
MRK.14.19	Ko baomatsa lioka lokeseli, ko bamufola omok’omoko, iy’ate, Onyi emi? 
MRK.14.20	Amakutwela, ate, Ayali omoi ona jo l’afe banekela bakasa l’emi ena salani. 
MRK.14.21	Bon’on’oto angocoa, yok’onoki yoi otengamaka lacin’enande, koko bino eneyali boto’oho onangela Bon’on’oto! Bolotsi eneyali boto’oho yomb’ende atotwa!
MRK.14.22	Ko enem’iy’ola toma, Yesu aotamba mampa, aosak’osako, ko aokes’eho ko amafa, ate, Botamba, bolaka; ene nko yonge linami. 
MRK.14.23	Ko aotamb’ekala, ko eneki’nd’okangaka Yakomba lokango, amafa, ko iyatu baomela. 
MRK.14.24	Ko amasumola, ate, Ene nko bakil’anami bana lisangya lina litoto, banutelama lacin’en’ato bike. 
MRK.14.25	Solosolo, lakosumol’ino, emi mpamelaki lakina basi ban’emamo bena vina yengoko bina bonongi’m’omela baho ban’atoto ena lifoka lina Yakomba.
MRK.14.26	Ko enek’iy’oembaka lembo, baocoa ena lingonji lina Bilaya.
MRK.14.27	Ko Yesu amasumola, ate, Inatu bongonjumbela; lacina yoi limotengama: Nongoyaka botombanyi, ko mpate ingofanzafanzama. 
MRK.14.28	Koko ena mbusa, enengi’m’oetwa en’ewedi, nongocoa en’oso’onino ena Ngalilaya. 
MRK.14.29	Koko Petelo amosumola, ate, Kang’iyatu bakumbela, emi mpakumbelaki tu. 
MRK.14.30	Ko Yesu amosumola, ate, Solosolo, lakosumol’e, loso lone, nko l’oco’one, eneteke nkoko ena mpame beeka befe, ongonjangana beangana besaso. 
MRK.14.31	Koko aokusa litenda la locili mene, ate, Kanga mbwu l’e, emi mpakanganaki tu. Ko iyatu baotenda nko yoi liho.
MRK.14.32	Ko baoya en’edye enetangama Ngetesemane; ko aosumola bakili’anande, ate, Bokisase mendo, emi locoa oyonda. 
MRK.14.33	Ko aotola l’ende Petelo la Yakobo la Yoane, ko aomatsa lioka losomo mene ko aoka bolito bona lokeseli mene. 
MRK.14.34	Ko amasumola, ate, Botem’onami bolola la lokeseli bike mene, yoka bewedi mene; ino boyala nko mendo, ko botombanyaka. 
MRK.14.35	Ko eneki’nd’olindak’isisali, aokwa ena loko, ko aonda lacina, yombo yoi yilamisa, heure ene elekany’ende. 
MRK.14.36	Aila, ate, Aba, Bafa, e oinya likambisa baoyi bahatu; umola ekala ene eneyal’emi. Ohonde, efa yoi linalang’emi: nko yoi linalang’e. 
MRK.14.37	Ko aoya, ko amasungya kuma baeci, ko aosumola Petelo, ate, Simona oeci nde? Otatombanyisa nde heure emoko? 
MRK.14.38	Botombanyaka ko boondaka, botoyatua ena losinganya; solosolo bolimo bolanga, koko yonge liyali nko boolu. 
MRK.14.39	Ko aolinda lakina, ko aonda, nko baoyi banaki’oso. 
MRK.14.40	Ko aoya, ko amasungya lakina kuma baeci, lacina baiso’aniyo baonyonga l’ilo, ko iyo bateya likutwel’ende yoi. 
MRK.14.41	Ko aoya boya bon’esaso, ko amasumola, ate, Bomboetama isanga, ko bofomya. Yoi limosila. Esike emoyela. Lenda, Bon’on’oto amolekyama en’akasa ban’ato ban’owe. 
MRK.14.42	Bemala, tocu; lenda, ende ononjangela amololama.
MRK.14.43	Ko isasanga, nk’enem’end’otenda, Yudasa, omoi on’oloi bona jo l’afe, aoya, ende la bik’ike bon’ato, bayasuke nkula l’enganza, baoya nk’eneyali nkanga ina toome, ko l’eneyali batengi ban’ekanda la bingambe. 
MRK.14.44	Ko ende onangelaki Yesu acikelak’iyo ndembi, ate, Boto onongi’m’oleya bolumba, end’oho; bounde, ko botole nko ntungama la locili. 
MRK.14.45	Ko eneki’nd’oyaka, isasanga aocoa eneyali Yesu, ko aila, ate, Labi! ko amosangela la bolumba. 
MRK.14.46	Ko bato baosuka Yesu l’akasa ko bamuunda. 
MRK.14.47	Koko boto’omoi oniyo banemalaki meho aosomola lokula lonande lon’ita, ko aoka boombo bona nkanga iyome, ko aokesa litoi linande pa. 
MRK.14.48	Ko Yesu aotenda l’iyo, ate, Bomoya l’enganza ko la nkula lacina bombund’emi, yoka bato banunda boto’ona liya! 
MRK.14.49	Njaaki l’ino bina l’ina, ndakaki en’otumba bona Yakomba, koko bota mbunda. Koko baoyi’ane bayakambame lacina bitengelo bina Yakomba biilame. 
MRK.14.50	Ko iyatu bamumbela, ko baolota.
MRK.14.51	Koko bofeng’omoi amokila, onokundaki bolumbulumbu bonande nko l’esenda ena mbenza. Bato bamuunda, 
MRK.14.52	koko ende aocika esenda eho ena mbenza, ko aolota nko bolumbulumbu.
MRK.14.53	Koko baotola Yesu eneyali nkanga iyome mene; ko nkanga ina toome ihatu, la bingambe, la batengi ban’ekanda baosolongana eneyal’ende. 
MRK.14.54	Petelo amokila en’osana, ko aotua en’otumba bona nkanga iyome mene, ko aokisase la police, ko aokala nkoi meho. 
MRK.14.55	Ko nkanga ina toome la likita lin’alimo lihalitu baofona temoins banangaka Yesu likambo, lacina baoyake; koko batasungya; 
MRK.14.56	lacin’oka bato bike baofotaki bakambo bana mpoci, koko beloko beniyo betakolana yoka bokotu’omoko tu. 
MRK.14.57	Koko bato’amoi baemala, ko bamofota likambo lina mpoci, iy’ate, 
MRK.14.58	Isoamene tokaki eneki’nd’otendaka, ate, Nongehya botumb’one bonofakamaki l’akasa, ko en’ina besaso nongofak’okina bonofafakamaki l’akasa. 
MRK.14.59	Koko ena yoi line nkoho beloko’eniyo betakolana bokotu’omoko. 
MRK.14.60	Koko nkanga iyome mene aemala ena ntoto eniyo, ko aufola Yesu, ate, Ofambe tu? Yoi line linakoakola bato’ane liyali’oya? 
MRK.14.61	Koko ende aoyala mwi, atakutola tu. Nkanga iyome amuufola lakina, ate, E oyali nde Masiya, Bon’onande Onosakelama Bosako? 
MRK.14.62	Ko Yesu ate, Emi nk’ende; ko ino bongena Bon’on’oto kuma akisase en’ili bona likasa y’ome lina mpamba ena Yakomba, ko ayayi ena bailo bana loola. 
MRK.14.63	Koko nkanga iyome aokambola bekoto benande, aila, ate, Tokemba ikin’iyako oyakol’ende lacina nai? 
MRK.14.64	Ino bomoka bosao bonasaiy’ende Yakomba. Nakanel’ino? Ko iyatu bamokoiya likambo, iy’ate akoli l’ewedi. 
MRK.14.65	Bamoi baomatsa yutel’ende nsoi; ko baokund’aiso’anande, ko bamofoma, ko bamila, Mbo otosumole. Ko police bamofoma nsoola.
MRK.14.66	Petelo ayaaki en’etenyi emoi ena mbiolo; ko bosali’omoi bon’oyoto bona nkanga iyome aoya. 
MRK.14.67	Ko eneki’nd’oenaka Petelo ayakale nkoi, amolenda ta, ko aila, ate, E nkoho oyaaki la Yesu ona Nazaleta. 
MRK.14.68	Koko ende aangana, ate, Ei mpeya, ko mpanonganya yoi linatend’e. Ko aofola yoka ena mbalasai; ko nkoko ena mpame eeka. 
MRK.14.69	Ko bosali’oho bon’oyoto amena lakina, ko aomatsa lisumol’iyo banemalaki mbolimboli, ate, One and’omoi oniyo. 
MRK.14.70	Ko aangana lakina. Efan’olingolingo iy’anemali meho baosumola Petelo, Mbo, solosolo e ond’omoi’oniyo, lacin’oka onde bise Ngalilaya. 
MRK.14.71	Ko aomatsa lisaiya besao, ko aoteha biteho, ate, Ei mpeya boto’one onatend’ino. 
MRK.14.72	Ko nkwaho nkoko ena mpame eeka boeka bon’efe. Ko Petelo aokanedya yoi linaliki Yesu osumolaka, ate, Eneteke nkoko ena mpame beeka befe, ongonjangan’emi beangana besaso. Ko eneki’nd’okanedyaka yoi liho aolela la mposoli.
MRK.15.1	Isasanga l’okulu nkanga ina toome, la bingambe, la batengi ban’ekanda la likita lin’alimo lihalitu baoang’eango; ko baokakela Yesu, ko bamotola, ko bamolekya eneyali Pilato. 
MRK.15.2	Ko Pilato amuufola, ate, E oyali nde lifoka lina roi lina Ba-Yuda? Amokutwela, ate, Nk’oko bonatend’e. 
MRK.15.3	Ko nkanga ina toome bamoakola baoyi bike. 
MRK.15.4	Ko Pilato amuufola lakina, ate, Ofambe nde? Okaka baoyi bike banakoakol’iyo. 
MRK.15.5	Koko Yesu ataamba lakina; ko Pilato aofefa.
MRK.15.6	Mbula la mbula en’esike en’elambedya amatungwela lisungu limoko linason’iyo. 
MRK.15.7	Ko boto’omoi ayaaki meho en’onyolo, ende l’iyo banambanaki l’ende en’ita binik’iy’ookanaka, ko bayakaki bato’amoi en’ita biho. 
MRK.15.8	Ko bato bike baololomwa, ko baomatsa oyufola Pilato lacina ailel’iyo bokotua bonoki’nd’oilelak’iyo ena bisike bihitu. 
MRK.15.9	Ko Pilato amakutwela, ate, Bolanga nde nkotungwel’ino Lifoka lina Roi lina Ba-Yuda? 
MRK.15.10	Lacina ende aeyaki’oka nkanga ina toome bamololekya lacin’en’ekuku. 
MRK.15.11	Koko nkanga ina toome baosomya bato lacina Pilato atungwel’iyo nko Balaba. 
MRK.15.12	Pilato aotenda l’iyo lakina, amaufola, Mbo njile’oya l’ende onatang’ino Lifoka lina Roi lina Ba-Yuda? 
MRK.15.13	Iyo baololua lakina, iy’ate, Oyake en’ekulusu! 
MRK.15.14	Pilato amaufola, Iya, yoi lin’owe linaliki’nd’oilaka lika nai? Koko baokusa lilolua la locili mene, Oyake en’ekulusu! 
MRK.15.15	Ko Pilato amatungwela Balaba, lacin’oka alangaki aile nko yoi linaliki bato’aho bik’ike olangaka; ko eneki’nd’ofomaka Yesu lofomi, amolekya lacina baoyake en’ekulusu.
MRK.15.16	Koko soldats bamotola en’etenyi emoi en’otumba enetangama Pretoire; ko baosusanya boloi bona soldats bohotu. 
MRK.15.17	Ko bamolotsa bokoto bona pourpre; ko baoloha likuka lina beenge, ko baokoiya liho en’ote’onande; 
MRK.15.18	ko baomatsa oyeesa, iy’ate, Lifoka lina Roi lina Ba-Yuda, Bote! 
MRK.15.19	Ko bamofoma en’ote l’okombi, ko bamuutela nsoi, ko bamuunela baongo, ko baosama en’oso’onande. 
MRK.15.20	Ko enek’iy’okadyaka lisisedy’ende, bamolotola bokoto bona pourpre, ko bamolotsa bekoto benandamene, ko bamotola lacina baoyake en’ekulusu.
MRK.15.21	Ko boto’omoi aoya ena basala, onotangama Simona, bise Kulene, nko bafango’ona Alesandulo la Lufu; ko baosengeny’ende lacina atole ekulusu ena Yesu. 
MRK.15.22	Ko baoya l’ende en’edye enentangama Ngolongota—ncina ena Ngolongota nko Edye ena Lalika. 
MRK.15.23	Ko bamofa vina enesangana l’onganga bon’ololo; koko atatamb’eho. 
MRK.15.24	Bamoaka en’ekulusu; ko baokafa bisenda binande la mpusa ena lobese, lacina banonganya liondo linatamb’oto l’oto. 
MRK.15.25	Esike enek’iy’oakak’ende en’ekulusu nko neuf heures l’okolu. 
MRK.15.26	Etengelo ena likambo linande etengamaki ena liko, nko LIFOKA LINA ROI LINA BA-YUDA. 
MRK.15.27	Ko baoaka baiya bafe ena bikulusu l’ende, omoi en’ili bona likasa y’ome, ko okina en’ili bona likasa linande y’ooli. 
MRK.15.28	Ko etengelo ena Yakomba eilamaki, eka, Ende aandamaki la bafulunganyi bana beeka. 
MRK.15.29	Ko iy’anetaki bamotanga lotango, ko baofokosa bete’eniyo, ko baila, Mbo e onehya botumba bona Yakomba, ko onofak’oho lakina en’ina besaso, 
MRK.15.30	oyoiky’eamene, ko kitaka en’ekulusu! 
MRK.15.31	Nk’osamb’oho nkanga ina toome l’atengi ban’ekanda bamosisedya, ko baolokwelana, Mbo aikyaki bakin’ato: afayoikyis’endamene! 
MRK.15.32	Masiya fo, Lifoka lina Roi lina Yisalaele, akitake isanga en’ekulusu, lacina tene ko timedya. Ko iy’anakamaki l’ende ena bikulusu bamosaiya nkoho.
MRK.15.33	Ko en’esike ena midi, liucu yokwela loko lohalotu yengoko trois heures. 
MRK.15.34	Ko en’esike ena trois heures, Yesu aotenda la lofoso lona lokolo, ate, Eloi, Eloi, lama sabakatani?—ncina en’aoyi’aho, nko Yakomba enami, Yakomba enami, onjumbelaki lanai? 
MRK.15.35	Bamoi’aniyo banemali meho, enek’iy’ookaka yoi liho, baila, iy’ate, Noka, aelel’Eliya. 
MRK.15.36	Ko boto’omoi aocoa la laango, aotamba wusuwusu ko aila vinaigre ena boho, ko aongya boho en’okombi, ko amofa lacina amele, ate, Bocike, tofoena yombo Eliya angoya oyokitsa. 
MRK.15.37	Yo Yesu aololua la yoi lina likolo, ko aofodya bolimo’onande. 
MRK.15.38	Koko esenda ena ndelo en’otumba bona Yakomba eokambwa nk’ena liko yengoko en’ase. 
MRK.15.39	Ko eneki capitaine ena soldats onemalaki en’oso bona Yesu oenaka bokotua bonoki’nd’owaka, aila, ate, Solosolo, boto’one ayaaki Bon’ona Yakomba. 
MRK.15.40	Bayato’amoi nkoho baolenda en’osana; bamoi’aniyo nko Malia Mangandala, la Malia nyango ena Yakobo on’osali l’ena Yose, ko la Salome, 
MRK.15.41	(nk’iy’anokilaki ko banokambyaki kum’ayali ena Ngalilaya); iyo la bayato’amoi bike bayaaki meho banayaki ena Yelusalema l’ende la laanda lomoko.
MRK.15.42	Eneki likolo oyelaka—ko lacin’oka bin’oho boyaaki bina bona nkodya ena Sabata, noka Sabata eciki nko bin’omoko kei— 
MRK.15.43	Yosefa ona Alimataya, onoyaaki la lokumo mene ena likita lina bingambe, ko alengedyaki lifoka lina Yakomba, ende aoya, ko aotua eneyali Pilato efan’ofolu, ko aolomb’oduo bona Yesu. 
MRK.15.44	Pilato aokandakanda yombo amosilwa isanga solosolo; ko aelela capitaine, ko amuufola yombo amokinda liwa. 
MRK.15.45	Ko eneki’nd’oeyaka yoi liho la capitaine, aofa Yosefa boduo. 
MRK.15.46	Koko Yosefa aosomba esenda ena mbenza, ko amokitsa, ko amofuta l’esenda eho ena mbenza, ko amoambya ena nketa enecimamaki ena lufe; ko aokilimodya lufe lina likolo en’ofolo bona nketa. 
MRK.15.47	Ko Malia Mangandala la Malia nyango ena Yose baena edye eneki’nd’omonyamaka.
MRK.16.1	Eneki bina bona Sabata osilaka, Malia Mangandala, la Malia nyango ena Yakobo, la Salome baosomba toumba, lacina bayi oyokya boduo la toho. 
MRK.16.2	Ko l’okulu mene en’ina bon’oso bon’eyenga, nko l’ekedyo ena bina, baoya ena nketa. 
MRK.16.3	Ko baoufolana, iy’ate, Onongotokilimwedya lufe en’ofolo bona nketa oka nai 
MRK.16.4	Koko enek’iy’oenolak’aiso’aniyo, baen’oka lufe limosila yumolama; lufe liho liyaaki bokolo mene. 
MRK.16.5	Ko enek’iy’otuaka ena nketa, baena bofenga ayakisase en’ili bona lo l’ome, ayalote bokoto bona telele bon’otale; ko iyo baoka losomo. 
MRK.16.6	Ende amasumola, ate, Botokake losomo; ino bokemba Yesu ona Nazaleta, onowaki en’ekulusu. Ende amoletwa en’ewedi, afayali mendo; lenda, edye enek’iy’oambyaka eh’ene! 
MRK.16.7	Koko bocoaka, bosumole bakili’anande ko la Petelo, in’ate, E nde ayete en’oso’onino ena Ngalilaya; bongen’ende nko meho, yok’onoki’nd’okosumolak’ino. 
MRK.16.8	Ko baofola ena nketa, ko baolota la mbango; lacin’oka baofefa ko bailima; ko batasumol’oto yoi limoko, lacin’oka baanga nko mbanga.
MRK.16.9	Eneki Yesu oetwaka en’ewedi en’ina bon’oso bon’eyenga, nko l’okulu mene, aenyaki en’oso eneyali Malia Mangandala, onoki’nd’ofodyak’ale bademona nsambo. 
MRK.16.10	Ende aocoa osumol’iy’anayaaki’ale la Yesu, enem’iy’ooka lokeseli ko bayalele. 
MRK.16.11	Koko iyo, enek’iy’ookak’oka Yesu amolika, ko amenya eneyali Malia, batimedya.
MRK.16.12	Ena mbusa, aenya l’okotu’okina eneyali bafe’aniyo enem’iy’ocoa ena mboka en’asala. 
MRK.16.13	Iyo baocoa osumola ban’amoi; ohonde batimedya nko le yoi liniyo.
MRK.16.14	Koko ena mbusa aenya eneyali ba-jo l’omoko enem’iy’okisase oyola toma; ko amafela lacin’ena biinda boniyo bon’imeedyo ko la bocilingitano bon’etem’eniyo, lacin’oka batimedya iy’aneenaki eneki’nd’oetwaka en’ewedi. 
MRK.16.15	Koko amasumola, ate, Bocoaka en’enyanga behetu, bosumole bato bahatu bosimo bon’olotsi. 
MRK.16.16	Ende onimedya ko ainama en’asi angika; koko ende onofimedya angokoiyama likambo. 
MRK.16.17	Ndembi ine ingenya l’iyo banimedya: bangofodya bademona ena lina linami; bangotenda la mposo in’itoto; 
MRK.16.18	bangambola njua l’akasa; ko kanga bamel’iyema inaw’ato, iho ifayakaki; ko bangotadya bakasa eneyali bato banawa nkangi, ko iyo bangika.
MRK.16.19	Ko Nkolo Yesu, eneki’nd’okadyaka litenda l’iyo, aotambama ena loola, ko aokisase en’ili bona likasa y’ome lina Yakomba. 
MRK.16.20	Ko iyo baocoa, ko baosekodya bosimo bon’olotsi en’ili behetu, ko Nkolo aokamba l’iyo, ko aokikya yoi la bikambwa bina mpefa en’ili bona liho. Ndoho.
LUK.1.1	Lacin’oka bato bike bamomeka litenga bosimo bon’aoyi’aho banakambamaki eneyal’iso; 
LUK.1.2	yok’onok’iy’otolokwelaka, nk’iy’anenaki baoyi’aho l’aiso ena limatsako, ko bamoyalama bakambyi bana Yoi liho; 
LUK.1.3	ko lacin’oka emamene mosila liyengya bokotua bon’aoyi bahatu ena limatsako nko njengya mene—la ncina eho, emi nkoho ntangaki bolotsi nkotengele baoyi l’aoyi nko cilili, e Teofilo onoseki’olotsi, 
LUK.1.4	lacin’eho oeye solosolo en’aoyi’aho banak’olakamaka.
LUK.1.5	En’esike eneki Elode oyalaka lifoka lina roi lina Yudea, nkanga emoi ayaaki meho, lina linande Zekelaya, onoyaaki en’oloi bona Abiya; ko booli’onande ayaaki en’ecimo ena Alona, lina linande nko Elisabeta. 
LUK.1.6	Ko iy’afe bayaaki bana mbongi en’oso bona Yakomba, ko bakambaki bina l’ina nko l’asangya ko l’eeka bena Yakomba, efana ncina ena lofeli. 
LUK.1.7	Ko bataat’ona, lacin’oka Elisabeta ayaaki ekomba, ko iy’afe baotunda ngolosombo.
LUK.1.8	Enem’end’okamb’ekambwa ena nkanga en’oso bona Yakomba, en’ekambelo ena boloi’onande, 
LUK.1.9	esike enande eoyela (yoka bosamb’onoki bokotua bona nkanga oyalaka) lacina atua en’otumba bona Yakomba ko atumbe toumba. 
LUK.1.10	Ko bato bahatu baocikala en’anza, bayaonde, en’esike ena ntumba ena toumba. 
LUK.1.11	Koko ekima ena Yawe eenya eneyal’ende, nko njemala en’ili bona likasa y’ome lina mesa ena ntumba ena toumba. 
LUK.1.12	Koko eneki Zekelaya oenaka, aokandakanda, ko aoka losomo. 
LUK.1.13	Koko ekima amosumola, ate, Zekelaya, tokake losomo; lacin’oka boondo’one bomokana, ko booli’one Elisabeta angokootela bon’ona mpame, ko ongofa lina lika Yoane. 
LUK.1.14	Ko ongata ekiko l’enyanga; ko bato bike bangonyangela en’eotwelo enande. 
LUK.1.15	Lacin’ende angoyala boto’on’okolo en’aiso bana Yawe; afamelaki baana l’asanga, koko angolola la Bolimo bon’olotsi nk’ena lototo lona nyango enande. 
LUK.1.16	Ko angucisa ban’ana Yisalaele bike eneyali Yawe Yakomba eniyo. 
LUK.1.17	Ko angocoa en’oso bona Yawe en’olimo l’ena locili lona Eliya, lacina aucisa betema ben’afango eneyali bana, ko akengole bato bana lopoko lacina bakende ena bomwu bona mbongi, lacina akoedya Yawe boloi bon’ato banakolana. 
LUK.1.18	Koko Zekelaya aolokwela ekima, ate, Emi nongeya yoi line bosamb’oya? lacin’oka emi njali engambe, ko booli’onami amotunda ngolosombo. 
LUK.1.19	Ko ekima amokutwela, ate, Emi nko Ngabaliele, onemala en’oso bona Yakomba; emi motomama lacina ntende l’e, ko nkosumole bosimo’one bon’olotsi; 
LUK.1.20	ko lenda, ongoyala bokukuluku, ofatendisaki, yengoko bina bonongi baoyi’ane oilama, lacin’oka otimedya baoyi’anami banangilama en’esike enakolana. 
LUK.1.21	Koko bato baolengedya Zekelaya, ko baofefa eneki’nd’okindaka en’otumba bona Yakomba elela. 
LUK.1.22	Ko eneki’nd’ofolaka, atatendisa l’iyo; ko baofokol’oka amen’enelo en’otumba bona Yakomba; amatuma la ndembi, koko aoyala nko bokukuluku. 
LUK.1.23	Ko efieki bina ben’ekambelo enande okalaka, aocoa nk’en’ol’onande.
LUK.1.24	Ko ena mbusa ena bina beho, Elisabeta, booli’onande, aotola yemi, ko aoyofis’endamene nsenza itano, ate, 
LUK.1.25	Yawe amonjilela yok’osamb’one eneki’nd’ondendaka, lacina anjumwele nsoi enami en’oso bon’ato.
LUK.1.26	Ko ena nsenza en’otoa Yakomba aotoma ekima Ngabaliele, acu en’ongili’omoi bona Ngalilaya bonotangama Nazaleta, 
LUK.1.27	eneyali boyoto onotasongana la mpame, onoyaaki ikuke ina boto’omoi onotangama Yosefa, onoyaaki en’ecimo ena Dawidi. Lina lin’oyoto’oho nko Malia. 
LUK.1.28	Ko ekima aotua eneyal’ende, ko aila, ate, Ekiko eneyal’e, e onofuedyama isei bike, Yawe ayali l’e. 
LUK.1.29	Koko ende aoka yoi liho losomo, ko aokandakanda lacin’ena bokotua bona boeso boho. 
LUK.1.30	Ko ekima amosumola, ate, Malia, taangake; lacin’oka omolata isei eneyali Yakomba. 
LUK.1.31	Ko lenda, ongotola yemi en’otem’one, ko ongota bon’ona mpame, ko ongofa lina lika Yesu. 
LUK.1.32	Ende angoyala on’okolo, ko angotangama Bon’onande Onoleki nko ndeka; ko Yawe Yakomba angof’ende ieko ina lifoka lina bafango’onande Dawidi; 
LUK.1.33	ko angoyala lifoka lina roi lina ecimo ena Yakobo bisike la bisike; ko lifoka linande lifakalaki tu. 
LUK.1.34	Ko Malia aosumola ekima, ate, Yoi line lingilama bosamb’oya, enefan’emi bome? 
LUK.1.35	Ko ekima amokutwela, ate, Bolimo bon’olotsi angoya eneyal’e, ko mpamba enande Onoleki nko ndeka engokokunda; lacin’eho, ende on’oeka onongotwa angotangama Bon’ona Yakomba. 
LUK.1.36	Ko lenda, Elisabeta, boto’one onotwa l’e, amotola yemi lina bon’ona mpame nkoho, kang’ende ayali engambe, ko ene nko nsenza en’otoa enande onotangamaki ekomba; 
LUK.1.37	lacin’oka efana yoi linalifakambamisa la Yakomba. 
LUK.1.38	Ko Malia aila, ate, Lenda, em’one boombo’ona Yawe: yoi yilamake l’emi yoka bosambo bonom’otendaka. Ko ekima auma eneyal’ende.
LUK.1.39	Ko Malia aemala ena bina beho, ko aocoa la mbango en’enyanga ben’angonji, nk’en’ecimo emoi ena Yudea; 
LUK.1.40	ko aotua en’otumba bona Zekelaya, ko aesa Elisabeta. 
LUK.1.41	Koko eneki Elisabeta ookaka boeso bona Malia, bona aosola ena lototo lonande; ko Elisabeta aolola la Bolimo bon’olotsi, 
LUK.1.42	ko aotenda la lofoso lona lokolo, ate, E osakelama bosako ena ntoto en’ayato, ko bomamo bon’otem’one bosakelama bosako! 
LUK.1.43	Ko yoi line yoya eneyal’emi meya, lacina nyango ena Nkolo enami aoya eneyal’emi? 
LUK.1.44	Lacin’oka, eneki batoi’anami ookaka boeso bone, bona aosola bondembi en’otein’onami l’enyanga. 
LUK.1.45	Koko on’ekiko nk’oyoto’oho onimedyaki, lacina baoyi banaki Yawe osumolak’ende bangilama. 
LUK.1.46	Koko Malia aila, ate,
LUK.1.46	Botem’onami bokumya Yawe,
LUK.1.47	Ko bolimo’onami bonyangela nko Yakomba, Boiki’onami;
LUK.1.47	Lacin’ende amolenda boinda bona lokuma bona boombo’onande bon’oyoto;
LUK.1.47	Ko lenda, en’isik’ine biotwelo bihitu bangontang’emi on’ekiko.
LUK.1.48	Lacina ende on’ise mpamba amonkambel’emi bikambwa bin’okolo;
LUK.1.48	Ko lina linande yekyama en’oeka.
LUK.1.48	Ko isei inande iyali nk’eneyali biotwelo la biotwelo, Nk’eneyali iyo banang’ende.
LUK.1.49	Lacina ende on’ise mpamba amonkambel’emi bikambwa bin’okolo;
LUK.1.49	Ko lina linande yekyama en’oeka.
LUK.1.50	Ko isei inande iyali nk’eneyali biotwelo la biotwelo,
LUK.1.50	Nk’eneyali iyo banang’ende.
LUK.1.51	Ende amokamb’ikambwa bina locili la lo lonande;
LUK.1.51	Amofanzafanza iy’anayaaki la njengodya ena nkanyi y’etem’eniyo.
LUK.1.52	Amumola bato bana lifoka ena toeko toniyo tona lifoka,
LUK.1.52	Ko amiledya bato banataata lokumo.
LUK.1.53	Amokinza bato banokaki njala nko la toma ton’olotsi,
LUK.1.53	Koko amolitanya batuki bana toma nko bototoloto.
LUK.1.54	Amokambya Yisalaele, bosali’onande, Amokanedya isei inande
LUK.1.55	Eneyali Abalayama l’ecimo enande bisike la bisike,
LUK.1.55	(Yok’onoki’nd’osumolaka bafango’aniso).
LUK.1.56	Ko Malia aokisase l’Elisabeta yoka nsenza isaso, ko ena mbus’eho, autwa en’ol’onandamene.
LUK.1.57	Ko esike ena Elisabeta ena mbota eoyela, ko aota bon’ona mpame. 
LUK.1.58	Ko iy’anoli l’ende l’iy’anotwa l’ende 
LUK.1.59	Ko iy’anoli l’ende l’iy’anotwa l’ende Ko en’ina bona mwambi baoya lacina bakese yonge lina bonome; ko basokotang’ende la lina lin’afango’onande, nko Zekelaya. 
LUK.1.60	Koko nyango enande ate, Efana, angotangama nko Yoane. 
LUK.1.61	Koko iyo, Mbo ofan’oto en’ecimo ene onoyali la lina liho. 
LUK.1.62	Ko baufola bafango’onande la ndembi, lina linalang’ende baofe bona. 
LUK.1.63	Ende aelel’ikenga, ko aotenga, ate, Lina linande lika Yoane. Ko iyatu baofefa. 
LUK.1.64	Ko bonyu’onande boumbwa nkwaho, ko lolemi lonande lotungwa, aotenda, ko aokumya Yakomba. 
LUK.1.65	Ko losomo lomakwel’iyatu banatongaki mbolimboli l’iyo; ko baoyi’ane baosekodyama en’enyanga ben’angonji bena Yudea behetu. 
LUK.1.66	Ko bato bahatu banokaki baomonya baho en’etema, iy’ate, Bon’one angoyal’oya? Ko likasa lina Yawe liyaaki l’ende.
LUK.1.67	Ko Zekelaya, bafango’onande, aolola la Bolimo bon’olotsi, ko aotenda baoyi, ate,
LUK.1.68	Lokumo eneyali Yawe, Yakomba ena Yisalaele, Lacin’oka amoyengya bato’anande, ko amolaikola la mbiko.
LUK.1.69	Ko amemadya boiki’ona locili lacin’eniso, En’ecimo ena Dawidi, bosali’onande,
LUK.1.70	(Yok’onoki’nd’otendaka la bonyua bon’asumoli’anande ban’oeka, Banayaaki nk’ena limatsako),
LUK.1.71	Lacina atiikya eneyali baokyi’owe’aniso, ko l’ena likasa lin’iyatu banatooka bowe;
LUK.1.72	Lacina atume bafango’aniso isei,
LUK.1.72	Ko lacina akanedya lisangya linande lin’oeka,
LUK.1.73	Nko lisangya linaliki’nd’oteelaka Abalayama, bafango’oniso,
LUK.1.74	Lacina atof’iso etelo lacina, enem’is’otungwa en’akasa ban’aokyi’owe’aniso, tokambel’ende bikambwa, efan’ofolu,
LUK.1.75	Tomokambela la cilili ko la mbongi en’oso’onande bina beniso behetu.
LUK.1.76	Ko e, bona, ongotangama, bosumoli’onande Onoleki nko Ndeka;
LUK.1.76	Lacin’e ongeta en’oso bon’elongi ena Yawe oyoongedya mboka inande;
LUK.1.77	Ongofa bato’anande njeya ena liiko L’etungwelo en’aoyi’owe’aniyo,
LUK.1.78	Lacin’en’otema bon’isei bona Yakomba eniso, Bonoki ekedyo eneyali ena liko otokedyaka,
LUK.1.79	Lacina afoladya iy’anakisase ena liucu ko l’ena lilila lin’ewedi,
LUK.1.79	Ko lacina alonde bakak’aniso ena mboka ena mwi.
LUK.1.80	Ko bona aofula, ko aocila en’olimo; ko aoyala nk’ena sengelenge, yengoko bina bonoki’nd’oenyaka eneyali Yisalaele.
LUK.2.1	Ena bina beho, Kaisala Anguseto atomaki yoi lacina bato ban’enyanga behetu batengame baina. 
LUK.2.2	Ene nk’etengelo en’oso, enetengamaki kuma Kwilinu ayali gouverneur ena Sulia. 
LUK.2.3	Ko bato bahatu baocoa otengam’aina, boto l’oto en’onyanga bonandamene. 
LUK.2.4	Ko Yosefa nkoho, auma ena Ngalilaya, en’ecimo ena Nazaleta, ko aocoa en’onyanga bona Yudea, en’ecimo ena Dawidi enetangama Beteleme, lacin’oka ende ayaaki on’ecimo l’ona bomboi bona Dawidi; 
LUK.2.5	aocoa oyotenga lina linandamene ko la lina Malia, ikuke inande, onoyaaki la yemi. 
LUK.2.6	Ko enek’iy’oyalaka meho, esike enande eoyela lacina aote. 
LUK.2.7	Ko aotaki bon’onande ona ngolo, nko bon’ona mpame; ko amolinga l’esenda, ko amoambya ena sanduka enala nyama toma, lacin’oka iyo batasungya edye en’otumba bon’efenda.
LUK.2.8	Ko batombanyi bana mpate bayaaki en’onyang’oho en’ekala bena tolenge, ko baotombanya botong oniyo bona mpate l’oco. 
LUK.2.9	Ko lenda, ekima ena Yawe eenya eneyal’iyo, ko bokoka bona Yawe bololoma eneyal’iyo nsambanya; ko iyo baoka losomo mene. 
LUK.2.10	Ko ekima amasumola, ate, Botaangake; lenda, lokoyel’ino bosimo bon’olotsi bon’enyanga mene, ko enyang’eho engoyala eneyali bato bahatu; 
LUK.2.11	lacina Boiki onoyali nko Masiya Nkolo amolotwa eneyal’ino bon’in’one en’ecimo ena Dawidi; 
LUK.2.12	ko ndembi eneng’in’oey’ende eh’ene: bongosungya bona amolingama l’esenda, ko aambi ena sanduka enala nyama toma. 
LUK.2.13	Ko sasimo, bik’ike bona bikima bona loola baambana l’ekima, ko baokumya Yakomba, iy’ate,
LUK.2.14	Lokumo eneyali Yakomba ena liko mene,
LUK.2.14	Koko mwi ena loko eneyali bato banalangama l’ende!
LUK.2.15	Eneki bikima oacikaka ko bautwa ena loola, batombanyi bana mpate baolokwelana, Mbo tocu ena Beteleme, tene yoi line lineyilamaka, linima Yawe ototumaka. 
LUK.2.16	Ko baoya l’efomafoma, ko baosungya Malia ko la Yosefa, ko la bona aambi ena sanduka enala nyama toma. 
LUK.2.17	Ko enek’iy’oenaka, baosumol’ato yoi lineyotendamaka eneyal’iyo lacin’ena bona. 
LUK.2.18	Ko bato bahatu banokaki baofefa la baoyi banaki batombanyi bana mpate oasumolaka. 
LUK.2.19	Koko Malia aomonya baoyi’ane bahatu, ko aokanela baho en’otem’onande. 
LUK.2.20	Ko batombanyi bautwa la mbusa, ko baokumya Yakomba ko bamokanga lokango lacin’ena baoyi bahatu banak’iy’ookaka l’anak’iy’oenaka, yok’onoki baho osumolamaka eneyal’iyo.
LUK.2.21	Ko en’ina bona mwambi baokesa yonge lin’onome, ko baof’ende lina lika Yesu, nko lina linaliki ekima okodyaka kuma nyango atatola yemi linande.
LUK.2.22	Ko eneki bina bena esongelo eniyo okokaka, yok’onoki boeka bona Mose oyalaka, baoya l’ende ena Yelusalema, lacina baolekya eneyali Yawe, 
LUK.2.23	(yok’onoki yoi otengamaka en’asangya bana Yawe, Mpame la mpame onotwa yoka ngolo ena lototo angotangama on’oeka eneyali Yawe), 
LUK.2.24	ko lacina balekya mbeka l’okotua bonotengamaki’ale en’asangya bana Yawe, Bikoso bife, yombo ban’afe bana nkwete. 
LUK.2.25	Ko lenda, boto’omoi ayaaki ena Yelusalema, lina linande Simiona; ko boto’one ayaaki boto’ona mbongi, bokumi mene bona Yakomba, onolengedyaki Ekikedyo ena Yisalaele, ko Bolimo bon’olotsi ayaaki l’ende. 
LUK.2.26	Ko yoi litumamaki eneyal’ende la Bolimo bon’olotsi, noka, afenaki bewedi yengoko kum’aena Masiya ena Yawe en’oso. 
LUK.2.27	Ko aoya l’olimo en’otumba bona Yakomba; ko eneki bafango la nyango oyaka l’ona Yesu, lacina bakambel’ende bokotua bonoyaaki en’asangya, 
LUK.2.28	ende amotamba, amoohama ena beyo benande, ko aokumya Yakomba, ate,
LUK.2.29	Yawe, isanga boombo’one akolana licoa la mwi,
LUK.2.29	Yoka bosamb’onoyali yoi line,
LUK.2.30	Lacin’oka baiso’anami bamena liiko lone,
LUK.2.31	Loneloki okodyaka en’oso bon’elongi en’ato bahatu;
LUK.2.32	Nko fololo enefoladya befenda,
LUK.2.32	Ko la lokumo lon’ato’ane bana Yisalaele.
LUK.2.33	Ko nyango enande la Yosefa baofefa lacin ena baoyi banatendamaki lacin’enande. 
LUK.2.34	Ko Simiona amasa kela bosako, ko aosumola Malia nyango enande, ate, Lenda, bon’one amilama lacina ayalame ncina en’ekwelo ko l’en’esangedyo en’ato bike bana Yisalaele; ko la ndembi enengotangama lotango; 
LUK.2.35	o, ko lokula longotianya le botem’one nkoho; lacina nkanyi ina betema bike yenya. 
LUK.2.36	Koko Ana, bosumoli on’oyoto, bon’ona Fanwele, on’oloi bona Asela, ayaaki meho. Ende ayaaki ngolosombo mene; ko aataki’ale ekisel’ase la bome’onande mbula nsambo enek’iy’osonganaka, 
LUK.2.37	koko ayaaki boweli mbula ntuku mwambi la mbul’inei. Atuma en’otumba bona Yakomba, aokumya Yakomba la nkila ena toma ko la mbonda ena beondo l’ane l’oco. 
LUK.2.38	Aoya nk’en’esik’eho, ko aokumya Yakomba, ko aotenda lacin’ena bona Yesu eneyal’iyatu banalengedyaki etungwelo ena Yelusalema. 
LUK.2.39	Ko enek’iy’okadyaka baoyi bahatu banakolana la basangya bana Yawe, bautwa ena Ngalilaya, en’ecimo eniyoamene ena Nazaleta.
LUK.2.40	Ko bona aofula, ko aocila en’olimo, ko aolola la bomwu; ko isei ina Yakomba iyaaki l’ende.
LUK.2.41	Ko bafango’onande la nyango enande baocweela mbula la mbula ena Yelusalema en’esike en’elambedya en’Etelo. 
LUK.2.42	Eneki’nd’otundaka mbula jo l’ife, baocoa meho en’esike en’elambedya, yok’onoki bokotua bon’elambedya oyalaka; 
LUK.2.43	ko eneki bina ben’elambedya okalaka, bautwa, koko bonome’oka Yesu aocikala ena Yelusalema. Yosefa la nyango enande batey’oka amocikala, 
LUK.2.44	koko baokanel’oka ayacu l’iyo en’ondongo, ko baocoa bokita bona bin’omoko; ko bamofona eneyali bais’ola baniyo ko l’eneyali bifili biniyo. 
LUK.2.45	Koko eneten’iyo ende, bautwa la mbusa ena Yelusalema oyofona. 
LUK.2.46	Koko eneki bin’esaso oetaka, bamosungya en’otumba bona Yakomba, kuma ayakisase ena ntoto en’alaki, ayalofe baoyi’aniyo, ko amaufol’iyo biufo. 
LUK.2.47	Ko bato bahatu banokak’ende baofefa la nnonganya enande ko l’okotua bonoki’nd’okutolaka nkuto. 
LUK.2.48	Ko eneki bafango la nyango oenaka, baofefa, ko nyango enande amolokwela, ate, Bona, otilelak’one lacina nai? lenda, iso l’afango’one tokofonaka la lokeseli mene. 
LUK.2.49	Ko ende amasumola, ate, Bomponak’emi lacina nai? Ino boteya nde akoli eneyal’emi nkambe bikambwa bin’afango’onami? 
LUK.2.50	Koko iyo batanonganya yoi linaliki’nd’oasumolaka. 
LUK.2.51	Ko aocoa l’iyo, ko aoya ena Nazaleta, ko amafika lifiko; ko nyango enande aomonya baoyi’ane bahatu en’otem’onande.
LUK.2.52	Ko Yesu aofula la bomwu, ko l’efulelo ena yonge, ko la lokumo eneyali Yakomba l’eneyali bato.
LUK.3.1	Ena mbula ena jo l’itano ena lifoka lina Tibelia Kaisala, kuma Pontio Pilato ayali gouverneur ena Yudea, ko Elode vice-gouverneur ena Ngalilaya, ko Filipo, bakune’onande, vice-gouverneur ena Itulaya l’ena Tulakoniti, ko Lusania vice-gouverneur ena Abilene, 
LUK.3.2	kuma Ana la Kayafa bayali nkanga ina toome menenk’ena mbula eho yoi lina Yakomba yoya eneyali Yoane, bon’ona Zekelaya, ena sengelenge. 
LUK.3.3	Ko ende aocoa en’enyanga behetu benoli la Yoladane, ayalake lilako lin’inelo ena njokanya lacin’en’etungwelo en’aoyi’owe; 
LUK.3.4	yok’onoki yoi otengamaka en’okanda bon’aoyi bana Yesaya bosumoli,
LUK.3.4	Efodya en’oto’omoi onololua ena sengelenge, ate,
LUK.3.4	Boongya mboka ena Yawe, Bonanola mboka inande.
LUK.3.5	Befoku behetu bengosakedyama,
LUK.3.5	Ko bangonji bahatu la bekonji behetu bangokitsama,
LUK.3.5	Ko bakoto bangonanwa cilili,
LUK.3.5	Ko mboka ina batuku’atuku ingoyala nko tandala;
LUK.3.6	Ko bato bahatu bangena liiko lona Yakomba.
LUK.3.7	Ko aosumola bik’ike bon’ato banacoaki oyinama l’ende, ate, Ino ban’ana njua! onokolakak’ino lacin’eho bolote nkele enengoya oka nai? 
LUK.3.8	Bootaka bemamo benekoli la eumbelo en’aoyi’owe; ko botamatsake yila en’etem’enino, Mbo toyali l’afango’oniso oka Abalayama; lacin’emi lakosumol’ino, Yakomba akolana yemadya ban’ana Abalayama nko la baufe bane. 
LUK.3.9	Isanga liswa limilama en’iulu bin’ete; lacin’eho, bote l’ote bonofote bemamo ben’olotsi bokotama, ko bookama ena nkoi. 
LUK.3.10	Ko bato’aho bik’ike bamufola, Mbo iso tongil’oya? 
LUK.3.11	Ko amakutwela, ate, Ende onoyali l’eketo befe, af’ende onofaate; ko ende onoyali la toma tona ndaka, aile nk’osamb’oho. 
LUK.3.12	Ko basusanyi bana mpuci baoya oyinama nkoho; ko iyo bamufola, iy’ate, Bolaki, iso tongil’oya? 
LUK.3.13	Ko amasumola, ate, Takumolake bato mpuci eneleki eho enek’in’okoedyamaka. 
LUK.3.14	Ko soldats bamufola nkoho, iy’ate, Iso fo, tongil’oya? Ko amasumola, ate, Botenyake bato bino, ko botafotake bato, ko botapomake mpuci inino bopomo.
LUK.3.15	Ko eneki bato olengedyaka, ko baokandakanda ena betem’eniyo lacin’ena Yoane, yombo ayali Masiya, 
LUK.3.16	Yoane mene amasumol’iyatu, ate, Solosolo, emi lakin’ino en’asi; ohonde onondek’emi la locili ayayi; ko emi mpakolana lacina nditole nko le bekoli bena sapata inande: Ende angokin’ino ena Bolimo bon’olotsi l’ena nkoi. 
LUK.3.17	Ifofo inande iyali ena likasa linande, ko angosukola botumba bonafof’ende bopunga nko nsukola mene; ko angosusanya bepunga en’otumb’onande bon’emonyedyo; koko angotumba mposo ena nkoi inifalimale tu.
LUK.3.18	Koko aosumol’ato bosimo bon’olotsi l’aoyi’ane koko la balako’amoi bike. 
LUK.3.19	Koko eneki Elode, nko vice-gouverneur, ofelamaka l’ende lacin’ena Elodia, booli bon’akune’onande, ko lacin’ena baoyi bahatu ban’owe banaki Elode okambaka, 
LUK.3.20	Elode aokokya yoi limoi ena liko lin’aoyi’aho bahatu, eneki’nd’okombaka Yoane en’otumba bon’enyolo.
LUK.3.21	Eneki bato bahatu oinamaka, Yesu ainama nkoho; koko enem’end’oonda, loola lokombwa, 
LUK.3.22	ko Bolimo bon’olotsi bokita eneyal’ende l’okotua bona yonge yok’ekoso, ko lofoso lookana ena loola, ate, E onde Bon’onami ona nganji onoinbatel’emi enyanga.
LUK.3.23	Eneki Yesu mene omatsaka ekambwa enande, mbula inande iyaaki yoka ntuku isaso, ko ayaaki (yok’onok’iy’okanelaka) bon’ona Yosefa, bon’ona Eli, 
LUK.3.24	bon’ona Matata, bon’ona Lewi, bon’ona Meleki, bon’ona Yanai, bon’ona Yosefa, 
LUK.3.25	bon’ona Matatia, bon’ona Amosa, bon’ona Nauma, bon’ona Elesi, bon ona Nanga, 
LUK.3.26	bon’ona Mata, bon’ona Matatia, bon’ona Simi, bon’ona Yoseke, bon’ona Yoda, 
LUK.3.27	bon’ona Yoana, bon’ona Lesa, bon’ona Zelubabela, bon’ona Salatiele, bon’ona Neli, 
LUK.3.28	bon’ona Meleki, bon’ona Adi, bon’ona Kosama, bon’ona Elamadama, bon’ona Ele, 
LUK.3.29	bon’ona Yose, bon’ona Eliezala, bon’ona Yolima, bon’ona Matata, bon’ona Lewi, 
LUK.3.30	bon’ona Simona, bon’ona Yudasa, bon’ona Yosefa, bon’ona Yonama, bon’ona Eliyakima, 
LUK.3.31	bon’ona Melea, bon’ona Mena, bon’ona Matata, bon’ona Natana, bon’ona Dawidi, 
LUK.3.32	bon’ona Yisai, bon’ona Obede, bon’ona Boaza, bon’ona Salamona, bon’ona Nasona, 
LUK.3.33	bon’ona Aminadamba, bon’ona Aluni, bon’ona Eselone, bon’ona Pelese, bon’ona Yuda, 
LUK.3.34	bon’ona Yakobo, bon’ona Isaka, bon’ona Abalayama, bon’ona Tela, bon’ona Naola, 
LUK.3.35	bon’ona Selunga, bon’ona Lu, bon’ona Pelenge, bon’ona Ebele, bon’ona Sela, 
LUK.3.36	bon’ona Kenana, bon’ona Alufakasada, bon’ona Seme, bon’ona Noa, bon’ona Lemeke, 
LUK.3.37	bon’ona Metusela, bon’ona Anoka, bon’ona Yelede, bon’ona Malalele, bon’o na Kenana, 
LUK.3.38	bon’ona Enosa, bon’ona Sete, bon’ona Adama, bon’ona Yakomba.
LUK.4.1	Ko Yesu aolola la Bolimo bon’olotsi, ko auta ena Yoladane, ko aotolama l’olimo ena sengelenge, 
LUK.4.2	ko aomekama la Satana bekolo ntuk’inei. Ko ena bina beho ende atal’iyema tu; ko eneki bin’eho okalaka, aoka njala. 
LUK.4.3	Koko Satana amolokwela, ate, Yomb’oyali Bon’ona Yakomba, sumola lufe line lihalingwa nko mampa 
LUK.4.4	Ko Yesu amokutwela, ate, Yoi limotengama, Boto afaike la mampa kei. 
LUK.4.5	Ko Satana amotola ena lingonji lina litale, ko amotuma bafoka bahatu bana loko lohalotu nkwaho. 
LUK.4.6	Ko Satana amosumoia, ate, Emi nongokofa lifoka line lihalitu, ko la lokumo lona bafok’aho; lacin’oka lifoka liho limompam’emi, ko emi lafa boto onalang’emi njofe. 
LUK.4.7	Koko e, nk’ombosamel’emi, lifoka line lihalitu lingoyala nko line. 
LUK.4.8	Koko Yesu amokutwela, ate, Yoi limotengama, Kumya Yawe Yakomba ene, ko okambele nk’ende kei. 
LUK.4.9	Ko amotola ena Yelusalema, ko amilia ena liko lina botumba bona Yakomba, nk’ena nsoli; ko amosumola, ate, Yomb’oyali Bon’ona Yakomba, oyofus’eamene mendo en’ase; 
LUK.4.10	lacina yoi limotengama,
LUK.4.10	Ende angotoma bikima binande bina loola, lacina bakomonya;
LUK.4.11	koko
LUK.4.11	Bangokotola en’akas’aniyo,
LUK.4.11	Likaka line litongofomana la lufe.
LUK.4.12	Koko Yesu amokutwela, ate, Yoi limotengama, Tamekake Yawe Yakomba ene. 
LUK.4.13	Ko eneki Satana okadyaka nsinganya ihatu, auma eneyal’ende yengoko esike emoi.
LUK.4.14	Koko Yesu autwa ena Ngalilaya la locili lona Bolimo; ko lokumo lonande lolinda en’enyanga beho behetu. 
LUK.4.15	Ko aolaka ena basunagoga baniyo, ko aokumyama l’iyatu.
LUK.4.16	Ko aoya ena Nazaleta, nk’onyanga bonok’iy’oololaka; ko en’ina bopa Sabata aotua ena sunagoga, yok’onoki bokotu’onande oyalaka, ko aemala oyand’okanda. 
LUK.4.17	Ko bamosukya bokanda bona Yesaya, bosumoli; ko eneki’nd’oumbolaka bokanda, aena edye enetengama baoyi’ane:
LUK.4.18	Bolimo bona Yawe boyali eneyal’emi,
LUK.4.18	Lacin’oka amonjokya bauta lacina nsekodya bosimo bon’olotsi eneyali bato beinda;
LUK.4.18	Amontoma lacina nsekodya bosimo bon’etungwelo eneyali basungu, Ko l’enelo eneyali banodyaki’aiso,
LUK.4.18	Ko ntungole iy’anenyama bino;
LUK.4.19	Ko nsekodya bosimo bon’esike enetangam’olotsi la Yawe.
LUK.4.20	Ko eneki’nd’oumbak’okanda, autodya boho eneyali bosali, ko aokisase. Ko bato bahatu banayaaki ena sunagoga bamolenda l’aiso ta: 
LUK.4.21	Ko aomatsa yasumola, ate, Bon’in’one etengelo ene emilama en’atoi’anino. 
LUK.4.22	Ko iyatu bamolofamela; ko baofefa la baoyi ban’isei banofolaka en’onyu’onande; ko baila, Mbo one afayali nde bon’ona Yosefa? 
LUK.4.23	Koko amalokwela, ate, Solosolo, ino bongonjila lisai line, Mpanji en’enganga, oyoiky’eamene: baoyi’aho banak’is’ookaka iy’ate bami lama ena Kapalanauma ilaka baho nko mendo ena bonyang’oneamene nk’osamb’oho. 
LUK.4.24	Ko ate, Solosolo, lakosumol’ino, bosumoli afakumyama en’onyang’onandamene; 
LUK.4.25	ko solosolo lakosumol’ino, bayato ban’eweli bayaaki bike ena Yisalaele, en’esike ena Eliya, eneki loola okombamaka mbula isaso la nsenza botoa, eneki loci lona njala okwelaka bonyanga bohotu; 
LUK.4.26	ohonde Eliya atatomama eneyali omoi’oniyo: atomamaki nk’ena Salepata, en’onyanga bona Sidona, eneyali boyoto’omoi onoyaaki boweli. 
LUK.4.27	Ko bato ban’ekenge bayaaki bike ena Yisalaele en’esike ena Elisa, bosumoli; koko efan’omoko’oniyo onokulwaki: onokulwaki nko Namana ona Sulia kei. 
LUK.4.28	Ko bato bahatu banayaaki ena sunagoga baolola la nkele enek’iy’ookaka baoyi’ane; 
LUK.4.29	ko baemala, ko bamofodya ena mbiolo ena bonyanga, ko bamotola ena nsoli ena lingonji linaliki bonyang’oniyo ofakamaka, lacina baofuse en’ase nko nkilimodya la nkele. 
LUK.4.30	Koko ende aofolanya ena ntoto eniyo, ko aocoa.
LUK.4.31	Ko aokita ena Kapalanauma, ecimo emoi ena Ngalilaya, ko aolak’ato meho en’ina bona Sabata. 
LUK.4.32	Ko iyo baofefa la lilako linande, lacin’oka yoi linande liyaaki la mpamba. 
LUK.4.33	Ko boto’omoi ayaaki ena sunagoga, onoyaaki la lifoi lina nsefo; ko aololua la lofoso lona lokolo, 
LUK.4.34	ate, Cika! Iso l’e, Yesu ona Nazaleta, tond’oya? Oyaki oyoteehya. Emi mokoey’e, onde On’oeka ona Yakomba. 
LUK.4.35	Ko Yesu amofela lofeli, ate, Cika lofoso, ko fola eneyal’ende! Ko eneki demona osokodyaka ena ntoto eniyo, aofola eneyal’ende, ko atilel’ende yoi. 
LUK.4.36	Ko losomo lomakwela nk’iyatu, ko baufolana, iy’ate, Yoi line lind’oya? lacin’ende aosumola bafoi bana nsefo la lifoka ko la locili, ko baofola. 
LUK.4.37	Ko lokumo lonande lolinda en’enyang’eho behetu.
LUK.4.38	Ko aofola ena sunagoga, ko aotua en’otumba bona Simona. Nyango en’ooli bona Simona ayaaki la nkangi en’efefe mene; ko baonda Yesu lacin’enande. 
LUK.4.39	Ko Yesu aemala eneyal’ende nko mbolama, ko aofela nkangi, ko eho emocika; ko isasanga aetwa, ko amakambela.
LUK.4.40	Ko en’esike en’ilelo ena bina, iyatu banayaaki la bato bana nkangi ina bekotua l’ekotua, baoya l’iyo eneyal’ende; ko aotadya bakas’anande eneyali boto l’oto’oniyo, ko amaikya. 
LUK.4.41	Ko bademona baofola eneyali bato bike, kuma bayalolua, iy’ate, E onde Bon’ona Yakomba. Ko amafekya, atalanga batende tu, lacin’oka iyo baeyaki ende ayali Masiya.
LUK.4.42	Ko eneki bina okyaka, aofola, ko aocoa en’okala bona sengelenge; ko bik’ike bon’ato bamofona, ko baoya eneyal’ende, ko basokolanga baounde, atongoyuma eneyal’iyo. 
LUK.4.43	Ohonde amasumola, ate, Akoli eneyal’emi nsekodya bosimo bon’olotsi bona lifoka lina Yakomba en’enyang’ekina nkoho, lacin’oka ncina eneki’m’otomamaka nd’eho. 
LUK.4.44	Ko aokusa lisumol’ato bosimo ena basunagoga bana Ngalilaya.
LUK.5.1	Koko eneki bik’ike bon’ato ocindanaka l’ende lacina balofe yoi lina Yakomba, ende aemala en’oseleka bona yembo lina Ngenesaleta; 
LUK.5.2	ko aena biatu bife bisemi en’oseleka bona yembo; koko bakembi bana nse bamosila yuma ena biatu, ko bayakule basangi’aniyo. 
LUK.5.3	Ko ende aoyookela en’atu’omoi bona bih’ife, nko boho bona Simona, ko amuufola lacina asemodya boatu isisali. Ko ende aokisase ko aolak’ato’aho bik’ike nk’en’atu. 
LUK.5.4	Koko eneki’nd’okadyaka litenda, aosumola Simona, ate, Botoma boatu en’asi bana nginda, ko bokitsa basangi’anino, bounde nse. 
LUK.5.5	Ko Simona amokutwela, ate, Nkolo, iso tomofona boco tu, ko totaunda nko le nse; ohonde la yoi line nongokitsa basangi. 
LUK.5.6	Ko enek’iy’oilak’oho, baokomba bik’ike bona nse en’asangi, ko basangi’aniyo baomatsa yatsa; 
LUK.5.7	ko baeiela l’akasa bifili’iniyo banayaaki en’atu’omoi, bayi oyakambya. Iyo baoya, ko baolodya biatu bih’ife nko to la nse, ko biatu biomatsa yina. 
LUK.5.8	Eneki Simona Petelo oenaka yoi liho, aokwa nko mbosama en’aongo bana Yesu, ate, Nkolo, uma eneyal’emi, lacin’emi nde nde boto’on’owe. 
LUK.5.9	Lacin’oka aofefa, ende l’iy’anayaaki l’ende, lacin’ena nse bike inik’iy’oundaka. 
LUK.5.10	Koko Yakobo la Yoane, ban’ana Zebedayo, banambanaki la Simona en’ekembelo ena nse, baofefa nkoho. Ko Yesu aosumola Simona, ate, Taangake; esik’ene ongunda nko bato. 
LUK.5.11	Ko enek’iy’osemyaka biatu biniyo ena bokili, baumbela toma tohatotu, ko bamokila.
LUK.5.12	Eneki’nd’oyalaka en’onyang’omoi, noka, boto’omoi ayaaki meho, yonge linande lihalitu nko mbeha l’okenge; ko eneki’nd’oenaka Yesu, aokwa en’elongi enande mbosama, ko amoonda, ate, Nkolo, yomb’olanga, onkulisa. 
LUK.5.13	Ko aonanola likasa linande, amosuka, ate, Lalanga; kulwaka. Ko isasanga bokenge buma eneyali ende. 
LUK.5.14	Ko amosumola, Tasumolake boto’omoko; koko coaka, oyotum’eamene eneyali nkanga, ko lekya nganji lacin’en’esongelo ene, nko nganji iniki Mose okodyaka, yoka ndembi eneyal’iyo. 
LUK.5.15	Ohonde lokumo lonande lolinda nko ndinda mene; ko bik’ike bon’ato baosolongana lacina baolofamele, ko lacina baikyame ena nkangi iniyo. 
LUK.5.16	Koko ende aoyosuma, ko aocoa ena sengelenge oyoonda meho.
LUK.5.17	Koko en’ina bomoi, kum’ayalake lilako, Bafalusi la balaki ban’asangya baokisase meho, banayaki ena bicimo bina Ngalilaya bihitu ko la bicimo bina Yudea, ko l’ena Yelusalema; ko mpamba ena Yawe eyaaki l’ende lacina aiky’ato. 
LUK.5.18	Ko lenda, bato’amoi baoya, bayakumbe boto onoyaaki la nkangi ena nkenyenyala nk’ena ntange; ko baofon’etuelo en’otumba l’ende, oyamby’ende en’oso’onande. 
LUK.5.19	Koko eneten’iyo etuelo lacin’en’ekami en’ato, baanda ena nsamba en’otumba, ko enek’iy’otoholaka nsamba en’otumba, bamokitsa ena ntange enande ena ntundulu en’otumba en’oso bona Yesu. 
LUK.5.20	Koko eneki’nd’oenaka imeedyo iniyo, amosumola, ate, Boto, omotungwa en’aoyi’owe’ane. 
LUK.5.21	Ko batengi ban’ekanda la Bafalusi baomatsa likandakanda, Mbo boto’one onokadya Yakomba likai and’oya? Okina onokolana litungolisa bato en’aoyi’owe oka nai, yengoko Yakomba kei? 
LUK.5.22	Koko Yesu aofokola bekandokando beniyo, ko amakutwela, ate, Baoyi banakandakand’ino baka nai? 
LUK.5.23	La njila, Omotungwa en’aoyi’owe’ane, la njila, Etwa, ko kenda: yoi linalileki locili en’etendelo lika nai? 
LUK.5.24	Koko lacin’eho ino bey’oka Bon’on’oto ayali la mpamba ena loko oyiky’ato en’aoyi’owe (aosumola boto on’ise nkangi ena nkenyenyala), Lakosumol’e, etwa, ambola ntange ene, ko coaka en’otumb’one. 
LUK.5.25	Isasanga aemala en’oso’oniyo, aambola itunda iniki’nd’oetamaka, ko aocoa en’otumb’onande, kum’ayakumya Yakomba. 
LUK.5.26	Ko iyatu baofefa, ko baokumya Yakomba; ko baolola la losomo, iy’ate, Tomena baoyi ban’okotu’okina bon’in’one.
LUK.5.27	Ena mbusa en’aoyi’ane, aofola; ko aena bosusanyi bona mpuci onotangama Lewi, ayakisase en’edye enafut’iyo mpuci; ko amosumola, ate, Onkil’emi. 
LUK.5.28	Koko ende aumbela toma tohatotu, aemala, ko amokila. 
LUK.5.29	Ko Lewi amofumbela elambedya ena nkolo mene en’otumb’onande; ko bik’ike bon’asusanyi bana mpuci l’ato’akina baokisase l’iyo banalaki toma. 
LUK.5.30	Ko batengi ban’ekanda la Bafalusi baoningelaningela bakili’anande, Mbo ino bola ko bomela la basusanyi bana mpuci ko l’ato ban’owe lacina nai? 
LUK.5.31	Koko amakutwela, ate, Bato banakika locili bafalele mpanji: banalela mpanji nk’anawa nkangi; 
LUK.5.32	emi ntaya oyelela bato bana mbongi: moya oyelela bato ban’owe lacina baumbele baoyi’owe. 
LUK.5.33	Ko iyo bamuufola, iy’ate, Bakili bana Yoane bakila toma bekila bike, ko baonda beondo, ko bakili bana Bafalusi nkoho; koko bakili’ane bala toma ko bamela lanai? 
LUK.5.34	Amakutwela, ate, Bongokidya nde bifili bina nsongi ena booli toma kuma nsongi ayakisase l’iyo? 
LUK.5.35	Koko bina bengoya benengi nsongi oumolama eneyal’iyo: bangokila toma nk’en’esik’eho. 
LUK.5.36	Ko amasumola ekolanya: ate, Efan’oto onokes’etenyi en’esenda ena ntoto lacina atele eho en’esenda enekindaki; yombo aila yok’oho, amokambola esenda ena ntoto, koko lakina etate en’esenda ena ntoto efambane l’esenda enekindaki. 
LUK.5.37	Koko baana ban’atoto bafangolama ena bikoto bin’alale. Yombo aila yok’oho, tumbe baana ban’atoto bangola bikoto nko mbola, ko baana mene bangutsa, ko bikoto bingeha. 
LUK.5.38	Koko baana ban’atoto bailama ena bikoto bin’itoto. 
LUK.5.39	Koko efan’oto onomelaki baana banakindaki ko aut’olanga baana ban’atoto; lacin’oka aila, Mbo banakindaki baleki’olotsi.
LUK.6.1	Koko aotianya basala bana basongu en’ina bona Sabata; ko bakili’anande baonukola basongu, ko baonokola baino ban’asongu l’akasa, ko baola en’onyua. 
LUK.6.2	Koko bamoi ban’afalusi bamaufola, Mbo ino bokamba yoi linalifakoli la boeka bona Sabata ncina eka nai? 
LUK.6.3	Ko Yesu amakutwela, ate, Ino botaanda nde yoi linaliki Dawidi okambaka, eneki’nd’owaka la njala, ende l’iy’anayaaki l’ende? 
LUK.6.4	bokotua bonoki’nd’otuaka en’otumba bona Yakomba, ko aotamba ko aola mampa in’oeka, ko aof’iyo banayaaki l’ende, mampa inifalama l’ato tu, yengoko la nkanga kei? 
LUK.6.5	Ko amasumola, ate, Bon’on’oto ayali Nkolo ena Sabata.
LUK.6.6	Koko en’in’omoi bona Sabata aotua ena sunagoga, ko aolak’ato; ko boto’omoi ayaaki meho, likasa linande y’ome yonyelala. 
LUK.6.7	Ko batengi ban’ekanda la Bafalusi bamotakamela, yombo angiikya en’ina bona Sabata; lacin’eho baakol’ende yoi. 
LUK.6.8	Koko ende aeyaki nkanyi in’etem’eniyo, ko aolokwela boto on’ise likasa lineyonyelala, ate, Emala ko yala ena ntoto. Ko aetwa ko aemala nkwaho. 
LUK.6.9	Koko Yesu amalokwela, ate, Nongokufol’ino bufo: la njila en’olotsi la njila en’owe; mbikya yombo njaka: ekambwa enekoli la boeka bona Sabata eya? 
LUK.6.10	Ko amalenda, iyatu; ko aosumola boto, ate, Nanola likasa line. Aonanola liho, ko likasa linande yiika. 
LUK.6.11	Koko iyo baolola la bolema; ko baoufolana bokotua bonong’iy’oilela Yesu yoi.
LUK.6.12	Koko en’ina beho aocoa ena lingonji oyonda boondo; ko aokadya boco nko tu kum’ayaonde Yakomba. 
LUK.6.13	Ko eneki bina okyaka, aelela bakili’anande; ko aosona eneyal’iyo bato jo l’afe, banaki’nd’otangaka Bikima: 
LUK.6.14	Simona, onoki’nd’ofaka lina lika Petelo, la Andelo onotwaki l’ende, la Yakobo la Yoane, la Filipo la Balutolomayo, 
LUK.6.15	la Matayo la Toma, la Yakobo bon’ona Alafayo, la Simona onotangama Zelote, 
LUK.6.16	la Yuda bakune’ona Yakobo, la Yudasa bise Keliota onoangelaki. 
LUK.6.17	Ko aokita l’iyo, ko aemala en’edye ena tandala, ende la bik’ike bon’akili’a nande, ko la bik’ike bon’ato banayaki ena Yudea endotu la Yelusalema, ko l’ena Tula la Sidona banoli la lose l’okwa, bato bike banayaki lacina baolofamele ko baikyame ena nkangi iniyo; 
LUK.6.18	ko iy’anayaaki la bafoi bana nsefo baikyama. 
LUK.6.19	Ko bato’aho bik’ike baofon’etelo lacina baosuke, lacin’oka mpamba eofola eneyal’ende, ko amaiky’iyatu.
LUK.6.20	Ko aenol’aiso’anande eneyali bakili’anande, ko aila, ate, Ino bana biinda bokik’ekiko; lacina lifoka lina Yakomba liyali nko linino. 
LUK.6.21	In’anoka njala isanga bokik’ekiko; lacin’ino bongokinda. In’analela mposoli isanga bokik’ekiko; lacin’ino bongoseka tolo. 
LUK.6.22	Yombo bato bakook’ino bowe, ko bakotembol’ino, ko bako tang’ino lotango, ko baumola lina linino yok’iyema in’owe, nko lacin’ena Bon’on’oto, ino bokik’ekiko. 
LUK.6.23	Bonyangela en’ina beho, ko bosola bendembi nko l’enyanga; lacin’oka boluko’onino bond’okolo ena loola; lacin’eneki bafango’aniyo oilelaka basumoli nko baoyi’aho. 
LUK.6.24	Koko bino eneyal’ino batuki! lacin’oka ino bomosila litamba ekikedyo enino en’otema. 
LUK.6.25	Bino eneyal’ino banakinda liota isanga! lacin’ino bongowa la njala. Bino eneyal’ino banaseka tolo isanga! lacin’ino bongokesela lokeseli, ko bongolela mposoli. 
LUK.6.26	Bino eneyal’ino, enengi bato okokumy’ino bolotsi! lacin’oka bafango’aniyo bailelaki basumoli bana mpoci nko baoyi’aho.
LUK.6.27	Koko lakosumol’in’anandofa, Boka baokyi’owe’anino nganji, ko bokamb’olotsi eneyal’iy’anakok’ino bowe; 
LUK.6.28	bosakel’iyo banakotol’ino betoli bosako, ko boondel’iyo banakonyom’ino. 
LUK.6.29	Nko boto akofoma ena litama limoi, ohalingwele likina nkoho; ko yomb’oto akokumola bokoto bona liko, ofe boho bona ntundulu nkoho, tafedyake. 
LUK.6.30	Faka boto l’oto onokolomba; ko yomb’oto atamba toma tone, telelake toho lakina. 
LUK.6.31	Ko bokotua bonalang’ino lacina bato bakilel’ino, bilelak’iyo nk’okotu’oho. 
LUK.6.32	Yombo bato bakook’ino nganji, ko ino boka nko bato’aho nganji, boluko bonat’ino boka nai? lacin’oka le bato ban’owe baokana nganji l’iyo banaok’iyo nganji. 
LUK.6.33	Ko yombo bokambel’iyo baoyi ban’olotsi banakokambel’ino baoyi ban’olotsi, boluko bonat’ino boka nai? lacin’oka le bato ban’owe baila yok’osamb’oho. 
LUK.6.34	Ko yombo bosombya nko bato’aho banalengedy’ino oka bangokosombwela lakina, boluko bonat’ino boka nai? lacin’oka le’bato ban’owe basombyana, ko basombwelana yok’osamb’oho. 
LUK.6.35	Koko ino, bokaka baokyi’owe’anino nganji, ko bakambele bolotsi, ko bosomby’ato, efana nkanedya ena esombwelo; ko boluko’onino bongoyala bokolo, ko ino bongoyala ban’anande Onoleki nko Ndeka; lacin’ende akamba baoyi ban’isei eneyal’iyo banafoke isei ko l’eneyali bato ban’owe. 
LUK.6.36	Lacin’eho, bokak’ato isei, yoka bosamb’onoka Bafango’onino isei. 
LUK.6.37	Botakoedyake bato baoyi, ko ino bofakoedyamaki baoyi; botakoiyake bato likambo, ko ino bofakoiyamaki likambo; botungol’ato, ko ino bongotungwa. 
LUK.6.38	Bofaka, ko engofama eneyal’ino: bangokof’ino ena ntolo enino lelelo lon’olotsi, lonelonyetama, lonelofukusama, ko lonelofukumwa. Lacin’iyo bangokeeledy’ino nko la lelelo lonelok’in’oeledyaka.
LUK.6.39	Ko amasumola ekolanya, ate, Onody’aiso alondisa nde okina onody’aiso? bafakwaki nk’iy’afe ena lifoku? 
LUK.6.40	Bokili afaleki bolaki’onande; ohonde boto l’oto, enengi’nd’oongyama, angoyala yoka bosambo bonoyali bolaki’onande. 
LUK.6.41	Koko olenda lofumbwu loneloyali ena liso lin’efili ene, koko ofakanele botondo bonoyali ena liso lineamene lacina nai? 
LUK.6.42	Iya, osumola efili ene, ate, Tike, mango, nkofoedya lofumbwu loneloyali ena liso line, kum’eamene ofene botondo bonoyali ena liso lineamene, bosamb’oya? E bosimo, fodya botondo bonoyali ena liso lineamene boso, nkwaho ongena fololo lacina ofodya lofumbwu loneloyali ena liso lin’efili ene. 
LUK.6.43	Lacina efaate bote bon’olotsi bonota bemamo ben’owe, ko efaate bote bon’owe bonota bemamo ben olotsi. 
LUK.6.44	Lacin’oka bote l’ote beyana nko l’emamo benandamene: bato bafanuke bateli ena bafengolankoi, ko bafanuke bemamo ben’ekoli bena vina nk’ena beenge. 
LUK.6.45	Boto’on’olotsi afodya yoi lin’olotsi ena lituka lin’aoyi ban’olotsi lin’otem’onande; ko boto’on’owe afodya yoi lin’owe ena lituka lin’aoyi ban’owe lin’otem’onande: lacina bonyua botenda nk’en’efulelo en’otema.
LUK.6.46	Ko bombelel’emi Nkolo, Nkolo, koko bofakambe baoyi banatend’emi ncina eka nai? 
LUK.6.47	Boto l’oto onoya eneyal’emi, ko aoka baoyi’anami, ko ail’aho, mpokotum’ino ekolanya enande: 
LUK.6.48	akolana l’oto onofakaki’otumb’onande, ko aocima nginda mene, ko aofak’otumba ena lufe; ko eneki efela oyaka, ko basi baofoela botumb’oho la locili mene, batalidyisa boho tu, lacin’oka boho bofakamaki la locili mene. 
LUK.6.49	Koko ende onoka baoyi’anami koko afile’aho, akolana l’oto onofakaki botumba en’ekongo bena bolu’olu, efan’ekikedyo bolotsi; basi ban’efela baofoela botumb’oho, ko isasanga boho bokwa; ko eehedyo en’otumb’oho eoyalama bokolo mene.
LUK.7.1	Eneki Yesu okadyaka bitendelo binande bihitu en’atoi ban’ato, aotua ena Kapalanauma.
LUK.7.2	Ko bosali’ona capitaine emoi, onoki’nd’ookaka nganji, ayaaki la nkangi, ko aolama l’ewedi. 
LUK.7.3	Ko eneki’nd’ookaka lokumo lona Yesu, amotomela bingambe bina Ba-Yuda, amoonda lacina ayi oyikya bosali’onande. 
LUK.7.4	Ko enek’iy’oyelaka eneyali Yesu, bamoonda nko mbonda, iy’ate, Ende akoli lacina okambele yoi line; 
LUK.7.5	lacina ende alanga bonyang’oniso, ko amotofakela sunagoga eniso. 
LUK.7.6	Ko Yesu aocoa l’iyo. Ko eneki’nd’oolamaka l’otumba, capitaine amotomela bifili bimoi lacina baosumole, iy’ate, Nkolo, eyalake; lacin’emi mpakoli lacin’e otua en’otumb’onami; 
LUK.7.7	koko la ncina eho, ntayokanel’emamene yoka boto onokoli lacina nje eneyal’e; ohonde tenda yoi kei, ko bosali’onami angika. 
LUK.7.8	Lacin’emi nkoho, kanga bamoi bayali ena liko linami, njali la soldats banayali ena lifoka linami; ko lasumol’one, Coaka, ko aocoa; ko lasumol’okina, Yaka, ko aoya; ko lasumola boombo’onami, lia yok’one, ko ail’oho. 
LUK.7.9	Ko eneki Yesu ookaka baoyi’ane, aofefa, ko aohelengwa, ko aolokwela bato’aho bik’ike banokilaki, ate, Lakosumol’ino, ntene imeedyo ena Yisalaele inileki ine tu. 
LUK.7.10	Ko iy’anatomamaki, enek’iy’outwaka en’otumba, baosungya bosali kum’aika.
LUK.7.11	Koko efan’olingolingo ena mbus’eho, aocoa bonyang’omoi bonotangama Naina; ko bike bon’akili’anande baocoa l’ende, la bato bik’ike nkoho. 
LUK.7.12	Ko eneki’nd’oolamaka l’ofolo bon onyanga, lenda, baofola en’anza kuma bayakumbe boduo bon’oto, nko bon’ona mpame ona likinda ona nyango enande, ko ende ayaaki boweli; ko bik’ike bon’ato bon’onyang’oho boyaaki l’ende. 
LUK.7.13	Ko eneki Nkolo oenaka boyoto’oho, amookamel’isei, ko amosumola, ate, Talelake. 
LUK.7.14	Aolama, ko aosuka ntamba, ko banakumbaki ntamba baemala nkwaho. Ate, Bofenga, lakosumol’e, Etwa. 
LUK.7.15	Koko boto onowaki aetwa, ko aomatsa litenda. Ko Yesu amofa nyango enande. 
LUK.7.16	Ko losomo lomakwel’iyatu, ko baokumya Yakomba, iy’ate, Bosumoli on’okolo amenya eneyal’iso; ko Yakomba amokanedya bato’anande. 
LUK.7.17	Ko lokumo lonande lolinda ena Yudea endotu l’en’enyanga behetu benoli la Yudea.
LUK.7.18	Ko bakili bana Yoane bamosumola baoyi’ane bahatu. 
LUK.7.19	Ko Yoane aelela bakili’anande bafe, ko amatoma eneyali Nkolo, lacina baoufole, Mbo E onde ende onoyayi, yombo tolengedya nde okina? 
LUK.7.20	Ko eneki bato’aho oyelaka eneyal’ende, baila, iy’ate, Yoane Bini aototomaka eneyal’e, akufola, ate, Yomb’oyali Ende onoyayi, yombo tolengedy’okina? 
LUK.7.21	Nkwaho, en’esik’eho, aoikya bato bike ena nkangi la njoci la bafoi bana nsefo, ko aofa bato bike banodyaki’aiso nko njena lakina. 
LUK.7.22	Koko amakutwela, ate, Bocoaka, bosumole Yoane baoyi banam’in’oenaka l’anam’in’ookaka: banodyaki baiso bayene, bitumbe bayakende, ban’aise’ekenge baokulwa, banitaki’atoi bayoke, banawaki nko tu baetwa, ko bosimo bon’olotsi bosekodyama eneyali bato biinda. 
LUK.7.23	Ko boto onofene ncina en’ekumbelo eneyal’emi aosakelama bosako.
LUK.7.24	Ko eneki bikima bina Yoane oumaka, Yesu aomatsa lilokwel’ato lacin’ena Yoane, ate, Onok’in’ocoaka ena sengelenge oyena oka nai? bokombi fo bonoyalile la lofongo? 
LUK.7.25	Nde bocoaki oyena nai? Boto onolota bisenda bin’okoka? A koko, iy’analota bisenda bin’okoka ko l’iy’anala toma tonet’olotsi bayali en’etumba ben’afoka. 
LUK.7.26	Koko bocoaki oyena nai? Oyena bosumoli? O, ko lakosumol’ino, aleki bosumoli.
LUK.7.27	One nk’ende onok’iy’otengelaka, iy’ate, Lenda, latom’ekima enami en’oso bon’elongi ene, Ende angokoongedya mbok’ene en’oso’one.
LUK.7.28	Lacin’oka lakosumol’ino, L’iyatu banotwaki l’ayato, efan’osumoli onoleki Yoane Bini; ohonde oninda lokumo ena lifoka lina Yakomba aleki ende. 
LUK.7.29	Enek’iy’ookaka, le bato bahatu le basusanyi bana mpuci, baolongya Yakomba, enek’iy’oinamaka l’inelo ena Yoane. 
LUK.7.30	Ohonde Bafalusi la basakitoli bana basangya baotembola eango ena Yakomba lacin’en’iyoamene, enetinam’iyo la Yoane. 
LUK.7.31	Ko Nkolo ate, Nsokokolanya bato ban’eotwelo ene la nai? ko basokokolana la nai? 
LUK.7.32	Bayali yoka banatome banakisase en’edye ena limbongo, ko baelelana, Mbo tokofomelak’ino, koko botina boina; tokoleelak’ino lilelo, koko botafom’efwi. 
LUK.7.33	Yoane Bini ayaki, ko atala mampa ko atamela vina, ko ino bila, Ayali la demona. 
LUK.7.34	Bon’on’oto amoya ayale ko ayamele; ko ino, Mbo lenda, boto onoseki’opomo la bomeli’on’aana, efili en’asusanyi bana mpuci l’en’ato ban’owe. 
LUK.7.35	Ohonde bomwu bolonga la ban’anande bahatu.
LUK.7.36	Koko Bofalusi’omoi ameelela oyola toma l’ende; ko eneki’nd’otuaka en’otumba bon’ofalusi, aokisase ena mesa ena toma. 
LUK.7.37	Ko lenda, boyoto’omoi on’owe ayaaki en’onyang’oho; eneki’nd’oeyak’oka amokisase ena mesa ena toma en’otumba bon’ofalusi, aoya la likoko lin’alabasitolo lin’auta bana mpimbo en’olotsi mene, 
LUK.7.38	ko aemala ena mbusa, nk’ena mbolimboli l’akak’anande, kum’ayalele, aomatsa likul’akak’anande la mposoli, ko aolifol’aho la lifo lin’ote’onande, ko aoleya bakak’anande belumba, ko aohinya baho l’auta bana nsole en’olotsi. 
LUK.7.39	Eneki Bofalusi oneelelaki oenaka yoi liho, aila en’otem’onande, ate, Nko boto’one ayali bosumoli, tumbe asokoeya bokotua bon’oyoto’one onomosuka, lacina ayali boyoto’on’owe. 
LUK.7.40	Ko Yesu amokutwela, ate, Simona, njali la yoi lacina nkosumol’e. Ate, Bolaki, onsumole. 
LUK.7.41	Ate, Bosombi’omoi ayaaki l’ato’afe banayaaki l’esilo eneyal’ende; omoi ayaaki l’osilo bona francs bekam’etano, ko okina francs ntuk’itano. 
LUK.7.42	Ko enetaat’iyo bosolo lacina bakadya besilo, amaiky’iy’afe. L’iy’afe, onongook’ende nganji eneleki oka nai? onsumole. 
LUK.7.43	Simona aokutola, ate, Lakanela nk’ende onoki’nd’oikyaka en’osilo bonoleki. Ate, E, omokodya nko cilili. 
LUK.7.44	Ko aohelengwa eneyali boyoto, ate, Simona, oena nde boyoto’one? Lotuaka en’otumb’one, otampa basi ban’akak’anami, ohonde ende amosonga bakak’anami la mposoli inande, ko amolifola baho la lifo lin’ote’onande. 
LUK.7.45	Otansangela la bolumba, ohonde ende ataledya lileya bakak’anami belumba nk’eneki’m’otuaka. 
LUK.7.46	Otahinya bote’onami l’auta, ohonde ende amohinya bakak’anami l’auta bana mpimbo en’olotsi mene. 
LUK.7.47	Lacin’eho lakosumol’e, kanga baoyi’owe’anande band’ike, anotungwa ena baho, lacin’oka amoka nganji bike; ohonde onotungwa ena baoyi’owe banafan’ike, angoka nganji nk’enefan’ike. 
LUK.7.48	Ko aosumol’oyoto, ate, Omotungwa en’aoyi’owe’ane. 
LUK.7.49	Ko iyo banakisak’ase l’ende ena mesa ena toma baomatsa yila eneyal’iyoamene, iy’ate, One onotungol’ato en’aoyi’owe ayali nai? 
LUK.7.50	Ko aosumol’oyoto, ate, Imeedyo ine imokiikya; coaka nko l’olotsi
LUK.8.1	Koko efan’olingolingo ena mbus’eho, aotianya benyanga behetu la bicimo bihitu, kum’ayalake bato ko ayasumole bosimo bon’olotsi bona lifoka lina Yakomba, ko ba-jo l’afe bayaaki l’ende, 
LUK.8.2	ko la bayato’amoi banaki’nd’oikyaka ena bafoi l’ena nkangi: Malia onotangama Mangandala, onoki bademona nsambo ofolaka, 
LUK.8.3	ko la Yoana booli’ona Kuza, botombanyi bona toma tona Elode, ko la Susana, ko l’an’amoi bike, iyatu bamokambya la toma toniyo.
LUK.8.4	Eneki bik’ike bon’ato osolonganaka, ko ban’amoi baoya en’enyanga l’enyanga, amasumola ekolanya, ate, 
LUK.8.5	Bofusi aocoa oyofusa beona benande; ko enem’end’ofusa, bemoi beokwa ena bokenge bona mboka; ko bato baikamel’eho l’akaka, ko mpulu ina liko yotona beho. 
LUK.8.6	Ko bemoi beokwa ena baufe; ko eneki beho omelaka beonyelala, lacina enetaata beho basi. 
LUK.8.7	Ko bemoi beokwa ena ntoto ena beenge; ko beenge beomela l’eho la laanda lomoko, ko beoyaka beona la nkaka. 
LUK.8.8	Ko bemoi beokwa en’ekongo bena lilemwa, ko beomela, ko beota bemamo yok’okam’okama. Ko eneki’nd’otendaka baoyi’ane, aelela, ate, Onoyali l’atoi lacina aoke, aongya lilofa.
LUK.8.9	Ko bakili’anande bamuufola ncina en’ekolanya ene. 
LUK.8.10	Ko aila, ate, Emofama eneyal’ino lacina beye baoyi ban’ofisafisa bana lifoka lina Yakomba; ohonde eneyali bakin’ato nko la bikolanya; lacin’eho balende koko bafene, ko balofe koko bafoke. 
LUK.8.11	Ncina en’ekolanya eh’ene: Beona nko yoi lina Yakomba. 
LUK.8.12	Ko beho beneyaaki en’okenge bona mboka nk’iy’anoka, koko lakina Satana aoya, ko amakumola yoi en’etem’eniyo, batongoyimedya, ko batongoyika. 
LUK.8.13	Ko beho beneyaaki ena lufe nk’iy’anoka, ko baotamba yoi nko l’ekiko; koko bato’ane bainda biulu, ko baimedya isisali, koko en’esike ena losinganya bauma. 
LUK.8.14	Ko beho benekwaki ena ntoto en’eenge, nk’iy’anoka, ko enaco’iyo mboka iniyo, baowa la nkaka ena bekaokando l’ena lituka ko l’ena bikiko bina loko lone, ko bafoote’emamo benakolana. 
LUK.8.15	Ko beho beneyaaki en’ekongo bena lilemwa nk’iy’anoka yoi, ko baundamela liho en’otem’oniyo bona solosolo l’on’olotsi, ko baot’emamo nko la ncindelana.
LUK.8.16	Enafets’oto mwinda, afakunde eho la mpoke, ko afile eho en’ase’a ntange: ail’eho nk’en’ilelo ena mwinda, lacin’eho iy’anatua baene fololo. 
LUK.8.17	Efana yoi linalifisi linalifeyanaki linga; ko efana yoi linalikunji linalifakundwaki linga, ko lifenyaki ena fololo. 
LUK.8.18	Bosisolaka bokotua bonok’ino; lacin’oka bamoi bangofama eneyal’ende onata, koko bangokumol’ende onofana nko baho banasokokanel’ende ate aata.
LUK.8.19	Ko nyango enande l’akune’anande baoya eneyal’ende, ko batayelisa eneyal’ende lacin’ena ekami en’ato. 
LUK.8.20	Ko ban’amoi bamosumola, Mbo nyango ene l’akune’ane baemali en’anza, balang’oka bakeena. 
LUK.8.21	Koko amakutwela, ate, Boyango’onami l’akune’anami nk’iy’anoka yoi lina Yakomba ko baila liho. 
LUK.8.22	Koko en’in’omoi aotalama en’atu, endamene la bakili’anande, ko amasumola, ate, Toleke en’ili bona lose; ko baosemwa. 
LUK.8.23	Ko enem’iy’ocoa aetama nk’ilo; ko ngembe ena lofongo eokumba ena lose; ko boatu bomatsa lilola l’asi, ko iyo baen’ino mene. 
LUK.8.24	Ko baoya eneyal’ende, bameetola, iy’ate, Nkolo, Nkolo, iso towa! Ko ende aetwa, ko aofekya lofongo ko l’afukumo ban’asi, ko baho baosila, ko baoyalama nko mwi. 
LUK.8.25	Ko amaufola, ate, Imeedyo inino iyali meya? Ko iyo baoka losomo, ko baofefa, iy’ate, Boto’one ande nai? lacin’ende aosumola nko le mpongo ko l’asi, ko bamimedya.
LUK.8.26	Ko baoyela en’onyanga bana Ba-Ngelasa, bonolendana la Ngalilaya yoka ndendana. 
LUK.8.27	Ko eneki’nd’otefwaka en’okili, boto’omoi en’onyang’oho, onoyaaki la bademona, aukana l’ende, koko elela mene atalota bisenda, ko atakisase en’otumba, aoyaela nk’ena nketa. 
LUK.8.28	Ko eneki’nd’oenaka Yesu, aololua, aokwa en’oso’onande, ko aotenda la lofoso lona lokolo, ate, Emi l’e, Yesu Bon’ona Yakomba Onoleki nko Ndeka, tond’oya? Lakoond’e tansisodyake! 
LUK.8.29	Nko lacina eneki Yesu otomaka lifoi lina nsefo afole eneyali boto’oho. Lacin’oka lifoi liho yuundaki ma-ma, ko baotombanyaki kum’atungi en’enyolo l’ena bifoke, koko lakina aolaki bayaka nko mbola, ko demona aotolaki ena sengelenge. 
LUK.8.30	Ko Yesu amuufola, ate, Lina line lika nai? Ko ate, Lina linami lika Bik’ike (lacin’oka bademona bike batuaki’ale eneyal’ende). 
LUK.8.31	Ko baho bamoonda ataatomake lacina bacu en’ili bona Abuso. 
LUK.8.32	Ko botonga bona nsombo bike boyaaki meho, iyale toma ena lingonji; ko bademona bamoonda, afe etelo lacina batua eneyali nsombo iho. Ko amaf’etelo. 
LUK.8.33	Ko bademona baofola eneyali boto’oho, baotua eneyali nsombo; ko botonga bona nsombo bokilimwa ena lingonji nko la laango, bokwela lose, ko nsombo yowa nk’en’asi. 
LUK.8.34	Ko enek’iy’analeyaki nsombo toma oenaka yoi lineyokambamaka, baolota, ko baosumola yoi liho en’onyanga l’en’engili. 
LUK.8.35	Ko baofola lacina bayene yoi lineyokambamaka; ko baoya eneyali Yesu, ko baosungya boto onoki bademona ofolaka, ayalote bisenda, ko lokanyi lonande nko nnongana bolotsi, ayakisase en’akaka bana Yesu; ko iyo baoka losomo. 
LUK.8.36	Ko iy’anenaki ekambwa eho, bamasumola bokotua bonoki boto onoyaaki l’ademona oikaka. 
LUK.8.37	Ko bato bahatu ban’onyanga bona Ba-Ngelasa en’edye eho bamoonda lacina aume eneyal’iyo; lacin’oka iyo baokaki losomo mene; ko aotalama en’atu, ko autwa la mbusa. 
LUK.8.38	Koko boto onoki bademona ofolaka aonda Yesu lacina ayalama nko l’ende; ohonde amotoma, ate, 
LUK.8.39	Utwa en’ol’one, ko sumol’ato bikambwa bin’ikolo biniki Yakomba okokambelak’e. Ko aocoa, ko aolinza en’onyanga bohotu baoyi ban’akolo banaki Yesu okambelak’ende.
LUK.8.40	Koko eneki Yesu outaka, bik’ike bon’ato bamosangela nko l’enyanga, lacin’oka iyatu baolengedyaki. 
LUK.8.41	Ko lenda, boto’omoi aoya, lina linande lika Yailo, nko chef emoi ena sunagoga; ko aokwa en’akaka bana Yesu, ko ameelela ayi en’otumb’onande; 
LUK.8.42	lacin’oka ayaaki l’on’on’oyoto ona likinda, mbula inande yoka jo l’ife, ko aolama l’ewedi. Ko aocoa; koko enem’end’ocoa, bik’ike bon’ato baokama eneyali ende ekami mene.
LUK.8.43	Ko boyoto onoyaaki la nkangi, bakil’anande baetaki mbula jo l’ife, ko akafaki toma tonande tohatotu eneyali mpanji ina benganga, koko efana nko l’omoko’oniyo oniikyaki, 
LUK.8.44	ende aoya ena mbusa enande, ko aosuka boseleka bon’okoto’onande, ko isasanga etelo en’akil’anande eosila, 
LUK.8.45	Ko Yesu aila, ate, Ononsukaka? Ko eneki bato bahatu oanganaka, Petelo aila, ende l’iy’anayaaki l’ende, Mbo Nkolo, bik’ike bon’ato baocindana eneyal’e ko baokokama ekami mene, ko oit’oyufola Ononsukaka! 
LUK.8.46	Yesu ate, Boto’omoi aonsukaka, lacin’oka emi ley’oka mpamba eofolaka eneyal’emi. 
LUK.8.47	Ko eneki boyoto oenak’oka atafisamisa, aoya nko la mbilima, aokwa en’oso’onande, amosumola en’oso bon’ato bahatu ncina eneki’nd’osukaka, ko l’okotua bonoki’nd’oikaka nkwaho. 
LUK.8.48	Ko amosumola, ate, Bona, imeedyo ine imokiikya; coaka nko l’olotsi.
LUK.8.49	Nk’enem’end’otenda, boto’omoi aoya en’otumba bona chef ena sunagoga, aila, ate, Bon’one on’oyoto amowa; tasengenyake Bolaki. 
LUK.8.50	Koko Yesu aoka yoi liho, ko amokutwela, ate, Taangake, imedya nko njimedya, ko angikyama. 
LUK.8.51	Ko eneki’nd’oyelaka en’otumba, atimedya boto’omoi atua l’ende, yengoko Petelo la Yoane la Yakobo, l’afango la nyango en’onome’oho on’oyoto. 
LUK.8.52	Ko bato bahatu baolelaki, ko baofom’efwi; koko Yesu aila, ate, Botalelake; atawu, aeci nk’en’ilo. 
LUK.8.53	Koko iyo bamoseka nko nseka, enek’iy’oeyak’oka amowa nko tu. 
LUK.8.54	Ko ende amafody’iyatu, aounda likasa lin’onome, ameelela, ate, Bonome’on’oyoto, etwa. 
LUK.8.55	Ko bolimo’onande bouta, ko aetwa nkwaho, ko amasumola baofe toma tona ndaka. 
LUK.8.56	Ko bafango la nyango enande baofefa; koko amafekedya, batasumolake boto’omoko yoi linilamaki.
LUK.9.1	Ko aosolonganya bakili’anande jo l’ate, ko amafa mpamba ko la lifoka eneyali bademona bahatu, ko lacina baiky’ato nkangi. 
LUK.9.2	Ko amatoma lacin’eho basekodya bosimo bona lifoka lina Yakomba, ko baiky’ato nkangi. 
LUK.9.3	Ko amasumola, ate, Botatolake iyema lacin’ena bokit’onino, efan’onganza, efana ntombe, efana mampa, efan’osolo; botaatake bekoto’efe’efe; 
LUK.9.4	ko en’otumba bon’etaketaka bonatu’ino, bomboyala nkwaho, ko bemwa lakina nko meho. 
LUK.9.5	Ko nk’en’oka bato bafakotamb’ino, eneng’in’ouma en’onyang’oho botitola lofucifuci en’akak’anino yoka ndembi eneyal’iyo. 
LUK.9.6	Koko baocoa, ko baotianya benyanga, baosekodya bosimo bon’olotsi, ko baiky’ato en’ili behetu.
LUK.9.7	Ko Elode, vice-gouverneur, aoka baoyi bahatu banilamaka, ko aokandakanda bike, lacin’oka bato’amoi baila, Mbo Yoane amoletwa en’ewedi; 
LUK.9.8	ko bamoi, Mbo Eliya amenya; ko bakina, Mbo bosumoli’omoi on’alale amenya lakina. 
LUK.9.9	Ko Elode aila, ate, Mosila likesa Yoane bote; koko boto’one onok’emi baoyi’ane ande nai? Ko aofon’etelo oyeena.
LUK.9.10	Ko bakili, enek’iy’outaka, baosumola Yesu baoyi banak’iy’okambaka. Koko amatamba, ko baocoa nk’iyo kei en’edye emoi en’onyanga bona Betesaida. 
LUK.9.11	Koko eneki bato bik’ike oeyaka yoi liho, bamokila nkwaho; ko amasangela nko l’olotsi, ko amalokwela baoyi bana lifoka lina Yakomba, ko aikya iy’anayaaki la nkangi. 
LUK.9.12	Ko eneki likolo omatsaka liyela, ba-jo l’afe baoya, iy’ate, Tongola bato’aho bik’ike, lacin’eho bacu en’engili l’en’iluku binoli, baate etamelo ko la toma tona ndaka; lacin’oka toyali nko mane ena sengelenge. 
LUK.9.13	Ko amasumola, ate, Inoamene baf’iyo toma tona ndaka. Iy’ate, Iso toyali la mampa itano ko la nse ife kei, umola nko tocoa osombela bato’ane bahatu toma. 
LUK.9.14	Lacin’oka bayaaki mpame yoka nkoto itano. Aosumola bakili’anande, ate, Basumole bakisase en’eloi, boloi l’oloi bato yoka ntuk’itano. 
LUK.9.15	Ko baila yok’oho, ko bamakitsa en’ase. 
LUK.9.16	Ko aotamba mampa ih’itano ko la nse ih’ife, aolenda ena loola, aosakela toma toho bosako, ko aokesa toho, ko aofa bakili lacina balekedya bato’aho bik’ike. 
LUK.9.17	Ko baola toma, ko iyatu baokinda liota; ko baambola bitate binicikalaki batungu jo l’afe.
LUK.9.18	Koko eneki’nd’oondaka ena lokuko, bakili’anande bayaaki l’ende; ko amaufola, ate, Bato bantang’emi nai?
LUK.9.19	Ko baokutola, iy’ate, Yoane Bini; koko bamoi, Mbo Eliya; koko bakina, Mbo bosumoli’omoi on’alale amenya lakina. 
LUK.9.20	Ko amasumola, ate, Nd’inoamene, bontang’emi nai? Ko Petelo aokutola, ate, Onde Masiya mene ona Yakomba. 
LUK.9.21	Koko amafekya, amasimba, batasumolake boto’omoko yoi line; 
LUK.9.22	ate, Akoli eneyali Bon’on’oto aene bino l’aoyi’ike, ko bingambe la nkanga ina toome la batengi ban’ekanda bangotembol’ende, bangoyak’ende; ko angetwa en’ina bon’esaso. 
LUK.9.23	Ko aosumola bato bahatu, ate, Yomb’oto alanga ankil’emi, tumb’ende ayofim’endamene, ko aambole ekulusu enande bina l’ina, ko ankile. 
LUK.9.24	Lacin’oka boto on’etaketaka onolanga lacina amonya liiko lonande, angungya loho; koko boto on’etaketaka onungya liiko lonande lacin’enami, angosungya loho. 
LUK.9.25	Nk’en’oka boto akitanya lituka lina loko lohalotu, ohonde ayoungy’endamene, ayehy’endamene, nkita enat’ende eka nai? 
LUK.9.26	Lacina onongonjok’emi l’aoyi’anami nsoi, Bon’on’oto angok’ende nsoi, enengi’nd’oya la bokoka bonandamene ko la boho bon’afango ko la boho bona bikima bin’oeka. 
LUK.9.27	Koko lako sumol’ino solosolo, bamoi bayali banemali mendo banafayene bewedi tu, yengoko baena lifoka lina Yakomba.
LUK.9.28	Koko yoka bekolo mwambi ena mbusa ena bitendelo bine, aotamba Petelo la Yoane la Yakobo, ko aanda ena lingonji oyonda meho. 
LUK.9.29	Ko enem’end’oonda, bokotua bon’elongi enande bohalingwa bokotu’okina, ko bisenda binande bioyalama telele, nko kalikali. 
LUK.9.30	Ko lenda, bato’afe baesola l’ende, nko Mose l’Eliya; 
LUK.9.31	iyo baenya la bokoka, ko baotenda lacin’ena bewedi benengi’nd’ow’olo ena Yelusalema. 
LUK.9.32	Petelo l’iy’anayaaki l’ende baowa l’ilo, koko enek’iy’oetwaka, baena bokoka bonande, ko l’ato’afe banemali l’ende. 
LUK.9.33	Koko enek’iyo l’ende okambwanaka, Petelo aosumola Yesu, ate, Nkolo, bolotsi eneyal’iso toyali mane; tofake balombe basaso: limoko line, limoko lina Mose, ko limoko lin’Eliya. Lacin’oka ateya yoi linaliki’nd’otendaka. 
LUK.9.34	Nk’enem’end’otenda baoyi’ako, lilo yoya ko limakunda, ko baoka losomo enek’iy’otuaka ena lilo. 
LUK.9.35	Ko lofoso lookana ena lilo, ate, One nko Bon’onami ona nganji; bolofak’ende. 
LUK.9.36	Ko eneki lofoso osilaka, Yesu aenya nk’ende kei. Ho iyo baoyala nko mwi, ko batasumola boto’omoko en’ina beho yoi limoko linalik’iy’oenaka.
LUK.9.37	Koko en’ina bona loi, enek’iy’okitaka ena lingonji, bik’ike bon’ato baukana l’ende. 
LUK.9.38	Ko lenda, boto’omoi on’ato’aho bik’ike aololua, ate, Bolaki, lakoonda, oyolende bon’onami ona mpame, lacin’ende ayali bon’onami ona likinda; 
LUK.9.39	koko lenda, lifoi yotua eneyal’ende, ko kaimo ende afoma nko befwi; ko lifoi limokilimodya la nkele, lacina aile yoka bafulo en’onyua, ko lifoi lifocike isanga, yengoko limookya efafo bike, 
LUK.9.40	Ko emi loondaka bakili’ane lacina bafodya liho, koko iyo batinya. 
LUK.9.41	Yesu aokutola, ate, En’eotwelo ene ena bocilingitano enefan’imeedyo, nongoyala l’ino bolingolingo’oya? nkoledy’ino bolingolingo’oya? Yaka l’on’one mendo. 
LUK.9.42	Nk’eneyay’ende, lifoi limosokodya la nkele, ko limokilimodya l’efafo mene. Koko Yesu aofela lifoi lina nsefo lofeli, ko aikya bonome’ona mpame, ko amuutodya eneyali bafango. 
LUK.9.43	Ko bato bahatu baofefa la mpamba ena nkolo mene ena Yakomba.
LUK.9.43	Koko enek’iy’ofefaka l’aoyi’ane banaki Yesu okambaka, aosumola bakili’anande, 
LUK.9.44	ate, Botoyaka baoyi’ane en’atoi’anino; lacin’oka Bon’on’oto angolekyama en’akasa ban’ato. 
LUK.9.45	Koko iyo batanonganya ncina en’etendelo ene, eho eofisama eneyal’iyo, lacina batongofokol’eho; ko batufol’ende ncina en’etendelo ene, lacin’oka baangaki.
LUK.9.46	Koko baomatsa yatana ntango, noka, onosokoyala yok’iyome iniyo nai? 
LUK.9.47	Koko eneki Yesu ofokolaka bekaokando ben’etem’eniyo, aotamb’onome, ko ameemadya nk’ena mbolimboli l’endamene, 
LUK.9.48	ko amasumola, ate, Onosangela bonome’one ena lina linami, aosangel’emi; ko ononsangel’emi, asangel’ende onontomaki; lacin’oka, ende onofana lokumo tu eneyal’ino, angoyala on’okolo.
LUK.9.49	Ko Yoane amokutwela, ate, Nkolo, tenaki boto onofodyaki bademona ena lina line, ko tomolosimba, lacina enefamban’ende l’iso. 
LUK.9.50	Koko Yesu amosumola, ate, Tofekyake; lacin’oka boto onofatofeky’iso ayali nko l’iso.
LUK.9.51	Koko eneki bekolo oolamaka likoka lacina ailedyama ena loola, aeledya elongi enande ena Yelusalema lacina acu meho nko la ndokodya. 
LUK.9.52	Ko aotoma bikima en’oso bon’elongi enande; ko baocoa, baotua en’onyang’omoi bana baise Samalia oyokoedy’ende meho. 
LUK.9.53	Ko batosangela, lacin’oka elongi enande eyaaki nk’eyoka angocoa Yelusalema. 
LUK.9.54	Ko eneki bakili’anande Yakobo la Yoane oenaka yoi liho, baila, iy’ate, Nkolo, olanga nde telele nkoi ikite ena loola, ko ikady’iyo nko kali, yok’onoki Eliya oilaka? 
LUK.9.55	Koko aohelengwa, amafela, (ate, Ino bofeya bokotua bon’olimo’onino, lacin’oka Bon’on’oto ataya oyehy’ato: amoya oyaikya). 
LUK.9.56	Ko aocoa bonyang’okina.
LUK.9.57	Koko enem’iy’ocoa ena mboka, boto’omoi amosumola, ate, Nongokokil’e bili bon’etaketaka bonaco’e. 
LUK.9.58	Yesu amosumola, ate, Bembanga beyali la bekole beniyo, ko mpulu ina liko iyali la baocu; ohonde Bon’on’oto afan’edye enamby’ende bote’onande. 
LUK.9.59	Ko aosumol’okina, ate, Onkile. Koko ende, Mbo Nkolo, ompe etelo ncu okunja bafango’onami en’oso. 
LUK.9.60	Koko Yesu amosumola, ate, Bato ban’ewedi bakunjake ban’ewedi baniyoamene; koko e, coaka oyosekodya bosimo bona lifoka lina Yakomba. 
LUK.9.61	Ko okina aila, ate, Nkolo, nongokokila, ohonde en’oso ompe etelo ncu osesa iy’anayali en’otumb’onami. 
LUK.9.62	Koko Yesu amosumola, ate, Efan’oto onila likasa linande ena efeko ena ncima ko ait’olenda ena mbusa asokokolana la lifoka lina Yakomba.
LUK.10.1	Ena mbusa en’aoyi’ane, Nkolo aosona bato’amoi ntuku nsambo, ko amatoma bafe’afe en’oso’onande, bacu en’enyanga l’enyanga ko l’en’ili l’ili beneng’endamene oya linga. 
LUK.10.2	Ko amasumola, ate, Enukelo emosokwa solosolo, ohonde basali bafan’ike; lacin’eho, boonda Nkolo en’enukelo, atome basali en’enukelo enande. 
LUK.10.3	Bocoaka; lenda, lakotom’ino yoka ban’ana mpate ena ntoto ena nkoi. 
LUK.10.4	Botatolake bofalusi la ntombe la tombwaku; ko botesake boto ena mboka. 
LUK.10.5	Ko en’otumba bon’etaketaka bonatu’ino, botenda en’oso, Mbo mwi eneyali botumb’one. 
LUK.10.6	Ko yombo bon’ona mwi ayali meho, mwi enino engoyala nk’eneyal’ende; ohonde yomb’efa yok’oho, mwi eho enguta nk’eneyal’ino. 
LUK.10.7	Ko boyalamaka en’otumb’oho, bola ko bomela toma tatong’iy’okofa; lacin’oka bokambi bon’ekambwa akoli nko la mpuci enande. Botaselaselake en’etumba l’etumba. 
LUK.10.8	Ko en’onyanga l’onyanga bonatu’ino, ko bakosangel’ino, bolaka toma tatong’iy’okambedya; 
LUK.10.9	bikya bato banayali la nkangi en’onyang’oho, ko basumole, in’ate, Lifoka lina Yakomba limololama l’ino. 
LUK.10.10	Koko en’onyanga l’onyanga bonatu’ino, ko bafakosangel’ino, bofolaka ena mboka ina bonyang’oho, ko bila, in’ate, 
LUK.10.11	Iso tokotitwel’ino nko le lofucifuci lona bonyang’onino loneloakama en’akak’aniso; ohonde beyaka yoi line, lifoka lina Yakomba limololama. 
LUK.10.12	Lakosumol’ino, ekoiyelo en’onyang’oho en’in’oho engoleka ekoiyelo ena Sodomo. 
LUK.10.13	Bino eneyal’e, Kolazina I Bino eneyal’e, Betesaida! Yombo bikambwa bina mpefa binokambamaka eneyal’ino bi kambamaki’ale ena Tula la Sidona, tumbe baumbelaki baoyi’owe alale, nko nkisase en’enuko l’etoko. 
LUK.10.14	Ohonde en’ina bon’etendelo en’akambo, ekoiyelo enino engoleka ekoiyelo ena Tula la Sidona. 
LUK.10.15	Koko e, Kapalanauma, osokoiledyama nde ena loola? Ongokitsama ena Adese. 
LUK.10.16	Ende onongokolofamel’ino, andofamela nk’emi; ko onongokotembol’ino, antembol’emi; ko onongontembol’emi, atembola nk’ende onontomaki.
LUK.10.17	Ko iyo ntuku nsambo bauta l’ekiko, iy’ate, Nkolo, le bademona mene baotofika ena lina line. 
LUK.10.18	Ko amasumola, ate, Emi lenaka Satana aokwa ena loola yoka lihalihali. 
LUK.10.19	Lenda, lokof’ino mpamba lacina bikamele njua ko la toandika, ko bikamele locili lohalotu lona bookyi’owe; efaate iyema iningokiil’ino bowe tu. 
LUK.10.20	Ohonde botanyangelake lacin’oka bademona bakofik’ino: bonyangela lacin’oka bain’anino bamotengama ena loola.
LUK.10.21	En’esik’eho Yesu aonyangela la Bolimo bon’olotsi, ko aila, ate, Lakokumy’e, Bafango, Nkolo ena loola l’ena loko, lacin’oka ofiselaki bato bana bomwu l’ana nnonganya baoyi’ane, ko ofiswelaki banatome baho; nkoho, Bafa, lacina oimedyaki bokotu’oho bolotsi. 
LUK.10.22	Baoyi bahatu bamompam’emi l’afango’onami, ko efan’oto oneya Bona, yengoko Bafango kei; ko efan’oto oneya Bafango, yengoko Bona, la boto onongi Bona olanga oyeyany’ende. 
LUK.10.23	Ko aohelengwa eneyali bakili, amasumola ena lokuko, ate, Baiso banena bikambwa binen’ino baosakelama bosako. 
LUK.10.24	Lakosumol’ino, basumoli bike l’afoka bike balangaki’oka baene bikambwa binen’ino, ko iyo batena; ko balangaki lacina baoke baoyi banok’ino, ko batoka.
LUK.10.25	Ko lenda, bosakitoli’omoi bona basangya aemala, aomeka Yesu la bufo, ate, Bolaki, njil’oya lacina nsangole liiko lonelofakale? 
LUK.10.26	Ko amosumola, ate, Yoi linalitengi en’asangya liyali’oya? oanda yoi lika nai meho? 
LUK.10.27	Boto’oho amokutwela, ate, Oka Yawe Yakomba ene nganji l’otem’one bohotu, ko l’olimo’one bohotu, ko la locili lone lohalotu, ko la lokanyi lone lohalotu; ko oka onoli l’e nganji yoka bosamb’onayook’e eamene nganji. 
LUK.10.28	Yesu ate, Omokutola nko cilili; Ila nk’oko, ko ongika. 
LUK.10.29	Ohonde aolang’oka ayolongy’endamene, ko aila Yesu, ate, Onoli l’emi vo, ende nai? 
LUK.10.30	Yesu amokutwela, ate, Boto’omoi auma ena Yelusalema ko aokita ena Yeliko; ko enem’end’ocoa, aukana la baiya ban’esefo; iyo bamokumola bisenda, bamofoma mpomi, ko baocoa, bamocika kum’aolama l’ewedi. 
LUK.10.31	Ko noka, nkang’emoi aocoa mboka eho; ko eneki’nd’oenak’ende, amofengola en’ili bona mboka. 
LUK.10.32	Nk’osamb’oho boto’omoi ona Lewi, eneki’nd’oyelaka en’edye eho, ko ameena, amofengola en’ili bona mboka. 
LUK.10.33	Ohonde boto’omoi ona Samalia, enem’end’ocoa bokita, aoyela en’edye eneki’nd’oyalaka, ko ameena, ko amookamel’isei, 
LUK.10.34	ko aoya eneyal’ende, aokakela mpota inande l’esenda kum’ayutele bauta la vina ena mpota; amotadya ena mpunda enandamene, amoyedya en’otumba bona befenda, ko amomonya bolotsi. 
LUK.10.35	En’ina bona loi aofodya deniers ife, ko aofa mene’otumba, ate, Omonyaka bolotsi; ko yombo okafa francs imoi ena liko, nongokoutody’iho enengi’m’outa. 
LUK.10.36	L’iy’asaso, boto onakanel’e oka aolamaki l’ende onukanaki l’aiya ban’esefo oka nai? 
LUK.10.37	Ate, Ende onookak’isei. Yesu amosumola, ate, Coaka oyile nkoho.
LUK.10.38	Enem’iy’okenda, aotua en’onyang’omoi; ko boyoto’omoi, lina linande Malata, amosangela en’otumb’onande. 
LUK.10.39	Ende ayaaki l’akune oka Malia, onokisak’ase en’akaka bana Yesu lacina alofamele baoyi banande. 
LUK.10.40	Koko Malata aokandakanda l’ekambelo bike; ko aoya eneyal’ende, ate, Nkolo, ofakanela nde bakune’onami amoncika lacina nkambe bikambwa bine nk’emi kei? Osumole ankambya. 
LUK.10.41	Koko Yesu amokutwela, ate, Malata, Malata, okandakanda ko oseki likanela baoyi bike; 
LUK.10.42	nde, yoi yinda nko limoko; ko Malia amosona liondo liho lin’olotsi, ko afakumolama liho.
LUK.11.1	Ko ayaaki en’edye emoi, ayaonde, ko eneki’nd’okadyaka yonda, omoi ona bakili’anande amosumola, ate, Nkolo, otolake lacina toonde boondo, yok’onoki Yoane olakaka bakili’anande. 
LUK.11.2	Ko amalokwela, ate, Enond’ino bila yok’one: Bafango’oniso (onoyali ena loola), lina line likumyame. Lifoka line liye. (Eango ene eilame ena loko, yoka bosamb’onilama eho ena loola.) 
LUK.11.3	Otofe toma toniso tona bina l’ina. 
LUK.11.4	Ototungole en’aoyi’owe’aniso, lacin’oka iso totungola iyatu banayali l’esilo eneyal’iso. Ko tatotolake ena lomeko, (koko ototungole en’owe).
LUK.11.5	Ko amasumola, ate, Yombo boto’omoi’onino aata efili; ko aocoa eneyali ende ena kelekele en’oco, ko amiila, ate, Mango, onsombya mampa isaso, 
LUK.11.6	lacin’oka efili enami amoya eneyal’emi en’okita, ko mpana toma tatongi’m’of’ende. 
LUK.11.7	Ko ende ena ntundulu aokutola, ate, Tansengenyake ena yoi line; lokombo lokombi, ko ban’anami bayali l’emi ena ntange, mpinya yetwa oyokofa. 
LUK.11.8	Lakosumol’ino, Kanga afetwa oyof’ende lacin’oka and’efili enande, ohonde lacin’ena locinji lonande angetwa, ko angofa toma tonatoind’ende tohatotu. 
LUK.11.9	Lakosumol’ino, Bufola, ko engofama eneyal’ino; bofona, ko bongosungya; bofomela, ko engokombwa eneyal’ino; 
LUK.11.10	lacin’oka boto l’oto onufola, atamba; ko boto l’oto onofona, asungya; ko eakombwa eneyal’ende onofomela. 
LUK.11.11	Yombo bon’on’omoi’onino alomb’afango mampa, angofa lufe? ko yomb’ende alomb’afango nse, angofa nde njua lacin’ena nse? 
LUK.11.12	Ko yomb’alomb’afango bokele, angofa nde ikandika? 
LUK.11.13	Yomb’ino, bato ban’owe, beya lifa ban’anino nganji iney’olotsi, Bafango’onino onoyali ena loola afaleki nde oyaf’iyo banond’ende Bolimo bon’olotsi?
LUK.11.14	Koko aofodya demona ena bokukuluku. Koko eneki demona ofolaka, boto’ona bokukuluku aotenda, ko bato bik’ike baofefa. 
LUK.11.15	Koko bamoi, Mbo ende aofodya bademona la Balazebuba, lifoka lina bademona. 
LUK.11.16	Koko bamoi bamufola af’iyo ndembi ena loola, lacina baomeke. 
LUK.11.17	Koko ende aofokola nkanyi in’etem’eniyo, ko amasumola, ate, Lifoka la lifoka lineyakambwana lihomene, yehyama nkwaho; ko bomboi bonatana la bohomene bokwa nko nkwaka; 
LUK.11.18	ko yombo Satana aatana l’endamene, aokambwana, lifoka linande lingolingalinga likwa bosamb’oya? lacin’oka ino bil’oka njafodya bademona la Balazebuba. 
LUK.11.19	Yomb’emi lafodya bademona la Balazebuba, iya ban’anino, bamafodya la nai? lacin’eho, iyo bangoyala juges inino. 
LUK.11.20	Koko yomb’emi lafodya bademona la ikola ina Yakomba, oko nk’eyoka lifoka lina Yakomba limokofoel’ino. 
LUK.11.21	Nk’en’oka boto’ona locili aohatela bimunyi ko aotombanya botumba bonande, toma tonande tomonyama nkwaho; 
LUK.11.22	koko lakina, nk’en’oka omoi onoleki locili aoya eneyal’ende, ko amokoiya, angokumol’ende bimunyi binande bin’ita biniki’nd’oilak’otema bihitu, ko ango afa toma tonatoki’nd’omonyaka. 
LUK.11.23	Ende onofambane l’emi, ampekedya; ko ende onofasusanya l’emi, afanzafanza. 
LUK.11.24	Enafola demona ena nsefo eneyali boto, oko ayaselasela ena bekala bena komukomu, ayafone lifomya, koko afene. Ko aila, Mbo mbutwake en’otumb’onami bonoki’m’ofolaka. 
LUK.11.25	Ko enem’end’oyela meho, aosungy’oho bototoloto, boombama ko boongyama. 
LUK.11.26	Nkwaho aocoa otamb’eneyal’endamene bademona bamoi nsambo banalek’ende la bowe; ko baho baotua, ko baoyala meho; ko bokotua bon’oto’oho bona nsimbo boleki boho bonoki’oso la bowe.
LUK.11.27	Koko enem’end’otenda baoyi’ane, boyoto’omoi on’ato’aho bik’ike aololua, amosumola, ate, Lototo lonelok’ootwaka la baele banak’olomaka baosakelama bosako mene! 
LUK.11.28	Koko aokutola, ate, O, koko bosako bonoleki nk’eneyal’iyo banoka yoi lina Yakomba, ko baomonya liho.
LUK.11.29	Koko eneki bato bik’ike osolonganaka eneyal’ende, aomatsa yila, ate, Eotwelo ene nk’eotwelo en’owe; iyo bayafone ndembi; koko ndembi efafamaki eneyal’iyo, yengoko ndembi ena Yona. 
LUK.11.30	Lacina Bon’on’oto angoyalama ndembi eneyali eotwelo ene, yoka bosamb’onoki Yona oyalamaka ndembi eneyali baise Ninewe. 
LUK.11.31	Lifoka lin’oyoto lina roi lina sud angemala en’etendelo en’akambo la bato ban’eotwelo ene, ko angakoiya; lacin’oka ayaki ena nsimbo ina loko oyoka baoyi bana bomwu bana Solomona; ko lenda, onoleki Solomona end’one. 
LUK.11.32	Bato bana Ninewe bangemala la bato ban’eotwelo ene en’ina bon’etendelo en’akambo, ko bangakoiya; lacin’oka iyo baumbelaki baoyi’owe la lilako lina Yona, ko lenda, onoleki Yona end’one.
LUK.11.33	Enafets’oto mwinda, afile eho en’edye enefenya, ko afile eho en’ase bana litungu: ail’eho nk’en’efikelo ena mwinda, lacina iy’anatua meho baene fololo. 
LUK.11.34	Mwinda ena yonge nko liso; lacin’eho, nk’en’oka liso line liyali sengelele, yonge line lihalitu lingofolala. Koko yombo liso line liyali bowe, yonge line lihalitu lingoyala luucu mene. 
LUK.11.35	Lacin’eho, boongya lilenda, lacina fololo eneyali ena ntundulu enino etoyalama bilima. 
LUK.11.36	Nk’en’oka yonge line lihalitu yofolala, efana nko l’etenyi eneciki en’ilima, lingoyala yonge lihalitu nko fololo, nk’eyoka mwinda eneyaloloma ko eakofoladya nko fololo.
LUK.11.37	Nk’enem’end’otenda, Bofalusi’omoi ameelela lacina ale toma l’ende; ko aotua eneyal’ende, ko aokisase ena mesa ena toma. 
LUK.11.38	Ko eneki Bafalusi oenak’oka ataok’asi en’oso bona toma ndaka, baofefa. 
LUK.11.39	Koko Nkolo amosumola, ate, Ino Bafalusi bosonga mbiolo ena nkofo la salani, ohonde ntundulu enino eolola la besefo ko l’aoyi’owe. 
LUK.11.40	Ino tolemeleme, ende ononunolaki mbiolo, atanunola nde ntundulu nkoho? 
LUK.11.41	Koko bolekya baoyi banayali en’etem’enino nganji in’isei, ko lenda, baoyi bahatu bakulwa eneyal’ino.
LUK.11.42	Koko bino eneyal’ino, Bafalusi! lacin’ino bolekya nganji ina minti l’ina lu ko l’ina ndunda ihatu, koko lakina bofengola etendelo en’akambo ena cilili, ko la nganji ena Yakomba ena lolango: akoli eneyal’ino lacina bokambe baoyi’ane bana mbusa, ko ban’amoi bafacikama nkoho. 
LUK.11.43	Bino eneyal’ino Bafalusi! lacin’ino bolanga nkici inay’oso ena basunagoga, ko bolanga beeso en’ekala bena limbongo. 
LUK.11.44	Bino eneyal’ino! lacina boyali yoka nketa inifenya, ko bato banikamel’iho bafey’oka nketa iyali.
LUK.11.45	Ko omoi ona basakitoli bar’asangya amoutodya, ate, Bolaki, enil’e baoyi’ako, otofel’iso nkoho. 
LUK.11.46	Koko amosumola, ate, Bino eneyal’ino, besakitoli! lacin’oka ino botodya bato belito beneseki efafo ena nkumba, koko inoamene bofasuke belito l’io inino imoko. 
LUK.11.47	Bino eneyal ino, lacin’oka bofaka betumba bena nketa bena basumoli ban’alale, nk’iyo banaki bafango’anino oyakaka. 
LUK.11.48	Nk’osamb’oho inoamene boyali temoins, ko bimedya bikambwa biniki bafango’anino okambaka: lacin’oka iyo bayakaki basumoli, ko ino bofaka betumba bena nketa iniyo. 
LUK.11.49	La ncina ene, bomwu bona Yakomba bomila, ate, Nongatomel’iyo basumoli ko l’ikima; ko bangoyaka bamoi’aniyo, ko bangonyoma bakina, 
LUK.11.50	lacin’eho likambo lin’akila ban’asumoli bahatu banutsaki nk’ena limatsako lina loko liakama eneyali bato ban’eotwelo ene; 
LUK.11.51	mmatsa l’akila bana Ebele yengoko bakila bana Zekalaya, onoyakamaki en’atenyi bana mesa ena mbeka l’edye enekyama en’oeka. O, lakosumol’ino, eotwelo ene engokwa likambo liho. 
LUK.11.52	Bino eneyal’ino, besakitoli! lacin’oka ino bomotola losete lona bomwu: inoamene botatua, ko bomofekya iy’anasokotua.
LUK.11.53	Ko eneki’nd’oumaka meho, batengi ban’ekanda la bafalusi baomatsa lisomy’ende losomo ko bamosengenya bik’ike lacina atende baoyibike; 
LUK.11.54	ko bamoonga la longo, lacina baat’etelo oyokoiya la baoyi ban’onyua bonandamene.
LUK.12.1	Koko eneki nkoto la nkoto in’ato’aho osolonganaka, ko baikamelana lacin’en’ekami, aomatsa lisumola bakili’anande en’oso, ate, Bolota nyango ena mampa ena Bafalusi: bosimo nd’eho! 
LUK.12.2	Koko efana yoi linalikunji linalifakundwaki linga; ko efana yoi linalifisi linalifeyanaki linga. 
LUK.12.3	Yok’oho baoyi’aho banak’in’otendaka en’ilima bangokana ena fololo; ko baoyi’aho banak’in’oilaka en’atoi mene ena mbolu ina betumba bangotendama lakina ena liko lina nsamba ina betumba. 
LUK.12.4	Ko lakosumol’ino, bifili binami, Botaangake iy’anayaka yonge, koko en’ili bona yoi liho bafana yoi likina lininy’iyo likambisa. 
LUK.12.5	Ohonde nongokotum’ino ende onong’in’oanga: boangak’ende onoyali la mpamba lacina, enakady’ende liyaka, afuse ena Ngena: o, lakosumol’ino, boangaka nk’ende. 
LUK.12.6	Ndekeleke itano ifasombama nde la lomeya? ko efana nko le lolekeleke lomoko loungama en’aiso bana Yakomba. 
LUK.12.7	Le bese bena lifo lin’ete’enino bemosila yaalama. Botaangake; ino boleki ndekeleke bike l’otuya. 
LUK.12.8	Koko lakosumol’ino, Boto l’oto onongonjimedy’emi en’oso bon’ato, Bon’on’oto angimedy’ende en’oso bona bikima bina Yakomba; 
LUK.12.9	koko onongonjangan’emi en’oso bon’ato, nongangan’ende en’oso bona bikima bina Yakomba. 
LUK.12.10	Boto l’oto onongotanga Bon’on’oto lotango, angikyama ena yoi liho; ohonde onosaiya Bolimo bon’olotsi, ende afikyamaki ena yoi liho tu. 
LUK.12.11	Ko eneng’iy’okoyedy’ino en’oso bona besolongano bena basunagoga, ko l’en’oso bona batenji ban’akambo la bato bana lifoka, botakandakandake l’okotua bonong’in’okutola, ko la baoyi banang’in’oamba, ko l’aoyi banang’in’otenda, 
LUK.12.12	lacin’oka Bolimo bon’olotsi angokolak’ino ena heure eho baoyi banakoli l’ino lacina botende.
LUK.12.13	Ko boto’omoi on’ato’aho bik’ike amosumola, ate, Bolaki, sumola botoolo’onami akafe lisango l’emi. 
LUK.12.14	Ohonde amokutwela, ate, Boto, ononjilak’emi juge la bokafi eneyal’ino oka nai? 
LUK.12.15	Ko amasumola, ate, Boongya lilenda, ko boyotombanyak’inoamene, botoyoka mposa ina toma inileki; lacin’oka liiko lon’oto lofayali ena lituka lina toma lineyat’ende. 
LUK.12.16	Ko amasumola l’ekolanya, ate, Lisala lin’oto’omoi, ntuki ena toma, yotaki toma bik’ike; 
LUK.12.17	ko aokakanda en’otem’onande, ate, Njila v’oya? lacin’oka mpan’emonyedyo enengi’m’omonya toma tonami. 
LUK.12.18	Koko ate, Nongila yok’osamb’one: nongofakola betumba benami ben’emonyedyo, ko nongofaka bekina beneleki’okolo; ko nongomonya meho toma tonami tona ndaka la toma tonami tohatotu; 
LUK.12.19	ko nongosumola bolimo’onami, Bolimo, oyali la toma ton’olotsi bik’ike, tonatokoli la mbula bike; fomyaka, laka toma, melaka, ko nyangaka! 
LUK.12.20	Ohonde Yakomba amosumola, ate, E ilemeleme! boco’one bangelela bolimo’one; iya toma tone, tonatok’okodyaka, toho tongoyala tona nai? 
LUK.12.21	Onoyosusanyedy’endamene lituka, ko afana lituka eneka Yakomba, ayali nk’osamb’oho.
LUK.12.22	Ko aosumola bakili’anande, ate, Lacin’eho, lakosumol’ino, Botakandakandake lacin’ena liko lonino, nao lacin’ena toma tatong’in’ola; ko botakandakandake lacin’ena yonge, nko lacin’ena bisenda bining’in’olota. 
LUK.12.23	Lacin’oka liiko loleki toma, ko yonge lileki bisenda. 
LUK.12.24	Bokanelaka bewawa. Iyo bafafuse, bafanuke, bafan’emonyedyo la botumba bona mmonya tu; koko Yakomba amafa toma. Ino boleki mpulu l’otuya nko ndeka mene! 
LUK.12.25	Boto’onino onoyofuedyis’endamene botale l’okandakando ayali meya? 
LUK.12.26	Yombo bofakambisa ekambwa eneleki l’isalisali, bokandakanda l’aoyi’amoi lacina nai? 
LUK.12.27	Bokanela befusi ben’okoka: beho beomela bosamb’oya? beho befasale, ko befafome bisenda; koko lakosumol’ino, le Solomona mene la bokombe’onande bohotu atalotsama la bokoka yoka bosamb’onoyali bofusi’one bomoko. 
LUK.12.28	Koko yombo Yakomba aokombya tolenge tona basala tonatomela bon’in’one, koko tofusama loi en’etumbelo, afaleki nde oyokolots’ino bisenda, in’anayali l’imeedyo nk isalisali kei? 
LUK.12.29	Koko botafonake toma tatong’in’ola ko la toma tatong’in’omela, ko botayalamake l’okaokando en’etema. 
LUK.12.30	Lacina bato bana loko bafona toma tone tohatotu mpona: Bafango’onino amey’oka ino binda toma tone. 
LUK.12.31	Koko ino, bofonaka lifoka linande, ko toma tona tongokokokedyama. 
LUK.12.32	Botaangake, ino itongatonga inami: Bafango’onino aok’olotsi lacina akof’ino lifoka. 
LUK.12.33	Botekya toma tonatoat’ino, ko bofak’ato nganji in’isei; boyilel’inoamene ntombe inifawu, lituka ena loola linalifakale, enefolamisa boto’ona liya, ko enefehyisa iwawa lituka. 
LUK.12.34	Lacina enamonyama lituka line, botem’one bongoyala nkwaho.
LUK.12.35	Bokikyaka bekoli’enino en’okeke, ko boongya lifetsa mwinda inino; 
LUK.12.36	ko inoamene boyalama yoka bato banalengedya nyangetuke eniyo, enengi’nd’outa en’elambedya ena nsongana; lacina enengi’nd’oya, ko afomela lokombo, bamokombwela nkwaho. 
LUK.12.37	Baombo baho banangi nyangetuke osungya kuma bayatombanya en’esike en’eyelo enande bangokik’ekiko. Solosolo, lakosumol’ino, angoyolots’ifofo en’okeke, ko angakitsa lacina bale toma, ko angoya oyaambedya toma. 
LUK.12.38	Kang’ende aoya ena kelekele en’oco, kang’en’akel’ina, ko aosungya yok’osamb’oho, baombo’aho bakik’ekiko. 
LUK.12.39	Koko beyaka yoi line, noka, yombo mene’otumba aeyaki esike ntutuma en’eyelo ena liya, tumbe atombanyaki, ko atacik’otumb’onande nko fololo, boolame mbola. 
LUK.12.40	Ino boongya likolana nk’osamb’oho; lacina Bon’on’oto angoya ena esike enefakanel’ino.
LUK.12.41	Koko Petelo amufola, ate, Nkolo, okolanya ekolanya ene lacin’eniso, yombo lacin’en’ato bahatu? 
LUK.12.42	Nkolo aila, ate, Onoyali boombo’oho bona solosolo l’ona bomwu oka nai? onongi nyangetuke enande oila yoka bomonyi bona boloi’onande, lacina af’iyo toma toniyo en’esike enakolana? 
LUK.12.43	Enengi nyangetuke enande oya, ko aosungya boombo’oho kum’ayakambe yok’osamb’oho, boombo’oho akik’ekiko. 
LUK.12.44	Solosolo, lakosumol’ino, angil’ende bomonyi bona toma tonatoat’ende tohatotu. 
LUK.12.45	Koko yombo boombo’oho aila en’otem’onande, ate, Nyangetuke enami atay’isanga; ko amatsa lifoma baombo bana mpame l’an’ayato, ayale toma, ayamele, ko ayalangwa l’aana; 
LUK.12.46	nyangetuke ena boombo’oho angoya en’ina bonotolengedy’ende, ko l’ena heure enefey’ende, ko anguumola, ko angofa liondo linande la bato bana lofundo. 
LUK.12.47	Ko boombo’oho oneyaki eango ena nyangetuke enande, ko atakolanya bikambwa, ko atakamba l’eango eho, angofomama mpomi bike; 
LUK.12.48	koko ende onoteya, ko aokamba baoyi banakolana la mpomi, angofomwa mpomi nk’isisali kei. Onofamaki bike, bangit’oufol’ende bike lakina; ko onok’iy’osukyaka bike, bangit’oufol’ende nko bik’ike.
LUK.12.49	Njaki ofusa nkoi ena loko: o, ifetsamake nk’esik’ene! 
LUK.12.50	Njali l’inelo lacina njiname l’eho: emi losomyama bike’oya, yengoko yoi liho yilama! 
LUK.12.51	Ino bokanela nde njaki oyofa loko mwi? Lakosumol’ino, Efana; nde ekambwanelo: 
LUK.12.52	en’esik’ene bato’atano banayali en’otumb’omoko bangambwana—basaso mbatana l’afe, koko bafe l’asaso. 
LUK.12.53	Bangalana, bafango njalana l’on’ona mpame, ko bon’ona mpame njalana l’afango; nyango njalana l’on’on’oyoto, ko bon’on’oyoto njalana la nyango; nyango njalana l’ooli’on’ona, ko booli’on’ona njalana la nyango en’ome.
LUK.12.54	Ko aosumola bato’aho bik’ike, ate, Enen’ino lilo lina mbula yilela en’ili bona ouest, isasanga ino bila, Mbo mbula engolwa; ko yoi liho yilama. 
LUK.12.55	Ko enen’ino ifongofongo ina sud, bila, Mbo bane bongata bike; ko yoi yilama nkwaho. 
LUK.12.56	Ino besimo! beya lifokola elongi ena loko ko l’ena loola, ohonde bofanonganya Jifokola esik’ene bosamb’oya? 
LUK.12.57	Koko inoamene bofakodya baoyi banakolana lacina nai? 
LUK.12.58	Lacina enaco’e l’ookyi’owe’one eneka ntenji en’akambo, ongya limeka lacina otungwa eneyal’ende nk’ena mboka; atokosuma eneyali juge, ko juge atokolekya eneyali police, ko police atokofusa en’otumba bon’enyolo. 
LUK.12.59	Lakosumol’e, ofafole meho yengoko kum’okadya bosilo bohotu nko kali.
LUK.13.1	Bato’amoi banayaaki meho en’esik’eho bamosumola yoi lina baise Ngalilaya, banaki Pilato osanganyaka bakil’aniyo la mbeka iniyo. 
LUK.13.2	Koko Yesu amakutwela, ate, Bokanela nde baise Ngalilaya bane baleki baise Ngalilaya bahatu la bowe, lacina enek’iy’oenaka bino bina baoyi’ane? 
LUK.13.3	Lakosumol’ino, Efana; koko yomb’ino bofayosume en’aoyi’owe, ino bongehyama nk’osamb’oho. 
LUK.13.4	Koko bato’aho jo l’anei banaki botumba bon’oliko okwelaka ena Siloma, ko bomayaka tutu: bokanela nde iyo bayaaki bakambi ban’owe banaleki bato bahatu banatonga ena Yelusalema? 
LUK.13.5	Lakosumol’ino, Efana; koko yomb’ino bofayosume en’aoyi’owe, ino bongehyama nk’osamb’oho.
LUK.13.6	Ko amasumola ekolanya ene: Boto’omoi aofusa bote bona liteli ena lisala linande lina bekoli bena vina; ko aoy’ofona bemamo ben’ote’oho, koko atasungya tu. 
LUK.13.7	Ko aosumola botombanyi bona bekoli bena vina, ate, Lenda, ina mbul’ine isaso loya ofona bemamo en’ote’one bona liteli, koko ntasungya tu; okote: boho behya lisala la nkaka lacina nai? 
LUK.13.8	Botombanyi amokutwela, ate, Nkolo, ocike mbul’ene kei, njocimele bekongo, ko njofusele toi meho; 
LUK.13.9	nk’en’oka bongota bemamo, bolotsi; ohonde nk’en’oka bofotaki bemamo, ombolokota.
LUK.13.10	En’ina bona Sabata aolak’ato ena sunagoga emoi. 
LUK.13.11	Ko lenda, boyoto’omoi ayaaki meho onoyaaki la lifoi lina nkangi mbula jo la mbula mwambi; ko aosunama, ko atemalisa cilili tutu. 
LUK.13.12	Ko eneki Yesu oenak’ende, ameelela, amila, ate, Boyoto, omotungwa ena nkangi ene. 
LUK.13.13	Ko aotadya bakasa eneyali ende, ko isasanga aonanwa cilili, ko aokumya Yakomba. 
LUK.13.14	Ko chef ena sunagoga aolemwa, lacin’eneki Yesu oikyak’oto en’ina bona Sabata; aolokwela bato’aho bik’ike, ate, Bekol’otoa beyali benekoli l’iso lacina tosale; boyak’oyika en’ina beho, ef’en’ina bona Sabata. 
LUK.13.15	Koko Nkolo amokutwela, ate, Ino besimo! boto l’oto’onino afatungole ngombo enande yombo mpunda enande ena etenyi enal’eho toma, ko aotol’eho ena lose oyofa basi, nk’en’ina bona Sabata? 
LUK.13.16	Iya boyoto’one, bon’ona Abalayama, onoki Satana otungyaka mbula jo la mbula mwambi: atakolana nde litungwa en’etungamelo ene en’ina bona Satana? 
LUK.13.17	Ko enem’end’otenda baoyi’ane, baokyi’owe’anande bahatu baoka nsoi; ko bato’amoi bahatu baonyangela lacin’ena bikambwa bin’okolo binikambamaki l’ende.
LUK.13.18	Koko aila, ate, Lifoka lina Yakomba yakolana la nai? nsokokolanya liho la nai? 
LUK.13.19	Yakolana la boona bona sinapi, bonoki boto’omoi otambaka, ko aofusa ena lisala linande; ko boho bomela, ko boyalama bote bon’okolo, ko mpulu ina liko yomotama ena bitange bin’ote’oho. 
LUK.13.20	Ko aila lakina, ate, Nongokolanya lifoka lina Yakomba la nai? 
LUK.13.21	Yakolana la nyango ena mampa eneki boyoto otambaka, ko aofisa ena ntundulu ena farine bike, yoka kilos isaso, yengoko mampa ehatu eosangwa la nyango eho.
LUK.13.22	Ko aotianya benyanga l’enyanga, bicimo l’icimo, kum’ayalake lilako, ko ayacu bokita ena Yelusalema. 
LUK.13.23	Ko boto’omoi amufola, ate, Nkolo, iy’anika bafayali nde nk’eyoka bafan’ike? Ko amasumola, ate, 
LUK.13.24	Bofonaka la locili lacina botua en’ofolo bona nkaka; lacin’oka lakosumol’ino, bato bike bangolanga lacina batua, koko bafaataki etuelo. 
LUK.13.25	Enengi mene’otumba oemala, ko aokomba lokombo, ko ino bomatsa yemala ena mbiolo, ko bofomela lokombo, Mbo Nkolo, Nkolo, otokombwele lokombo, ko angokokutwel’ino, ate, Mpe ya enek’in’oyaka. 
LUK.13.26	Bongomatsa oyila, in’ate, Tolaki toma, ko tomelaki en’oso’one, ko e olakaki ena mboka iniso; 
LUK.13.27	ko ende angokutola, ate, Lakosumol’ino, mpeya enek’in’oyaka; buma eneyal’emi, inatu bakambi ban’owe. 
LUK.13.28	Eneng’in’oena Abalayama, la Isaka, la Yakobo, ko la basumoli bahatu, ena lifoka lina Yakomba, koko inoamene bofodyama en’anza, bilelo bina mposoli la nkenyanya en’aino bangoyala meho. 
LUK.13.29	Ko bato bangoya en’ili bona Est la Ouest, ko l’ena Nord la Sud, ko bangokisase ena lifoka lina Yakomba. 
LUK.13.30	Ko lenda, bato’amoi banayali ena mbusa bangoyala en’oso, ko bakina banayali en’oso bangoyala en’otungu.
LUK.13.31	En’in’oho bafalusi bamoi baoya, bamosumola, iy’ate, Uma mendo, coaka mboka ene, lacin’oka Elode alanga akoyake. 
LUK.13.32	Koko amasumola, ate, Bocoaka, boyosumole bombang’oko, Mbo lenda, lafodya bafoi, ko liky’ato ena nkangi bon’in’one la loi, ko en’ina bon’esaso locindedya. 
LUK.13.33	Ohonde akoli eneyal’emi nkile bokita bonami bon’in’one la loi la bina bon’esaso; lacina efaonge’oka bosumoli awu ena mbiolo ena Yelusalema. 
LUK.13.34	O, Yelusalema, Yelusalema, onoyakeela basumoli, ko onofusel’iy’anatomama eneyal’e baufe, nsokolanga nsusanya ban’ane ma-ma, yoka bosamb’onasusanya nkoko baas’anande en’ase ban’afafu’anande, ko ino botalanga! 
LUK.13.35	Lenda, botumb’onino bociki eneyal’ino la bolengelenge; lacina emi lakosumol’ino, Bofanjenaki lakina, yengoko eneng’in’oila, Onoyayi ena lina lina Yawe aosakelama bosako.
LUK.14.1	Koko eneki’nd’otuaka en’otumba bona chef emoi ena bafalusi en’ina bona Sabata lacina ale mampa, bamotakamela. 
LUK.14.2	Ko lenda, boto’omoi onoyaaki la nkangi ena bongucu ayaaki en’oso’onande. 
LUK.14.3	Ko Yesu aufola besakitoli ben’asangya la Bafalusi, ate, Nk’iiky’oto en’ina bona Sabata, osondola nde basangya? 
LUK.14.4	Koko iyo baoyala nko mwi. Ko amotamba, amiikya, ko amof’etelo lacina acu. 
LUK.14.5	Ko amaufola, ate, Yombo boto’omoi’onino ayali la mpunda, yombo ngombo, ko eho eokwela lifoku, afotefole nde isasanga, kanga bina boyali Sabata? 
LUK.14.6	Ko iyo batakutolisa baoyi’ane lakina tu.
LUK.14.7	Ko aosumol’iy’anelelamaki ekolanya, lacina eneki’nd’oenaka bokotua bonok’iy’osonaka nkici inay’oso; amalokwela, ate, 
LUK.14.8	Nk’en’oka boto’omoi akeelela en’elambedya ena nsongana, takisak’ase ena nkici en’oso, lacina boto’omoi onokolek’e la lokumo atoyelelama l’ende, 
LUK.14.9	ko ende onokeelelaki l’e l’ende atongoya oyokiila, ate, Uma, fetsa boto’one; nkwaho ongocoa okisase ena nkici ena nsimbo mene, nko la nsoi. 
LUK.14.10	Ohonde, nk’eelelama en’elambedya, coak’okisase ena nkici en’otungu mene; ko eneng’ende onokeelelaki oya, angokiila, ate, Efili, eta, ena nkici en’oso; ko ongata lokumo en’oso’on’iyatu banakisase l’e ena mesa ena toma. 
LUK.14.11	Lacin’oka boto l’oto onoyofef’endamene angosonjama; koko boto l’oto onoyosonj’endamene angiledyama.
LUK.14.12	Ko aosumola boto oneelelaki, ate, Enafumb’e elambedya, yombo l’okulu yombo la likolo, telelake bifili bine, la banotwa l’e, l’omboi’one, la batuki bana toma banoli l’e; lacin’iyo batokeelela lakina, ko otoyata boluko. 
LUK.14.13	Ohonde nk’ofumb’elambedya, elela bato biinda, la bitumbe, la betengo ko la banodyak’aiso; 
LUK.14.14	ko ongosakelama bosako; lacin’iyo bafan’iyema ining’iy’okutodya: ongata boluko’one nk’en’eetwelo en’ato bana mbongi en’ewedi.
LUK.14.15	Koko omoi’oniyo banakisak’ase l’ende ena mesa ena toma, eneki’nd’ookaka baoyi’ane, amosumola, ate, Onongola mampa ena lifoka lina Yakomba angokik’ekiko. 
LUK.14.16	Ohonde amolokwela, ate, Boto’omoi afumbaki elambedya ena nkolo en’esike ena likolo, ko aelelaki bato bike. 
LUK.14.17	Koko en’esike ena toma aotoma boombo’onande lacina asumol’iy’anelelamaki, ate, Boyaka; toma tohatotu tomokolana. 
LUK.14.18	Koko iyatu baomatsa lifedya leele lonande la lokanyi lomoko. On’oso ate, Mosomba lisala, ko ekoli lacina ncu oyengya liho; lakoonda, oncik’emi. 
LUK.14.19	Ko okina ate, Mosomba ngombo jo, ko locoa omek’iho; lakoonda, oncik’emi. 
LUK.14.20	Ko okina, ate, Mosong’ooli, ko mpan’eyelo la ncina eho.
LUK.14.21	Ko boombo aoya, ko aosumola nyangetuke enande baoyi’aho. Nkwaho mene’otumba aolemwa, ko aosumola boombo’onande, ate, Coaka la mbango en’elongo l’ena tombokamboka ton’onyanga, ko yaka la bato biinda, ko l’itumbe, ko l’anodyak’aiso, ko la betengo mendo. 
LUK.14.22	Ko boombo’oho ate, Nkolo, yoi linalik’otomaka limilama, koko bato ban’elambedya batakoke. 
LUK.14.23	Ko nyangetuke aosumola boombo, ate, Coaka la betalimbo ko l’ena toanjo, ko asomya bayi, botumb’onami bololake nko l’ato to. 
LUK.14.24	Lacin’emi lakosumola, Efaataki nko l’omoko on’ato’aho banelelamaki onongola elambedya enami tu.
LUK.14.25	Ko bik’ike bon’ato baocoa l’ende; ko aohelengwa, amasumola, ate, 
LUK.14.26	Yomb’oto’on’etaketaka aoya eneyal’emi, ko afaalane l’afango’onande la nyango, la booli, la bana, l’atoolo, l’akune, la bambangela, ko afatembole liiko lonandamene nkoho, afakolana liyalama bokili’onami tu. 
LUK.14.27	Ko boto onofatole ekulusu enandamene, ko afankil’emi, afakolana liyalama bokili’onami. 
LUK.14.28	Boto’onino oka nai, onosokolanga afake botumba bon’oliko, afakisase en’oso oyaala botuya, yombo toma tonatoat’ende tongokolana lisidya botumba? 
LUK.14.29	Lacina, enengi’nd’osidya eango, ko afakolana likadya botumba, bato bahatu baneena batosisedya, 
LUK.14.30	Mbo boto’one amatsaki lifak’otumba, koko atakolana likadya. 
LUK.14.31	Koko lakina, nk’en’oka lifoka limoi aocoa oyukana la lifoka likina en’ita, afakisa nd’ase en’oso oyang’eango, yombo la nkese emoko ena soldats angokolana oyukana la lifoka liho onoyayi oyokana l’ende la nkese ife? 
LUK.14.32	Nk’afakolana, aotoma bikima kuma lifoka liho aciki en’osana mene, ko amufola lacina basamb’ilongo. 
LUK.14.33	Nk’osamb’oho boto l’oto’onino onofumbele toma tonatoat’ende tohatotu, afakolana liyalama bokili’onami. 
LUK.14.34	Bokwa bond’olotsi: koko yombo boho bosila ngenge, bosokoata ngenge lakina bosamb’oya? 
LUK.14.35	Boho bofaonge lakina, l’ena loko l’en’ombombo: bookama nko mboka. Onoyali l’atoi lacina aoke, alofake!
LUK.15.1	Basusanyi bana mpuci bahatu la bato ban’owe baolamel’ende lacina balofe baoyi’anande. 
LUK.15.2	Ko Ba falusi l’atengi ban’ekanda baoninganinga, Mbo boto’one asangela bato ban’owe, ko ala toma l’iyo.
LUK.15.3	Ko amalokwela l’ekolanya, ate, 
LUK.15.4	Nko boto’onino ayali la mpate bokama, ko emoko eunga, afacike mpate ntuk’ibwa la mpate ibwa ena sengelenge, ko aocoa ofona eho enungaki, yengoko aen’eho? 
LUK.15.5	Ko enen’ende mpate eho, aotady’eho en’asoko’anande, ko aonyangela. 
LUK.15.6	Ko enut’ende en’ola, aelela bifili binande ko l’iy’anoli l’ende, ate, Bonyangela l’emi, lacin’oka mena mpate enami enungaki. 
LUK.15.7	Lakosumol’ino, Nk’osamb’oho ekiko engoyala ena loola lacin’ena boto’omoko on’owe onumbela baoyi’owe, eneleki ekiko enok’iyo lacin’en’ato ntuk’ibwa l’ato ibwa bana mbongi banafinde eumbelo en’aoyi’owe.
LUK.15.8	Nk’en’oka boyoto’omoi ayali la francs jo, ko aungya emoi, afafetsa nde mwinda, aomb’otumba, ko afona nko mpona yengoko aen’eho? 
LUK.15.9	Ko enen’ende eho, aelela bifili binande bin’ayato ko l’iy’anoli l’ende, ate, Bonyangela l’emi, lacin’oka mena franc eneki’m’oungyaka. 
LUK.15.10	Nk’osamb’oho, lakosumol’ino, ekiko eyali eneka bikima bina Yakomba lacin’en’oto’omoko on’owe onumbela baoyi’owe.
LUK.15.11	Ko aila, ate, Boto’omoi ayaaki l’an’afe bana mpame. 
LUK.15.12	Ko bon’ona mbusa aosumola bafango’onande, ate, Bafa, ompe liondo lina toma tone linalingi’m’osangol’olo. Ko amakafela lituka linande. 
LUK.15.13	Efan’olingolingo ena mbus’eho, bon’ona mbusa aosusanya toma tonande tohatotu, ko aocoa bokita en’onyanga bon’osana mene; ko aofalangasanya toma tonande tohatotu la baoyi bana loyenge mene. 
LUK.15.14	Ko eneki’nd’okadyaka likafa toma tohatotu, loci lona njala lona lokolo mene lokwela bonyang’oho; ko aomatsa yelingitana. 
LUK.15.15	Ko aocoa oyambana l’oto’omoi, bise bonyang’oho; ko ende amotoma ena basala banande oleya nsombo toma. 
LUK.15.16	Ko aolanga lacina akinza botem’onande liota la mposo iniki nsombo olaka; ko etaata nko le boto onofaki iyema ina ndaka. 
LUK.15.17	Koko eneki lokanyi lonande outaka eneyal’ende, ate, Basali ban’afango’onami bike vo, bala toma tonatokolana l’iyo, ko em’onawa la njala nko mbwaka. 
LUK.15.18	Nonge mala, ko nongocoa eneyali bafango’onami, ko nongosumola, emite, Bafa, molehya baoyi bana loola, ko mil’owe en’aiso’ane; 
LUK.15.19	mpakoli lacina ntangame lakina bon’one; ontambe yoka bosali’one. 
LUK.15.20	Ko aemala, ko aocoa eneyali bafango’onande. Ohonde, kum’ayali en’osana mene, bafango’onande ameena, amookamel’isei, aocoa la laango, ko amokwela ena nkingo, ko amosangela la belumba. 
LUK.15.21	Koko bona amolokwela, ate, Bafa, mofulunganya baoyi bana loola, ko mil’owe en’aiso’ane; mpakoli lacina ntangame lakina bon’one. 
LUK.15.22	Ohonde bafango aosumola baombo’anande, ate, Boyaka l’okoto bonoleki’olotsi yaya, ko bolots’ende; ko bila lofete ena likasa linande, ko la tombwaku en’akak’anande; 
LUK.15.23	ko boyaka l’on’ona ngombo on’itamo, ko boyake, lacina tole, ko tonyangele; 
LUK.15.24	lacin’oka bon’onami’one awaki, ko ayaike lakina; aungaki, ko amenya. Ko baomatsa linyangela. 
LUK.15.25	Koko bon’onande ona ngolo ayaaki ena lisala; ko eneki’nd’oyaka, ko aolama l’otumba, aoka nkombi mpoma, ko l’ato bayine biina. 
LUK.15.26	Ko aelela bofeng’omoi, ko amufola ncina en’aoyi’ako banayilama. 
LUK.15.27	Ko amosumola, ate, Bakune’one amoya; ko bafango’one amoyaka bon’ona ngombo on’itamo, lacin’oka amolotamba kum’ayakike. 
LUK.15.28	Ohonde aolemwa, ko atalanga ntuaka ena ntundulu. Koko bafango’onande aofola, ko amoonda. 
LUK.15.29	Koko ende aokutola, aosumola bafango, ate, Lenda, ina mbul’ine bik’ike mokosaela, ko ntafedya lotomo lone lomoko tu; ohonde otampe nko l’itanta lacina nyangele enyanga l’ifili’inami; 
LUK.15.30	koko eneki bon’one’one oyaka, onofanzafanzaki lituka line l’ayato bana lisamba, omoyakelaka bon’ona ngombo on itamo. 
LUK.15.31	Bafango amosumola, ate, Bona, oyali nko l’emi bisike bihitu, ko toma tonami tohatotu toyali nko tone. 
LUK.15.32	Koko akoli eneyal’iso tokik’ekiko ko tonyangel’enyanga; lacin’oka bakune’one awaki, ko ayaike lakina; aungaki, ko amenya.
LUK.16.1	Koko aolokwela bakili’anande, ate, Boto’omoi, nko ntuki ena toma, ayaaki la botombanyi bona toma tonande; ko bato bamosumola, Mbo botombanyi’oko aofunzafunza toma tone. 
LUK.16.2	Ko ameelela, amufola, ate, Yoi line lineyok’emi lacin’ene liyali’oya? onsumole bokotua bonom’okambaka en’osala bon’otombanyi; lacin’oka ofayalamaki en’osala bon’otombanyi lakina. 
LUK.16.3	Ko botombanyi aila en’otem’onande, Mbo njila v’oya? lacina nyangetuke enami amonjumola en’osal’onami bon’otombanyi; mpinya ocima bekongo, ko mpalombe toma, lacina ntonoyoka nsoi. 
LUK.16.4	Leya yoi linalingi’m’oila, lacina, yombo nyangetuke anjumola en’osal’onami, bato bantambe en’etumb’eniyo. 
LUK.16.5	Ko aelela eneyal’ende boto l’oto onoyaaki l’osilo eneyali nyangetuke enande; ko aufola on’oso, ate, Bosilo bonat’e la nyangetuke enami boka nai? 
LUK.16.6	Ate, Bakoko ban’auta bokama. Ko ate, Tamba bokand’one bon’osilo, kisase isanga, ko tenga nko ntuk’itano. 
LUK.16.7	Ko aufol’okina, ate, L’e bosilo’one boka nai? Ate, Tofondo tona bepunga bokama. Amosumola, ate, Tamb’okand’one bon’osilo, tenga nko ntuku mwambi. 
LUK.16.8	Ko nyangetuke enande aokumya botombanyi’oho bon’owe, lacin’oka aokamba yoi lina bomwu; lacin’oka bana bana loko lone, ena ntoto en’ato’aniyo, baleki ban’ana fololo la bomwu. 
LUK.16.9	Ko lakosumol’ino, Boyoatelak’inoamene bifili la lituka linalifakoli; lacin’eho enengi lituka liho osila, bifili biho bakotamb’ino en’atonga bana bisike la bisike. 
LUK.16.10	Ende onokamba la cilili ena yoi lin’isisali mene, angokamba la cilili ena yoi lina likolo; ko ende onofana cilili ena yoi lin’isisali mene, afakambaki la cilili ena yoi lina likolo. 
LUK.16.11	Lacin’eho, yomb’ino botakamb’olotsi la lituka linalifakoli, onongokosuky’ino lituka lina solosolo oka nai? 
LUK.16.12	Yomb’ino botakamba la cilili la lituka lin’oto’okina, onongokof’ino liho lininoamene oka nai? 
LUK.16.13	Boto afasaelisa banyangetuke bafe: yombo angok’emoi bowe, ko angolang’ekina; yombo angundamel’emoi, ko angotembol’ekina. Ino bofasaelisa le Yakomba le lituka.
LUK.16.14	Ko Bafalusi, banokaki lituka mposa, baoka baoyi’ane bahatu, ko bamosisedya bike. 
LUK.16.15	Ko amasumola, ate, Ino boyali yoka bato banayoyengol’iyoamene en’aiso ban’ato; ohonde Yakomba aeya betem’enino; lacin’oka yoi linalifefam’olotsi l’ato liyali nko nsefo mene en’aiso bana Yakomba. 
LUK.16.16	Basangya la basu moli bayaaki yengoko eneki Yoane oyaka: koko lakina bato bamosumolama bosimo bon’oiotsi bona lifoka lina Yakomba, ko bato bahatu batua ena liho la locili. 
LUK.16.17	La loola la loko njuma, la indembindembi ina basangya mbunga, yoi linalileki locili nko indembindembi mbunga. 
LUK.16.18	Boto l’oto onumola booli’onande, ko asong’okina, aotata likele; ko boto onosong’oyoto onoki bome oumolaka, aotata likele.
LUK.16.19	Koko boto’omoi, nko ntuki ena toma, aolota bisenda bina pourpre la mbenza en’olotsi mene, ko alaki toma tonatoseki’olotsi bina l’ina. 
LUK.16.20	Ko bolombi’omoi, lina linande nko Lazalo, aambyama en’ofolo’onande, yonge linande lihalitu nko mbeha la mpota; 
LUK.16.21	ko ende alangaki lacina ale mpumbwu inikwaki ena mesa ena ntuki ena toma; o, le mbwa nkoho yoya olombola mpota inande. 
LUK.16.22	Koko bolombi aowa, ko bikima bina loola bamotola ena ntolo ena Abalayama; koko ntuki aowa nkoho, ko aokunjama. 
LUK.16.23	Ko enem’end’oena bino mene ena Ngena, aenol’aiso’anande, ko aena Abalayama en’osana, ko la Lazalo ena ntolo enande. 
LUK.16.24	Ko ameelela, ate, Bafango, Abalayama, onjokamel’isei, ko toma Lazalo, atute ikola inande en’asi, ko acicimodya lolemi lonami, lacin’oka emi len’ino mene la njombi ine. 
LUK.16.25	Ohonde Abalayama amokutwela, ate, Bona, ofwak’oka e, enek’okisak’ase ena loko, otambaki toma tone ton’olotsi, ko nk’osamb’oho Lazalo toma ton’owe; koko isanga ende aocicima en’otema mendo, koko e oen’ino. 
LUK.16.26	Koko yoi limoi liyali nkoho: nko lifoku lina likolo liyali en’atenyi’aniso l’ino; ko iy’analanga baume mendo, ko baleke meho eneyal’ino bafan’elekelo, ko iyo en’ili’ol’ei bafan’elekelo eneyal’iso mendo. 
LUK.16.27	Amosumola, ate, Bafa, lakoonda, otome en’otumba bon’afango’onami; 
LUK.16.28	lacin’emi njali l’akune batano; lacin’asumol’iyo nko la locili, batongoya iyo nkoho en’ili’one bona njen’ino. 
LUK.16.29	Abalayama amokutwela, ate, Iyo bayali la Mose ko l’asumoli: balofake nk’iyo. 
LUK.16.30	Ate, Ef’oko, Bafango Abalayama; ohonde yomb’oto’omoi aetwa en’ewedi ko aocoa eneyal’iyo, tumbe bangumbela baoyi’owe. 
LUK.16.31	Amosumola, ate, Nko bafoke Mose ko la basumoli, bafimedyaki, kang’oto aetwa nk’en’ewedi.
LUK.17.1	Ko Yesu aosumola bakili’anande, ate, Solosolo bipusumwelo bingoya; ohonde bino eneyali bolo’oho onoyedya biho! 
LUK.17.2	Bolotsi eneyal’ende lacina balite lufe lina likolo (linaminyaminy’iyo basongu) ena nkingo enande, ko baofuse ena lose l’okwa, atopusumodya omoi ona bane bana tosalisali. 
LUK.17.3	Boyotombanyak’inoamene. Yombo efili ene akilel’e bowe, ofele lofeli; ko yombo ayokanya, oikya ena yoi liho. 
LUK.17.4	Ko yombo akilel’e bowe beila nsambo bin’omoko, ko auta eneyal’e beuta nsambo, ko aila, ate, Layokanya, oikya en’aoyi’aho.
LUK.17.5	Ko bikima baosumola Nkolo, iy’ate, Otofuedya imeedyo. 
LUK.17.6	Ko Nkolo ate, Yomb’ino boyali l’imeedyo yoka boona bona sinapi kei, tumbe bongosumola bote’one bona sukamino, in’ate, Luwaka, ko fusamaka ena lose l’okwa; ko boho bongokimedy’ino. 
LUK.17.7	Yombo boto’onino aata boombo, ko boombo’oho acima bekongo ena lisala, yombo atombanya mpate, enaya boombo ena lisala, angosumola nde, ate, Yak’okisase, oyole toma? 
LUK.17.8	Afosumole nde, ate, Ompumbele toma njole, lit’okoli’one, ko onsaele, njole ko njomele, koko eamene ongola ko ongomela ena mbusa? 
LUK.17.9	Enakamba boombo’oho nko bikambwa biniki’nd’otomamaka, nyangetuke enande amofa nde merci bike? Efana. 
LUK.17.10	Nk’osamb’oho l’ino, enakady’ino likamba bikambwa bihitu binik’in’otomamaka, bila, in’ate, Toyali nko baombo kei: tomokamba nko bikambwa binik’is’otomamaka kei.
LUK.17.11	Ko enek’iy’ocoaka ena Yelusalema, aotianya benyanga bena Samalia la Ngalilaya. 
LUK.17.12	Ko enem’end’otua en’onyang’omoi, bato jo ban’aise nkangi en’okenge baukana l’ende, baemali en’osana; 
LUK.17.13	ko baololua, iy’ate, Yesu, Nkolo, otokamel’isei. 
LUK.17.14	Ko eneki’nd’aenaka, amasumola, ate, Bocoaka, boyotume nkanga baonge’anino. Nk’enem’iy’ocoa, baokulwa. 
LUK.17.15	Ko eneki omoko’oniyo oenak’oka amolika, auta la mbusa, ko aokumya Yakomba la lofoso lona lokolo; 
LUK.17.16	aokwa en’elongi enande en’akaka bana Yesu, ko amoambela merci; ko ende ayaaki bise Samalia. 
LUK.17.17	Ko Yesu amokutwela, ate, Bato jo batakulwa nde? Iya bakin’ibwa, bayali meya? 
LUK.17.18	Efana nko le boto onuta okumya Yakomba, umola nko bofenda bone kei? 
LUK.17.19	Ko amosumola, ate, Emala, coaka mboka ene; imeedyo ine imokiikya.
LUK.17.20	Ko eneki Bafalusi oufolak’ende esike en’eyelo ena lifoka lina Yakomba, amakutwela, ate, Lifoka lina Yakomba lifaye la ntakamela l’aiso; 
LUK.17.21	ko bafilaki, Mbo lenda mendo! la Lenda mei! lacin’oka lifoka lina Yakomba liyali nk’ena ntoto enino.
LUK.17.22	Ko aosumola bakili’anande, ate, Bina bengoya beneng’in’olanga lacina bene bin’omoko bona Bon’on’oto, ko bofenaki boho. 
LUK.17.23	Ko bangokosumol’ino, Lenda mei! Lenda mendo! botacoake, botimedyake. 
LUK.17.24	Yoka bosamb’onaala lihalihali en’ili’omoi en’ase bana loola, ko yololoma nk’en’ili’okina en’ase bana loola, Bon’on’oto angoyala nk’osamb’oho en’ina bonande. 
LUK.17.25	Koko angen’ino la baoyi bike en’oso, ko angotembolama l’ato ban’eotwelo ene. 
LUK.17.26	Yok’onoki baoyi okambamaka en’ina beneki Noa oyalaka, baoyi bangokambama en’ina bena Bon’on’oto nk’osamb’oho. 
LUK.17.27	Balaki toma, bamelaki, basonganaki, ko balekyamaki ena liala, yengoko bina bonoki Noa otalamaka en’atu, ko efela eoya, ko emayaka nk’iyatu. 
LUK.17.28	Yok’onoki baoyi okambamaka en’esike ena Loto nkoho: balaki toma, bamelaki, basombaki, batekyaki, bafusaki beona, bafakaki betumba; 
LUK.17.29	koko en’ina bonoki Loto oumaka ena Sodomo mbula ena nkoi la befaka eolwa ena loola, ko emayaka nk’iyatu. 
LUK.17.30	Engoyala nk’osamb’oho en’ina bonongi Bon’on’oto oenya. 
LUK.17.31	En’in’oho, ende onoyali ena liko lina nsamba en’otumb’onande, ko toma tonande tociki en’otumba, atakitake oyumola toho; ko l’ende onoyali ena lisala, atutake la mbusa. 
LUK.17.32	Bokanedyaka booli’ona Loto. 
LUK.17.33	Boto on’etaketaka onofona lacina aundamele liiko lonandamene, angungya loho; ko onongungya liiko lonande angomonya nko loho. 
LUK.17.34	Lakosumol’ino, L’oco’oho mpame ife bangetama ena ntang emoko; omoi angotolama, ko okina angocikala. 
LUK.17.35	Bayato’afe bangominyaminya basongu laanda en’edye emoko; omoi angotolama, ko okina angocika’a. 
LUK.17.36	(Mpame ife bangoyala ena lisala; omoi angotolama, ko okina angocikala.) 
LUK.17.37	Iyo bamufola, iy’ate, Nkolo, bili’oya? Ende ate, Enambi boduo, mponongoli ingosusana nko meho.
LUK.18.1	Ko amasumola ekolanya la ncin’eka akoli eneyal’iyo baonde bisike bihitu ko bafalembwa; 
LUK.18.2	ate, Ntenji en’akambo ayaaki en’onyang’omoi; ende ataanga Yakomba, ko atakanel’oto tu. 
LUK.18.3	Ko boyoto on’oweli ayaaki en’onyang’oho; ko aoya eneyal’ende ma-ma, ate, Ontendele likambo en’atenyi’anami l’ookyi’owe’onami. 
LUK.18.4	Koko en’oso atalanga; ohonde ena mbusa aila en’otem’onande, ate, Kanga mpaange Yakomba, ko mpakanel’oto, 
LUK.18.5	nde lacin’oka boweli’one ansengenya, nongotendel’ende likambo, atondembya la njaka ma-ma. 
LUK.18.6	Ko Nkolo aila, ate, Bokaka yoi linatenda ntenji onofana mbongi. 
LUK.18.7	Ko Yakomba afatendela nde banaki’nd’osonaka likambo? nk’iyo banotatanela l’ane l’oco, ko amaokamel’isei ina locinji mene? 
LUK.18.8	Lakosumol’ino, angatendel’akambo isasanga. Ohonde enengi Bon’on’oto oya, angosungya nde imeedyo ena loko?
LUK.18.9	Ko aokolanyedya iy’anayofef’iyoamene bato bana mbongi ko batembola bato’amoi ekolanya ene: 
LUK.18.10	ate, Bato’afe baotua en’otumba bona Yakomba ayonda, omoi Bofalusi, ko okina bosusanyi bona mpuci. 
LUK.18.11	Bofalusi aemala nko njemala, ko aonda, ate, Yakomba, lakokang’e lokango lacin’oka emi mpakoli l’ato’akina: bakumoli, banafana mbongi, bato bana likele, ko mpakoli l’osusanyi’one bona mpuci; 
LUK.18.12	lakila toma en’eyeng’emoko bekila befe; lalekya liondo limoko lina cu baondo jo bana toma tonatoat’emi tohatotu. 
LUK.18.13	Koko bosusanyi’ona mpuci aemala en’osana, atalanga mbenola nko le baiso ena loola, koko aofomela ntolo enande, ko aila, ate, Yakomba, onjokamel’emi, boto’on’owe, isei. 
LUK.18.14	Lakosumol’ino, onutwaki en’ol’onande la boyengo nk’oto’one, efa Bofalusi; lacina boto l’oto onoyiledy’endamene, angosonjama; ko boto l’oto onoyosonj’endamene, angiledyama.
LUK.18.15	Ko bato baoy’eneyal’ende la bikeke biniyo, lacina atadya bakasa eneyal’iyo; koko eneki bakili oenaka yoi liho, bamafela. 
LUK.18.16	Koko Yesu amaelela eneyal’ende, aila, ate, Bacike, bikeke bayake eneyal’emi, botafekyake; lacina bana lifoka lina Yakomba bayali yoka bosamb’onoyal’iyo. 
LUK.18.17	Solosolo, lakosumol’ino, boto l’oto onofatambe lifoka lina Yakomba yok’ekeke afayatua meho tu.
LUK.18.18	Koko boto’omoi ona lifoka amufola, ate, Bolaki’on’olotsi, nkambake yoi lika nai lacina nsangole liiko lonelofakale? 
LUK.18.19	Yesu amokutwela, ate, Ontang’emi bolotsi lacina nai? on’ise bolotsi nk’omoko kei, nko Yakomba. 
LUK.18.20	Omeya basangya: Tatatake likele, Tayakake boto, Tiyake, Tafotake boto likambo, Fika bafango’one la nyango ene. 
LUK.18.21	Aila, ate, Momonya baoyi’ane bahatu nko l’olenge’onami. 
LUK.18.22	Eneki Yesu ookaka baoyi’aho, aila, ate, Oinda nko yoi limoko: coak’oyotekya toma tonatoat’e tohatotu, ko kafela bato biinda, ko ongata lituka ena loola; ko yaka onkile. 
LUK.18.23	Koko eneki’nd’ookaka baoyi’aho, aoka lokeseli bike, lacin’oka ayaaki ntuki mene ena toma. 
LUK.18.24	Yesu amolenda, ko aila, ate, Etuelo ena batuki bana toma ena lifoka lina Yakomba eyali locili mene. 
LUK.18.25	La ngamela ntianya bokole bona ntonga, la ntuki ena toma ntuaka ena lifoka lina Yakomba, onoleki locili nk’etuelo ena ntuki. 
LUK.18.26	Ko iy’anokaka baila, iy’ate, Onosokoikyama oka nai? 
LUK.18.27	Koko ende ate, Baoyi banafakambisa bato, Yakomba akambisa baho. 
LUK.18.28	Ko Petelo aila, ate, Lenda, iso tumbelaki bel’eniso ko tokokilaki. 
LUK.18.29	Ko amasumola, ate, Solosolo, lakosumol’ino, efan’oto onumbelaki botumba, l’afango la nyango, l’atoolo l’akune, l’ooli, l’ana, lacin’ena lifoka lina Yakomba, 
LUK.18.30	onofatambaki bike bona ndeka mene en’esik’ene, ko en’esike enengoya angotamba liiko lonelofakale.
LUK.18.31	Koko aotamba ba-jo l’afe eneyal’ende, ko amasumola, ate, Lenda, tocoa ena Yelusalema, ko baoyi bahatu banatengamaki l’asumoli lacin’ena Bon’on’oto bangilama. 
LUK.18.32	Lacin’oka angolekyama eneyali Befenda, ko iyo bangonyeela, ko bangiila bowe, ko bangutel’endensoi; 
LUK.18.33	ko bangofoma mpomi, ko bangoyaka; ko en’ina bon’esaso angetwa lakina en’ewedi. 
LUK.18.34	Ko iyo batanonganya ncina en’aoyi’ane tu, ko etendelo ene eofisama eneyal’iyo, batafokola ncina en’aoyi banaki’nd’otendaka.
LUK.18.35	Koko eneki’nd’oolamaka la Yeliko, boto’omoi onodyak’aiso aokisase en’okenge bona mboka, ayalombe toma. 
LUK.18.36	Ende aoka bik’ike bon’ato bayete, ko aufola ncina. 
LUK.18.37	Ko bamosumol’oka Yesu ona Nazaleta ayete. 
LUK.18.38	Ko aololua, ate, Yesu, Bon’ona Dawidi, onjokamel’isei. 
LUK.18.39	Ko iy’anetaki en’oso bamofela, acike lofoso; koko ende aokusa yelela mbelela mene, ate, Bon’ona Dawidi, onjokamel’isei. 
LUK.18.40	Ko Yesu aemala, amatoma bayi l’ende eneyal’ende; ko eneki’nd’oolamaka, amufola, ate, 
LUK.18.41	Ekambwa enalang’e nkilel’e eka nai? Ate, Nkolo, lalanga njene lakina. 
LUK.18.42	Ko Yesu amosumola, ate, Enaka! imeedyo ine imokiikya. 
LUK.18.43	Ko isasanga aena, amokila, ko aokumya Yakomba. Ko eneki bato bahatu oenaka yoi liho, baokumya nko Yakomba.
LUK.19.1	Koko Yesu aotua ena Yeliko, ko aofolanya. 
LUK.19.2	Ko lenda, boto’omoi ayaaki meho, lina linande Zakayo, onoyaaki chef ena basusanyi bana mpuci, ko ayaaki ntuki mene ena toma. 
LUK.19.3	Ende aofona lacina aene bokotua bona Yesu; ko atinya, lacin’en’ekami en’ato, lacin’oka ende ayaaki buhe. 
LUK.19.4	Ko aocoa en’oso la laango, ko ailela en’ote bona sukamino oyeena, lacina Yesu asokoeta ena mbok’eho. 
LUK.19.5	Eneki Yesu oyelaka en’edye eho, aenol’aiso ena liko, ameena, ko amosumola, ate, Zakayo, kita yaya, lacin’emi nongoyala en’otumb’one bon’in’one. 
LUK.19.6	Ko ende aokita la mbango, ko amosangela l’enyanga. 
LUK.19.7	Ko eneki bato oenaka yoi liho, iyatu baoninganinga, Mbo amocoa okisase l’oto’on’owe. 
LUK.19.8	Koko Zakayo aemala, ko aolokwela Nkolo, ate, Lenda, Nkolo, lokafela bato biinda etenyi ena toma tonami, ko yombo nkumolaki boto iyema l’esefo, lomuutodya toma tonei tonei. 
LUK.19.9	Ko Yesu amosumola, ate, Bon’in’one liiko lomoya en’otumb’one; lacin’ende nkoho ande bon’ona Abalayama. 
LUK.19.10	Lacin’oka Bon’on’oto ayaki lacina afone ko aikya banungaki. 
LUK.19.11	Enem’iy’oka baoyi’ane, ait’otenda lakina l’eko lanya, lacin’oka aolamaki la Yelusalema, ko iyo bakanelaki’oka lifoka lina Yakomba lingenya nk’isasanga. 
LUK.19.12	Lacin’eho, ate, Lifoka limoi aocoa bokita en’onyanga bon’osana lacina atambe lifoka linande ko aute. 
LUK.19.13	Ko aelela baombo’anande jo, ko amacikela mmina jo, ate, Bokitanyaka nkita l’osolo’one yengoko enengi’m’oya. 
LUK.19.14	Koko bato’anande bamook’owe, ko bamotomela bikima, iy’ate, Tofalange boto’one ayalame lifoka liniso lina roi. 
LUK.19.15	Ko eneki’nd’otambaka lifoka, ko auta, aotoma bonyua lacina baelele baombo’aho banaki’nd’ocikelaka bosolo eneyal’ende, lacina aeye nkita enek’iy’okitanyaka. 
LUK.19.16	On’oso aoya en’oso’onande, aila, ate, Nkolo, lomina lone lomolata ikina mmina jo. 
LUK.19.17	Amosumola, ate, Oho nk’olotsi, e boombo’on’olotsi; lacin’enek’okambaka bolotsi ena yoi lin’isisali mene, ongotamba lifoka lina benyanga jo. 
LUK.19.18	Ko boombo’on’afe aoya, ate, Nkolo, lomina lone lomolata nko minina itano. 
LUK.19.19	Ko amosumola, ate, E nkoho, ongata lifoka lina benyang’etano. 
LUK.19.20	Koko okina aoya, ate, Nkolo, ndaka lomina lone loneloki’m’omonyaka en’itambala; 
LUK.19.21	lacin’oka lokoangak’e, lacina onde boto’ona bongeno; oambola enetaamby’e, ko onuka enetafus’e. 
LUK.19.22	Koko amosumola, ate, E boombo’on’owe! nongokotendel’e likambo nko l’onyua’oneamene. Oeyaki’oka nde nde boto’ona bongeno, lambola enetaamby’emi, ko lanuka enetafus’emi; 
LUK.19.23	iya, otila bosolo’onam ena banque lacina nai, lacina en’eyelo enami ntambe boho ko la nkita ena banque? 
LUK.19.24	Ko aosumol’iy’anemali meho, ate, Bokumole lomina loho, ko bofak’ende onoyali la mmina jo. 
LUK.19.25	Iy’ate, Nkolo, ayali la mmina jo. 
LUK.19.26	Emi lakosumol’ino, bamoi bangofama boto l’oto onata; koko bangokumol’ende onofaate nko boho bonosokoat’ende. 
LUK.19.27	Ohonde baokyi’owe’anami banafalange’oka njalame lifoka liniyo lina roi, boyaka l’iyo mendo, ko bayake nko tu en’oso’onami.
LUK.19.28	Ko eneki’nd’otendaka yok’osamb’oho, aeta en’oso, aocoa nk’ena Yelusalema.
LUK.19.29	Ko eneki’nd’oolamaka la Betefange la Betania, ena lingonji lina Bilaya, aotoma bakili anande bafe, 
LUK.19.30	ate, Bocoaka en’onyanga en’ili’onyi; ko eneng’in’o tua meho, bongosungya bon’ona mpunda, etungi, enetatalame boto; botungole, ko boyaka l’eho. 
LUK.19.31	Ko yomb’oto akufola, ate, Botungola mpunda lacina nai? bongokutwela, Mbo Nkolo alanga mpund’ene. 
LUK.19.32	Ko iyo banatomamaki baocoa, ko baosungya yok’onoki’nd’asumolaka. 
LUK.19.33	Ko enem’iy’otungola bon’ona mpunda, bamene mpunda bamaufola, Mbo ino botungola bon’ona mpunda lacina nai? 
LUK.19.34	Iy’ate, Nkolo alanga mpunda ene. 
LUK.19.35	Ko baoya l’eho eneyali Yesu; ko baotadya bisenda biniyo en’okunju bona mpunda, ko baotadya Yesu ena mpunda. 
LUK.19.36	Ko enem’end’ocoa, baotanda bisenda biniyo ena mboka. 
LUK.19.37	Ko eneki’nd’oolamaka l’ekitelo ena lingonji lina Bilaya, bondongo bohotu bon’akili baomatsa linyangela, ko baokumya Yakomba la lofoso lona lokolo lacin’ena bikambwa bihitu bina locili binik’iy’oenaka, 
LUK.19.38	iy’ate, Lifoka onoyayi ena lina lina Yawe aosakelama bosako: mwi ena loola, ko la lokumo ena liko linalileki. 
LUK.19.39	Ko Bafalusi bamoi ban’ato’aho bik’ike baila, iy’ate, Bolaki, fela bakili’ane. 
LUK.19.40	Ende aokutola, ate, Lakosumol’ino, nko bane bayale mwi, le baufe mene bangololua.
LUK.19.41	Enem’end’oolama, aena bonyanga, ko aolela la mposoli lacin’ena boho, 
LUK.19.42	ate, Yombo oeyaki en’in’one bone baoyi banasokokoatela mwi! koko isanga bamofisama en’aiso’ane. 
LUK.19.43	Lacina bina bengokofoela benengi baokyi’owe’ane okosambanya sole la bokako, ko bangokolingamela, ko bangokokombedya bekako en’ili behetu; 
LUK.19.44	ko bangokolady’e ena loko, l’e l’an’ane banayali ena ntoto ene, ko bafakocikelaki lufe limoi litali ena liko lina lufe likina; lacin’oka otanonganya esike en’esiswelo ene.
LUK.19.45	Ko aotua en’otumba bona Yakomba, ko aomatsa lifody’iy’anasombyaki baongwa meho, 
LUK.19.46	ate, Yoi limotengama, Botumb’onami bongoyala botumba bon’oondo: ino bomil’oho esusanelo ena baiya.
LUK.19.47	Ko aolak’ato bina l’ina en’otumba bona Yakomba. Koko nkanga ina toome l’atengi ban’ekanda la bingambe bin’ato baofon’etelo lacina baoyake; 
LUK.19.48	koko batasungy’etelo; lacin’oka bato bahatu baambana l’ende nko mbambana lacina balofamele baoyi’anande.
LUK.20.1	Koko en’in’omoi, enem’end’olak’ato en’otumba bona Yakomba, ko amasumola bosimo bon’olotsi, nkanga ina toome l’atengi ban’ekanda baoy’eneyal’ende, iyo la bingambe bin’ato, 
LUK.20.2	ko bamufola, iy’ate, Otosumole, oila baoyi’ane la lifoka lika nai? Ko onokofaki lifoka line oka nai? 
LUK.20.3	Ko amakutwela, ate, Emi nkoho nongokufol’ino yoi, ko bonsumole: 
LUK.20.4	inelo ena Yoane, eyaaki yoi lin’ato, yombo yoi lina loola? 
LUK.20.5	Ko baosumolana, Mbo yombo tila, Ekambwa ena loola, ende angotila, ate, Ino botiimedya lacina nai? 
LUK.20.6	Koko lakina, yombo tila, Ekambwa en’ato vo…; bato bahatu bangotofusela baufe; lacin’iyo baimedy’oka Yoane ayaaki bosumoli. 
LUK.20.7	Ko baokutol’oka bafanonganya eneki inelo enande oyaka. 
LUK.20.8	Ko Yesu amasumola, ate, Ko l’emi nkoho mpakosumol’ino lifoka linakamb’emi baoyi’ane.
LUK.20.9	Ko aomatsa lisumol’ato ekolanya ene: ate, Boto’omoi afusaki lisala lina bekoli bena vina, ko aosombya liho eneyali batombanyi, ko aocoa okinda elela en’onyang’omoi. 
LUK.20.10	Ko en’esike en’enukelo aotomela batombanyi boombo lacina baofe bemamo bena lisala; koko batombanyi bamofoma la mpomi, ko bamutodya bototoloto. 
LUK.20.11	Ko lakina ait’otoma boombo’omoi; ko iyo bamofoma nk’osamb’oho, ko bamiilela bokotua bona nsoi mene, ko bamutodya bototoloto. 
LUK.20.12	Ko lakina aotoma boombo bon’asaso; koko baok’ende mpota, ko bamiitanya. 
LUK.20.13	Mene lisala aila, ate, Njila v’oya? nongotoma bon’onami ona nganji; yombo enen’iyo ende bangofika. 
LUK.20.14	Koko eneki batombanyi oenak’ende, baotendana, iy’ate, One nko bosangoli; mbo toyake, lacina lisango liyalame nko liniso. 
LUK.20.15	Ko bamofodya ena lisala lina bekoli bena vina, ko bamoyaka tutu. Mene lisala lina bekoli bena vina angailel’iyo bokotua’oya? 
LUK.20.16	Angoya, ko angoyaka batombanyi’aho, ko angosombya bakin’ato lisala liho lina bekoli bena vina. Ko enek’iy’ookaka yoi liho, baila, iy’ate, Yoi liho litilamake! 
LUK.20.17	Koko amalenda ta, ko aila, ate, Iya, yoi line linalitengi liyali’oya,
LUK.20.17	Lufe linaliki bafaki ofengolaka,
LUK.20.17	Liho limoyalama lin’oso lina likoka?
LUK.20.18	Boto l’oto onokwela lufe liho angomunya; ohonde boto onongi lufe liho okwela, lingominyaminy’ende yoka lofucifuci.
LUK.20.19	Ko nkanga ina toome la batengi ban’ekanda baofon’etelo oyund’ende ena heure eho; koko baang’ato; lacin’iyo baofokol’oka atendaki ekolanya ene lacin’eniyo. 
LUK.20.20	Ko bamotakamela, ko baotoma baongi banafot’oka bayali bato bana mbongi, lacina baong’ende longo en’etendelo enande, lacin’eho baate etelo oyoleky’ende eneyali lifoka nko gouverneur. 
LUK.20.21	Ko bamufola, iy’ate, Bolaki, iso tomey’oka e otenda ko olaka nko cilili, ofatambe boto la likai, ohonde olaka mboka ena Yakomba nko la solosolo; 
LUK.20.22	noka, enafut’iso Kaisala mpuci, yoi liho likoli yombo lifakoli? 
LUK.20.23	Koko ende aofokola longo loniyo, ko amakutwela, ate, 
LUK.20.24	Bontume franc. Ene nk’efoya l’etengelo ena nai? Iy’ate, Ena Kaisala. 
LUK.20.25	Ko amasumola, ate, Bofaka Kaisala toma tona Kaisala, ko bofaka Yakomba toma tona Yakomba. 
LUK.20.26	Ko batasungya yoi en’etendelo eho linaling’iy’ounda en’oso bon’ato; ko baofefa l’okotua bonoki’nd’okutolaka, ko baoyala nko mwi.
LUK.20.27	Ko Basadoke bamoi, nk’iy’anil’oka efana eetwelo en’ewedi, baoya eneyal’ende; ko bamufola, 
LUK.20.28	iy’ate, Bolaki, Mose atotengelaki’ale, ate yombo botoolo’on’oto ayali l’ooli, ko aowa, ko atacik’ona, bakune’onande atambake booli’oho, lacina aotele botoolo’onande bana. 
LUK.20.29	Mpame nsambo iyaaki, nko botoolo l’akune; on’oso aotamba booli, ko aowa kum’ataote’ona; 
LUK.20.30	on’afe nk’osamb’oho; 
LUK.20.31	ko on’asaso aotamb’oyoto’oko, ko l’iyatu nsambo yok’osamb’oho, ko baowa kuma bataote’ona. 
LUK.20.32	Ko ena mbus mene boyoto aowa nkoho. 
LUK.20.33	Iya, en’eetwelo en’ato en’ewedi, angoyala booli’ona nai? lacin’oka iyo nsambo baotambaki yoka booli. 
LUK.20.34	Yesu amakutwela, ate, Ban’ana loko lone batamb’aali, ko balekya bana ena liala; 
LUK.20.35	ohonde iy’anatangama yoka bakoli lacina bayele ena liiko loho lon’esik’eho, ko l’en’eetwelo en’ewedi, bafatambe’aali, ko bafatome bana ena liala. 
LUK.20.36	Iyo bafawaki lakina: bakoli la bikima bina loola nko kocu; ko bayali ban’ana Yakomba, lacin’oka bayali ban’ana eetwelo en’ewedi. 
LUK.20.37	Koko ena likambo lin’eetwelo ena banawaki, Mose mene, ena bosimo bon’itete, amotum’oka baetwa, eneki’nd’otangaka Yawe, Yakomba ena Abalayama, ko la Yakomba ena Isaka, ko la Yakomba ena Yakobo. 
LUK.20.38	Ende afayali Yakomba ena bawei: ayali nko Yakomba ena banayaike; lacin’oka eneyal’ende bahatu bayali yoka bayaike. 
LUK.20.39	Ko batengi’amoi ban’ekanda baamba, iy’ate, Bolaki, omotenda nk’olotsi. 
LUK.20.40	Ko batit’oyufol’ende bufo bomoi, lacin’oka baanga.
LUK.20.41	Koko amaufola, ate, Bato bail’oka Masiya ayali bon’ona Dawidi bosamb’oya? 
LUK.20.42	lacina Dawidi’mene ailaki en’okanda bona Njembo, ate,
LUK.20.42	Yawe aosumola Nkolo enami, Kisase en’ili bona likasa linami y’ome,
LUK.20.43	Yengoko enengi’m’oila baokyi’owe’ane limbolongo en’ase ban’akak’ane.
LUK.20.44	Yok’oho Dawidi mene amotanga Nkolo: iya, ayali bon’onande bosamb’oya?
LUK.20.45	Ko eneki bato bahatu olofaka baoyi’ane, aosumola bakili’anande, ate, 
LUK.20.46	Boongya lilota bokotua bon’atengi ban’ekanda; iyo balanga lacina baete l’isenda bin’itale, ko balanga beeso en’ekala bena limbongo, ko la nkici inay’oso ena basunagoga, ko la bisanga bin’oso ena bilambedya; 
LUK.20.47	bakumola bayato bana beweli betumb’eniyo, ko baonda beondo ben’etale nko l’okotua bon’osimo. Ekwelo eneng’iy’okwa linga likambo engoleka nko ndeka.
LUK.21.1	Ko Yesu aenol’aiso, ko aena bato, nko batuki bana toma, bayafuse nganji iniyo en’emonyedyo ena nganji. 
LUK.21.2	Ko aena boyoto ona boweli nkoho, ona biinda mene, onila tokakota tofe meho. 
LUK.21.3	Ko aila, ate, Solosolo, lakosumol’ino, boweli’one ona biinda amolisa nganji eneleki nganji in’iyatu; 
LUK.21.4	lacin’oka bane bahatu bamolekya nganji nk’ena lituka liniyo bike; ohonde boyoto’one nk’ena biinda bonande, amolisa lituka linande lihalitu.
LUK.21.5	Ko eneki bato’amoi otendaka lacin’ena botumba bona Yakomba, bokotua bonoki boho okombyamaka la bokombe bona baufe banaseki’okoka ko la nganji in’oeka, ende aila, ate, 
LUK.21.6	Noka, bikambwa bine binalend’ino, bina bengoya benefacikalaki lufe limoi ntalama ena liko lina lufe likina linalifafusamaki en’ase. 
LUK.21.7	Ko iyo bamufola, iy’ate, Bolaki, baoyi’ako bangilama en’esik’eya? ko ndembi lacina baoyi’ane baolama yenya eka nai? 
LUK.21.8	Ko ate, Bolendaka, botokungyama; lacina bato bike bangoya ena lina linami, ko bangila, Mbo emi nk’ende; ko, Esike emololama. Botakilake bato’aho. 
LUK.21.9	Ko eneng’in’ooka besimo ben’ita ko l’itomoko bin’okolo, botokake losomo: ekoli lacina baoyi’ane bailam’oso, koko esimbelo etay’isanga.
LUK.21.10	Ko amalokwela, ate, Bonyanga bongokana l’onyanga, ko lifoka la lifoka; 
LUK.21.11	bililelo bina loko bingata, ko njoci ina njala l’ina nkangi ingoya en’ekala bemoi; bikambwa bina losomo la ndembi iney’okolo ingenya ena loola. 
LUK.21.12	Ohonde en’oso bon’aoyi’ane bahatu, bangokound’ino, ko bangokonyom’ino, ko bangokoleky’ino eneyali besolongano bena basunagoga ko l’en’etumba ben’enyolo, ko bangokotol’ino en’oso bona bafoka bana rois ko la gouverneurs lacin’ena lina linami. 
LUK.21.13	Baoyi’ane bangoyala eneyal’ino yoka ndembi. 
LUK.21.14	Lacin’eho, bokitsa betem’enino en’ase, lacina bofakandakanda en’oso bokotua bonong’in’okutola; 
LUK.21.15	emamene nongokof’ino bonyua ko la bomwu, ko baokyi’owe’anino bahatu bafinyaki likutola ko bafinyaki yatsa boho ntango. 
LUK.21.16	Ohonde bafango la banyango’anino, l’iy’anotwa l’ino, la bemboi, la bifili, bangokoleky’ino, ko bangoyaka bamoi’anino tu. 
LUK.21.17	Ko ino bongokama bowe l’ato bahatu lacin’ena lina linami. 
LUK.21.18	Ko bese bomoko bona lifo lin’ete’enino bofehyamaki tu. 
LUK.21.19	Bongata belimo’enino la mbitedya enino.
LUK.21.20	Koko eneng’in’oena Yelusalema nko nsambana la beloi bena soldats, nkwaho bongey’oka eehedyo enande emololama. 
LUK.21.21	Nkwaho iy’anayali ena Yudea balotake en’angonji; ko banayali ena ntundulu enande baume meho; ko iyo banayali en’enyanga batatuake meho. 
LUK.21.22	Lacin’oka bin’ene beyali nko bina bena mbutodya ena nkele, lacin’eho baoyi bahatu banatengama bailame. 
LUK.21.23	Bino eneyal’iy’anayali la baemi, ko l’eneyali beale en’in’eho; lacin’oka bino mene bin’okolo bingenya ena loko, ko nkele eneyali bato’ane. 
LUK.21.24	Ko iyo bangokwa nko la lokula lon’ita, ko bangotolama basungu en’enyanga behetu; ko Befanda bangikamela Yelusalema, yengoko kuma bisike bina Befenda biokoka. 
LUK.21.25	Ko ndembi ingenya ina bina, l’ena ngondo, l’ena tooto; ko ena loko baoyi bana bino en’enyanga behetu; bato bangotatana lacin’en elilelo en’asi la bafukumo bana lose l’okwa. 
LUK.21.26	Bato bangotenya la losomo, ko la mbanga enalengedy’iyo baoyi’ane banayayi ena loko; lacina bikambwa bina loola bina locili bingolidyama. 
LUK.21.27	Nkwaho bangena Bon’on’oto aoya ena lilo la mpamba la bokoka mene. 
LUK.21.28	Koko enengi baoyi’ane omatsa yilama, bolenda ena liko, ko benol’ete’enino; lacina eikwelo enino eolama.
LUK.21.29	Ko amasumola ekolanya, ate, Bolenda, bote bona liteli, la bete behetu: 
LUK.21.30	enamela beho tokasekase, inoamene bena, ko bey’oka esike ena biane emololama. 
LUK.21.31	Nk’osamb’oho, enen’ino baoyi’ane bayilame, bey’oka lifoka lina Yakomba yoolama. 
LUK.21.32	Solosolo, lakosumol’ino, eotwelo ene efumaki yengoko kuma baoyi bahatu bailama. 
LUK.21.33	Loola la loko banguma; koko bioyi’anami bafumaki tu.
LUK.21.34	Boyolendak’inoamene, lacina betem’enino betoyehyama lacin’ena liota lina toma linalileki bike, la ndangwa l’aana, ko la bekaokando bena loko lone, ko bin’oho botokosaimodya; 
LUK.21.35	lacin’oka bin’oho bongokwela bato bahatu banatonga ena loko lohalotu, nko yok’efunwelo ena biinga. 
LUK.21.36	Koko botombanyaka ena bisike bihitu, ko boondaka beondo, lacin’eho bokolane l’elotelo en’aoyi’ane bahatu banangilama linga, ko boate emaelo en’oso bona Bon’on’oto.
LUK.21.37	Ko bina l’ina aolak’ato en’otumba bona Yakomba l’ane; koko boco l’oco aofola, ko aocoa oyetama ena lingonji linalitangama Bilaya. 
LUK.21.38	Ko bato bahatu baoya eneyal’ende l’okulu mene en’otumba bona Yakomba lacina balofe baoyi’anande.
LUK.22.1	Koko elambedya ena mampa enefana nyango, enetangama elambedya en’Etelo, eolamaki. 
LUK.22.2	Ko nkanga ina toome l’atengi ban’ekanda baofon’etelo lacina baoyake; lacin’oka baangaki bato.
LUK.22.3	Koko Satana aotua eneyali Yudasa (onotangama ona Keliota), onoyaaki en’oloi bona jo l’afe. 
LUK.22.4	Ko aocoa oyesola la nkanga ina toome ko la capitaines ina soldats, bokotua bonongi’nd’olekya Yesu eneyal’iyo. 
LUK.22.5	Iyo baonyangela, ko bamoteela lisangya oka bangofuta francs. 
LUK.22.6	Ko aimedya; ko aofon’etelo oleky’ende eneyal’iyo en’esike enefan’ato meho.
LUK.22.7	Ko bina bona mampa enefana nyango boya, nko bina bonayak’iyo mpate en’elambedya en’Etelo. 
LUK.22.8	Ko Yesu aotoma Petelo la Yoane, ate, Bocoaka, botokoedya elambedya en’Etelo, tole. 
LUK.22.9	Ko bamufola, iy’ate, Olanga tokodya meya? 
LUK.22.10	Amasumola, ate, Lenda, eneng’in’otua en’onyanga, bongukana l’oto onoyatole ekucu en’asi; bokile en’otumba bonongi’nd’otua. 
LUK.22.11	Ko bosumola mene’otumba, Mbo Bolaki ate, Etenyi en’efenda eneng’emi l’akili’anami ola elambedya en’Etelo eyali meya? 
LUK.22.12	Ko ende angokotum’ino etenyi emoi ena nkolo ena liko, emosila litandama; bokodya elambedya nko meho. 
LUK.22.13	Ko iyo baocoa, ko baosungya nk’eyok’onoki’nd’oasumolaka; ko baokodya elambedya en’Etelo. 
LUK.22.14	Ko eneki esike oyelaka, aokisase ena mesa, ende l’akili jo l’afe. 
LUK.22.15	Ko amalokwela, ate, Emi ndangaki la mposa mene lacina nde elambedya ene en’Etelo, emi l’ino, kuma ntene bino binami; 
LUK.22.16	lacin’oka lakosumol’ino, Mpit’ola eho lakina, yengoko kum’eho eakolana ena lifoka lina Yakomba. 
LUK.22.17	Ko aotamba ekala, aokanga Yakomba lokango, ko amasumola, ate, Botamba ekal’ene, ko bokafa eneyal’inoamene; 
LUK.22.18	lacin’oka emi lakosumol’ino, Mpit’omela lakina basi ban’emamo ben’ekoli bena vina, yengoko kuma lifoka lina Yakomba yoya. 
LUK.22.19	Ko aotamba mampa, ko aokanga Yakomba lokango, aokes’eho, ko amafa, ate, Ene nko yonge linami lineyofama lacin’enino: bilaka yoi line ena liofwa linami. 
LUK.22.20	Nk’osamb’oho, ena mbusa ena toma ndaka, aotamb’ekala, ate, Ekal’ene nko lisangya lina litoto lin’akil’anami, banutelama lacin’enino. 
LUK.22.21	Koko lenda, likasa linande ononjangela liyali l’emi ena mesa. 
LUK.22.22	Koko Bon’on’oto ayacu, solosolo, yok’onoki yoi oangamaka eango; ohonde bino eneyali boto’oho onomoangela. 
LUK.22.23	Ko baomatsa yufolana boto’oniyo onosokoila yoi line.
LUK.22.24	Ko baatana ntango lacin’ena boto’oniyo onongotangama yok’iyome. 
LUK.22.25	Ko amasumola, ate, Bafoka bana Befenda batumanya bato’aniyo; ko bato’aniyo banayali ena lifoka baotangama Bamene’isei. 
LUK.22.26	Ohonde ino bofayali yok’oho: ende onoyali yok’iyome eneyali ino ayalamake yok’akune; ko onoyali en’oso, ayalamake yoka bosali. 
LUK.22.27	Onoleki oka nai, yomb’ende onokisase ena mesa ena toma, yomb’ende onosala mesa? Ef’ende onokisase ena mesa? Ohonde emi njali ena ntoto enino yoka bosali. 
LUK.22.28	Koko ino boyali nk’anayaaki l’emi ena mmeko inami; 
LUK.22.29	ko lakof’ino lifoka, nk’eyok’onoki Bafango’onami ompak’emi lifoka, 
LUK.22.30	lacin’eho bole ko bomele ena mesa enami ena lifoka linami; ko bongokisase ena toeko tona bafoka, ko bongotend’akambo bana beloi bena Yisalaele jo l’efe. 
LUK.22.31	Koko ate, Simona, Simona, Satana alombaki etelo nko ndomba mene lacina akoate, akofifedya yoka bopunga; 
LUK.22.32	koko nkoondelaki, otongoyind’imeedyo; ko e, eneng’ohelengwa lakina, kikya bifili bine. 
LUK.22.33	Ate, Nkolo, nkoli lacina ncu emi l’e l’en’otumba bon’enyolo l’en’ewedi mene. 
LUK.22.34	Amosumola, ate, Petelo, lakosumol’e, nkoko ena mpame efekaki bon’in’one, yengoko kum’e oangan’oka onjey’emi beangana besaso.
LUK.22.35	Ko amaufola, ate, Eneki’m’okotomak’ino, efana bofalusi, efana ntombe ena francs, efana tombwaku, ino bindaki nde iyema imoko? Iy’ate, Efan’iyema. 
LUK.22.36	Nkwaho amasumola, ate, Nd’esik’ene, ende onoyali la ntombe ena francs aambol’eho, ko la bofalusi nk’osamb’oho; ko onofana lokula lon’ita, atekyake esenda enande, ko asombe lokula. 
LUK.22.37	Lacin’emi lakosumol’ino, yoi line linalitengi lingilama eneyal’emi, noka, Ende aalamaki l’ato banafunzafunza beeka; lacina baoyi’ane banatengamaki lacin’enami bayali l’esimbelo nk’isanga. 
LUK.22.38	Iy’ate, Nkolo, ndaka nkula in’ita ife. Ate, Ikoli.
LUK.22.39	Ko aofola, ko aocoa, yok’onoki bokotu’onande oyalaka, ena lingonji lina Bilaya; ko bakili’anande bamokiela. 
LUK.22.40	Ko eneki’nd’oyelaka en’esang’eho, amasumola, ate, Boondaka, botoyatua ena lomeko. 
LUK.22.41	Ko ende aalana l’iyo isisali, yoka bofusa bona lufe bomoko, ko aun’aongo, ko aoonda, 
LUK.22.42	ate, Bafango, nk’osokoimedya, umola ekal’ene eneyal’emi; ohonde efa eango enami: eango ene eilamake. 
LUK.22.43	Ko ekima ena loola eenya eneyal’ende, amokikya. 
LUK.22.44	Ko ayaaki la bino bin’efafo mene, ko aonda nko mbonda mene; ko elungu enande eoyalama nk’eyoka bapopo ban’akolo ban’akila banakwa ena loko. 
LUK.22.45	Koko eneki’nd’okadyaka yonda, ko aemala, aoya eneyali bakili, ko amasungya kuma baeci la lokeseli, 
LUK.22.46	ko amasumola, ate, Betama lacina nai? Bemalaka, boondaka, botongoyatua ena lomeko.
LUK.22.47	Nk’enem’end’otenda, lenda, bik’ike bon’ato baoya, ko ende onotangama Yudasa, omoi ona ba-jo l’afe, ayete en’oso’oniyo; ko aolamela Yesu oyoleya bolumba. 
LUK.22.48	Koko Yesu amosumola, ate, Yudasa, oangela nde Bon’on’oto nko la bolumba? 
LUK.22.49	Ko enek’iyo banoli l’ende oenaka yoi linalingilama, baila, iy’ate, Nkolo, tokake bamoi la lokula? 
LUK.22.50	Ko omoi’oniyo aoka boombo’ona nkanga iyome, ko aokesa litoi linande y’ome nko pa. 
LUK.22.51	Koko Yesu aamba, ate, Boacike. Ko aosuka litoi linande, ko amiikya. 
LUK.22.52	Ko Yesu aosumola iy’anayaki eneyal’ende oyuunda, nko nkanga ina toome, la chefs ina botumba bona Yakomba, la bingambe, ate, Ino bomofola nde la nkula in’ita ko l’embele yoka bato banangund’oto’ona liya? 
LUK.22.53	Eneki’m’oyalaka l’ino bina l’ina en’otumba bona Yakomba, botambunda l’akasa; ohonde heure ene eyali nk’enino, ko la locili lona liucu.
LUK.22.54	Koko bamuunda, ko bamotola en’otumba bona nkanga iyome. Koko Petelo amokila en’osana. 
LUK.22.55	Eneki bato’amoi ofetsaka nkoi ena mbalasai, ko baokisase meho, Petelo aokisase ena ntoto eniyo. 
LUK.22.56	Ko enem’end’okisase ena fololo ena nkoi, bosali’omoi on’oyoto ameena, ko amolenda ta, ko aila, ate, Boto’one ayaaki l’ende nkoho. 
LUK.22.57	Koko ende aangana, ate, Boyoto, mpeey’ende. 
LUK.22.58	Ko efan’olingolingo boto’okina ameena, ko aila, Mbo e nkoho ond’omoi’oniyo. Koko Petelo, ate, Boto, efana: mpayali’oko. 
LUK.22.59	Ko eneki heure emoko osilaka, boto’omoi aokikya yoi liho la locili, ate, Solosolo, boto’one ayaaki nko l’ende, lacin’oka and’ise Ngalilaya. 
LUK.22.60	Ko Petelo aila, ate, Boto, mpeya yoi linatend’e. Nkwaho, nk’enem’end’otenda, nkoko ena mpame eeka. 
LUK.22.61	Ko Nkolo aohelengwa, ko aolenda Petelo. Ko Petelo aokanedya yoi lina Nkolo, bokotua bonoki’nd’osumolaka, ate, Kuma nkoko ena mpame eteke bon’in’one, ongonjangana beangana besaso. 
LUK.22.62	Ko aofola, ko aolela lilelo mene lina mposoli.
LUK.22.63	Koko bato banasukaki Yesu bamonyeela, ko bamofoma mpomi; 
LUK.22.64	bamokundela baiso’anande, ko bamofoma en’elongi ko bamufola, Mbo otosumole: onokofomaka? 
LUK.22.65	Ko bamotendela baoyi bamoi bike bana nsoi mene.
LUK.22.66	Eneki bina okyaka, likita lina bingambe bin’ato la nkanga ina toome l’atengi ban’ekanda baosolongana; ko baoya l’ende en’osolongano’oniyo, bamufola, 
LUK.22.67	iy’ate, Nk’oyali Masiya, otosumole. Ohonde amasumola, ate, Kang’emi lakosumol’ino, bofimedyaki; 
LUK.22.68	ko yombo lakufol’ino, bofaambaki. 
LUK.22.69	Koko isanga Bon’on’oto angokisase en’ili bona likasa y’ome lina mpamba lina Yakomba. 
LUK.22.70	Ko iyatu baila, Mbo e, onde Bon’ona Yakomba? Ende amakutwela, ate, Nk’oko bonatend’ino, njali nk’ende. 
LUK.22.71	Ko baila, iy’ate, Tokemb’ekina temoin lacina nai? isoamene tomoka nk’en’onyua bonandamene.
LUK.23.1	Bato ban’osolongano’oho bahatu baemala, ko bamotola eneyali Pilato. 
LUK.23.2	Ko baomatsa oyofota, iy’ate, Tosungyaki boto’one kum’atengyatengya ba-to’aniso, ko amasimba batafutake Kaisala mpuci, ko ail’oka endamene ayali Masiya Lifoka lina Roi. 
LUK.23.3	Ko Pilato amufola, ate, E oyali nde lifoka lina roi lina Ba-Yuda? Ko aamba, ate, Nk’oho bonatend’e. 
LUK.23.4	Ko Pilato aosumola nkanga ina toome ko l’ato’aho bik’ike, ate, Mpene yoi linalikoli la likambo eneyali boto’one. 
LUK.23.5	Koko iyo baokikya bonyu’oho la locili, Mbo aosombanya bato, ko ayalake lilako ena Yudea endotu, amatsaki ena Ngalilaya, ko amoyela nko le mendo. 
LUK.23.6	Koko eneki Pilato ookaka yoi liho, aufola yombo ayali bise Ngaiilaya. 
LUK.23.7	Ko eneki’nd’oeyak’oka ayali ona lifoka lina Elode, amotoma eneyali Elode, lacin’oka Elode nkoho ayaaki ena Yelusalema en’in’eho.
LUK.23.8	Ko eneki Elode oenaka Yesu, aonyangela l’enyanga mene; lacin’oka alangaki elela mene lacina aene Yesu, lacina eneki’nd’ookaka lokumo lonande; ko aolengedy’oka angena ndembi emoi ena mpefa eilama l’ende. 
LUK.23.9	Ko amufola l’aoyi bike; koko ende atokutwela yoi limoko tu. 
LUK.23.10	Ko nkanga ina toome la batengi ban’ekanda baemala meho, ko bamolembela baoyi la locili mene. 
LUK.23.11	Ko Elode la soldats inande bamosonja, ko bamonyeela, bamolotsa bisenda bina bekoka mene, ko bamutodya eneyali Pilato. 
LUK.23.12	Ko Pilato la Elode baosimban’efili nk’en’in’oho, lacin’oka baokanaki bowe en’oso.
LUK.23.13	Ko Pilato aosolonganya nkanga ina toome la ba-chef ko la bato mene, 
LUK.23.14	amalokwela, ate, Ino bonjelaki boto’one yoka boto onotengyatengya bato, ko lenda, moloufola en’oso’onino, ko ntasungya eneyali boto’one yoi limoko lina bakambo’aho banoakol’ino ende tu; 
LUK.23.15	ko Elode nkoho, afene yoi eneyal’ende; amoloucisa eneyal’iso; ko lenda, atakamba ekambwa enekoli l’ewedi. 
LUK.23.16	Lacin’eho, nongofoma lofomi, ko nongotungola. 
LUK.23.17	(Mbula la mbula en’esike en’elambedya atungwelak’iyo lisungu limoko.) 
LUK.23.18	Koko baololua, nk’iyatu la laanda lomoko, iy’ate, Umola boto’one, ototungwele Balaba. 
LUK.23.19	Balaba ayaaki nko boto’omoi onok’iy’ofusaka en’otumba bon’enyolo lacin’en’etomoko ena nkolo mene enek’iy’otomaka en’onyang’oho, ko lacin’oka ayakaki bato. 
LUK.23.20	Pilato asoko langa atungole Yesu, ko ait’otenda l’iyo lakina, 
LUK.23.21	ohonde iyo baololua, Mbo oyake en’ekulusu! Oyake en’ekulusu! 
LUK.23.22	Ko ait’otenda l’iyo botenda bon’esaso, ate, Lacina nai? Yoi lin’owe linaliki boto’one oilaka lika nai? Ntasungya yoi linalikoli l’ewedi eneyal’ende; nongofoma nko lofomi, ko nongotungola. 
LUK.23.23	Koko bamosomya la lofoso lona lokolo, lacina ayakame en’ekulusu. Ko lofoso loniyo lolonga, 
LUK.23.24	ko Pilato aokesa likambo, ate yoi linalik’iy’olangaka yilame. 
LUK.23.25	Ko aotungol’oto’oho onotungamaki en’onyolo lacin’en’etomoko la njaka en’ato, nk’ende onok’iy’olombaka; ohonde aolekya Yesu eneyal’iyo, baile l’ende yok’onok’iy’olangaka.
LUK.23.26	Enek’iy’ocoaka l’ende, baunda boto’omoi oka Simona ona Kulene, onoyaki en’asala, ko baotadya ekulusu eneyal’ende, atole eho ena mbusa ena Yesu.
LUK.23.27	Ko bik’ike mene bon’ato bamokiela, ko l’ayato banolelaki, ko banofomelaki befwi bena lokeseli. 
LUK.23.28	Koko Yesu aohelengwa eneyal’iyo, aila, ate, Ban’ana Yelusalema ban’ayato, botalelake lacin’enami: bolelaka lacin’eninoamene ko l’an’anino; 
LUK.23.29	lacin’oka, bina beyayi beneng’iy’oil’oka, Iy’anataota, la njototo initaota, la baele banatalomama, bakik’ekiko. 
LUK.23.30	Nkwaho bangomatsa lisumola bangonji, Botokwele; ko la bekonji, Botokunde. 
LUK.23.31	Yombo baila baoyi’ane ena bote bon’asi, yoi linalingilama en’ote bonomaki lika nai?
LUK.23.32	Ko baotola bakin’ato’afe, bakambi ban’owe, nko l’ende, lacina bayakame nkoho.
LUK.23.33	Ko enek’iy’oyelaka en’edye enetangama Lalika, bamoaka meho en’ekulusu, ko la bakambi ban’owe ena bikulusu, omoi en’ili bona likasa y’ome, omoi en’ili bona likasa y’ooli. 
LUK.23.34	Ko Yesu aila, ate, Bafango, oatungole ena yoi line, lacina bafanonganya yoi linakamb’iyo. Ko baokafelana bisenda binande la mpusa ena lobese. 
LUK.23.35	Ko bato baemala meho, kuma bayolende ta. Ko bafoka bamonyeela, Mbo aikyaki bakin’ato, ayoikyake endamene, yombo ayali Masiya ona Yakomba, onosonama l’ende. 
LUK.23.36	Ko soldats bamosisedya nkoho, baoy’eneyal’ende, ko bamofa vinaigre, 
LUK.23.37	iy’ate, Nk’oyali lifoka lina roi lina Ba-Yuda, oyoiky’eamene. 
LUK.23.38	Ko etengelo ene eilama ena liko lin’ote’onande: one nko lifoka lina ba-yuda.
LUK.23.39	Ko omoi ona bakambi ban’owe onakamaki l’ende amosaiya, ate, Ofayali nde Masiya? Oyoiky’eamene ko l’iso. 
LUK.23.40	Koko on’omoi aokutola, amofela, ate, Ofaange nko le Yakomba, e onoyali nk’ena ekwelo eho ena likambo? 
LUK.23.41	Koko solosolo iso tokoli nko l’eho, lacin’oka iso toyatambe boluko bonokoli l’ikambwa biniso, ohonde boto’one atila yoi limoko y’owe tu. 
LUK.23.42	Ko aila, ate, Yesu, enengoy’e ena lifoka line, ombofw’emi. 
LUK.23.43	Yesu amokutwela, ate, Solosolo, lakosumol’e, bon’in’one ongoyala l’emi ena Paladiso.
LUK.23.44	Ko midi eoyela, ko liucu yokwa ena loko lohalotu yengoko trois heures; 
LUK.23.45	bina botaala lakina; ko esenda en’otumba bona Yakomba eoatsa bitate bife. 
LUK.23.46	Ko Yesu aotenda la lofoso lona lokolo, ate, Bafango, lokosukya bolimo’onami en’akas’ane. Ko eneki’nd’otendaka yok’osamb’oho, aofodya bolimo’onande. 
LUK.23.47	Ko eneki capitaine oenaka yoi lineyilamaka, aokumya Yakomba, ate, Solosolo, boto’one ayaaki boto’ona mbongi. 
LUK.23.48	Ko bato’aho bahatu banayaki oyena bikambwa bine, enek’iy’oenaka baoyi banilamaka, bautwa la mbusa kuma bayafomele ntolo iniyo. 
LUK.23.49	Ko bato bahatu banasimbanaki l’ende, la bayato banokilaki eneki’nd’oyaka ena Ngalilaya, baemala en’osana, bayalende baoyi’ane.
LUK.23.50	Ko lenda, boto onotangama Yosefa, onoyaaki ena likita liniyo lina bingambe, boto’on’olotsi l’ona mbongi, 
LUK.23.51	(ende atimedya eango eniyo l’ekambwa enek’iy’okamtiaka), ko ayaaki bise Alamatayo, bonyanga bona Yuda, aolengedya lifoka lina Yakomba: 
LUK.23.52	boto’one aocoa eneyali Pilato, ko aolomba boduo bona Yesu. 
LUK.23.53	Aokitsa boho en’ekulusu, ko aofut’oho l’esenda ena mbenza, ko amambya ena nketa enecimamaki ena lufe, enetakunjam’oto. 
LUK.23.54	Bin’oho boyaaki bina bona Nkodya, ko Sabata eolama. 
LUK.23.55	Ko bayato banayaki l’ende ena Ngalilaya, bamokila ena mbusa, ko baena nketa ko l’okotua bonoki boduo’onande omonyamaka. 
LUK.23.56	Ko bautwa la mbusa, ko baokola nya toumba ko l’enganga bena nsole en’olotsi; koko en’ina bona Sabata baofomya, yoka bosamb’onoyali lisangya.
LUK.24.1	Koko en’ina bon’oso bon’eyenga, nko la mbia, baoya ena nketa, baoya la toumba tatok’iy’okodyaka.
LUK.24.2	Ko baosungy’oka lufe limuma ena nketa nko la nkilimodya. 
LUK.24.3	Baotua, koko batasungya boduo bona Nkolo Yesu. 
LUK.24.4	Koko enek’iy’okandakandaka la yoi line, lenda, mpame ife baemala mbolimboli l’iyo la bisenda bina teele. 
LUK.24.5	Bayato baoka losomo mene, ko baosunya bete’eniyo ena loko, koko mpame ih’ife bamalokwela, iy’ate, Bofon’ende onoyaike ena ntoto eniy’anawaki lacina nai? 
LUK.24.6	Afayali mendo: amoletwa en’ewedi; bofwaka bokotua bonoki’nd’okosumolak’ino kum’ayali ena Ngalilaya, 
LUK.24.7	ate, Akoli eneyali Bon’on’oto lacina alekyame en’akasa ban’ato’owe, ko ayakame en’ekulusu, ko aetwa en’ewedi en’ina bon’esaso.
LUK.24.8	Ko baofwa baoyi’anande, 
LUK.24.9	baocika nketa, bauta la mbusa, ko baosumola ba-jo l’omoko ko l’ato bahatu banayaaki meho baoyi’ane bahatu. 
LUK.24.10	Banasumolaki bikima baoyi’ane nko Malia Mangandala, la Yoana, la Malia nyango ena Yakobo, l’ayato’amoi banayaaki l’iyo. 
LUK.24.11	Koko baoyi banak’iy’otendaka baokana eneyali bikima yoka botendatenda kei, ko iyo batimedya tu. 
LUK.24.12	Koko Petelo aemala, ko aocoa la laango ena nketa; ko eneki’nd’osunamaka, aena bisenda bina mbenza biambi meho nko biho kei; ko aocoa en’ol’onande, ko aofefa la yoi linilamaki.
LUK.24.13	Ko lenda, bamoi’aniyo bafe baocoa bin’oho en’onyanga bonotangama Emao, bonoyaaki bosana la Yelusalema yoka kilometres jo l’ife. 
LUK.24.14	Ko baesola lacin’en’aoyi bahatu banilamaki. 
LUK.24.15	Koko enem’iy’oesola ko baotendana baoyi, Yesu mene aolama, ko aambana l’iyo. 
LUK.24.16	Koko baiso’aniyo baosukama, batongoyey’ende. 
LUK.24.17	Ko amaufola, ate, Baoyi’ane banesol’ino eneyakend’ino ko boyoke lokeseli baka nai? 
LUK.24.18	Ko omoi’oniyo, lina linande Keleopa, amokutwela, ate, E kei kongokisase yok ofenda ena Yelusalema, ko ofeya baoyi banilamaka meho en’ina bene? 
LUK.24.19	Ate, Baoyi baka nai? Ko ende aila, ate, Baoyi bana Yesu bise Nazaleta, onoyalamaki bosumoli ona locili l’en’i’kambwa l’ena yoi en’oso bona Yakomba l’en’oso bo’n’ato bahatu; 
LUK.24.20	ko l’okotua bonoki nkanga ina toome la bafok’aniso olekyak’ende lacina atomame en’ewedi ko baoyakaki en’ekulusu. 
LUK.24.21	Koko iso tolengedyaki’oka angoyala nk’ende onongotungola Yisalaele. O koko bin’one nko bina bon’esaso ena mbusa enek baoyi’ane oilamaka. 
LUK.24.22	Koko yoi limoi, noka, bayato’amoi ban’oloi’oniso baotokaimodya: 
LUK.24.23	baocoa ens nketa l’ikulukulu mene, koko batena boduo’onande, ko baoy’otosumol’oka bamen’enelo ena bikima bina loola banasumolaki, iy’ate, Ende ayaike. 
LUK.24.24	Ko bamo: banayaaki l’iso baocoa ena nketa, ko baosungya nk’eyok’onoki bayato otendaka; ohonde bateen’endamene 
LUK.24.25	Ko amasumola, ate, O bato baninda lokanyi, la betema beneseki lokuta ena likambo lina njimedya en’aoyi bahatu banaki basumoli otendaka! 
LUK.24.26	Iya etakolana nde la Masiya aene bino l’aoyi’ane ko atua ena bokonde bonande? 
LUK.24.27	Ko aomatsa la Mose ke l’asumoli bahatu, ko amasakitwela baoyi banatengamaki ena bitengelo bina Yakomba bihitu lacin’enande 
LUK.24.28	Ko baolama l’onyanga bonok’iy’ocoaka; ko ende aila yoka angofolanya. 
LUK.24.29	Koko iyo bamosimbya, iy’ate, Yala l’iso, lacina esike ena likolo emoyela, ko bin’omila. Ko aotua okisase l’iyo. 
LUK.24.30	Koko enem’end’okisase l’iyo ena mesa ena toma, aotamba mampa ko aosak’osako, ko aokesa eho ko amafa. 
LUK.24.31	Ko baiso’aniyo baolifwa ko bameeya; koko auma eneyal’iyo nko nsiela. 
LUK.24.32	Ko baotendana, iy’ate, Betem’eniso betafeta nde ena ntundulu eniso yoka nkoi, eneki’nd’otendaka l’iso ena mboka, ko eneki’nd’otoumbwelaka bitengelo bina Yakomba? 
LUK.24.33	Ko baemala nkwaho ena heure eho, ko bautwa la mbusa ena Yelusalema, ko baosungya ba-jo l’omoko l’amoi banayaaki l’iyo basolonganyi; 
LUK.24.34	iy’ate, Nkolo amoletwa nko solosolo, ko amenya eneyali Simona. 
LUK.24.35	Koko iyo bamasumol’aoyi banilamaki ena mboka, ko l’okotua bonoki’nd’oeyanaka l’iyo en’ekeselo ena mampa.
LUK.24.36	Nk’enem’iy’otenda baoyi’ane, Yesu mene aemala ena ntoto eniyo, amasumola, ate, Mwi eneyal’ino. 
LUK.24.37	Koko iyo baokaimwa, ko baoka losomo, ko baokanel’oka bamena lifoi. 
LUK.24.38	Ko amasumola, ate, Ino bokandakanda, ko betem’enino beyali la bekalokalo lacina nai? 
LUK.24.39	Benaka bakas’anami l’akak’anami, one nk’emamene; bommete, ko bena, lacin’oka lifoi afana bonufo la biuha, yoka bosamb’on’en’ino oka emi laata. 
LUK.24.40	Ko eneki’nd’otendaka yoi line, amatuma bakasa l’akaka. 
LUK.24.41	Ko enetimedy’iyo isanga lacin’en’ekiko, ko baofefa, amaufola, ate, Boyali nde l’iyema ina ndaka mendo? 
LUK.24.42	Ko bamofa etenyi ena nse enokangamaka. 
LUK.24.43	Aotamba, ko aola en’oso’oniyo.
LUK.24.44	Ko amasumola, ate, Bane nko baoyi’anami banaki’m’okosumolak’ino kuma njali l’ino, eneki’m’oilak’oka ekoli lacina baoyi bahatu banatengi en’asangya bana Mose, l’en’asumoli, l’ena Njembo, lacin’enami, bailame. 
LUK.24.45	Nkwaho aofoladya lokanyi loniyo lacina banonganya bitengelo bina Yakomba; 
LUK.24.46	ko amasumola, ate, Yoi litengamaki yok’one, noka, Masiya angen’ino, ko angetwa lakina en’ewedi en’ina bon’esaso; 
LUK.24.47	ko bosimo bona njosuma la ntungola en’ato en’aoyi’owe bosekodyamake ena lina linande ena benyanga behetu, mmatsa nk’ena Yelusalema. 
LUK.24.48	Ino boyali temoins ina baoyi’ane. 
LUK.24.49	Ko lenda, nongokotomel’ino esemba ena Bafango’onami; ohonde ino boyalamaka en’onyanga bona Yelusalema, yengoko eneng’in’olotsama la mpamba enengoya ena liko.
LUK.24.50	Ko amatola ena mbiolo, nk’ena mbolimboli la Betania; ko ailedya bakas’anande ko amasakela bosako. 
LUK.24.51	Koko, enem’end’oasakel’osako, aalana l’iyo, ko aotolama ena loola. 
LUK.24.52	Iyo bamokumya, ko bauta la mbusa ena Yelusalema l’ekiko mene. 
LUK.24.53	Ko baoyalama en’otumba bona Yakomba bina l’ina, bayakumya nko Yakomba.
JHN.1.1	Yoi liyaaki ena limatsako, ko Yoi liyaaki la Yakomba, ko Yoi liyaaki nko Yakomba. 
JHN.1.2	Ende ayaaki ena limatsako nko la Yakomba; 
JHN.1.3	toma tohatotu tonunolamaki l’Ende, efana nko le iyema imoko initanunol’ende. 
JHN.1.4	Liiko loyaaki eneyal’ende, ko liiko loyaaki fololo en’ato; 
JHN.1.5	koko fololo eololoma ena liucu, koko liucu litanonganya eho. 
JHN.1.6	Boto’omoi aenyaki, onoki Yakomba otomaka, lina linande nko Yoane. 
JHN.1.7	Ende ayaki lacina ayalame bosumoli, asumole bosimo bona fololo, lacin’eho bato bahatu baimedya nko l’ende. 
JHN.1.8	Endamene atayala fololo eho: ayaki lacina asumole bosimo bona fololo. 
JHN.1.9	Fololo ena solosolo eoya ena loko, nk’eho enefoladya boto l’oto. 
JHN.1.10	Ende ayaaki ena loko, ko loko lonunolamaki l’ende, koko baise loko bateeya. 
JHN.1.11	Ayaki enek’enandamene, koko banandamene batotamba. 
JHN.1.12	Ohonde iy’anotambaki, amaf’iyo etelo lacina bayalame ban’ana Yakomba, nk’iy’animedya ena lina linande; 
JHN.1.13	nk’iyanotwaki, efa l’akila, ko efa l’eango ena yonge, ko efa l’eango en’oto: baotwaki nko la Yakomba. 
JHN.1.14	Ko Yoi liyalamaki bonufo, ko litongaki l’iso, (tomena bokonde bonandebokonde yoka bosamb’onoyali boho bona bon’ona likinda bona Bafango), nko ndola l’isei ko la solosolo. 
JHN.1.15	Yoane aotenda yoi lacin’enande, aololua, ate, One nk’ende onoki’m’okosumolak’oka, Onongoya ena mbusa enami angoyala nk’en’oso’onami, lacin’oka ayaaki en’oso’onami. 
JHN.1.16	Isatu tomotamba nk’ena efulelo enande, isei ncindana l’isei. 
JHN.1.17	Basangya bafamaki la Mose, isei la solosolo baoya nko la Yesu Masiya. 
JHN.1.18	Bisike bihitu, efana nko le boto onenaki Yakomba: Bon’ona likinda, onoyali ena ntolo ena Bafango, amomenyanya.
JHN.1.19	Bone nko bosimo bonoki Yoane osumolaka nkanga la Ba-Lewi banatomamaki la Ba-Yuda bana Yelusalema lacina bayufol’ende, Mbo e oyali nai? 
JHN.1.20	Aimedya, ataangana tu, aimedya, ate, Emi mpayali Masiya. 
JHN.1.21	Ko bamufola, iy’ate, Nk’ofayali ende, iya nai lakina? Oyali nde Eliya? Ate, Efana, mp’ende. Onde bosumoti’oho? Ate, Efana. 
JHN.1.22	Koko bamufola, iy’ate, Onde nai? lacin eho takutwel’iyo banatotomaki. Yoi linatend’e lacin’eneamene lika nai? 
JHN.1.23	Ende aila, ate Emi nko lofoso lon’oto’omoi onololua ena sengelenge, ate, Bonanola mboka ena Yawe cilili, yoka bosamb’onoki Yesaya bosumoli otendaka. 
JHN.1.24	Iy’anatomamaki eneyal’ende bayaaki Bafalusi. 
JHN.1.25	Ko bamufola, iy’ate, Nk’ofayali Masiya, ko ofayali Eliya, ko ofayali bosumoli’oho, ncina enin’e bato en’asi eka nai? 
JHN.1.26	Yoane amakutwela, ate, Emi lin’ato en’asi, ohonde Omoi aemali ena ntoto enino onofey’ino, 
JHN.1.27	nk’ende onoya ena mbusa enami, ko emi mpakoli lacina nditole bekoli bena tombwaku tonande. 
JHN.1.28	Baoyi’ane bailamaki ena Betania, en’ili bona Yoladane, en’esanga eneki Yoane oinak’ato en’asi.
JHN.1.29	En’ina bona loi, Yoane aena Yesu aoya eneyal’ende, ko aila, ate, Lenda, bon’ona mpate bona Yakomba, onumola bowe bona loko. 
JHN.1.30	One nk’ende onoki’m’oilak’oka, Ena mbus’enami boto’omoi aoya onoyalama en’oso’onami, lacin’oka ayaaki en’oso’onami. 
JHN.1.31	Ko emi nteeya; koko loya oyin’ato en’asi lacin’eho ende aenya eneyali Yisalaele. 
JHN.1.32	Ko Yoane aotenda, ate, Njenaki Bolimo ayakite ena loola yok’ekoso; ko aoyalama eneyal’ende mmotama. 
JHN.1.33	Koko emi nteeya; ohonde onontomaki oyin’ato en’asi ansumolaki, ate, Ende onongi oena Bolimo ayakite ko ayamotame eneyal’ende, oko nk’ende onin’ato ena Bolimo bon’olotsi. 
JHN.1.34	Ko emi mena, ko njali temoin ena yoi line: One nko Bon’ona Yakomba.
JHN.1.35	Lakina en’ina bona loi, Yoane aemali, ende l’akili’anande bafe; 
JHN.1.36	aolenda Yesu kum’ayakende, ko aila, ate, Lenda, Bon’ona mpate bona Yakomba! 
JHN.1.37	Koko bakili bah’afe baoka yoi linaliki’nd’otendaka, ko baokila Yesu. 
JHN.1.38	Ko Yesu aohelengwa, ko amaena kuma bayokile, ko amaufola, ate, Onafon’ino? Iyo bamoutodya, iy’ate, Labi, (ncina ena Labi nko Bolaki), okisase meya? 
JHN.1.39	Ende amasumola, ate, Boyaka, boyene. Ko baocoa, baena litonga linande, ko baoyala l’ende bin’oho; yefa liyaaki yombo quatre heures.
JHN.1.40	Omoko oniyo’afe banokaki Yoane ko bakilaki Yesu nko Andelo, onotwaki la Simona Petelo en’ecimo.
JHN.1.41	Onoki’nd’osungyak’oso nko Simona onotwa l’ende, ko amosumola, ate, Tomena Masiya, nko Kilisito.
JHN.1.42	Ko aoya l’ende eneyali Yesu. Ko Yesu amotakamela, ko aila, ate, E oyali Simona, bon’ona Yoane: ongotangama Kefa (ncina ena Kefa nko Petelo, nko Lufe).
JHN.1.43	En’ina bona loi ayaaki la lisangya lacina acu Ngalilaya, ko aosungya Filipo, ko Yesu amosumola, Onkile. 
JHN.1.44	Filipo ayaaki bise Betesaida, nk’onyanga bona Andelo la Petelo. 
JHN.1.45	Filipo aosungya Natanaele, ko amosumola, ate, Tomosungya ende onoki Mose otengaka baoyi en’asangya, ko onoki basumoli otengak’aoyi: nko Yesu ona Nazaleta, bon’ona Yosefa. 
JHN.1.46	Natanaele amutodya, Mbo yoi liney’olotsi yafola nde ena Nazaleta? Filipo amosumola, ate, Yak’oyene. 
JHN.1.47	Yesu aena Natanaele kum’ayayi eneyal’ende, ko aila, ate, Lenda, Bo-Yisalaele ona solosolo, onofana bokandokando tu. 
JHN.1.48	Natanaele amufola, ate, Onjey’emi bosamb’oya? Yesu amokutwela, ate, Kuma Filipo atakeelela, kum’oyali en’ase’a bote bona liteli, emi nkeenaki. 
JHN.1.49	Natanaele aokutola, ate, Labi, onde Bon’ona Yakomba, Lifoka lina Roi lina Yisalaele. 
JHN.1.50	Yesu amokutwela, ate, Imedya nde lacin’eneki’m’okosumolak’oka, Nkeenaki en’ase’a bote bona liteli? Ongena baoyi banaleki bane. 
JHN.1.51	Koko amosumola, ate, Solosolo, solosolo, lakosumol’ino, bongena loola lokombwa, ko bikima bina Yakomba bayailele ko bayakite eneyali Bon’on’oto.
JHN.2.1	En’ina bon’esaso, baofumb’elambedya ena nsongana ena Kana, ecimo emoi ena Ngalilaya; ko nyango ena Yesu ayaaki meho; 
JHN.2.2	ko baelela Yesu nkoho, ende l’akili’anande, en’elambedya eho. 
JHN.2.3	Eneki vina osilaka, nyango ena Yesu amosumola, ate, Bafana nko le vina. 
JHN.2.4	Ko Yesu amokutwela, ate, Boyoto, emi l’e tond’oya? Esike enami etayele. 
JHN.2.5	Nyango enande aosumola basali, ate, Yoi lin’etaketaka linalingi’nd’okosumol’ino, bila nko liho. 
JHN.2.6	Mpoke botoa inay’okolo ina baufe iyaaki meho, nko lacin’ena bokotua bona Ba-Yuda bon’esongwelo, ko mpoke la mpoke ekoli la litres ntuku inei. 
JHN.2.7	Yesu amasumola, ate, Bolodya basi ena mpoke nko to. Ko baolody’iho nko to. 
JHN.2.8	Ko amasumola, ate, Botokol’isanga, ko botoela iyome ina elambedya. 
JHN.2.9	Ko bamotoela. Ko eneki iyome in’elambedya omekaka basi banahalingwaka vina, ko ateya eneki vina eho oyaka (kanga basali banatokolaki basi baeyaki), iyome in’elambedya aelala nsongi ena booli, 
JHN.2.10	ko amolokwela, ate, Boto l’oto aambedy’ato en’oso nko vina en’olotsi, koko enengi bato omela bike, amaambedy’eho enefan’olotsi bik’ike; koko e omomonya vina en’olotsi yengoko esik’ene. 
JHN.2.11	Yesu akambaki ndembi ene, nko ndembi enande en’oso, ena Kana en’onyanga bona Ngalilaya, ko aenyanya mpamba enande, ko bakili’anande bamimedya.
JHN.2.12	Ena mbusa en’aoyi’aho, aokita ena Kapalanauma, ende la nyango enande, l’akune ko l’akili’anande. Koko batayala meho beco bike.
JHN.2.13	Koko elambedya en’Etelo ena Ba-Yuda eolama, ko Yesu aocoa ena Yelusalema. 
JHN.2.14	Ko aosungya en’otumba bona Yakomba iy’anatekyaki ngombo, la mpate, la bikoso, ko l’iy’anengisolaki francs baokisase nko meho. 
JHN.2.15	Aoloha mpimbo la besinga, ko amafodya iyatu en’otumba bona Yakomba, le mpate le ngombo nkoho; ko aofafanza francs iniyo banengisolaki, ko aokalimola mesa iniyo; 
JHN.2.16	ko aosumol’iy’anatekyaki bikoso, ate, Umola biho mendo: botilake botumba bon’afango’onami botumba bona baongwa. 
JHN.2.17	Ko bakili’anande baokanedy’oka yoi litengamaki’ale: Mposa mene en’otumb’one emonkadya. 
JHN.2.18	Koko Ba-Yuda baotenda l’ende, bamufola, Mbo ndembi enatotum’e eka nai? lacina okamba baoyi’ane. 
JHN.2.19	Yesu amautodya, ate, Bofakola botumb’one bona Yakomba, ko nongofaka boho lakina ena bekol’esaso. 
JHN.2.20	Lacin’eho, Ba-Yuda baila, iy’ate, Efakelo en’otumb’one eyaaki mbula ntuk’inei la mbula botoa, ko e ongut’ofaka boho en’in’esaso? 
JHN.2.21	Ohonde aotenda lacin’ena botumb’onande bon’oeka, nko yonge linandamene. 
JHN.2.22	Koko eneki’nd’oetwaka en’ewedi, bakili’anande baofwaki’oka atendaki yoi line, ko baimedya Bitengelo bina Yakomba, ko la yoi linaliki Yesu otendaka.
JHN.2.23	Koko eneyal’ende ena Yelusalema en’elambedya en’Etelo, bike bon’ato bimedya ena lina linande, enek’iy’oenaka ndembi iniki’nd’okambaka. 
JHN.2.24	Ko Yesu atimedy’oka ail’otema eneyal’iyo lacin’oka aeyaki bato bahatu; 
JHN.2.25	ko atalela boto onomosumola bokotua bon’oto, lacin’oka endamene aeyaki betema ben’ato.
JHN.3.1	Boto’omoi ona Bafalusi ayaaki la lina lika Nikodemo, engambe ena Ba-Yuda. 
JHN.3.2	Ende aoya eneyali Yesu l’oco, ko amosumola, ate, Labi, iso tey’oka e oyali bolaki onoya eneyali Yakomba; lacin’oka efan’oto’omoi onokambisa bikambwa bine binakamb’e, yengoko Yakomba ayali l’ende. 
JHN.3.3	Yesu amokutwela, ate, Solosolo, solosolo, lakosumol’e, yombo boto afotwa lakina, afinya yena lifoka lina Yakomba. 
JHN.3.4	Nikodemo amufola, ate, Enatunda boto botundu, akolana yotwa bosamb’oya? Ainya nde mbutwa lakina ena lototo lona nyango enande, ko aotwa? 
JHN.3.5	Yesu aamba, ate, Solosolo, solosolo, lakosumol’e, yomb’oto afotwa l’asi ko l’olimo, afatuisa ena lifoka lina Yakomba. 
JHN.3.6	Onotwa en’onufo nk’onufo, ko onotwa eneyali Bolimo nk’olimo 
JHN.3.7	Tafefake eneki’m’okosumolak’oka ekoli lacina ootwa lakina. 
JHN.3.8	Lofongo lokumba en’ili bonalanga loho, ko ooka lofoso lona loho; ohonde ofeya eneki loho oyaka, ko ofeya enacoa loho. Nk’osamb’oho la boto l’oto onotwa la Bolimo. 
JHN.3.9	Nikodemo amufola, ate, Baoyi’ane bailamisa bosamb’oya? 
JHN.3.10	Yesu amokutwela, ate, E, bolaki’ona Yisalaele, ko ofeye baoyi’ane? 
JHN.3.11	Solosolo, solosolo, lakosumola, toyatende nko baoyi baney’iso, ko teyanya baoyi banak’is’oenaka; ko ino bofatambe yoi liniso. 
JHN.3.12	Yombo lakosuraola baoyi bana loko, ko bofimedya, nko lakosumol’ino baoyi bana loola bongimedya bosamb’oya? 
JHN.3.13	Efan’oto onilelaki ena loola, yengoko ende onokitaki ena loola, nko Bon’on’oto onoyali ena loola. 
JHN.3.14	Nk’eyok’onoki Mose oiledyaka njua ena sengelenge, nk’osamb’oho Bon’on’oto angiledyama, 
JHN.3.15	lacin’eho boto l’oto onomimedya aate liiko lonelofakale.
JHN.3.16	Lacina Yakomba aokaki benyanga behetu nganji mene, afaki Bon’onande ona likinda ona mpame, lacin’eho boto l’oto onimedy’ende afehaki: angata nko liiko lonelofakale. 
JHN.3.17	Lacina Yakomba atatoma Bon’onande ena loko lacin’eho akoiya baise benyanga likambo: aotomaki lacina baise benyanga baike nko l’ende. 
JHN.3.18	Onimedy’ende afakoiyama likambo; ohonde onofimedya amosila likoiyama likambo, lacina enetimedy’ende ena lina lina Bon’ona Yakomba ona likinda. 
JHN.3.19	Ekwelo ena likambo eh’ene: eka fololo emoya ena loko; koko bato batalanga fololo, balangaki nko liucu, lacin’oka bikambwa biniyo biyaaki bowe. 
JHN.3.20	Boto l’oto onokamb’owe akila fololo, ko afaye ena fololo, lacina bikambwa binande bitongoyenya. 
JHN.3.21	Ohonde onokambeela solosolo, aoyeela ena fololo, lacina bikambwa binande bieyan’oka bimokambama eneyali Yakomba.
JHN.3.22	Ena mbusa en’aoyi’ane Yesu l’akili’anande baoya en’onyanga bona Yudea; ko aokisase meho l’iyo, ko ain’ato en’asi. 
JHN.3.23	Koko Yoane ayin’ato ena Ainona, mbolimboli la Salima, lacina basi bayaaki bike meho; ko bato baoya eneyal’ende, ko bainama. 
JHN.3.24	Lacin’oka en’esik’eho Yoane atafusame en’onyolo. 
JHN.3.25	Koko ntango eata en’atenyi’a bakili bana Yoane la boto’omoi ona Yuda ena likambo lina esongelo. 
JHN.3.26	Ko baoya eneyali Yoane, ko baila, iy’ate, Labi, ende onoyaaki l’e en’ili bona Yoladane, ko onok’otendaka yoi lacin’enande, lenda ayine bato, ko bato bahatu baoya eneyal’ende. 
JHN.3.27	Yoane aamba, ate, Boto afatambisa iyema, yengoko iho yofam’ende nk’ena loola. 
JHN.3.28	Inoamene bey’oka, emi njilaki fololo, emite, Ei mpayali Masiya, ohonde motomama en’oso’onande. 
JHN.3.29	Onata booli nko nsongi: efili ena nsongi onemali ko onomolofamela, ayali l’ekiko lacin’ena efodya ena nsongi. Enyang’e nami eh’ene, emokolana. 
JHN.3.30	Akoli eneyal’ende asokwa, koko emi nsonjame.
JHN.3.31	Ende onoya ena loola aleki bahatu ndeka mene; ohonde onoyali ona loko ayali nk’ona loko, ko atenda nko baoyi bana loko; ende onoya ena loola aleki bahatu nko ndeka. 
JHN.3.32	Ayatende baoyi banaki’nd’oenaka, ko l’aoyi banaki’nd’ookaka, koko efan’oto onotamba yoi linande. 
JHN.3.33	Ende onotamba yoi linande, amenyany’oka Yakomba ande solosolo. 
JHN.3.34	Lacin’oka ende onoki Yakomba otomaka, atenda nko baoyi bana Yakomba, lacina Yakomba afofe Bolimo la nkodya. 
JHN.3.35	Bafango aoka Bona nganji, ko amofa baoyi bahatu ena likasa linande. 
JHN.3.36	Onimedya Bona, aata liiko lonelofakale; ohonde onofimedya Bona, afayene liiko, koko nkele ena Yakomba engoyala eneyal’ende nko njalama.
JHN.4.1	Eneki Nkolo oeyak’oka Bafalusi bamoka bakili banata Yesu ko banin’ende en’asi baleki bakili bana Yoane bike, 
JHN.4.2	(kanga Yesu mene ataina: bakili’anande kongainaki), 
JHN.4.3	auma ena Yudea, ko autwa ena Ngalilaya. 
JHN.4.4	Mboka eneki’nd’ocoaka eotianya bonyanga bona Samalia; 
JHN.4.5	ko aoyela en’ecimo emoi ena Samalia enetangama Sukala, nko mbolimboli l’esanga eneki Yakobo ofaka bon’onande’oka Yosefa; 
JHN.4.6	ko etoko ena Yakobo eyaaki meho. Yesu aolemba l’okata bon’okita, ko aokisase en’etoko, yok’en’esike ena midi. 
JHN.4.7	Ko boyoto’omoi ona Samalia aoya oyotok’asi; koko Yesu amosumola, ate, Ompe’asi, mmele. 
JHN.4.8	Lacina bakili’anande bacoaki osomba toma en’onyanga. 
JHN.4.9	Boyoto’ona Samalia amolokwela, Mbo e, bise Yuda, ondomb’emi, bise Samalia, basi bana mmela bosamb’oya? (Lacin’oka Baise Yuda la Baise Samalia bafan’efili.) 
JHN.4.10	Yesu ainokutwela, ate, Yombo oeyaki nganji ena Yakomba, ko l’ende onokolomba, ate, Ompe’asi, mmele; tumbe omololomba ko amokofa basi bana liiko. 
JHN.4.11	Boyoto aila, ate, Nkolo, ofana nko l’etokwelo, ko etoko eseki nginda: oata basi bana liiko meya? 
JHN.4.12	E oleki nde nkya eniso Yakobo, onotofaki etoko, ko amelaki basi ban’etoko eho, l’ende l’an’anande la nyama inande ina njolola? 
JHN.4.13	Yesu amokutwela, ate, Boto l’oto onomela basi’ane angut’ooka mposa lakina; 
JHN.4.14	ohonde onongomela basi banangi’m’of’ende, afokaki lakina mposa tu; koko basi banangi’m’of’ende bangoyalama ena ntundulu enande etoko ena mbololo, nko yengoko ena liiko lonelofakale. 
JHN.4.15	Boyoto amosumola, ate, Nkolo, ompe basi’ako, lacin’eho mpokaki mposa lakina, ko mpayaki lakina mendo otokol’asi.
JHN.4.16	Yesu ate, Coak’oyelela bome’one, ko oute mendo.
JHN.4.17	Boyoto aokutola, ate, Mpan’ome. Yesu ate, Omila nko solosolo enil’e oka Mpan’ome; 
JHN.4.18	omolata baome’atano, ko ende onoyali l’e isanga afayali bome’one: omotenda nko solosolo. 
JHN.4.19	Boyoto amosumola, ate, Nkolo, emi len’oka e onde bosumoli. 
JHN.4.20	Bafango’aniso bakumyaki Yakomba ena lingonji line, ohonde ino Ba-Yuda bil’oka edye enakolana lacina bato bakumya Yakomba nko Yelusalema. 
JHN.4.21	Yesu amosumola, ate, Boyoto, imedya yoi linami, noka, esike engoya eneng’in’okumya Bafango, ef’ena lingonji, ko ef’ena Yelusalema; 
JHN.4.22	ino bokumy’ende onafey’ino: iso tey’ende onakumy’iso, lacin’oka liiko loya nk’eneyali Ba-Yuda. 
JHN.4.23	Koko esike engoya, emoyela nko l’isanga, enengi bakumi bana solosolo okumya Bafango en’olimo l’ena solosolo; lacina Bafango ayafone bakumi ban’okotu’oho. 
JHN.4.24	Yakomba ayali Bolimo; ko akoli eneyal’iy’anokumya bamokumya l’olimo ko la solosolo. 
JHN.4.25	Boyoto aila, ate, Emi ley’oka Masiya, onotangama Kilisito, angoya; ko enengi’nd’oya, angotosumola baoyi bahatu. 
JHN.4.26	Yesu amosumola, ate, Emi onoyatende l’e njali nk’ende.
JHN.4.27	Nkwaho bakili’anande baoya; ko baofefa lacin’oka ayatende l’oyoto; ohonde efan’oniyo onomufola, ate, Nafon’e? yombo, Otenda l’ende lacina nai? 
JHN.4.28	Koko boyoto aocika ekucu enande, ko autwa en’onyanga, ko aosumol’ato, 
JHN.4.29	ate, Boyaka, boyene boto ononsumolaki baoyi banaki’m’okambaka bahatu: one afayali nde Masiya? 
JHN.4.30	Iyo baofola ena mbiolo en’onyanga, ko baoya eneyali Yesu. 
JHN.4.31	Kum’oyoto ayali en’onyanga, bakili baosomya Yesu, iy’ate, Labi, laka toma. 
JHN.4.32	Koko ende amakutwela, ate, Nde nde la toma tonatofey’ino. 
JHN.4.33	Koko bakili baufolana, iy’ate, Noka, boto’omoi amoloyela nde toma? 
JHN.4.34	Yesu amasumola, ate, Toma tonami toka njile eango enande onontomaki, ko nkadya ekambwa enande. 
JHN.4.35	Ino bofile nd’oka, Nsenza iciki inei, ko esike en’enukelo engoyela? Bolenda, lakosumol’ino, benola baiso’anino, ko bolenda basala: baho bameela, ko bamokolana l’enukelo nk’isanga. 
JHN.4.36	Ende ononuka atamba nko mpuci, ko asusanya bemamo nko lacin’ena liiko lonelofakale; lacin’eho ende onofusa l’ende ononuka banyangele laanda. 
JHN.4.37	Yok’osamb’oho yoi line liyali nko solosolo, lika: Omoi ayafuse, ko okina ayanuke. 
JHN.4.38	Emi lokotomaka lacina bonuke enetakamb’ino ekambwa: bakin’ato bakambaki, ko ino boyakitanya en’ekambwa eniyo.
JHN.4.39	Koko bato bike ban’onyang’oho bona Samalia baimedy’ende nko lacin’ena yoi linaliki boyoto oilaka, ate, Ansumolaki baoyi banaki’m’okambaka bahatu. 
JHN.4.40	Lacin’eho, eneki baise Samalia oyaka eneyal’ende, bamoonda lacina akisase l’iyo; ko aokisase meho bekol’efe. 
JHN.4.41	Ko bato’akina bike bamimedya lacin’ena yoi linande. 
JHN.4.42	Ko baosumol’oyoto, iy’ate, Isanga iso timedya, efa lacin’ena yoi line: isoamene tomoka, ko tomey’oka one ayali Boiki bon’enyanga behetu nko solosolo mene.
JHN.4.43	Eneki bekol’eh’efe osilaka, auma meho, ko aocoa Ngalilaya. 
JHN.4.44	Lacina Yesu mene ailaki, ate bosumoli afayate lokumo en’onyang’onandamene. 
JHN.4.45	Eneki’nd’oyelaka ena Ngalilaya, baise Ngalilaya bamosangela, lacin’oka iyo baenaki bikambwa bihitu biniki’nd’okambaka en’elambedya ena Yelusalema, laoin’iyoamene nkoho bacoaki en’elambedya.
JHN.4.46	Koko Yesu aoyela lakina ena Kana, ecimo emoi ena Ngalilaya, nk’eneki’nd’ohalingolaka basi vina. Koko boto’ona lifoka ayaaki meho, bon’onande ona mpame ayaaki la nkangi en’onyanga bona Kapalanauma. 
JHN.4.47	Eneki’nd’ookak’oka Yesu amuma ena Yudea ko amoya ena Ngalilaya, aocoa eneyal’ende, ko amoonda lacina akite ko aikya bon’onande onolama l’ewedi. 
JHN.4.48	Yesu amolokwela, ate, Yomb’ino bofene ndembi ko l’ikambwa bina mpefa bofimedyaki tu. 
JHN.4.49	Boto’oho ona lifoka amosumola, ate, Nkolo, yak’oyokite enek’ami, bon’onami atoyowa. 
JHN.4.50	Yesu amosumola, ate, Ombocoa; bon’one ayaike. Ko boto’oho aimedya yoi linaliki Yesu osumolaka, ko aocoa. 
JHN.4.51	Koko nk’eneyakit’ende, baombo’anande baukana l’ende, bamosumola, iy’ate, Bon’one amolika. 
JHN.4.52	Ko amaufola esike ntutuma eneki’nd’omatsaka yika. Iy’ate, Loi, yok’en’esike ena midi, nkangi en’efefe emocika. 
JHN.4.53	Yok’oho bafango amey’oka esik’eho nk’esike eneki Yesu osumolaka, ate, Bon’one ayaike. Koko aimedya nko njimedya, l’endamene l’iyatu banayaaki en’otumb’onande. 
JHN.4.54	Ene nko ndembi en’ife eneki Yesu okambaka eneki’nd’oumaka ena Yudea ko aoya ena Ngalilaya.
JHN.5.1	Ena mbusa en’aoyi’aho, elambedya ena Ba-Yuda eataki, ko Yesu aocoa ena Yelusalema.
JHN.5.2	Yembo liyali ena Yelusalema, nk’ena mbolimboli l’ofolo bona mpate, ko yatangama ena lofoso lona Ba-Ebele Betesenda; ko bikongamelo bitano biyali meho. 
JHN.5.3	Bik’ike bon’ato ban’aise nkangi baokalama meho: banody’aiso, la bitumbe, la banawisa bilama; (baolengedya elilelo en’asi. 
JHN.5.4	Lacina ekima akitaki bisike bimoi ena yembo ko alidyaki basi; koko boto onokitaki en’oso, eneki basi olilaka, ende aikaki ena nkangi en’etaketaka eneki’nd’ookaka.) 
JHN.5.5	Boto’omoi ayaaki meho onokaki nkangi enande mbula ntuk’isaso la mbula mwambi. 
JHN.5.6	Eneki Yesu oenak’ende aeci meho, ko amey’oka amokinda yok’oho elela mene, amufola, ate, Olanga nde oyika? 
JHN.5.7	Boto on’ise nkangi amokutwela, ate, Nkolo, enalil’asi, mpan’oto onompusodya en’asi; ohonde enay’emi, okina akita en’oso’onami. 
JHN.5.8	Yesu amosumola, ate, Etwa, ambola itunda ine, ko kenda en’akaka. 
JHN.5.9	Ko isasanga boto’oho aika, ko aambola itunda inande, ko aokenda.
JHN.5.9	Bin’oho boyaaki nko Sabata. 
JHN.5.10	Lacin’eho, Ba-Yuda baosumol’ende onikaki, iy’ate, Bin’one nko Sabata; ofakolana lacina otole itunda ine bon’in’one. 
JHN.5.11	Amakutwela, ate, Ende onombikyaka aonjilaka, ate, Ambol’itunda ine, ko coaka. 
JHN.5.12	Iyo bamufola, iy’ate, Boto’oho onokosumolaka, Ambol’itunda ine, ko coaka, ende nai? 
JHN.5.13	Koko ende onikyamaki ateya oniikyaki, lacin’oka Yesu aumaki lacin’ena bik’ike bon’ato bonoyaaki meho. 
JHN.5.14	Ena mbusa en’aoyi’ane, Yesu ameena en’otumba bona Yakomba, ko amosumola, ate, Lenda, omolika; tilake bowe lakina, lacina yoi limoi linalileki lokeseli litokokwela. 
JHN.5.15	Boto’oho aocoa, ko aosumola Ba-Yuda, ate Yesu kongombikyaki. 
JHN.5.16	La ncina ene, Ba-Yuda baonyoma Yesu, nko lacina eneki’nd’okambaka baoyi’ane en’ina bona Sabata. 
JHN.5.17	Koko Yesu amakutwela, ate, Bafango’onami ayakambe bikambwa yengoko esik’ene, ko emi njakambe. 
JHN.5.18	La ncina ene, Ba-Yuda baokusa lifon’etelo oyoyaka, lacin’oka atafulunganya boeka bona Sabata kei: atangaki Yakomba bafango’onandamene nkoho, ko yok’oho ayokolanyak’endamene la Yakomba nko kocu.
JHN.5.19	Lacin’eho, Yesu amakutwela, ate,
JHN.5.19	Solosolo, solosolo, lakosumol’ino, Bona afakambisa ekambwa endamene: akambisa nk’ekambwa eho kei enen’ende Bafango akamba; lacina bikambwa bin’etaketaka binakamb’afango, Bona akamba nko biho. 
JHN.5.20	Lacina Bafango aoka Bona nganji, ko amotuma bikambwa bihitu binakamb’endamene. Koko angotuma bikambwa binileki bine, lacin’eho ino bofefe. 
JHN.5.21	Yoka bosamb’onetola Bafango bato banawaki, ko amaf’iyo liiko, nk’osamb’oho Bona amaf’iy’analang’Ende liiko nkoho. 
JHN.5.22	Lacina Bafango afatendel’oto likambo: amofa Bona lifoka lacina atende bakambo bahatu, 
JHN.5.23	lacin’eho bato bahatu bakumya Bona yok’osamb’onakumy’iyo Bafango. Onofakumya Bona, afakumya Bafango onotomaki. 
JHN.5.24	Solosolo, solosolo, lakosumol’ino, ende onolofamela yoi linami, ko aimedy’ende onontomaki, aata liiko lonelofakale, ko afayaki en’etendelo ena likambo: amosila yuma en’ewedi, ko amoyela ena liiko. 
JHN.5.25	Solosolo, solosolo, lakosumol’ino, esike engoya, emoyela nko l’isanga, enengi bato banawaki ooka efodya ena Bon’ona Yakomba, ko iy’anoka bangika nko mbika. 
JHN.5.26	Yoka bosamb’onoyali Bafango la liiko eneyal’endamene, nk’osamb’oho amofa Bona lacina aate liiko eneyal’endamene nkoho; 
JHN.5.27	ko amofa lifoka lacina atende bakambo, lacin’ende ayali Bon’on’oto. 
JHN.5.28	Botafefake la yoi line. Lacina esike engoya eneng’iyatu banayali ena nketa ooka efodya enande, 
JHN.5.29	ko bangofola: iy’anakambaki bolotsi bangetwa ena liiko, ko iy’anakambaki bowe bangetwa nk’en’ekwelo ena likambo.
JHN.5.30	Emi kei mpakambisa yoi limoko. Yoka bosamb’onok’emi, latend’akambo, ko etendelo enami eakolana, lacin’oka mpafone lacina nkambe eango enamamene: lafona nk’eango enande onontomaki. 
JHN.5.31	Yomb’emi njali temoin en’aoyi’anamamene, yoi linami lifana solosolo; 
JHN.5.32	okina ayali onoyali yoka temoin enami, ko emi ley’oka yoi linatend’ende lacin’enami liyali nko solosolo. 
JHN.5.33	Ino botomaki eneyali Yoane, ko ende amoyala temoin lacin’ena solosolo 
JHN.5.34	Ohonde emi mpatambe boto yoka temoin enami; koko latenda baoyi’ane lacin’eho ino biike. 
JHN.5.35	Ende ayaaki mwinda enafeta ko l’ena kalikali; ko ino bolangaki lacina bonyangele fololo enande imbu. 
JHN.5.36	Ohonde emi njali la temoin enami eneleki eho ena Yoane: bikambwa biniki Bafango ompaka lacina nkadya biho, nko bikambwa biho binayakamb’emi, temoin enami nde biho, ko biil’oka Bafango antomaki. 
JHN.5.37	Koko Bafango onontomaki, endamene amoyalama temoin enami; ino botoka efodya enande tu, ko botena bokotua bonande; 
JHN.5.38	ko yoi linande lifayali ena ntundulu enino tu, lacina enefimedy’ino ende onoki’nd’otomaka. 
JHN.5.39	Ino boyasisole Bitengelo bina Yakomba, lacina bokanel’oka bongata liiko ena biho; koko bitengelo biho biyali nko temoin enami; 
JHN.5.40	ko bofalange boy’eneyal’emi lacina boate liiko. 
JHN.5.41	Mpatambe lokumo eneyali boto. 
JHN.5.42	Emi lakey’ino, bofana nganji ena Yakomba en’etem’enino. 
JHN.5.43	Emi moya ena lina lina Bafango’onami, ko bofantambe; yomb’okina aoya ena lina linandamene, bongotamb’ende. 
JHN.5.44	In’anakumyana, ko bofafone lokumo loneloya eneyali Ende onoyali Yakomba mene, ino binya yimedya bosamb’oya? 
JHN.5.45	Botakanelake’oka nongokoakol’ino baoyi eneyali Bafango: omoi ayali onokoakol’ino baoyi, nko Mose onok’in’oilak’etema la lolengedyo. 
JHN.5.46	Yomb’ino bimedyaki Mose, tumbe bomonjimedy’emi, lacin’oka atengaki lacin’enami. 
JHN.5.47	Ohonde enefimedy’ino bitengelo binande, bongimedya baoyi’anami bosamb’oya?
JHN.6.1	Ena mbusa en’aoyi’aho, Yesu aocoa en’ili bona lose lona Ngalilaya (nko lose lona Tibelia). 
JHN.6.2	Ko bik’ike mene bon’ato bamokila, lacin’enek’iy’oenaka ndembi iniki’nd’okambaka eneyali iy’anawaki nkangi. 
JHN.6.3	Ko Yesu aanda ena lingonji, ko aokisase meho, ende l’akili’anande. 
JHN.6.4	Ko elambedya ena Ba-Yuda, nk’ena Etelo, eolama. 
JHN.6.5	Koko eneki Yesu oenolaka baiso’anande aena bik’ike mene bon’ato baoya eneyal’ende, ko aufola Filipo, ate, Tongosomba mampa meya, lacina bato’ane bale? 
JHN.6.6	Aotenda yoka bosamb’one lacina aomeke, lacin’oka endamene aeyaki yoi linalingi’nd’oila. 
JHN.6.7	Filipo amokutwela, ate, Mampa ineyasombama la deniers bekam’efe ifakolana l’iyo, lacin’eho boto l’oto’oniyo atambe etate. 
JHN.6.8	Omoi on’akili, nko Andelo onotwa la Simona Petelo, amosumola, ate, 
JHN.6.9	Bonome ayali onoyali la mampa ina fici itano, ko la nse ife; koko iho isokokolana l’ato bik’ike yok’one bosamb’oya? 
JHN.6.10	Yesu ate, Bosumol’ato bakisase. Tolenge toyaaki bike en’edye eho; ko baokisase, laali lona mpame nk’eyoka nkoto itano 
JHN.6.11	Yesu aotamba mampa iho, ko eneki’nd’oambelaka Yakomba merci, aokafa eneyal’iyo banakisak’ase; nk’osamb’oho la nse, boto l’oto yombo bike, nk’eyok’onok’iy’olangaka. 
JHN.6.12	Ko enek’iy’okindaka liota, aosumola bakili, ate, Bosusanya bitate binocikalaka, efaonge lacina iyema yungyama. 
JHN.6.13	Enek’iy’okadyaka lila toma, baosusanya bitate binocikalaka bina mampa ih’itano la nse ih’ife, ko baolodya bitate biho ena batungu jo l’afe nko to. 
JHN.6.14	Eneki bato oenaka ndembi eneki’nd’okambaka, baila, Mbo solosolo, one ayali nko bosumoli’oho onoya ena loko.
JHN.6.15	Koko eneki Yesu oeyak’oka bangoya oyuunda lacina bail’ende ena lifoka lina roi, autwa lakina ena lingonji ende kei.
JHN.6.16	Eneki likolo oyelaka, bakili’anande baokita ena lose; 
JHN.6.17	baotalama en’atu, ko baoleka lose tacina bacu ena Kapalanauma. Bilima bokwa, koko Yesu ataye eneyal’iyo. 
JHN.6.18	Ko lose lolidyama, lacin’oka lofongo lona lokolo lokumba. 
JHN.6.19	Koko enek’iy’olukaka nkai kilometres yoka nsambo, baena Yesu kum’ayakende nko ntalama ena liko y’asi, ko aolama l’atu; ko iyo baanga nko mbanga; 
JHN.6.20	koko ende amasumola, ate, Em’one, botaangake. 
JHN.6.21	Nkwaho baolanga lacina baotambe en’atu; ko isasanga boatu boyela en’okili bonok’iy’ocoaka.
JHN.6.22	En’ina bona loi, bato’aho bik’ike banemalaki en’oseleka bona lose baen’oka boatu boyaaki meho nk’omoko kei, nk’oho bonoki bakili’anande otalamaka, koko baen’oka Yesu atatalama en’atu l’akili’anande, ohonde bakili bacoaki nk’iyo kei; 
JHN.6.23	(ohonde biatu bimoi bioya ena Tibelia, nk’ena mbolimboli l’edye enek’iy’olaka mampa, eneki Nkolo oambelaka Yakomba merci); 
JHN.6.24	ko eneki bato’aho bik’ike oenak’oka Yesu l’akili’anande batayala meho lakina, iyoamene baotalama ena biatu biho, ko baoya ena Kapalanauma ofona Yesu. 
JHN.6.25	Ko enek’iy’osungyak’ende en’ili bona lose, bamufola, iy’ate, Labi, oyaki mendo esik’eya? 
JHN.6.26	Yesu amakutwela, ate, Solosolo, solosolo, lakosumol’ino, ino bompona, efa iacin’oka benaki ndembi: bompona lacina enek’in’olaka mampa ko bokindaki liota. 
JHN.6.27	Botakambake lacin’ena toma tonateeha: bokambaka lacin’eho boate toma tonatoyalama nko njalama nk’ena liiko lonelofakale; nko toho tatongi Bon’on’oto okof’ino; lacin’oka Bafango, nko Yakomba, amila ndembi enande eneyal’ende. 
JHN.6.28	Iyo bamufola, iy’ate, Yoi linaling’is’oila lika nai, lacina tokambe bikambwa bina Yakomba? 
JHN.6.29	Yesu amakutwela, ate, Ekambwa ena Yakomba nd’ene: Bimedy’ende onoki’nd’otomaka. 
JHN.6.30	Iyo bamufola, Mbo ndembi enakamb’e lacina tene ko tokimedya eka nai? Ekambwa enekamb’e eka nai? 
JHN.6.31	Bafango’aniso balaki mmana ena sengelenge; yok’onoki yoi otengamaka, Amafa mampa ena loola, lacina bale. 
JHN.6.32	Yesu amasumola, ate, Solosolo, solosolo, lakosumol’ino, Mosi. atakof’ino inampa eho ena loola: Bafango’onami ayakof’ino ma mpa ena solosolo ena loola. 
JHN.6.33	Lacina mampa ena Yakomba end’oho onokita ena loola, ko ayafa baise loko liiko. 
JHN.6.34	Iyo bamosumola, Mbo Nkolo, otofe mampa eho bina l’ina. 
JHN.6.35	Yesu amasumola, ate, Emi nde nde mampa ena liiko: onoya eneyal’emi afokaki njala tu, ko ononjimedya afokaki mposa tu. 
JHN.6.36	Koko, yok’onoki’m’okosumolaka, bomonjena, koko bofimedya tu. 
JHN.6.37	Bahatu banampa Bafango’onami bangoya eneyal’emi; ko ende onoya eneyal’emi, mpiitanya tu.
JHN.6.38	Lacin’emi moya ena loola, efa lacina njile eango enamamene: moya lacina njile eango enande onontomaki. 
JHN.6.39	Ko eango enande onontomaki nd’ene: lacina mpungya nko l’omoko ona baho banaki’nd’ompaka, koko lacina njaetole nk’ahatu en’ina bon’esimbelo. 
JHN.6.40	Koko eango ena Bafango’onami nd’ene: lacina boto l’oto onena Bona ko onomimedya, aate liiko lonelofakale, ko nongeetol’ende en’ina bona nsimbo.
JHN.6.41	Nkwaho Ba-Yuda baoninganinga lacin’enande, eneki’nd’oilaka, ate, Emi nde nde mampa enekitaki ena loola. 
JHN.6.42	Baila, Mbo one afayali Yesu, bon’ona Yosefa? Teya bafango’onande la nyango enande. Iya, ait’otenda, ate, Nkitaki ena loola, bosamb’oya? 
JHN.6.43	Yesu amakutwela, ate, Botaninganingake eneyal’inoamene. 
JHN.6.44	Efan’oto oninya liya eneyal’emi, yengoko Bafango onontomaki amosuma, ko nongeetol’ende en’ina bona nsimbo. 
JHN.6.45	Yoi limotengama en’ekanda ben’asumoli, Iyatu bangolakama la Yakomba. Yok’oho boto l’oto onolofamela Bafango, ko onononganya l’ende, aoya eneyal’emi. 
JHN.6.46	Efa lacin’oka boto ayali onenaki Bafango, umola nk’ende onoya eneyali Yakomba, ende amena Bafango. 
JHN.6.47	Solosolo, solosolo, lakosumol’ino, Ononjimedya aata liiko lonelofakale. 
JHN.6.48	Emi nde nde mampa ena liiko. 
JHN.6.49	Bafango’anino balaki mmana ena sengelenge, ko bawaki: 
JHN.6.50	ene nko mampa eneyakite ena loola, lacin’eho boto ale mampa eho, ko afawu. 
JHN.6.51	Emi nde nde mampa eneyaike, enekitaki ena loola; nko boto ala mampa ene angika nko mbika locela; koko mampa enengi’m’ofa nko bonufo bonami, bonongi’m’ofa lacin’ena liiko lona bato bana loko bahatu.
JHN.6.52	Lacin’eho, Ba-Yuda baatana ntango, iy’ate, Boto’one ainya litofa bonufo’onande lacina tole, bosamb’oya? 
JHN.6.53	Yesu amasumola, ate, Solosolo, solosolo, lakosumol’ino, Yomb’ino bofale bonufo bona Bon’on’oto, ko bofamele bakil’anande, bofana liiko eneyal’inoamene. 
JHN.6.54	Ende onola bonufo’onami ko amela bakil’anami, ende aata liiko lonelofakale; ko nongeetola en’ina bona nsimbo. 
JHN.6.55	Lacina bonufo’onami boyali toma tona ndaka tona solosolo, ko bakil’anami bayali emeelo ena solosolo. 
JHN.6.56	Ende onola bonufo’onami ko amel’akil’anami ayali eneyal’emi, ko l’emi eneyal’ende, nko njalama. 
JHN.6.57	Yoka bosamb’onoki Bafango onoyaike ontomak’emi, ko emi njaike lacin’ena Bafango, nk’osamb’oho boto onond’emi nko ndaka, ende angika lacin’enami. 
JHN.6.58	Ene nko mampa enekitaki ena loola; efa yok’onoki bafango’anino olaka mmana, ko bawaki; ende onola mampa ene angika nko locela. 
JHN.6.59	Atendaki baoyi’ane ena sunagoga, eneki’nd’olakaka ena Kapalanauma.
JHN.6.60	Eneki bike bon’akili’anande ookaka baoyi’aho, baila, Mbo yoi line linde locili, oninya lilofa liho oka nai? 
JHN.6.61	Koko Yesu aofokola en’otem’onande bakili baoninganinga lacin’ena yoi liho, ko amasumola, ate, Yoi line yokopusumodya nde? 
JHN.6.62	Iya, nko bena Bon’on’oto ayilele en’edye eneki’nd’oyalak’oso? 
JHN.6.63	Onof’ato liiko nko Bolimo: bonufo bonde bototoloto; baoyi banaki’m’okosumolak’ino bayali bolimo ko bayali liiko. 
JHN.6.64	Koko bamoi’anino bayali banafimedya. Lacin’oka Yesu aeyaki ena limatsako baho banafimedya, ko l’ende onongoangela; 
JHN.6.65	koko aila, ate, Lacin’eho, mokosumol’ino, efan’oto oninya liya eneyal’emi, yengoko ende onofam’etelo l’afango’onami.
JHN.6.66	Nkwaho bike bon’akili’anande bautwa la mbusa, ko batut’okenda l’ende laanda. 
JHN.6.67	Lacin’eho, Yesu aosumola ba-jo l’afe, ate, L’ino nkoho, bolanga bume? 
JHN.6.68	Simona Petelo amokutwela, ate, Nkolo, tocu eneyali nai? On’ise baoyi bana liiko lonelofakale nk’e; 
JHN.6.69	koko tomimedya ko tomey’oka e oyali On’oeka ona Yakomba solosolo 
JHN.6.70	Yesu aamba, ate, Ntakosona nde ino ba-jo l’afe? Ko omok’onino ayali nko satana. 
JHN.6.71	Ao tenda laein’ena Yudasa bon’ona Simona, bise Keliota, lacin’oka onangela Yesu nk’ende, ko ayaaki omoi’ona ba-jo l’afe.
JHN.7.1	Ena mbusa en’aoyi’ane, Yesu aoselasela ena Ngalilaya: atalanga yeta ena Yudea, lacin’oka Ba-Yuda bafon’etelo oyoyaka. 
JHN.7.2	Koko elambedya ena Ba-Yuda eolama, nk’elambedya ena Balombe. 
JHN.7.3	Bakune’anande bamosumola, iy’ate, Uma mendo, coaka ena Yudea, lacin’eho bakili’ane baene bikambwa binakamb’e. 
JHN.7.4	Boto onolanga lacina aeyane l’ato afakambe bikambwa binande ena lokuko: nk’okamba bikambwa bine, oyotume eamene eneyali’bato bahatu. 
JHN.7.5	Lacin’oka le bakune’anandamene batiimedya. 
JHN.7.6	Yesu amasumola, ate, Esike enami etayele; ohonde l’ino, esike en’etaketaka eakolana. 
JHN.7.7	Baise’enyanga bafinya oyokook’ino bowe, ohonde banjok’emi bowe, lacin’emi lil’oka bikambwa biniyo biyali nko bowe. 
JHN.7.8	Ino bombocoa en’elambedya; emi mpacu en’elambedya ene, lacina esike enami etayele. 
JHN.7.9	Eneki’nd’otendaka baoyi’ane l’iyo, aocikala nk’ena Ngalilaya.
JHN.7.10	Eneki bakune’anande ocoaka en’elambedya, endamene aocoa nkoho, ohonde efa ena fololo: aocoa yoka l’ofisa. 
JHN.7.11	Ba-Yuda bamofona en’elambedya, Mbo ayali meya? 
JHN.7.12	Koko bato bike baoninganinga bike lacin’enande; bamoi, Mbo ayali boto’on’olotsi; bakina, Mbo efana, akungya nde bato. 
JHN.7.13	Ohonde efan’oto onotendaki lacin’enande ena fololo, lacin’oka baanga Ba-Yuda.
JHN.7.14	Koko en’okeke bon’elambedya Yesu ailela en’otumba bona Yakomba, ko aolaka lilako. 
JHN.7.15	Koko Ba-Yuda baofefa, iy’ate, Boto’one onotanonganya bekanda, ameya beho bosamb’oya? 
JHN.7.16	Yesu amakutwela, ate, Lilako linami lifayali linamamene: liyali nko linande onontomaki. 
JHN.7.17	Yomb’oto ayali la lisangya lacina akambe eango ena Yakomba, angeya yombo lilako liyali lina Yakomba, yombo latenda nko baoyi’anamamene. 
JHN.7.18	Ende onotenda baoyi’anandamene afona nko lokumo lonandamene; ohonde onofona lokumo lonande onotomaki, boto’oho ayali nko boto’ona solo solo, ko afan’aoyi baninda mbongi en’otem’onande. 
JHN.7.19	Mose atakofa nde basangya? Koko efana nko le boto’onino onomonya basangya. Bofona lacina bonjak’emi lacina nai? 
JHN.7.20	Bato’aho bik’ike bamokutwela, Mbo oyali la demona. Onofona lacina akoyake oka nai? 
JHN.7.21	Yesu amautodya, ate, Emi mokamba ekambwa emoko, ko inatu bofefa. 
JHN.7.22	Mose akofak’ino ekeselo ena yonge (efa lacina Mose amatsaki ekambwa eho: ematsamaki’ale l’ankya ban’alale), ko ino bokesel’oto yonge en’ina bona Sabata. 
JHN.7.23	Iya, enakeselam’oto yonge en’ina bona Sabata lacin’eho boeka bona Mose bofasondolame, ino bolemwa nde lacina eneki’m’oikyaka boto nko mbikya en’ina bona Sabata? 
JHN.7.24	Botakodyake baoyi l’okotua bonen’ino l’aiso: bokodya nko l’ekoedyo ena cilili.
JHN.7.25	Nkwaho bamoi bana baise Yelusalema baila, Mbo one afayali nde ende onafon’iyo lacina baoyake? 
JHN.7.26	Koko lenda, ayatende nk’ena fololo, ko bafatende nko le yoi l’ende. Iya, bafoka bameya nde solosolo one ayali nko Masiya? 
JHN.7.27	Koko teya bili bonoki boto’one oyaka; ohonde enengi Masiya oya, efana boto onongeya bili bonoki’nd’oyaka. 
JHN.7.28	Lacin’eho, Yesu, eneki’nd’olakaka en’otumba bona Yakomba, aololua, ate, Bonjey’emi, ko beya bili bonoki’m’oyaka; ntaya l’emamene, ohonde onontomaki ayali nko solosolo, ko ino bofey’ende. 
JHN.7.29	Emi ley’ende, lacin’oka moya eneyal’ende, ko ende antomaki. 
JHN.7.30	La baoyi’ane, basokolanga baounde; koko efan’oto onomosukaka la likasa, lacin’oka esike enande etayele. 
JHN.7.31	Koko bike bon’ato’aho bamimedya, ko baila, iy’ate, Enengi Masiya oya, angokamba nde ndembi inileki ndembi ine bike iniki boto’one okambaka? 
JHN.7.32	Bafalusi baoka bato’aho bik’ike baoninganinga yok’osamb’one lacin’enande, ko nkanga ina toome la Bafalusi baotoma police oyuunda. 
JHN.7.33	Nkwaho Yesu aila, ate, Nongoyala l’ino ilalela, koko ena mbus’eho locoa eneyal’ende onontomaki. 
JHN.7.34	Bongompona, koko bofansungyaki; enengi’m’oyala, ino bofayelisa meho. 
JHN.7.35	Lacin’eho, Ba-Yuda baotendana, Mbo angocoa nde meya, lacin’iso tofosungyaki? Angocoa nde eneyal’iyo banafalangasanyi eneka Ba-Elene, ko angolaka nde Ba Elene? 
JHN.7.36	Ncina eka nai eneki’nd’oilaka, ate, Bongompona, ko bofansungyaki, ko, Enengi’m’oyala, ino bofayelisa meho?
JHN.7.37	En’ina bon’okolo bon’esimbelo en’elambedya, Yesu aemala, ko aololua, ate, Boto l’oto onoka mposa, ayake eneyal’emi ko amele. 
JHN.7.38	Ende ononjimedy’emi, njose ina basi bana liiko ingofola en’otem’onande, yok’onoki Bitengelo bina Yakomba oilaka. 
JHN.7.39	Aotenda yoi line lacin’ena Bolimo, bonong’iy’animedy’ende otamba; lacina en’esik’eho Bolimo atafame, lacin’oka Yesu atayele en’okonde’onande. 
JHN.7.40	Lacin’eho, bato’amoi ban’ato’aho bik’ike, enek’iy’ookaka baoyi’ane, baila, Mbo one nko bosumoli’oho solosolo. 
JHN.7.41	Bakina baila, iy’ate, One nko Masiya; koko bakina, Mbo efana: Masiya aya nde ena Ngalilaya? 
JHN.7.42	Iya, Bokanda bona Yakomba bofile nd’oka Masiya angoya en’ecimo ena Dawidi, ko l’ena Beteleme, nk’onyanga bona Dawidi’ale? 
JHN.7.43	Yok’osamb’oho bato’aho bik’ike baokambwana beloi lacin’enande. 
JHN.7.44	Bamoi’aniyo basokolanga baounde, koko efan’oto onomosukaka l’akasa.
JHN.7.45	Nkwaho police bauta eneyali nkanga ina toome la Bafalusi, ko iyo bamaufola, Mbo ino botaya l’ende lacina nai? 
JHN.7.46	Police baokutola, iy’ate, Bot’ola atatend’oso yoka bosamb’onatenda boto’one. 
JHN.7.47	Bafalusi bamakutwela, iy’ate, Ino nkoho bomokungyama nde? 
JHN.7.48	Iya, omoko ona bafoka, yombo ona Bafalusi, amolimedya nde? 
JHN.7.49	Ohonde bato’ane bik’ike banafanonganya basangya baomomama bomomo! 
JHN.7.50	Omoi’oniyo, Nikodemo (nk’ende onoyaki eneyali Yesu l’oco), amalokwela, ate, 
JHN.7.51	Boto akoiyama nde l’asangy’aniso, kuma batoke boloko’onande, ko bateye yoi linaliki’nd’okambaka? 
JHN.7.52	Iyo bamokutwela, Mbo e nkoho oyali nde bise Ngalilaya? Sisola bitengelo, ko ongen’oka efaate bosumoli onoya ena Ngalilaya. 
JHN.7.53	Koko boto l’oto aocoa en’otumb’onandamene.
JHN.8.1	Koko Yesu aocoa ena lingonji lina Bilaya. 
JHN.8.2	Koko l’okulu mene auta la mbusa en’otumba bona Yakomba, ko bato bahatu baoya eneyal’ende, ko aokisase, ko amalaka. 
JHN.8.3	Koko batengi ban’ekanda la Bafalusi baoy’eneyal’ende l’oyoto onok’iy’oundaka kum’ayatate likele. Bameemadya ena ntoto eniyo, 
JHN.8.4	ko baosuniola Yesu, iy’ate, Bolaki, boyoto’one amolundama nk’en’etatelo mene ena likele; 
JHN.8.5	ko Mose aotosumola ena basangya, ate toyake bato ban’okotu’one la baufe; koko e, yoi linatend’e lacin’enande nai? 
JHN.8.6	Baotenda yok’osamb’oho lacina baomeke, ko baate etelo oyakol’ende likambo. Ko Yesu aosunama, ko aomatsa litenga en’ekongo l’ikola inande. 
JHN.8.7	Koko enek’iy’okusaka yufol’ende njufola, aosunwa, ko amasumola, ate, Ende on’ino onofana bowe, aofuselake lufe lin’oso! 
JHN.8.8	Ko aut’osunama lakina, ko aotenga en’ekongo l’ikola inande. 
JHN.8.9	Enek’iy’ookaka yoi liho, baokoiyama l’etem’eniyoamene, ko baofola omok’omoko, bingambe en’oso, yengoko Yesu aocikala ende kei, l’oyotoonemali ena ntoto. 
JHN.8.10	Ko Yesu aosunwa lakina, ko aufola boyoto, ate, Boyoto, bayali meya? Efana nko le boto onokokoiyaka likambo? 
JHN.8.11	Ende ate, Nkolo, efan’oto. Koko Yesu amosumola, ate, L’emi nkoho, mpakokoiya; coaka, ko tilake bowe lakina.
JHN.8.12	Yesu aotenda l’iyo lakina, ate, Emi nde nde Fololo en’enyanga: ononkil’emi afayakende ena liucu, angata fololo ena liiko. 
JHN.8.13	Bafalusi bamolokwela, iy’ate, E oyali temoin eneamene; yoi linatend’e lifatambamisa yoka solosolo. 
JHN.8.14	Yesu amakutwela, ate, Kanga njali temoin enamamene, yoi linatend’emi liyali nko solosolo; lacin’oka emi leya bili bonoki’m’oyaka, ko l’ili bonaco’emi; ino bofeya eneki’m’oyaka, ko bofeya enaco’emi. 
JHN.8.15	Ino bokodya l’okotua bonoyali bato: emi mpakoedy’oto baoyi tu. 
JHN.8.16	A koko, kanga lakodya baoyi, ekoedyo enami eyali nko solosolo, lacin’oka mpayali nk’emi kei: Bafango onontomaki ayali l’emi. 
JHN.8.17	O, yoi limotengama ena basangya banino, lika: Benyua bena temoins ife beyali nko solosolo. 
JHN.8.18	Emi nde nde temoin enamamene, ko Bafango onontomaki ayali temoin enami nkoho. 
JHN.8.19	Iyo bamufola, iy’ate, Bafango’one ayali meya? Yesu aokutola, ate, Ino botanjey’emi, ko boteya Bafango’onami; yombo bonjeyak’emi, tumbe beyaki Bafango’onami nkoho.
JHN.8.20	Yesu aotenda baoyi’ane en’emonyedyo ena nganji ina Yakomba, eneki’nd’olakaka en’otumba bona Yakomba; koko efan’oto onuundaki, lacin’oka esike enande etayele.
JHN.8.21	Amalokwela lakina, ate, Emi locoa, ko bongompona, koko bongowa en’aoyi’owe’anino; bili bonaco’emi ino bofayelisa meho. 
JHN.8.22	Lacin’eho, Ba-Yuda baila, Mbo angoyoyaka nde endamene? lacina enil’ende, ate, Bili bonaco’emi ino bofayelisa meho. 
JHN.8.23	Koko amasumola, ate, Ino boyali ban’ase, emi njaki ena liko; ino boyali bana loko lone, emi mpayali ona loko lone.
JHN.8.24	Ncina eneki’m’okosumolak’ino oka, Bongowa en’aoyi’owe’anino, nd’eho; lacin’oka yomb’ino bofimedy’oka emi njali nk’ende, bongowa en’aoyi’owe’anino. 
JHN.8.25	Iyo bamufola, Mbo e, oyali nai? Yesu amasumola, ate, Emi nk’ende onoki’m’okosumolaka ena limatsako.
JHN.8.26	Njali l’aoyi bike lacina nkosumol’ino ko nkodya lacin’enino. Ohonde onontomaki ayali solosolo, ko lasumola baise loko baoyi banaki’m’ookaka eneyal’ende. 
JHN.8.27	Iyo batafokol’oka aotenda l’iyo lacin’ena Bafango. 
JHN.8.28	Lacin’eho, Yesu amasumola, ate, Eneng’in’oiledya Bon’on’oto, bongey’oka emi njali nk’ende, ko mpakambe yoi limoko l’emamene: yok’onoki Bafango’onami ondakaka, latenda nko baoyi’ako. 
JHN.8.29	Ko ende onontomaki, ayali l’emi: Bafango atancika emi kei, lacina bina l’ina lakambeela nko baoyi’aho banimedy’ende bolotsi. 
JHN.8.30	Enem’end’otenda baoyi’ane, bato bike bamimedya.
JHN.8.31	Ko Yesu aosumola Ba-Yuda banomimedyaka, ate, Yomb’ino boyaela en’aoyi’anami, boyali bakili’anami solosolo; 
JHN.8.32	ko bongeya solosolo, ko solosolo eho engokotungol’ino. 
JHN.8.33	Bamokutwela, iy’ate, Iso toyali ban’ana Abalayama, ko bisike l’isike totayala baombo ban’oto tu: iya, enil’e oka, Bongotungwa? 
JHN.8.34	Yesu amautodya, ate, Solosolo, solosolo, lakosumol’ino, boto l’oto onil’owe ayali boombo’on’owe; 
JHN.8.35	koko boombo afayale en’otumba nko njalama: bona kongoyali en’otumba nko njalama. 
JHN.8.36	Lacin’eho, nko Bona akotungol’ino, bongotungwa nko ntungwa mene. 
JHN.8.37	Emi ley’oka boyali ban’ana Abalayama; ohonde boyafone lacina bonjake, nko lacina yoi linami lifan’etelo en’etem’enino. 
JHN.8.38	Emi latenda baoyi banaki’m’oenaka l’afango’onami; ino bokamba nko baoyi banak’in’ookaka eneyali bafango’onino. 
JHN.8.39	Baokutola, iy’ate, Bafango’oniso oka Abalayama. Yesu amasumola, ate, Yomb’ino boyali ban’ana Abalayama, tumbe boyakambe bikambwa bina Abalayama; 
JHN.8.40	ohonde isanga boyafone lacina bonjake, emi boto onokosumolak’ino baoyi bana solosolo, banaki’m’ookaka eneyali Yakomba. Abalayama atakamba yok’osamb’oko. 
JHN.8.41	Ino bokamba bikambwa bin’afango’onino. Iyo bamolokwela, Mbo iso tototwa ena likele: toyali l’afango’oniso nk’omoko, nko Yakomba. 
JHN.8.42	Yesu amasumola, ate, Yombo Yakomba ayali Bafango’onino, tumbe bonjok’emi nganji, lacin’oka emi mpolaki eneyali Yakomba, ko loyaka nk’eneyal’ende: ntaya l’eango enamamene, ende kongontomaki. 
JHN.8.43	Ncina enefanongany’ino etendelo enami eka nai? Nk’enefiny’ino lilofamela baoyi’anami. 
JHN.8.44	Ino boyali ban’ana bafango’onino oka Satana, ko bolanga lacina bile mposa ina bafango’onino. Ende ayaaki boyaki bon’ato nk’ena limatsako, ko atemala ena solosolo, lacina solosolo efayali eneyal’ende tutu. Enatend’ende mpoci, atenda nko baoyi’anandamene; lacin’oka ayali bofoci bona mpoci, ko ayali bafango’ona mpoci ihatu. 
JHN.8.45	Koko ino bofanjimedya, lacin’emi latenda nko baoyi bana solosolo. 
JHN.8.46	Boto’onino onombakol’emi likambo lin’owe ayali meya? Koko yombo latenda baoyi bana solosolo, bofanjimedya lacina nai? 
JHN.8.47	Ende onoyali ona Yakomba, aokeela baoyi bana Yakomba; ino bofoke baoyi’aho, lacin’oka ino bofayali bana Yakomba. 
JHN.8.48	Ba-Yuda bamokutwela, Mbo iso totila nde solosolo, enek’is’oilak’oka onde bise Samalia, ko oyali la demona? 
JHN.8.49	Yesu aamba, ate, Emi mpana demona: emi lafika Bafango’onami, koko ino bontembol’emi. 
JHN.8.50	Koko mpafone lokumo lonamamene: omoi ayali onoyafone, ko ayakodya baoyi. 
JHN.8.51	Solosolo, solosolo, lakosumol’ino, Yomb’oto amonya yoi linami, afayen’ewedi tu. 
JHN.8.52	Nkwaho Ba-Yuda bamosumola, Mbo isanga tey’oka oyali la demona. Abalayama awaki, ko basumoli bawaki; koko e oila, ate, Yomb’oto amonya yoi linami afayen’ewedi tu. 
JHN.8.53	Iya, oleki nde Abalayama bafango’oniso, onowaki? la basumoli, banawaki? Oyoil’eamene nai? 
JHN.8.54	Yesu aokutola, ate, Yomb’emi layokumy’emamene, lokumo lonami loyali nko bototoloto: Bafango’onami kongonkumy’emi, nk’ende onil’ino oka ayali Bafango’onino. 
JHN.8.55	Ino boteey’ende: emi kongoey’ende; ko yomb’emi lil’oka, Mpey’ende, tumbe nongoyala bofoci’ona mpoci, yok’ino. Ohonde lomeeya, ko lamonya yoi linande. 
JHN.8.56	Bafango’onino Abalayama anyangelaki la lolengedyo lacina aene bina bonami: aenaki boho, ko aonyangela. 
JHN.8.57	Ba-Yuda bamosumola, Mbo e otakwa mbula ntuku itano, ko amena Abalayama? 
JHN.8.58	Yesu amasumola, ate, Kuma Abalayama atotwa, emi njali. 
JHN.8.59	Nkwaho baambola baufe lacina baofusele; koko Yesu aoyofisa, ko aofola en’otumba bona Yakomba.
JHN.9.1	Eneki Yesu oetaka, aena boto onodyak’aiso nk’en’eotwelo enande. 
JHN.9.2	Koko bakili’anande bamufola, iy’ate, Labi, la boto’one l’iy’anootaki, onokambaki bowe oka nai, lacina aotwaki l’aiso nko mbodya? 
JHN.9.3	Yesu aokutola, ate, Ef’oto’one onilaki’owe, ko ef’iyo banootaki; ohonde lacina bikambwa bina Yakomba yenya eneyal’ende. 
JHN.9.4	Akoli eneyal’emi nkambe bikambwa binande onontomaki kuma bane boyali: boco boya, bonofakambama ekambwa. 
JHN.9.5	Kuma emi njali ena loko, nde nde Fololo ena loko. 
JHN.9.6	Eneki’nd’otendaka baoyi’aho, auta nsoi ena loko, aonyomola bekongo yoka lomoto, ko aohinya baiso ban’oto’oho la lomoto loho, 
JHN.9.7	ko amosumola, ate, Coaka, oyokule ena lose lona Siloa (ncina ena Siloa nko Ntomama). Ende aocoa, ko aoyokula, ko auta kum’ayene l’aiso. 
JHN.9.8	Iy’anoli l’ende, ko l’iy’aneenaki’oso kum’ayali bolombi, baila, Mbo one afayali nde ende onokisak’ase oyolomba toma? 
JHN.9.9	Bamoi baila, Ayali nk’ende; bakina, Mbo efana: nde aholana l’ende; koko endamene aila, ate, Nde nde nk’ende. 
JHN.9.10	Lacin’eho, bamufola, iy’ate, Baiso’ane baolifwa bokotu’oya? 
JHN.9.11	Aokutola, ate, Boto onatang’iyo Yesu aonyomola lomoto, ko aohinya baiso’anami, ko aonjila, ate, Coaka, oyokule ena lose lona Siloa; ko ncoaki, njokulaki, ko njenaki. 
JHN.9.12	Bamufola, iy’ate, Ende ayali meya? Ate, Mpeya.
JHN.9.13	Baoya l’ende onodyaki’aiso en’oso bona Bafalusi. 
JHN.9.14	Bin’oho bonoki Yesu onyomolaka lomoto ko alifolaki baiso’anande boyaaki nko Sabata. 
JHN.9.15	Ko Bafalusi baut’oyufola bokotua bonoki baiso’anande olifwaka. Ko amasumola, ate, Ende ailaki lomoto en’aiso’anami, njokulaki, ko njenaki. 
JHN.9.16	Nkwaho bamoi bana Bafalusi baila, iy’ate, Boto’one afayali boto’ona Yakomba, lacina afamonya bina bona Sabata. Koko bakina baila, iy’ate, Boto’on’owe ainya likambisa bikambwa bina mpefa yok’one bosamb’oya? Ko baokambwana beloi. 
JHN.9.17	Baut’otenda lakina l’oto onodyak’aiso, iy’ate, Eamene otanga and’oya, lacin’oka alifolaki baiso’ane? 
JHN.9.18	Aamba, ate, Ande bosumoli. Ba-Yuda batimedy’oka aodyaki’ale baiso ko amena lakina, yengoko kuma baelela bafango’onande la nyango enande, 
JHN.9.19	ko bamaufola, iy’ate, Boto’one ayali bon’onino, onil’ino oka aotwaki’ale l’aiso nko mbodya? Iya, isanga aena yok’osamb’oya? 
JHN.9.20	Bafango la nyango baokutola, iy’ate, Tey’oka one ayali nko bon’oniso, ko aotwaki l’aiso mbodya; 
JHN.9.21	ohonde bokotua bonen’ende isanga, tofeya; ko tofeya boto onolifolaki baiso’anande. Ende afayali bonome, boufole nk’endamene, angotenda lacin’enandamene. 
JHN.9.22	Bafango la nyango baotenda yok’osamb’oho, lacin’oka baanga Ba-Yuda; lacina eneki Ba-Yuda oangak’eango, iy’ate yombo boto’on’etaketaka aimedy’oka Yesu ayali Masiya, bangofodya boto’oho en’osolongano bona sunagoga. 
JHN.9.23	La ncina ene, bafango la nyango enande baila, iy’ate, Afayali bonome; bufol’ende. 
JHN.9.24	Lakina baut’oelela boto’oho onodyak’aiso boelela bon’efe, ko bamosumola, iy’ate, Kumya nko Yakomba; tomey’oka boto’one ande boto’on’owe. 
JHN.9.25	Koko ende aokutola, ate, Yomb’ayali boto’on’owe ei mpeya; emi leya nko yoi limoko: mbodyaki’aiso, koko lakina mena. 
JHN.9.26	Iy’ate, Akilelaki’oya? Akolifwelaki baiso bosamb’oya? 
JHN.9.27	Amakutwela, ate, Lokosumolak’ino, ko botalofa; bolanga boke lakina lacina nai? Ino nkoho bolanga nde boyalame bakili’anande? 
JHN.9.28	Koko iyo bamosaiya bike, iy’ate, E onde bokili bon’oto’oho: iso toyali bakili bana Mose; 
JHN.9.29	tey’oka Yakomba atendaki’ale la Mose, ohonde boto’one, tofeya bili bonoki’nd’oyaka. 
JHN.9.30	Amakutwela, ate, Bofeye fo! yoi lina mpefa oya, andifwelaki baiso, koko ino bofeya eneki’nd’oyaka! 
JHN.9.31	Tey’oka Yakomba afalofe baoyi ban’ato’owe; ohonde nk’oto akumya Yakomba, ko akambeela eango enande, Yakomba aoka boto’oho; 
JHN.9.32	nk’ena limatsako lina loko yoi litokan’oka boto alifolaki baiso ban’oto onotwaki la baiso mbodya. 
JHN.9.33	Yombo boto’one ataya eneyali Yakomba, tumbe atakambisa yoi limoko. 
JHN.9.34	Iyo bamokutwela, iy’ate, E ootwaki en’aoyi’owe nk’en’eotwelo ene, ko otolaka nd’iso? Ko bamofodya.
JHN.9.35	Yesu aokaki’oka bamolofodya; ko eneki’nd’osungyaka, amufola, ate, Oimedya nde Bon’ona Yakomba? 
JHN.9.36	Aamba, ate, Nkolo, ende nai? lacina njoimedya. 
JHN.9.37	Koko Yesu amosumola, ate, Omomeena, ko end’one onoyatende l’e. 
JHN.9.38	Ende ate, Nkolo, limedya; ko amoosamela. 
JHN.9.39	Koko Yesu ate, Njaki ena loko nko lacin’ena etendelo ena likambo: lacina iy’anafene baene, ko iy’anena baodya baiso. 
JHN.9.40	Bafalusi’aho banayaaki l’ende baoka baoyi’ane, ko bamufola, iy’ate, Iso nkoho tomolodya nd’aiso? 
JHN.9.41	Yesu amasumola, ate, Yomb’ino boodyaki’aiso, tumbe botaat’owe; ohonde isanga enil’ino oka, Tena, bowe’onino bociki nko l’ino.
JHN.10.1	Solosolo, solosolo, lakosumol’ino, onofatua en’ofolo bon’emonyedyo ena mpate, ohonde aanda en’ili’omoi, ande liya la bokumoli. 
JHN.10.2	Koko ende onotua en’ofolo, ande botombanyi bona mpate. 
JHN.10.3	Onotombanya bofolo amokombwela lokombo, ko mpate baoka efodya enande, ko aelela mpate inande nko l’aina, ko afodya iho. 
JHN.10.4	Enakady’ende lifodya mpate inande ihatu, endamene aeta en’oso’oniyo; ko mpate baokil’ende, lacina mpate baeya efodya enande. 
JHN.10.5	Koko bafakilaki bofenda: bangolota nko ndota; lacin’iyo bafe ya efodya ena befenda. 
JHN.10.6	Yesu amasumola ekolanya ene, koko iyo batafokola ncina en’aoyi banaki’nd’oasumolaka.
JHN.10.7	Lacin’eho, Yesu amasumola lakina, ate, Solosolo, solosolo, lakosumol’ino, Emi nde nde lokombo lona mpate. 
JHN.10.8	Iyatu banayaki en’oso’onami bayaaki baiya l’akumoli; koko mpate bataok’iyo. 
JHN.10.9	Emi nde nde lokombo; yomb’oto aotua l’emi, angika, ko angotua, ko angofola, ko angosungya toma tona ndaka. 
JHN.10.10	Liya aoya nko la ncina emoko kei: nko lacina aiya, ko ayake, ko aehya; emi moya lacina baate liiko, ko baate loho nko la mpula. 
JHN.10.11	Emi nde nde Botombanyi bona mpate bon’olotsi; Botombanyi bona mpate bon’olotsi aambya liiko lonande lacin’ena mpate. 
JHN.10.12	Bosali, onofayali Botombanyi mene, ko onofayali mene mpate, enen’ende nkoi eyayi, aumbela mpate, ko aolota; ko nkoi aunda mpate, ko aofanzol’iho. 
JHN.10.13	Bosali aolota lacin’oka ayali nk’osali kei, ko afakanele mpate. 
JHN.10.14	Emi nde nde Botombanyi bona mpate bon’olotsi; ko leya banamamene, ko banamamene banjey’emi, 
JHN.10.15	yoka bosamb’onanjeya Bafango’onami, ko emi leya Bafango; ko laambya liiko lonami lacin’ena mpate. 
JHN.10.16	Koko njali la mpate imoi inifayali ina botong’one; akoli eneyal’emi nje l’iyo nkoho, ko bangolofamela efodya enami; ko bangoyala botonga bomoko, la Botombanyi bomoko. 
JHN.10.17	La ncina ene Bafango’onami anjok’emi nganji, lacin’emi laambya liiko lonami lacina njambole loho lakina. 
JHN.10.18	Efan’oto ononkumol’emi loho: emamene kongoambya loho. Njali la lifoka lacina njambya loho, ko njali la lifoka lacina njambole loho lakina. Lotomo loneloki Bafango’onami ontomaka nde lone.
JHN.10.19	Ba-Yuda bait’okambwana beloi lacin’ena baoyi’ane. 
JHN.10.20	Bike’oniyo bila, Mbo ayali la demona, ko aolowa; bolof’ende lacina nai? 
JHN.10.21	Bakina, Mbo efana, bin’itendelo’ine bifayali bitendelo bin’oto onoyali la demona. Iya, demona ainya nde lilifola baiso ban’oto’onodyaki’aiso?
JHN.10.22	Ko elambedya ena Eekedyo eoyela ena Yelusalema, nk’en’esike ena lifia. 
JHN.10.23	Ko Yesu aoselasela en’otumba bona Yakomba, ena mbalasai enetangama ena Solomona. 
JHN.10.24	Nkwaho Ba-Yuda bamolingamedya, ko bamosumola, iy’ate, Otokakanza bolingolingo’oya? Yomb’oyali Masiya, otosumole fololo. 
JHN.10.25	Yesu amakutwela, ate, Mokosumol’ino, koko bofimedya; bikambwa binakamb’emi ena lina lina Bafango’onami, temoin enami nde biho. 
JHN.10.26	Koko ino bofimedya, lacin’ino bofayali mpate inami. 
JHN.10.27	Mpate inami baoka efodya enami; lomaey’iyo, ko bankil’emi; 
JHN.10.28	ko lomafa liiko lonelofakale, ko bafehaki tu; ko efan’oto ononkumol’iyo ena likasa linami. 
JHN.10.29	Bafango’onami onompak’iyo aleki bahatu, ko efan’oto oninya yakudya ena likasa lin’afango’onami. 
JHN.10.30	Emi la Bafango toyali nk’omoko. 
JHN.10.31	Lakina Ba-Yuda baambola baufe lacina baofusele. 
JHN.10.32	Koko Yesu amakutwela, ate, Mokotum’ino bike bon’ikambwa bin’olotsi eneyali Bafango’onami: la bikambwa biho, ino bompusel’emi baufe lacin’en’ekambwa eka nai? 
JHN.10.33	Ba-Yuda baokutola, iy’ate, Tofakofusele baufe lacin’en’ekambwa en’olotsi: tokofusela lacin’ena besao benasaiy’e Yakomba, ko lacin’e, onoyali nko boto kei, oyoil’eamene Yakomba. 
JHN.10.34	Yesu amakutwela, ate, Yoi line lifatengama nde en’ekand’enino: Njilake’oka ino boyali yakomba imoi? 
JHN.10.35	Yombo atang’iyo yakomba banaki yoi lina Yakomba ofamaka (ko Bitengelo bina Yakomba bifasondolama), 
JHN.10.36	ino bila lacin’enande onoki Bafango oekyaka en’oeka, ko onoki’nd’otomaka ena loko, in’ate, Osaiya Yakomba, lacin’eneki’m’oilaka, emite, Emi nde nde Bon’ona Yakomba? 
JHN.10.37	Yombo mpakambe bikambwa bina Bafango’onami, botanjimedyake; 
JHN.10.38	ohonde, yombo njakambe biho, kanga bofanjimedy’emi, bimedya nko bikambwa, lacina beye ko bofokol’oka Bafango ayali eneyal’emi, ko emi nk’eneyal’ende. 
JHN.10.39	Baomeka lakina oyuunda, koko auma en’akas’aniyo.
JHN.10.40	Ko autwa lakina en’ili bona Yoladane, en’edye eneki Yoane oinak’ato en’oso, ko aoyala nkwaho. 
JHN.10.41	Ko bato bike baoya eneyal’ende, iy’ate, Solosolo, Yoane mene atakamb’ekambwa yoka ndembi; ohonde baoyi bahatu banaki Yoane otendaka lacin’ena boto’one bayaaki nko solosolo. 
JHN.10.42	Koko bato bike bamimedya nko meho.
JHN.11.1	Boto’omoi ayaaki la nkangi, Lazalo ona Betania, bonyanga bona Malia l’otoolo’onande Malata. 
JHN.11.2	Lazalo ayaaki mbangela ena Malia oho onohinyaki Nkolo l’auta bana mpimbo en’olotsi, ko onolifolaki bakak’anande la lifo linande. 
JHN.11.3	Bayato’ah’afe, botoolo l’akune, baotomela Yesu yoi, iy’ate, Nkolo, lenda, ende onok’e nganji aowa nkangi. 
JHN.11.4	Koko eneki Yesu ookaka, aila, ate, Nkangi ene efayali nkangi en’ewedi: eyali lacin’ena lokumo lona Yakomba, lacin’eho Bon’ona Yakomba akumyame l’eho. 
JHN.11.5	Yesu aokaki Malata l’akune’onande ko la Lazalo nganji. 
JHN.11.6	Lacin’eho, eneki’nd’ookak’oka ayali la nkangi; aocikala bekolo bekin’efe en’edye eneki’nd’oyalaka. 
JHN.11.7	Ena mbus’eho aosumola bakili, ate, Tutwake ena Yudea lakina. 
JHN.11.8	Bakili bamosumola, iy’ate, Labi, Ba-Yuda bafonaki nko kekeke’ane lacina bakofusele baufe, ko ocoa meho lakina? 
JHN.11.9	Yesu aokutola, ate, Bin’omoko bofayali nde la heures jo l’ife? Nk’oto aselasela l’ane afapusumwa, lacin’ende aena fololo ena loko lone. 
JHN.11.10	Koko yomb’oto aselasela l’oco, apusumwa, lacina enefana fololo eneyal’ende. 
JHN.11.11	Aotenda baoyi’aho, ko ena mbusa amasumola, ate, Efili eniso eka Lazalo aeci en’ilo; koko emi locoa oyeetoia en’ilo. 
JHN.11.12	Koko bakili’anande baila, Mbo Nkolo, yombo aeci, tumbe angika. 
JHN.11.13	Yesu atendaki lacin’ena bewedi benande; koko iyo baokanel’oka atendaki lacin’ena mpomya en’ilo. 
JHN.11.14	Nkwaho Yesu amasumola fololo, ate, Lazalo amowa; 
JHN.11.15	koko lakik’ekiko enetayal’emi meho, lacin’eho ino bimedya. Mbo tocu eneyal’ende. 
JHN.11.16	Toma, onotangama Yasa, aosumola bakili’amoi, ate, Tocoake nkoho, lacina towu iso l’ende.
JHN.11.17	Eneki Yesu oyelaka meho aosungy’oka amoyala ena nketa bekol’enei. 
JHN.11.18	Betania eyaaki mbolimboli la Yelusalema, nko kilometres isaso en’atenyi. 
JHN.11.19	Ko bike bona Ba-Yuda baoya eneyali Malata la Malia lacina bayoledy’iyo lacin’ena mbangela eniyo. 
JHN.11.20	Koko eneki Malata ookak’oka Yesu amoya, aocoa oyukana l’ende, koko Malia aocikala en’otumba. 
JHN.11.21	Malata aosumola Yesu, ate, Nkolo, yombo oyaaki mendo, tumbe mbangela enami atawa. 
JHN.11.22	Koko le isanga emi ley’oka yoi lin’etaketaka linayufol’e Yakomba, Yakomba, angokofa. 
JHN.11.23	Yesu amosumola, ate, Mbangela ene angetwa lakina en’ewedi. 
JHN.11.24	Malata amosumola, ate, Ley’oka angetwa lakina en’eetwelo en’ina bona nsimbo. 
JHN.11.25	Yesu amosumola, ate, Emi nde nde Eetwelo ko la Liiko; ende ononjimedy’emi, kang’aowa, angika; 
JHN.11.26	ko boto l’oto onoyaike, ko anjimedy’emi, afawaki tu. Oimedya nde yoi line? 
JHN.11.27	Ate, O, Nkolo; mimedy’oka E onde Masiya, Bon’ona Yakomba, nk’ende onoya ena loko. 
JHN.11.28	Ko eneki’nd’otendaka baoyi’ane, aocoa oyelela bakune’onande ena lokuko, ate, Bolaki ayali, ko akelela. 
JHN.11.29	Eneki’nd’ookaka yoi line, aemala isasanga, ko aocoa eneyal’ende. 
JHN.11.30	En’esik’eho Yesu atafole en’onyanga: ayaaki nk’en’edye eneki Malata oukanaka l’ende. 
JHN.11.31	Ba-Yuda banayaaki en’otumba la Malia, ko banolombwelaki lokeseli, enek’iy’oenaka Malia aemala nkwaho ko aofola, bamokila, lacin’iyo bakanelaki’oka amocoa olela ena nketa. 
JHN.11.32	Koko eneki Malia oyelaka en’edye eneki Yesu oyalaka, ko ameena, aokwa en’akak’anande, ko amosumola, ate, Nkolo, yombo oyaaki mendo, tumbe mbangela enami atawa. 
JHN.11.33	Eneki Yesu oenak’ende ayalele, ko Ba-Yuda banayaki l’ende bayalele, aotatana en’otem’onande, ko botem’onande bokeswa la lokeseli, ko aila, ate, 
JHN.11.34	Bomolokunja meya? Iy’ate, Nkolo, yak’oyene. 
JHN.11.35	Yesu aolela mposoli. 
JHN.11.36	Nkwaho Ba-Yuda baila, Mbo lenda, bokotua bona nganji eneki’nd’ookak’ende! 
JHN.11.37	Ko bamoi’aniyo baila, iy’ate, Boto’one onolifolaki baiso ban’iyo banodyaki’aiso, atakolana nde lisimbya bewedi ben’oto’one, lacina afawu? 
JHN.11.38	Lacin’eho, Yesu aotatana lakina en’otema, aoya ena nketa. Eho eyaaki bokole ena lufe liney’okolo, ko lufe limoi yekama en’ofolo. 
JHN.11.39	Yesu aila, ate, Bumola lufe. Malata, mbangela enande onowaki, amosumola, ate, Nkolo, amosila licoa nsole, lacina amowa bekol’enei. 
JHN.11.40	Yesu amosumola, ate, Ntakosumola nde, nk’iimedya, ongena bofilo bona Yakomba? 
JHN.11.41	Koko baoumola lufe. Ko Yesu aenol’aiso’anande ena liko, aila, ate, Bafango, lakokumya lokumo lacin’oka onjokaki; 
JHN.11.42	ko emi njeyaki’oka ondofamela bisike bihitu; ohonde lotendaka yok’osamb’one lacin’ena bato bik’ike banemali mane, lacin’eho iyo baimedy’oka e kongontomaki. 
JHN.11.43	Ko eneki’nd’otendaka baoyi’ane, aololua la lofoso lona lokolo, ate, Lazalo, folaka! 
JHN.11.44	Ko ende onowaki aofola, bakaka l’akasa nko ndingamela l’isenda bina nkunja, ko elongi nko ndingamela l’itambala. Yesu amasumola, ate, Bokakole, acu.
JHN.11.45	Nkwaho bike bona Ba-Yuda banayaki eneyali Malia, ko baenaki ekambwa eneki Yesu okambaka, baimedy’ende. 
JHN.11.46	Ohonde bamoi baocoa eneyali Bafalusi, ko bamasumola baoyi banaki Yesu okambaka.
JHN.11.47	Nkwaho nkanga ina toome la Bafalusi baosolonganya likita, ko baila, iy’ate, Tongil’oya? lacina boto’one aila ndembi bike. 
JHN.11.48	Nko tomocika yok’osamb’one, tumbe bato bahatu bangiimedya. Ko baise Loma bangoya, ko bangotokumola le bonyang’oniso le bato’aniso. 
JHN.11.49	Koko omoi’oniyo, Kayafa, onoyaaki. nkanga iyome ena mbula eho, amasumola. ate, Ino bofanonganya yoi limoko, 
JHN.11.50	ko botakanel’oka ekoli lacina boto’omoko awu lacin’ena bato’aniso, bato’aniso bahatu batoyowa. 
JHN.11.51	Aotenda yok’osamb’oho, efa lacin’enandamene: nko lacin’oka ayaaki nkanga iyome ena mbula eho, ko alakamaki en’olimo lacina ail’oka Yesu angowela bato’aniyo, 
JHN.11.52	ko efa lacin’en’ato’aho kei, ohonde lacina asolonganya ena botong’omoko bana bana Yakomba banafalangasanyi. 
JHN.11.53	Bina l’ina ena mbus’eho baang’eango lacina baoyake. 
JHN.11.54	Lacin’eho, Yesu atut’oselalsela ena ntoto ena Ba-Yuda ena fololo; auma meho, ko aocoa ena benyanga benoli la sengelenge, en’ecimo enetangama Efulaima, ko aoyalama meho, ende l’akili’anande. 
JHN.11.55	Koko elambedya ena Ba-Yuda, nk’ena Etelo, eolama; ko bike bon’ato baocika benyanga, ko baocoa ena Yelusalema en’oso bon’elambedya, lacina bayokul’iyoamene. 
JHN.11.56	Baofona Yesu; ko enem’iy’oemala en’otumba bona Yakomba baotendana, Mbo ino bokanel’oya? Angoya nde en’elambedya? 
JHN.11.57	Ko nkanga ina toome la Bafalusi baosekodya yoi, lacina boto on’etaketaka oney’oka Yesu ayali en’edye ntutuma atende, lacina baunde.
JHN.12.1	Koko bekol’otoa en’oso bon’elambedya ena Etelo, Yesu aoyela ena Betania, bola bona Lazalo onoki Yesu oetolaka en’ewedi. 
JHN.12.2	Ko bamofumbela elambedya meho; ko Malata amakambya la toma, koko Lazalo ayaaki omoi’oniyo banakisaki’ase ena mesa ena toma l’ende. 
JHN.12.3	Koko Malia aotamba bauta bana mpimbo en’olotsi, yoka kilo emoko, bauta ban’otuya mene, ko aohinya bakaka bana Yesu l’aho, ko aolifol’akak’anande la lifo linande; ko botumba bolola la nsole en’olotsi en’aut’aho. 
JHN.12.4	Koko Yudasa, bise Keliota, bon’ona Simona, omoi ona bakili’anande, nk’ende onongangel’ende, aila, ate, 
JHN.12.5	Baut’ane batatekyama la deniers bekam’esaso lacina nai? ko francs iho yokafama eneyali bato biinda? 
JHN.12.6	Aotenda yok’osamb’oho, efa lacin’oka aokaki bato biinda isei: aotend’oho lacin’oka ayaaki liya, ko lacina amonyaki ntombe, ko atolaki francs inik’iy’osongaka meho. 
JHN.12.7	Nkwaho Yesu ate, Bocike; amomonya baho lacin’ena bina bon’ekunjelo enami; 
JHN.12.8	lacina bato biinda bayali l’ino bisike bihitu; koko bofambat’emi bisike bihitu.
JHN.12.9	Bik’ike bona Ba-Yuda baey’oka Yesu ayali meho; ko baoya, efa lacin’ena Yesu kei, ohonde lacin’eho baene Lazalo, onoki’nd’oetolaka en’ewedi. 
JHN.12.10	Ko nkanga ina toome baang’eango lacin’eho bayake Lazalo nkoho; 
JHN.12.11	lacin’oka bike bona Ba-Yuda bamacik’iyo, ko baimedya Yesu, nko lacin’enande.
JHN.12.12	En’ina bona loi, bik’ike bon’ato, enek’iy’ookak’oka Yesu amoya ena Yelusalema, 
JHN.12.13	baotamba baanga ban’atoko, ko baocoa oyukana l’ende kuma bayalolua, iy’ate, Hosana! Ende onoyayi ena lina lina Yawe, Lifoka lina Roi lina Yisalaele, aosakelama bosako! 
JHN.12.14	Koko Yesu aosungya bon’ona mpunda, ko aotalamel’eho, yok’onoki yoi otengamaka, 
JHN.12.15	Taangake, e bon’on’oyoto ona Siona, lenda, lifoka line aoya, nko ntalama ena bon’ona mpunda. 
JHN.12.16	Koko bakili’anande batanonganya baoyi’ane en’oso; ohonde eneki Yesu oyelaka en’okonde’onande, iyo baofwaki’oka baoyi’ane batengamaki’ale lacin’enande, ko bato bailaki baoyi’a ne eneyal’ende. 
JHN.12.17	Bato’aho bik’ike banayaaki l’ende eneki’nd’oelelaka Lazalo ena nketa, ko eneki’nd’eetolaka en’ewedi, baenyanya baoyi’aho; 
JHN.12.18	ko la ncina ene, bato bik’ike baocoa oyukana l’ende, nk’enek’iy’ookak’oka akambaki ekambwa eho. 
JHN.12.19	Nkwaho Bafalusi baotendana, iy’ate, Benaka, bofalonge tu; mbo lenda, loko lohalotu lomocoa okilana l’ende.
JHN.12.20	Bato’amoi bana Elene bayaaki l’iyo banacoaki en’elambedya okumya Yakomba. 
JHN.12.21	Iyo baoya eneyali Filipo, bise Betesaida, ecimo emoi ena Ngalilaya, ko bamufola, iy’ate, Nkolo, tolanga tene Yesu. 
JHN.12.22	Filipo aoya, aosumola Andelo, ko Andelo la Filipo baoya osumola Yesu. 
JHN.12.23	Yesu amakutwela, ate, Esike emoyela lacina Bon’on’oto akumyame. 
JHN.12.24	Solosolo, solosolo, lakosumol’ino, Yombo lino lin’asongu lifakwa ena loko, ko lifawu, liciki nko lihoamene kei; koko yombo liho yowa yot’emamo bike. 
JHN.12.25	Ende onongolanga lacina aundamele liiko lonande, angungya loho, koko ende onoka liiko lonande bowe ena loko lone, angomonya loho nko lacin’ena liiko lonelofakale. 
JHN.12.26	Nko boto ankambel’emi bikambwa, ankilake; ko enayal’emi, bosali’onami angoyala nko meho. Nko boto ankambel’emi bikambwa, Bafango’onami angokumy’ende. 
JHN.12.27	Isanga bolimo’onami boka bolito bike mene, ko yoi linalingi’m’otenda nai? Nongila nde, Bafango, ombikya ena heure ene? Ohonde ncina eneki’m’oyaka ena heure ene nd’ene. 
JHN.12.28	Bafango, kumya lina lineamene. Nkwaho lofoso loya ena loola, ate, Mokumya liho, ko nongokumya liho lakina. 
JHN.12.29	Bato’aho bik’ike banemalaki ko banokaki, baila, iy’ate, Likungola nde liho; bamoi, Mbo ekima ena loola atendaki l’ende. 
JHN.12.30	Yesu aotenda, ate, Lofoso lone lotaya lacin’enami: loyaka lacin’enino. 
JHN.12.31	Isanga etendelo en’akambo ban’ato bana loko lone emoyela; isanga lifoka lina loko lone angofodyama. 
JHN.12.32	Koko emi, yombo liledyama ena liko lina loko, nongosuma bato bahatu eneyal’emi. 
JHN.12.33	Aotenda yoi line lacina aatume bokotua bon’ewedi benengi’nd’owa. 
JHN.12.34	Bato’aho bik’ike bamokutwela, iy’ate, Tomoka en’asangya Masiya angoyala nko njalama; iya, enil’e oka Bon’on’oto angiledyama, ncina eka nai? Bon’oho bon’oto ayali nai? 
JHN.12.35	Koko Yesu amasumola, ate, Fololo eyali l’ino nk’ilalela kei: boongya likenda kuma fololo eyali l’ino, lacina liucu litokokwel’ino; lacina ende onoyakende ena liucu afanonganya mboka enaco’ende. 
JHN.12.36	Bimedyaka Fololo, kuma boyali l’eho, lacin’eho boyalame ban’ana fololo. Yesu aotenda baoyi’ane, ko aocoa oyafisamela.
JHN.12.37	Koko iyo, kanga ende akambaki bikambwa bine bike bina mpefa nk’en’aiso’aniyo, batiimedya tu;
JHN.12.38	nko lacin’eho yoi linaliki Yesaya bosumoli otendak’ale yilame, ate,
JHN.12.38	Nkolo, onimedyaki hosimo’oniso oka nai?
JHN.12.38	Ko lo lona Yawe lomenya eneyali nai?
JHN.12.39	La ncina ene, iyo batinya yimedya, lacin’oka Yesaya atendaki lakina, ate,
JHN.12.40	Amokomba baiso’aniyo, ko amocilingitanya betem’eniyo;
JHN.12.40	Batongoyena l’aiso’aniyo, ko batongononganya l’etem’eniyo,
JHN.12.40	Batongohelengwa,
JHN.12.40	Ko ntongoyaikya.
JHN.12.41	Yesaya atendaki baoyi’ane lacin’eneki’nd’oenaka bokoka bonande; ko atendaki lacin’enande. 
JHN.12.42	Koko bike bona bafoka nkoho bamimedya; ohonde bateyanya imeedyo iniyo ena fololo lacin’ena Bafalusi, batongofodyama ena sunagoga; 
JHN.12.43	lacin’oka baoka lokumo lon’ato mposa eneleki mposa enek’iy’ookaka lokumo lona Yakomba.
JHN.12.44	Yesu aololua, ate, Ononjimedy’emi, afanjimedy’emi: aimedy’ende onontomaki. 
JHN.12.45	Ko ononjen’emi, aen’ende onontomaki. 
JHN.12.46	Emi moya yoka fololo ena loko, lacina boto l’oto ononjimedya afayalamaki lakina ena liucu. 
JHN.12.47	Yomb’oto’on’etaketaka aoka baoyi’anami, ko afamony’aho, emi mpatendel’ende likambo, lacin’emi ntaya oyotendel’ato bana loko bakambo: njaki oyaikya. 
JHN.12.48	Ende onontembol’emi, ko afatambe baoyi’anami, ayali l’omoi onomotendela bakambo: yoi linaliki’m’otendaka, liho lingokoiy’ende likambo en’ina bona nsimbo; 
JHN.12.49	lacin’oka ntatenda yoi linamamene: Bafango onontomaki, ende ampaki bosimo bonongi’m’osumol’ato, ko la yoi linalingi’m’otenda. 
JHN.12.50	Ko emi ley’oka lotomo lonande loyali nko liiko lonelofakale; lacin’eho, baoyi’aho banatend’emi, latenda nk’eyok’o noki Bafango ontomaka lacina ntende.
JHN.13.1	En’oso bon’elambedya, Yesu aeyaki’oka esike enande emoyela lacina aume ena loko lone ko acu eneyali Bafango. Ende aokaki banandamene banayaaki ena loko nganji, ko amaoka nganji yengoko nsimbo. 
JHN.13.2	Koko en’elelo ena toma tona likolo, eneki Satana oilaka lokanyi en’otema bona Yudasa, bise Keliota, bon’ona Simona, lacina aangele Yesu; 
JHN.13.3	ko eneki Yesu oeyak’oka Bafango amomofa bikambwa bihitu en’akas’anande, ko aeyoka ayaki eneyali Yakomba, ko lakina angocoa nk’eneyali Yakomba; 
JHN.13.4	aemala en’elelo ena toma, ko aambya bisenda binande, aotamba itambala, ko aokakel’iho en’okeke’onande. 
JHN.13.5	Nkwaho aangol’asi ena salani, ko aomatsa lisonga bakaka ban’akili, ko aolifol’aho l’itambala iniki’nd’okakelaka en’okeke’onande. 
JHN.13.6	Koko aoya eneyali Simona Petelo. Ende amosumola, ate, Nkolo, E osonga nde bakak’anami? 
JHN.13.7	Yesu amokutwela, ate, Yoi linakamb’emi ofanonganya isanga: ongononganya nde ena mbusa. 
JHN.13.8	Petelo amosumola, ate, Ofasongaki bakak’anami tu. Yesu amokutwela, ate, Yomb’emi mpakosonge, ofana liondo l’emi tu. 
JHN.13.9	Simona Petelo amosumola, ate, Nkolo, ef’akak’anami kei: song’akas’anami ko l’ote nkoho. 
JHN.13.10	Yesu amosumola, ate, Boto onokaki basi, akolana lacina asonga bakaka kei, ko amboyala soto mene; ko ino boyali soto, ohonde ef’inatu. 
JHN.13.11	Lacin’oka aeyaki boto’oho onocoa oyangela; la ncina eho ate, Ino boyali soto, koko ef’inatu.
JHN.13.12	Koko eneki’nd’osongaka bakak’aniyo, aotamba bisenda binande, aokisase lakina ena toma, ko amalokwela, ate, Ino bomononganya nde ekambwa eneki’m’okokambelak’ino? 
JHN.13.13	Ino bontang’emi Bolaki la Nkolo: yok’oho botenda nk’olotsi, lacin’emi nde nde nkoho. 
JHN.13.14	Koko yomb’emi, Nkolo la Bolaki, nsongaki bakak’anino, akoli eneyal’ino bosongelana bakaka nk’o samb’oho. 
JHN.13.15	Lacin’oka mokof’ino ndembi, lacina ino bile yoka bosamb’onoki’m’okilelak’ino. 
JHN.13.16	Solosolo, solosolo, lakosumol’ino, boombo afaleki nyangetuke enande, ko ekima afaleki ende onotomaki. 
JHN.13.17	Yomb’ino bomeya baoyi’ane, ko bokamba baho, ino boyali l’ekiko. 
JHN.13.18	Mpatende lacin’en’inatu: leya banaki’m’osonaka; nde, lacina Bitengelo bina Yakomba biilame, eneki yoi otengamaka, ate, Ende onola mampa l’emi amompomela ncinji ena likaka linande.
JHN.13.19	Lakosumol’ino yoi line isanga, kuma liho litilame, lacin’eho enengi liho oilama ino bimedy’oka emi nde nde nk’ende.
JHN.13.20	Solosolo, solosolo, lakosumol’ino, onongotamb’ende onongi’m’otoma, antamb’emi; ko onontamb’emi, atamb’ende onontomaki.
JHN.13.21	Eneki Yesu otendaka yok’osamb’oho, aoka bolito bike mene en’olimo, ko aotenda yoi, ate, Solosolo, solosolo, lakosumol’ino, omoi’onino angonjangela. 
JHN.13.22	Bakili baolendana ta, ko baokandakanda lacin’ena boto’oho onom’end’oilak’oka angangela. 
JHN.13.23	Omoi’ona bakili onoki Yesu ookaka nganji ayaaki ena mesa ena toma, nko njekama ena ntolo ena Yesu. 
JHN.13.24	Simona Petelo ailel’ende ndembi la likasa, aufole Yesu boto onom’end’otangaka. 
JHN.13.25	Koko bokili’oho onekama ena ntolo ena Yesu, amufola, ate, Nkolo, boto’oho nai? 
JHN.13.26	Yesu aokutola, ate, Nk’ende onongi’m’otutela etate, njofe. Ko aotamba etate, aotut’eho, ko aofa Yudasa, bon’ona Simona, bise Keliota. 
JHN.13.27	Ena mbusa en’etutelo, Satana aotua eneyali Yudasa. Nkwaho Yesu amosumola, ate, Yoi linakamb’e, Ila liho nk’isanga. 
JHN.13.28	Koko efan’oniyo banakisak’ase ena mesa ena toma oneyaki ncina eneki’nd’otendaka l’ende yok’osamb’oho; 
JHN.13.29	koko lacina eneki Yudasa otolaka ntombe, bamoi baokanel’oka Yesu amolosumola, ate, Coaka oyotosombele toma tona elambedya; yombo lacina afe bato biinda iyema imoi. 
JHN.13.30	Koko ende, eneki’nd’otambaka etate eneki Yesu otutaka, aofola isasanga. Eyaaki nko boco.
JHN.13.31	Eneki’nd’ofolaka, Yesu aila, ate, Isanga Bon’on’oto aokumyama, ko Yakomba aokumyama lacin’enande; 
JHN.13.32	koko yombo Yakomba aokumyama laci n’enande, Yakomba angokumya eneyal’endamene, ko angookumya isasanga. 
JHN.13.33	Ban’anami ban’asali, nongoyala l’ino nk’ilalela; ino bongompona, ko yok’onoki’m’osumolaka Ba-Yuda, emite, Enaco’emi, ino bofayelisa meho; isanga lakosumol’ino nk’osamb’oho. 
JHN.13.34	Lakof’ino lisangya lina litoto, lacina bokana nganji; yok’onoki’m’okookak’ino nganji, ino bokana nganji nk’osamb’oho. 
JHN.13.35	Yok’osamb’oho bato bahatu bangey’oka ino boyali bakili’anami, yombo bokana nganji.
JHN.13.36	Simona Petelo amosumola, ate, Nkolo, ocoa meya? Yesu amokutwela, ate, Bili bonaco’emi, ofankilisa meho isanga; ohonde ongonkila en’esike ena mbusa. 
JHN.13.37	Petelo amosumola, ate, Nkolo, ncina enefakokilis’emi isanga eka nai? Nongambya liiko lonami lacin’ene. 
JHN.13.38	Yesu amokutwela, ate, Ongambya liiko lone lacin’enami fo! Solosolo, solosolo, lakosumol’e, kuma nkoko ena mpame eteke, ongonjangan’emi beangana besaso.
JHN.14.1	Botalangake betem’enino bekeswa la lokeseli. Bimedya Yakomba; bonjimedy’emi nkoho. 
JHN.14.2	En’otumba bon’afango’onami batonga bayali bike. Yombo etayala yok’osamb’oho, tumbe mokosumol’ino. Locoa oyokokolanyedy’ino edye ntutuma. 
JHN.14.3	Koko yombo locoa okokolanyedya edye, nongoya lakina, ko nongokotamb’ino eneyal’emamene, lacin’eho en’edye eneyal’emi, ino boyalama nko meho. 
JHN.14.4	Ko bili bonaco’emi, ino beya; ko beya mboka. 
JHN.14.5	Toma amosumola, ate, Nkolo, enaco’e tofeya; ko tongononganya mboka yok’osamb’oya? 
JHN.14.6	Yesu amosumola, ate, Emi nde nde Mboka, ko la Solosolo, ko la Liiko; efan’oto onoya eneyali Bafango yengoko l’emi kei. 
JHN.14.7	Yomb’ino bonjeyak’emi, tumbe beyaki Bafango’onami nkoho. Bisik’ine bomey’ende, ko bomeena. 
JHN.14.8	Filipo amosumola, ate, Nkolo, ototume Bafango: yoi linalang’iso nko liho kei. 
JHN.14.9	Yesu amokutwela, ate, Moyala l’ino bolingolingo yok’one, ko otanjeye, Filipo? Ende ononjen’emi, amena Bafango; ko out’oila, ate, Ototume Bafango, bosamb’oya? 
JHN.14.10	Ofimedy’oka emi njali eneyali Ba fango, ko Bafango ayali eneyal’emi? Baoyi banakosumol’emi, mpatende baho eneyal’emamene: Bafango onoyali eneyal’emi, endamene kongokamba bikambwa. 
JHN.14.11	Bonjimedyak’oka njali eneyati Bafango ko Bafango ayali eneyal’emi: yombo bofakolana l’oho, bonjimedya lacin’ena bikambwa mene. 
JHN.14.12	Solosolo, solosolo, lakosumol’ino, ende ononjimedy’emi angokamba bikambwa binakamb’emi, ko angokamba bikambwa bimoi binileki bine, lacina emi locoa eneyali Bafango’onami. 
JHN.14.13	Ko baoyi ban’etaketaka banang’in’oufola ena lina linami, nongila baho, lacin’eho Bafango akumyame eneyali Bona. 
JHN.14.14	Nko bufola yoi lin’etaketaka ena lina linami, nongila liho. 
JHN.14.15	Yombo bonjoka nganji, tumbe bongomonya beeka benami. 
JHN.14.16	Ko nongufola Bafango, ko angokof’ino Bokambi’omoi, lacin’eho ayalame l’ino nko njalama, 
JHN.14.17	nko Bolimo bona Solosolo, onofatambamisa l’ato bana loko, lacin’oka iyo bafeen’ende, ko bafeeya: ino bey’ende, lacin’ende aoyalama l’ino njalama, ko angoyala en’etem’enino. 
JHN.14.18	Mpakocikaki biciki: nongoya eneyal’ino. 
JHN.14.19	Nk’ilalela kei, ko bato bana loko bafanjenaki lakina; ohonde ino bongonjena: lacina emi njaike, ino bongika nk’osamb’oho. 
JHN.14.20	En’in’oho bongey’oka emi njali eneyali Bafango, ko ino boyali eneyal’emi, ko emi eneyal’ino. 
JHN.14.21	Ende onoyali la beeka benami, ko amonya beho, ende kongonjok’emi nganji; ko ende ononjok’emi nganji, Bafango’onami angook’ende nganji, ko emamene nongook’ende nganji, ko nongoyotum’emamene eneyal’ende. 
JHN.14.22	Yudasa (efa bise Keliota) amosumola, ate, Nkolo, ncina enayotum’e eamene eneyal’iso, ko ofayotume eneyali bato bana loko, eka nai? 
JHN.14.23	Yesu amokutwela, ate, Nk’oto anjok’emi nganji, angomonya yoi linami, ko Bafango’onami angok’ende nganji, ko tongoya eneyal’ende, tongila litonga liniso eneyal’ende. 
JHN.14.24	Ende onofanjok’emi nganji, afamonya baoyi’anami; koko yoi lineyok’ino lifayali linami: nko lina Bafango onontomaki nde liho.
JHN.14.25	Mokosumol’ino baoyi’ane kuma njali l’ino. 
JHN.14.26	Koko Bokambi, nko Bolimo bon’olotsi, onongi Bafango otoma ena lina linami, angokolak’ino baoyi bahatu, ko angokoofody’ino baoyi bahatu banaki’m’okosumolak’ino. 
JHN.14.27	Lokocikel’ino mwi, lokof’ino mwi enami; mpakof’ino la bokotua bonafeela bato bana loko. Botalangake betem’enino bekeswa la lokeseli, ko botokake bofolu en’etem’enino. 
JHN.14.28	Ino bokaki eneki’m’okosumolak’ino, Locoa, ko nonguta eneyal’ino. Yombo bonjokaki nganji, tumbe bonyangelaki eneki’m’oilak’oka, Locoa eneyali Bafango, lacina Bafango andek’emi. 
JHN.14.29	Mokosumol’ino en’esik’ene, kuma yoi liho litilame, lacin’eho enengi liho oilama ino bimedya. 
JHN.14.30	Mpit’otenda l’ino bike, lacina lifoka lina loko lone aoya, koko afan’iyema eneyal’emi; 
JHN.14.31	ohonde emi njakambe yok’onoki Bafango ontomaka, lacin’eho bato bana loko bey’oka emi loka Bafango nganji. Bemala, tocu.
JHN.15.1	Emi nde nde bokoli bona vina bona solosolo, ko Bafango’onami ayali Mene lisala lina bekoli. 
JHN.15.2	Etange l’etange eneyali eneyal’emi enefote bemamo, aumol’eho; ko akula etange l’etange enot’emamo, lacina eote bemamo la mpula. 
JHN.15.3	Isanga bomokulwa lacin’ena yoi linaliki’m’okosumolak’ino. 
JHN.15.4	Bomboyala eneyal’emi, ko emi eneyal’ino; yoka bosambo bonofotisa etange bemamo, ehoamene kei, yengoko eho eoyaela en’okoli bona vina: nk’osamb’oho l’ino, yengoko ino boyaela eneyal’emi. 
JHN.15.5	Emi nko bokoli bona vina, ino nko bitange; ende onoyali eneyal’emi nko njalama, ko emi eneyal’ende, ende aota bemamo bike; lacin’oka yombo boalana l’emi bofakambisa ekambwa emoko. 
JHN.15.6	Yomb’oto afayale eneyal’emi njalama, ende aokama yok’etange, ko aonyelala, ko baosusanya biho, ko baofusa biho ena nkoi, ko biolika. 
JHN.15.7	Yomb’ino boyaela eneyal’emi, ko baoyi’anami baoyaela en’etem’enino, bongufola yoi lin’etaketaka linalang’ino, ko liho lingilama eneyal’ino. 
JHN.15.8	Yomb’ino boot’emamo bike, Bafango’onami angokumyama la yoi liho, ko ino bongoyala bakili’anami. 
JHN.15.9	Nk’eyok’onoki Bafango’onami onjokak’emi nganji, emi nkookak’ino nganji nk’osamb’oho: ino bomboyala ena nganji enami. 
JHN.15.10	Yombo bomonya beeka benami, bongoyala ena nganji enami, yok’onoki’m’omonyaka beeka ben’afango’onami, ko njomboyala ena nganji enande. 
JHN.15.11	Mokosumol’ino baoyi’ane lacin’eho ekiko enami eyalame eneyal’ino njalama, ko lacina ekiko enino efule nko mpula. 
JHN.15.12	Boeka bonami nd’one: bokana nganji, yok’onoki’m’okookak’ino nganji. 
JHN.15.13	Efan’oto onoyali la nganji eneleki ene, nko boto aambya liiko lonande lacin’ena bifili binande. 
JHN.15.14	Yomb’ino bila beeka benami, ino boyali bifili binami. 
JHN.15.15	Mpakeelel’ino lakina baombo, lacina boombo afeya baoyi banakamba nyangetuke enande; mokeelel’ino bifili, lacin’oka nkosumolak’ino baoyi bahatu banaki’m’ookaka eneyali Bafango’onami. 
JHN.15.16	Ino botanson’emi: emi kongosonak’ino, ko nkotomaki lacina bocu, boyote bemamo, ko bemamo’enino beyalame nko njalama; lacin’eho yoi lin’etaketaka lin’ufol’ino Bafango ena lina linami, akofe. 
JHN.15.17	Lakof’ino beeka bene: bokana nganji. 
JHN.15.18	Nk’en’oka bato bana loko bakook’ino bowe, bey’oka banjokak’emi bowe en’oso. 
JHN.15.19	Yomb’ino bomoyala bana-loko, tumbe bato bana loko bamoka baniyoamene nganji; ohonde enefayal’ino bana-loko, eneki’m’okosonolak’ino ena loko, nko lacin’eho, baise loko bakook’ino bowe. 
JHN.15.20	Bokanedyaka yoi linaliki’m’okosumolak’ino: Boombo afaleki nyangetuke enande. Yombo bamonyom’emi, bangokonyom’ino nkoho; koko yombo bamomonya yoi linami, bangomonya linino nkoho. 
JHN.15.21	Koko bangokiilel’ino baoyi’ane bahatu lacin’ena lina linami, nko lacina enefey’iyo ende onontomaki. 
JHN.15.22	Yomb’emi ntaya ko ntatenda l’iyo, tumbe bataat’owe; ohonde isanga bafana nsako ena bowe’oniyo. 
JHN.15.23	Ende ononjok’emi bowe, aoka Bafango’onami bowe nkoho. 
JHN.15.24	Yombo ntakamba ena ntoto eniyo bikambwa binitakamba boto’okina tu, tumbe iyo bataat’owe; ohonde isanga bamonjen’emi ko l’afango’onami, ko bamotok’is’afe bowe. 
JHN.15.25	Koko yoi line limilama lacin’eho yoi linalitengamaki’ale en’asangy’aniyo yilame, ate, Banjokaki bowe efana ncina. 
JHN.15.26	Koko enengi Bokambi oya, onongi’m’okotomel’ino eneyal Bafango, nko Bolimo bona solosolo onofola eneyali Bafango, ende angoyala temoin enami; 
JHN.15.27	koko ino bongoyala temoins inami nkoho, lacin’oka boyaaki l’emi nk’ena limatsako.
JHN.16.1	Mokosumol’ino baoyi’ane lacina bofapusumwa. 
JHN.16.2	Bangokofody’ino en’etonga bena basunagoga; O, esike engoyela eneng’ende onokoyak’ino okanel’oka akambela Yakomba ekambwa. 
JHN.16.3	Bangokamba baoyi’ane lacin’oka bateya le Bafango l’emi. 
JHN.16.4	Koko mokosumol’ino baoyi’ane lacin’eho, nk’en’oka esike ena baho eoyela, boofw’oka nkosumolaki. Ntakosumola baho ena limatsako mene, lacin’oka njaaki nko l’ino. 
JHN.16.5	Koko isanga locoa eneyal’ende onontomaki; koko efan’onino ononjufola, ate, Ocoa meya? 
JHN.16.6	Ohonde lokeseli lolola en’etem’enino lacin’eneki’m’okosumol’ino baoyi’ane. 
JHN.16.7	Koko yoi line linakosumol’emi liyali nko solosolo: eleki bolotsi eneyal’ino lacina ncu, lacin’oka, yomb’emi mpacu, Bokambi afayaki eneyal’ino; koko yombo locoa, nongotom’ende eneyal’ino. 
JHN.16.8	Koko enengi’nd’oya, angakola bato bana loko ena likambo lina bowe, ko la mbongi, ko l’etendelo en’akambo: 
JHN.16.9	ena likambo lina bowe, lacin’oka bafanjimedya; 
JHN.16.10	ena likambo lina mbongi, lacin’oka locoa eneyali Bafango’onami, ko bofanjene lakina; 
JHN.16.11	ko l’ena likambo lin’etendelo en’akambo, lacin’oka lifoka lina loko lone amokoiyama likambo. 
JHN.16.12	Njali l’aoyi’akina bike oyokosumol’ino, koko bofinya yokisa baho isanga. 
JHN.16.13	Koko enengi’nd’oya, nko Bolimo bona solosolo, ende angokolond’ino ena solosolo ehatu; lacina ende afatendaki l’eango enandamene: angotenda nko baoyi’aho banok’ende, ko angokosumol’ino baoyi banangoya. 
JHN.16.14	Angonkumy’emi, lacin’oka angotamba eneyal’emi, ko angokosumol’ino. 
JHN.16.15	Baoyi bahatu banata Bafango bayali nko banami; nko la ncina eho lokosumolaka, emite, Angotamba eneyali baoyi’anami, ko angokosumol’ino. 
JHN.16.16	Efan’olingolingo bofanjenaki; ko lakina efan’olingolingo ko bongonjena; lacina locoa eneyali Bafango. 
JHN.16.17	Lacin’eho, bakili’anande bamoi baotendana, Mbo ncina ena yoi line linatosumol’ende eka nai? ate, Efan’olingolingo bofanjenaki, ko lakina efan’oli ngolingo ko bongonjena; ko, Lacin’oka locoa eneyali Bafango. 
JHN.16.18	Baila, Mbo yoi line linatend’ende, noka, Efan’olingolingo, lind’oya? Tofanonganya yoi linatend’ende. 
JHN.16.19	Yesu aofokol’oka basokolanga oyufol’ende; ko aila, ate, Ino bufolana nde ncina ena yoi linaliki’m’otendak’oka, Efan’olingolingo bofanjenaki, ko lakina efan’olingolingo ko bongonjena? 
JHN.16.20	Solosolo, solosolo, lakosumol’ino, bongolela la mposoli, ko bongosaa, ohonde bana loko bangonyangela; ino bongoka lokeseli, koko lokeseli lonino longohalingwa ekiko. 
JHN.16.21	Nk’en’oka boyoto ayatate la lonwa, ayali la lokeseli lacin’oka esike enande emoyela; koko enakady’ende yota bona afut’okanedya bino biniki’nd’oenaka: aokanedya nk’ekiko lacin’oka boto amolotwa ena loko. 
JHN.16.22	Koko ino, isanga boyali la lokeseli; koko nongokeen’ino lakina, ko betem’enino bengonyangela, ko efaataki boto onongokokumol’ino enyanga enino. 
JHN.16.23	Koko en’in’oho bofanjufolaki bufo bomoko tu. Solosolo, solosolo, lakosumol’ino, baoyi l’aoyi banang’in’oufola Bafango ena lina linami, angokof’ino baho. 
JHN.16.24	Ino botufole iyema ena lina linami: bufolaka, ko bongotamba, lacina ekiko enino efule.
JHN.16.25	Mokosumol’ino baoyi’ane la bikolanya; esike engoya enefatendaki emi l’ino lakina ena bikolanya: nongokosumol’ino yoi lina Bafango nko fololo. 
JHN.16.26	En’in’oho bongufola ena lina linami, ko mpil’oka nongokufwel’ino Bafango, 
JHN.16.27	lacin’oka Bafango mene akook’ino nganji, lacin’oka bomonjok’emi nganji, ko bomimedy’oka mpolaki eneyali Bafango. 
JHN.16.28	Mpolaki eneyali Bafango, ko njaki ena loko; koko lakina locika loko, ko locoa eneyali Bafango. 
JHN.16.29	Bakili’anande bamosumola, iy’ate, Lenda, isanga otenda nko fololo mene: ofatende l’ekolanya tu; 
JHN.16.30	isanga tomey’oka e oeya baoyi bahatu, ko ofalele lacina boto akufola. La yoi line timedy’oka oyaki eneyali Yakomba. 
JHN.16.31	Yesu amakutwela, ate, Bimedya nde isanga? Lenda, esike engoya, 
JHN.16.32	o, emoyela nk’isanga, eneng’in’ofafanda, boto l’oto enek’enandamene, ko bongoncika nk’emi kei; ohonde mpayale emi kei: Bafango ayali nko l’emi 
JHN.16.33	Mokosumol’ino baoyi’ane lacin’eho boate mwi eneyal’emi. Ena loko boyali la njena bino; koko bonyangelaka: emi mosila yikamela loko.
JHN.17.1	Eneki Yesu otendaka baoyi’aho, aenol’aiso’anande ena loola, ko aila, ate, Bafango, esike emoyela; kumya Bon’one lacin’eho Bon’one akokumy’e; 
JHN.17.2	yok’onoki e ofak’ende lifoka eneyali bato bahatu, lacina af’iyatu banak’ofak’ende liiko lonelofakale. 
JHN.17.3	Liiko lonelofakale loho lone: nko lacin’eho bakey’e onde Yakomba mene ena solosolo, ko baey’ende onok’otomaka, nko Yesu Masiya. 
JHN.17.4	Emi mokokumy’e ena loko, eneki’m’okadyaka ekambwa eho enek’ompaka lacina nkambe. 
JHN.17.5	Ko isanga, Bafango, onkumy’emi l’eamene nko la lokumo loneloki’m’oataka eneyat’e kuma loko lotanunolama. 
JHN.17.6	Meyanya lina line eneyali bato’a’no banak’ompaka ena loko. Bayaaki nko baneamene, ko ompak’iyo, ko bamomonya yoi line. 
JHN.17.7	Isanga bamey’oka baoyi bahatu banak’ompaka bayaki nk’eneyat’e; 
JHN.17.8	lacin’emi molafa baoyi banak’ompak’emi; ko bamotamba baho; ko bamonongany’oka emi njaki eneyal’e, ko bamimedy’oka e ontomaki. 
JHN.17.9	Lomaondel’iyo; mpaondele baise loko, laondela bane banak’ompaka, lacin’iyo bayali nko bane; 
JHN.17.10	banami bahatu bayali nko bane, ko bane bayali banami, ko lakumyama eneyal’iyo. 
JHN.17.11	Emi mpayale takina ena loko; koko bane bayali ena loko, ko emi loya eneyal’e. Bafango on’oeka, oamony’iyo banak’ompaka ena lina line, lacin’eho bayalame omoko, yoka bosamb’onoyal’iso omoko. 
JHN.17.12	Eneki’m’oyalaka l’iyo ena loko njamonyaki ena lina line linaliki ompaka; njatombanyaki, ko efan’omoko’oniyo onehaki, umola nko bon’ona eehedyo, lacina Bitengelo bina Yakomba biilame. 
JHN.17.13	Koko isanga loya eneyal’e, ko latenda baoyi’ane kuma njali ena loko, lacin’eho ekiko enami efudyame en’etem’eniyo. 
JHN.17.14	Molafa yoi lineamene, ko bato bana loko bamomaoka bowe, lacin’oka iyo bafayali bana loko, yoka bosambo bonofayal’emi ona loko. 
JHN.17.15	Mpil’oka oaumole ena loko: lakoonda oatombanya eneyali boto’oho On’owe. 
JHN.17.16	Iyo bafayali bana loko, yoka bosambo bonofal’emi ona loko. 
JHN.17.17	Oaeky’iyo en’oeka la solosolo ene: yoi line liyali nko solosolo eho. 
JHN.17.18	Yok’onok’ontomak’emi ena loko, nk’osamb’oho nja tomak’iyo ena loko. 
JHN.17.19	Ko lacin’eniyo layoeky’emamene en’oeka, lacin’eho iyo baekyame en’oeka la solosolo eho. 
JHN.17.20	Mpaonde lacin’eniyo kei; laonda lacin’ena bato’aho banangonjimedya linga lacin’ena yoi liniyo; 
JHN.17.21	lacina iyatu bayalame nk’omoko, yoka bosamb’onoyali e, Bafango, eneyal’emi, ko emi eneyali e: iyo bayalamake nk’omoko eneyal’iso; lacin’eho baise loko baimedy’oka e ontomak’emi. 
JHN.17.22	Momafa bokonde’one bonok’ompak’emi; lacin’eho bayalame nk’omoko, yoka bosamb’onoyal’iso nk’omoko; 
JHN.17.23	emi eneyal’iyo, ko e ene emi, lacin’iyo baongyame yok’omoko kei; lacin’eho baise loko baeye oka e kongontomak’emi, ko oaokak’iyo nganji, yoka bosamb’onok’onjokak’emi nganji. 
JHN.17.24	Bafango, lalanga lacina baho banak’ompaka bayalame l’emi en’edye eneyal’emi, lacina baene bokonde bonami bonok’ompaka; lacin’oka onjokaki nganji kuma loko lotanunolama. 
JHN.17.25	O Bafango ona mbongi, bato bana loko batakeya; ohonde emi nkeyaki, ko bane bamey’oka e kongontomaki. 
JHN.17.26	Ko emi momaeyanya lina line, ko nongaeyanya liho; lacina nganji enek’onjokak’emi eyalame en’etem’eniyo, ko emi njale eneyal’iyo njalama.
JHN.18.1	Eneki Yesu otendaka baoyi’ane, ende l’akili’anande baofola, baoleka isosolo ina Kedelona, ko baotua ena lisala linaliyaaki meho, ende l’akili’anande. 
JHN.18.2	Ko Yudasa onoangelaki aeyaki edye eho nkoho, lacina Yesu l’akili’anande basolonganaki meho ma-ma.
JHN.18.3	Koko eneki Yudasa otambaka boloi bona soldats l’ona police eneyali nkanga ina toome la Bafalusi, aoya meho la bengoni ko la mwinda la bimunyi bin’ita.
JHN.18.4	Kanga Yesu aeyaki baoyi bahatu banangilama eneyal’ende, aofola, ko amaufola, ate, Onafon’ino?
JHN.18.5	Bamokutwela, iy’ate, Yesu ona Nazaleta. Yesu ate, Em’one. Yudasa onomoangelaka aemala l’iyo. 
JHN.18.6	Eneki’nd’oilak’oka, Em’one, iyo baoyosuma, ko baokwa ena loko. 
JHN.18.7	Koko amaufola lakina, ate, Onafon’ino? Iy’ate, Yesu ona Nazaleta. 
JHN.18.8	Yesu aamba, ate, Lokosumolak’ino, Em’one; nko bompon’emi, bocika bane bacu mboka iniyo; 
JHN.18.9	lacin’eho yoi linaliki’nd’oilaka, ate, Eneyal’iyo banak’ompaka ntungy’omoko, yilame. 
JHN.18.10	Simona Petelo, onoyaaki la lokula lon’ita, aosomola loho, ko aoka boombo bona nkanga iyome, ko aokesa litoi linande y’ome pa. Lina lina boombo’oho nko Maluko. 
JHN.18.11	Yesu aosumola Petelo, ate, Utodya lokula lone ena ntoto: ekala eneki Bafango’onami ompaka, mpamele nde eho?
JHN.18.12	Nkwaho boloi bona soldats, la capitaine, la police ina Ba-Yuda baunda Yesu, ko bamokakela, 
JHN.18.13	ko bamotola eneyali Anasa en’oso, nko bokilo’ona Kayafa, nkanga iyome ena mbula eho. 
JHN.18.14	Kayafa ayaaki nk’ende onosumolaki Ba-Yuda, ate, Ekoli lacina boto’omoko awu lacin’ena bato bahatu.
JHN.18.15	Koko Simona Petelo l’okili’omoi baokila Yesu; bokili’oho aeyanaki la nkanga iyome, ko ende aotua la Yesu en’otumba bona nkanga iyome. 
JHN.18.16	Koko Petelo aemala en’anza, nk’en’ofolo. Nkwaho bokili’oho oneyanaki la nkanga iyome aofola, ko aotenda l’oyoto onosendedyaki bofolo, ko aotoya Petelo. 
JHN.18.17	Nkwaho boyoto onosendedyaki bofolo aufola Petelo, ate, Ofayali nde omoi’ona bakili ban’oto’one? Ate, Ef’emi. 
JHN.18.18	Basali la police baofetsa nkoi ina baala lacin’ena lifia, ko baemala meho, kuma bayakale nkoi; ko Petelo aemala l’iyo, ko aokala nkoi.
JHN.18.19	Koko nkanga iyome aufola Yesu biufo ena likambo lina bakili’anande la lilako linande. 
JHN.18.20	Yesu amokutwela, ate, Ntendaki baoyi en’enyanga nk’ena fololo; ndakaki bato ena sunagoga bina l’ina, ko l’en’otumba bona Yakomba bonasusaneela Ba-Yuda; ko ntatenda yoi limoko yok’ofisafisa: 
JHN.18.21	onjufol’emi lacina nai? Ofufola nd’iyo banokaki baoyi banaki’m’oasumolaka? Lenda, bane baeya baoyi banaki’m’otendaka. 
JHN.18.22	Eneki’nd’otendaka baoyi’ane, omoi ona police onemalaki meho aofoma Yesu losoola, ate, Oamba nde nkanga iyome yok’oho? 
JHN.18.23	Yesu amokutwela, ate, Yombo emi lotendaka bowe, onsumolebowe’oho; koko yomb’olotsi, ompoma la nai? 
JHN.18.24	Nkwaho Anasa amotoma eneyali Kayafa, nkanga iyome, nko ntungama. 
JHN.18.25	Simona Petelo aemala nkwaho, ayakale nkoi. Koko bamoufola, Mbo e oyali nde omoi ona bakili’anande? Aangana, ate, Ef’emi. 
JHN.18.26	Bosali’omoi bona nkanga iyome, onotwaki l’ende onoki Petelo okesaka litoi, aila, ate, Ntakeena nd’e ena lisala l’ende? 
JHN.18.27	Petelo aut’oangana; ko isasanga nkoko ena mpame eeka.
JHN.18.28	L’okulu baumola Yesu eneyali Kayafa, ko bamotola en’otumba bona pretoire; iyoamene batatua en’otumba bona pretoire, batongofomwa nsefo, lacina baolang’oka bale elambedya en’Etelo. 
JHN.18.29	Lacin’eho, Pilato aofola eneyal’iyo, ate, Likambo lineyakol’ino boto’one lika nai? 
JHN.18.30	Iyo bamokutwela, iy’ate, Yombo atayala boto onil’owe, tumbe totolekya eneyai’e. 
JHN.18.31	Nkwaho Pilato amasumola, ate, Inoamene botambe, boyotende likambo linande yoka bosamb’onoyali basangy’anino. Koko Ba-Yuda bamosumola, Mbo iso tofan’etelo lacina toyake boto; 
JHN.18.32	nko lacina yoi linaliki Yesu otendaka, linaliki’nd’otumak’ato bokotua bon’ewedi benengi’nd’owa, yilame.
JHN.18.33	Nkwaho Pilato aotua lakina en’otumba bona pretoire, aelela Yesu, ko amufola, ate, E oyali Lifoka lina Ba-Yuda? 
JHN.18.34	Yesu amokutwela, ate, Otenda yoi line la lokanyi loneamene, yombo bato’amoi bakosumolaki liho lacin’enami? 
JHN.18.35	Pilato aamba, Mbo emi nde nde bise Yuda? Bato ban’onyang’oneamene la nkanga ina toome baokolekyaka eneyal’emi. Omokamba yoi lika nai? 
JHN.18.36	Yesu amokutwela, ate, Lifoka linami lifayali lina loko lone: yombo lifoka linami liyaaki lina loko lone, tumbe basali’anami bamolokan’ita, ntongolekyama eneyali Ba-Yuda; ohonde lifoka linami lifayali yok’osamb’oho. 
JHN.18.37	Lacin’eho, Pilato amufola, ate, Oyali nde lifoka lina roi? Yesu aamba, ate, Nk’oho bonatend’e; mbotwaki nko la ncin’ene, ko moya ena loko nko la ncin’ene, nko lacina njalame temom ena solosolo eho. Boto l’oto onoyali ona solosolo aolofamela lofoso lonami. 
JHN.18.38	Pilato ate, Solosolo end’oya? Koko eneki’nd’otendaka yoi line, aofola lakina eneyali Ba-Yuda; ko amasumola, ate, Mpene ncina ena likambo eneyal’ende tu. 
JHN.18.39	Koko ino boata bokotu’onino lacina nkotungwel’ino boto’omoko en’esike en’e lambedya: bolanga nde nkotungwel’ino lifoka lina roi lina Ba-Yuda? 
JHN.18.40	Nkwaho baololomwa nk’iyatu, iy’ate, Ef’oto’one: otofe Balaba. Ko Balaba ayaaki boto’ona liya.
JHN.19.1	Nkwaho Pilato aotamba Yesu, ko amofoma lofomi. 
JHN.19.2	Ko soldats baoloha likuka y’eenge, ko baokoiya liho en’ote’onande, ko bamolotsa bokoto bona pourpre, 
JHN.19.3	ko baoya eneyal’ende, iy’ate, Mbote, Lifoka lina Ba-Yuda! ko bamofoma nsoola. 
JHN.19.4	Nkwaho Pilato aofola lakina, ko amasumola, ate, Lenda, lomofodya eneyal’ino, lacin’eho ino beye, emi mpene ncina ena likambo eneyal’ende. 
JHN.19.5	Koko Yesu aofola, kum’ayalote likuka lina beenge en’ote, la bokoto bona pourpre. Ko Pilato aila, ate, Boto’oho, end’one. 
JHN.19.6	Eneki nkanga ina toome la police oenak’ende, baololua, Mbo oyake en’ekulusu I oyake en’ekulusu! Pilato amasumola, ate, Inoamene botambe, ko boyake en’ekulusu: emamene mpene ncina ena likambo eneyal’ende. 
JHN.19.7	Ba-Yuda bamokutwela, iy’ate, Iso toyali la boeka boniso, koko la boeka boho ende akoli lacina awu, lacin’oka amoyoil’endamene Bon’ona Yakomba. 
JHN.19.8	Eneki Pilato ookaka yoi liho, aanga nko bike mene; 
JHN.19.9	ko aotua lakina en’otumba bona pretoire, ko aut’oufola Yesu, ate, Enay’e meya? Koko Yesu atokutwela nko le yoi. 
JHN.19.10	Lacin’eho, Pilato amosumola, ate, Ofankutwela nde? Ofey’oka nde nde la lifoka lacina nkotungole, ko njali la lifoka lacina nkoyake en’ekulusu? 
JHN.19.11	Yesu aamba, ate, Yombo lifoka liho litakofama ena liko, tumbe otaata lifoka eneyal’emi tu. Lacin’eho, onondekyaki eneyal’e ayali l’owe bonoleki. 
JHN.19.12	En’esik’eho Pilato aofon’etelo oyotungola; koko Ba-Yuda baololomwa, iy’ate, Nk’otungola boto’one ofayali efili ena Kaisala: boto l’oto onoyoil’endamene lifoka lina roi ayali yoka onoatana la Kaisala. 
JHN.19.13	Eneki Pilato ookaka yoi liho, aoya la Ye u en’anza, ko aokisase en’ieko ina bakambo en’edye enetangama Le Pavé, koko ena lofoso lona Ba-Ebele nko Ngabata. 
JHN.19.14	Bin’oho boyaaki nko bina bona nkodya en’elambedya en’Etelo, ko yefa liyaaki yoka esike ena midi. Ko aosumola Ba-Yuda, ate, Lenda Lifoka linino! 
JHN.19.15	Nkwaho baololomwa, Mbo oumole! oumole! oyake en’ekulusu! Pilato aila, Mbo njakake Lifoka linino en’ekulusu? Nkanga ina toome baamba, Mbo iso tofana lifoka limoi, umola nko Kaisala. 
JHN.19.16	Nkwaho amolekya eneyali iyo lacina ayakame en’ekulusu.
JHN.19.16	Koko baotamba Yesu, ko bamotola. 
JHN.19.17	Ko aofola kuma ayatole ekulusu enandamene, aocoa en’edye enetangama Edye ena Lalika, ena lofoso lona Ba-Ebele nko Ngolongota. 
JHN.19.18	Ko bamoaka meho en’ekulusu, l’ende l’akin’afe ena bikulusu, omoi en’ili’one, okina en’ili’onyi, ko Yesu ena ntoto. 
JHN.19.19	Koko Pilato aotenga etangelo, ko ail’eho en’ekulusu; ko etangelo eho eyaaki yok’one: yesu ona nazaleta, lifoka lina ba-yuda. 
JHN.19.20	Bike bona Ba-Yuda baanda etangelo ene, lacin’oka edye eneki Yesu oyakamaka en’ekulusu eyaaki ena mbolimboli l’onyanga, ko etangelo eotengama ena lofoso lona Ba-Ebele, ko la lofoso lona Ba-Elene, ko la lofoso lona Ba-Loma. 
JHN.19.21	Lacin’eho, nkanga ina toome ina Ba-Yuda baosumola Pilato, Mbo tatengake Lifoka lina Ba-Yuda, tenga nko, Ende ailaki ate Emi njali Lifoka lina Ba-Yuda. 
JHN.19.22	Pilato aamba, ate, Yoi linaliki’m’otengaka, motenga nko liho.
JHN.19.23	Eneki soldats oakaka Yesu en’ekulusu, baotamba bisenda binande, ko baokafa biho yoka baondo banei, soldat la soldat liondo limoko; ko baotamba bokoto nkoho, ko boho botaata lisambo, bofomamaki l’ena liko l’en’ase nk’esenda emoko botutuma. 
JHN.19.24	Lacin’eho, baotendana, iy’ate, Tofakambole boho; tofusake lobese, tombononganya boto onongotamba boho; nko lacina Etengelo ena Yakomba eilame, ate,
JHN.19.24	Baokafa bisenda binami eneyal’iyoamene,
JHN.19.24	Ko baofusa lobese lacin’ena bokoto’onami.
JHN.19.24	Soldats baokamba nko baoyi’aho. 
JHN.19.25	Koko nyango ena Yesu, l’akune’ona nyango, Malia booli’ona Kelopa, la Malia Mangandala baemala meho mbolimboli l’ekulusu ena Yesu. 
JHN.19.26	Koko eneki Yesu oenaka nyango enande l’okili onoki’nd’ookaka nganji baemala meho, aosumola nyango enande, ate, Boyoto, lenda, bon’one! 
JHN.19.27	Koko lakina aosumola bokili’oho, ate, Lenda, bo yango’one. Nkwaho bokili’oho amotola en’ol’onandamene.
JHN.19.28	Ena mbusa ena yoi liho, eneki Yesu oeyak’oka baoyi bahatu bamosila yilama, lacina Etengelo ena Yakomba eilame, aila, ate, Lokamposa en’asi. 
JHN.19.29	Mpoke eyaaki meho, eolola la vinaigre to; baotuta wusuwusu ena vinaigre, ko baongya boho en’okombi, ko baotola boho en’onyu’onande. 
JHN.19.30	Koko eneki Yesu otambaka vinaigre, aila, ate, Yoi limosila! Ko aosunya bote’onande, ko aolisa bolimo’onande.
JHN.19.31	Bin’oho boyaaki bina bona nkodya ena Sabata (ko Sabata eho eyaaki Sabata ena nkolo mene), ko Ba-Yuda batalang’oka beduo becikale ena bikulusu en’ina bona Sabata; lacin’eho, baonda Pilato lacina bamunya bekolo, ko baumole beduo. 
JHN.19.32	Yok’oho, soldats baoya, ko baomunya bekolo bena boto’on’oso, ko la bekolo benande on’afe onakamaki en’ekulusu l’ende; 
JHN.19.33	koko enek’iy’oyelaka eneyali Yesu, ko baen’oka amosila liwa, batamunya bekolo benande; 
JHN.19.34	ohonde omoi ona soldats amooka ena lofanji lonande la likonga, ko isasanga bakila la basi baofola. 
JHN.19.35	Ko ende onenaki amoyalama temoin, ko yoi linande liyali nko solosolo; ko ende aey’oka ayatende solosolo, lacin’eho ino bimedya nkoho. 
JHN.19.36	Lacina baoyi’ane baokambama lacin’eho Etengelo ena Yakomba ailame, ate, Efana nko la buha bonande bonongomunya. 
JHN.19.37	Ko lakina Etengelo emoi ena Yakomba eila, ate, Bangolend’ende onok’iy’ookaka mpota.
JHN.19.38	Ena mbusa en’aoyi’ane, Yosefa ona Alimataya, onoyaaki bokili’ona Yesu, ohonde nko la njofisa, lacin’eneki’nd’oangaka Ba-Yuda, aolomba Pilato etelo oyumola boduo bona Yesu; ko Pilato amof’etelo. Lacin’eho, aoya, ko aumola boduo bona Yesu. 
JHN.19.39	Koko Nikodemo, ende onoyaki eneyali Yesu en’oso nko l’oco, ende aoya nkoho, aoya l’enganga beka mula la toumba nsanganya, yoka kilos ntuk’inei l’itano. 
JHN.19.40	Ko baotamba boduo bona Yesu, baofuta boho la bisenda bina mbenza ko la toumba, yoka bosamb’onila Ba-Yuda lacin’en’ekunjelo en’ato. 
JHN.19.41	Koko lisala Jiyaaki en’okala bonoki’nd’oakamaka en’ekulusu; ko nketa ena ntoto eyaaki ena lisala liho, nketa enetaambyam’oto; 
JHN.19.42	baambya Yesu meho, lacin’ena bina bona nkodya en’elambedya ena Ba-Yuda, ko lacin’oka nketa eho eyaaki mbolimboli.
JHN.20.1	En’ina bon’oso bon’eyeng’emoi, nk’en’akel’ina, kuma bina botakya, Malia Mangandala aoya ena nketa, ko aena lufe limuma ena nketa. 
JHN.20.2	Aoya nko la laango eneyali Simona Petelo ko l’eneyali bokili’omoi, nk’oho onoki Yesu ookaka nganji, ko amasumola, ate, Bamumola Nkolo ena nketa, ko tofeya edye enek’iy’oambyak’ende. 
JHN.20.3	Nkwaho Petelo l’okili’oho baofola, ko baocoa ena nketa; 
JHN.20.4	iy’afe baocoa nko la laango, ko bokili’oho aleki Petelo la laango, ko aoyel’oso ena nketa; 
JHN.20.5	ko eneki’nd’osunamaka olenda ena ntundulu, aena bisenda bina mbenza biambi, koko atatua. 
JHN.20.6	Koko Simona Petelo aoya ena mbusa enande, ko aotua ena nketa, ko aena bisenda bina mbenza biambi, 
JHN.20.7	ko l’itambala iniyaaki en’ote’onande itayala la bisenda bina mbenza: aen’oka iho imofutama ko iambi en’esang’emoi nk’iho kei. 
JHN.20.8	Nkwaho bokili’omoi onoyelak’oso ena nketa aotua, ko aena, ko aimedya nko njimedya. 
JHN.20.9	Lacin’oka iyo en’esik’eho batey’etengelo ena Yakomba enilaki’oka akoli lacina aetwa lakina en’ewedi. 
JHN.20.10	Nkwaho bakili bautwa en’el’eniyo.
JHN.20.11	Koko Malia aemala ena mbiolo ena nketa, ayalele; ko enalel’ende, aosunama ko aolenda ena nketa, 
JHN.20.12	ko aena bikima bina loola bife, baolota bisenda bina telele, ko baokisase en’esanga eneki boduo bona Yesu oyalaka, omoi en’okuta bonoki bote oyalaka, ko okina en’okuta bonoki’akaka. 
JHN.20.13	Ko bamufola, iy’ate, Boyoto, olela lacina nai? Amasumola, ate, Lacin’iyo bamumola Nkolo enami, ko mpeya esanga enek’iy’oambyak’ende. 
JHN.20.14	Eneki’nd’otendaka baoyi’aho, aohelengwa, ko aena Yesu aemali, koko ateey’oka ande Yesu. 
JHN.20.15	Yesu amufola, ate, Boyoto, olela lacina nai? Onafon’e? Malia aokanel’oka ande botombanyi bona lisala, ko amosumola, ate, Bafa, nk’otolak’ende, onsumole esanga enek’omonyaka, njoumole. 
JHN.20.16	Yesu amosumola, ate, Malia! Ende aohelengwa, amosumola ena lofoso lona Ba-Ebele, ate, Laboni! (nko Bolaki). 
JHN.20.17	Yesu amosumola, ate, Tansukake; lacin’oka ntilele eneyali Bafango’onami; koko coaka eneyali bakune’anami ko oasumole, Emi lilela eneyali Bafango’onami, l’afango’onino, ko eneyali Yakomb’enami la Yakomb’enino. 
JHN.20.18	Malia Mangandala aoya eneyali bakili, ko amasumola, ate, Mmena Nkolo, ko amasumola baoyi banaki Yesu osumolaka.
JHN.20.19	La likolo lina bin’oho, nko bina bon’oso bon’eyenga, kuma nkombo ikombi en’otumba bonoki bakili osolonganaka, lacin’oka baanga Ba-Yuda, Yesu aoya, ko aemala ena ntoto eniyo, ko amaesa, ate, Mwi eneyal’ino. 
JHN.20.20	Ko eneki’nd’oilaka yoi liho, amatuma bakas’anande la mbanji inande; koko eneki bakili oenaka Nkolo, baonyangela. 
JHN.20.21	Yesu amasumol’iyo lakina, ate, Mwi eneyal’ino; yok’onoki Bafango’onami ontomak’emi, emi lokotom’ino nkoho. 
JHN.20.22	Ko eneki’nd’otendaka yok’osamb’one, amafifedya lofofe, ate, Botamba Bolimo bon’olotsi; 
JHN.20.23	yomb’ino botungol’ato’amoi en’aoyi’owe, bangotungwa ena baho; ko yomb’ino bocika bato’amoi l’aoyi’owe’aniyo, bangocikala nko l’aho.
JHN.20.24	Koko Toma, omoi ona ba-jo l’afe, onotangama Yasa, atayala l’iyo eneki Yesu oyaka. 
JHN.20.25	Ko bakili bamosumola, iy’ate, Tomena Nkolo; koko ende amasumoia, ate, Yombo mpene bekondo bena mpota ina nsete en’akas’anande, ko mpile ikola inami en’ekondo bena mpota ina nsete, ko mpile likasa linami ena mbanji inande, mpimedyaki tu.
JHN.20.26	Koko ena mbusa ena bina mwambi, bakili bayaaki ena ntundulu lakina, ko Toma ayaaki l’iyo. Eneki nkombo okombamaka, Yesu aoya ko aemala ena ntoto eniyo, ko amaesa, ate, Mwi eneyal’ino. 
JHN.20.27	Nkwaho aosumola Toma, ate, Nanola ikola ine mendo, ko lenda bakas’anami; ko nanola likasa line, ko ekela liho ena mbanji inami; taatake ntango, imedya nko njimedya. 
JHN.20.28	Toma amokutwela ate, Nkolo enami la Yakomba enami! 
JHN.20.29	Yesu amosumola, ate, Toma, omonjimedya nko lacin’enek’onjenaka; banakik’ekiko nk’iyo banatanjena koko baimedya.
JHN.20.30	Yesu aokamba bike bona ndembi en’aiso ban’akili’anande, koko iho itatengama en’okand’one. 
JHN.20.31	Koko bikambwa bine binitengi en’okanda bimotengama lacin’eho ino bimedy’oka Yesu ayali Masiya, Bon’ona Yakomba, ko lacina enimedy’ino boate liiko ena lina linande.
JHN.21.1	Ena mbusa en’aoyi’ane, Yesu ayotumaki endamene eneyali bakili’anande ena yembo lina Tibelia; ayotumaki endamene yok’osamb’one: 
JHN.21.2	Simona Petelo la Toma, onotangama Yasa, la Natanaele, bise Kana en’onyanga bona Ngalilaya, la ban’ana Zebedayo, la bakili’amoi bafe baosusana. 
JHN.21.3	Simona Petelo amasumola, ate, Locoa okemba nse. Koko iy’ate, Iso nkoho tocoa l’e. Baocoa nkwaho, ko baotalama en’atu, koko l’oco’oho batayaka nko le nse. 
JHN.21.4	Koko eneki bina okyaka, Yesu aemala en’oseleka bona lose, koko bakili batey’oka ayali nko Yesu. 
JHN.21.5	Ko Yesu amaufola, ate, Bana, boata nde iyema ina ndaka? 
JHN.21.6	Baamba, iy’ate, Efana. Ko amasumola, ate, Bofusa lisangi en’ili bona likasa y’ome bon’atu, ko bongosungya nse. Nkwaho baofusa lisangi, ko batakolana lisumisa liho lacin’ena bik’ike bona nse. 
JHN.21.7	Koko bokili’oho onoki Yesu ookaka nganji aosumola Petelo, ate, Nkolo nd’oho! Eneki Simona Petelo ookak’oka ande Nkolo, aolota bokoto’onande (lacin’oka atalot’isenda en’osala), ko aoyofusa en’asi bana lose. 
JHN.21.8	Koko bakili’amoi baoya ena iyatatu, lacin’oka batayala bosana l’okili, nk’eyoka metres yombo bokama, ko baosuma lisangi nko ndola to la nse. 
JHN.21.9	Enek’iy’otefwaka en’okili, baena nkoi ina baala yafeta meho, ko nse ntalama ena nkoi, ko la mampa. 
JHN.21.10	Yesu amasumola, ate, Boyaka la nse inim’in’oyakaka nk’isanga. 
JHN.21.11	Simona Petelo aotefwa, ko aosuma lisangi en’okili, yolola la nse iney’okolo, nko bokama la ntuk’itano la nse isaso; ko kanga nse ioyala bik’ike yok’oho, lisangi litatsa. 
JHN.21.12	Yesu amasumola, ate, Boyaka, boyole toma. Efan’omoko on’akili oninya yufol’ende, ate, E nai? lacin’oka baeyaki’oka ende ande Nkolo. 
JHN.21.13	Koko Yesu aoya, ko aotamba mampa, ko amafa, ko la nse nk’osamb’oho. 
JHN.21.14	Bone nko beenya bon’esaso bonoki Yesu oenyaka eneyali bakili’anande eneki’nd’oetwaka en’ewedi.
JHN.21.15	Enek’iy’okadyaka lila toma, Yesu aufola Simona Petelo, ate, Simona, bon’ona Yoane, onjok’emi nganji eneleki nganji enanjoka bane? Aamba, ate, O, Nkolo; oey’oka lakolang’e. Amosumola, ate, Leya ban’anami bana mpate toma. 
JHN.21.16	Yesu aut’oyufola bufola bon’efe, ate, Simona bon’ona Yoane, onjok’emi nganji? Amokutwela, ate, O, Nkolo, oey’oka lakolang’e. Amosumola, ate, Tombanya mpate inami. 
JHN.21.17	Amufola bufola bon’esaso, ate, Simona, bon’ona Yoane, ondanga nde? Petelo aoka lokeseli eneki’nd’oufolaka bufola bon’esaso, Ondang’emi? ko amosumola, ate, Nkolo, e oeya baoyi bahatu, oey’oka lakolang’e. Yesu amosumola, ate, Leya mpate inami toma. 
JHN.21.18	Solosolo, solosolo, lakosumol’e, enek’oyalaka bofenga, oyolitelaki eamene bokoli, ko okendaki bili bonok’eamene olangaka; koko enengotund’e engambe, ongonanola bakas’ane ko okina angolitela bokoli, ko angokotola bili bonofalang’e. 
JHN.21.19	Aotenda yoi line, nko lacina aotume bokotua bon’ewedi benengi’nd’okumya Yakomba l’eho. Eneki’nd’otendaka yoi line, amosumola, ate, Onkil’emi. 
JHN.21.20	Koko Petelo aohelengwa, ko aena bokili’oho onoki Yesu ookaka nganji ayokile, nk’okili’oho onekamaki ena ntolo ena Yesu en’elelo ena toma tona likolo, ko onoufolaki, ate, Nkolo, onokoangela oka nai? 
JHN.21.21	Ene-ki Petelo oenak’ende, aufola Yesu, ate, Nkolo, iya boto’one? 
JHN.21.22	Yesu amosumola, ate, Nko lalangaacikale yengoko enengi’m’oya, oho likambo line? Onkil’emi. 
JHN.21.23	Koko etendelo ene eosekola eneyali bifili bihitu, eka, Bokili’oho afawaki; ohonde Yesu atil’oka ende afawaki: ailaki, ate, Nko lalanga acikale yengoko enengi’m’oya, oho likambo line?
JHN.21.24	One nko bokili onoyali temoin ena baoyi’ane, ko atengaki baoyi’ane, ko tomey’oka yoi linande liyali nko solosolo.
JHN.21.25	Koko baoyi’amoi bike banaki Yesu okambaka bayali; yombo baho basokotengama bahatu, lakanel’oka loko mene lohalotu lofakolana l’ekanda benesokotengama.
ACT.1.1	O Teofilo, en’okand’onami bonoki’oso ntengaki baoyi bahatu banaki Yesu omatsaka likamba, ko banaki’nd’omatsaka lilaka, 
ACT.1.2	yengoko bin’oho bonoki’nd’otomaka bikima lotomo la Bolimo bon’olotsi, nko bikima biniki’nd’osonaka, ko ena mbus’eho ailelaki. 
ACT.1.3	Ko ayotumaki endamene eneyal’iyo la ndembi bike kum’ayaike ena mbusa ena bino binande bin’ewedi; ko aenyaki eneyal’iyo bekolo ntuk’inei, ko amasumola baoyi bana lifoka lina Yakomba. 
ACT.1.4	Ko eneki’nd’osoionganaka l’iyo, amasumola, batumake ena Yelusalema, ko ate, Bolengedya esemba ena Bafango, yok’onok’in’ookaka eneyal’emi; 
ACT.1.5	lacina Yoane ainaki’ato en’asi solosolo; koko ino bonginama la Bolimo bon’olotsi, kuma bina betasile bike.
ACT.1.6	Koko enek’iy’osolonganaka, bamufola, iy’ate, Nkolo, ongucisa nde lifoka eneyali Yisalaele isanga? 
ACT.1.7	Amakutwela, ate, Efakoli l’ino lacina beye bisike la bilanga biniki Bafango oilaka ena lifoka linandamene. 
ACT.1.8	Ohonde enengi Bolimo bon’olotsi oya eneyal’ino, bongotamba mpamba, ko bongoyalama temoins inami ena Yelusalema, l’en’enyanga bena Yudea la Samalia endotu, ko l’ena nsimbo mene ina loko. 
ACT.1.9	Ko eneki’nd’otendaka yok’osamb’oho, ailedyama kum’iyo bayolende; ko lilo limoumola en’aiso’aniyo. 
ACT.1.10	Enilel’ende, ko enalend’iyo ena loola ta, lenda, bato’afe baemala l’iyo la bisenda bina telele; 
ACT.1.11	ko iyo baila, iy’ate, Ino bato, baise Ngalilaya, bemali yok’one, ko boyalende ena loola ta lacina nai? Yesu one onumolamaka ena ntoto enino ko aotambamaka ena loola, anguta lakina nk’eyok’onok’in’oenak’ende kum’ayacu ena loola.
ACT.1.12	Ko iyo baocika lingonji lina Bilaya, linaliyali mbolimboli la Yelusalema, yoka bokita bona Sabata kei, ko bautwa ena Yelusalema. 
ACT.1.13	Enek’iy’otuaka, bailela en’etenyi emoi ena liko, enek’iy’okisak’ase; bain’aniyo nko Petelo, la Yoane, la Yakobo, la Andelo, la Filipo, la Toma, la Balutolomayo, la Matayo, la Yakobo, bon’ona Alafayo, la Simona Zelote, ko la Yuda, bakune’ona Yakobo. 
ACT.1.14	Bane bahatu baoyaela la locinji la lokanyi lomoko en’oondo, iyo l’ayato’amoi, la Malia nyango ena Yesu, ko l’akune bana Yesu.
ACT.1.15	Ko en’ina beho, Petelo aemala ena ntoto ena bifili, (ko bik’ike bon’ato boyaaki meho, yombo bato bokama l’ato ntuk’ife,) ko aila, ate, 
ACT.1.16	Bifili, ekoli lacina etengelo ene eilame, nk’eho eneki Bolimo bon’olotsi otendak’ale l’onyua bona Dawidi ena likambo lina Yudasa, onoyalamaki bolonji’oniyo banundaki Yesu. 
ACT.1.17	Lacin’oka ende aalamaki l’iso, ko atambaki liondo lina ekambelo ene. 
ACT.1.18	(Boto’one asombaki lisala la nyongo ena bowe’onande; ko akwaki batuletule meho, ko botem’onande boodya nko mbodya, ko besofo benande behetu beofola pao! 
ACT.1.19	Ko yoi liho yeyanaki eneyal’iyatu banatongaki ena Yelusalema; ko la ncina eho lisala liho litangamaki ena lofoso loniyoamene Akeladama, nko Lisala lin’akila.) 
ACT.1.20	Lacina yoi litengamaki’ale en’okanda bona Njembo, ate, Litonga linande liyalamake nk’elali, Ko boto atatongake meho tu; ko lakina, Boto’okina akitanyake en’ekambelo enande. 
ACT.1.21	Lacin’eho, eneyali bato’aho banayaaki l’iso bina l’ina en’esike ehatu eneki Nkolo Yesu oselaselaka bili l’ili eneyal’iso, 
ACT.1.22	mmatsa l’inelo ena Yoane, yengoko bina bonoki’nd’otocikaka eneki’nd’otambamaka ena loola: eneyali bato’aho ekoli lacina omoi asoname, aambane l’iso yoka temoin en’eetwelo enande en’ewedi. 
ACT.1.23	Ko baemadya bafe, nko Yosefa onotangama Balusaba, onoyaaki la nkombo eka Yuseto, ko la Matia. 
ACT.1.24	Ko baonda, iy’ate, E, Nkolo, oneya betema ben’ato bahatu, ototume en’atenyi’aniy’afe oho onok’osonaka, 
ACT.1.25	lacina akitanya ena mpifo ko l’en’ekambelo ene en’ekima eneki Yudasa oumaka l’owe’onande, ko aocoa en’ili’onandamene. 
ACT.1.26	Ko baila ndembi iniyo ina nsona, ko esonelo eokwela Matia, ko ende aalama la ba-jo l’omoko.
ACT.2.1	Ko eneki bina bona ntuk’itano oyelaka, baosolongana nk’iyatu en’edye emoko. 
ACT.2.2	Koko kaimo lolingo loyaki ena loola yoka lofongo lona lokolo mene, ko botumba bohotu bonok’iy’okisak’ase bolola la loho. 
ACT.2.3	Ko ndemi ineyakambwana iniyaaki yoka nkoi, yenya eneyal’iyo; ko lolemi lona nkoi lomotama eneyali boto l’oto’oniyo. 
ACT.2.4	Ko iyatu baolola la Bolimo bon’olotsi, ko baomatsa litenda la mposo ikina, yok’onoki Bolimo oafak’etendelo.
ACT.2.5	En’esik’eho Ba-Yuda bamoi bayaaki ena Yelusalema, banakumyakt Yakomba, ko banayaki en’enyanga behetu beneyali en’ase’a loola. 
ACT.2.6	Eneki yoi liho ookanaka, bato bik’ike baosusana, ko baokandakanda bik’ike eneki boto l’oto ookak’oka bayatende nk’ena lofoso lonandamene. 
ACT.2.7	Ko iyatu baoka losomo, ko baofefa, Mbo lenda, ban’ato’ane banayatende, iyatu bafayali nde baise Ngalilaya? 
ACT.2.8	Iya, iso toka boto l’oto nk’ena lofoso lonandamene loneloki’nd’ootwaka bosamb’oya? 
ACT.2.9	Ba-Palutia, la Ba-Madia, la Ba-Elama, ko l’iy’anatonga ena Mesopotamia, l’ena Yudea la Kapadokia, l’ena Ponto, l’ena Asia, 
ACT.2.10	l’ena Fulungia, l’ena Pampulia, ena Ejipeto, ko l’en’enyanga bena Libwe ena mbolimboli la Kulene, ko l’efenda bena Loma, Ba-Yuda ko la Befenda banahalingwaki Ba-Yuda; 
ACT.2.11	Ba-Kulete ko la Ba-Alaba: iso tomaok’iyo kuma bayatende ena mposo inisoamene bikambwa bina mpefa bina Yakomba. 
ACT.2.12	Ko iyatu baofefa, ko baokandakanda, baufolana, Mbo ncina ena yoi line eka nai? 
ACT.2.13	Koko bakina bamanyeela, iy’ate, Baolowa l’aana ban’atoto.
ACT.2.14	Koko Petelo aemala, ende la ba-jo l’omoko, ko amalokwela la yoi lina likolo, ate, Ino baise Yudea l’inatu banatonga ena Yelusalema, beyaka yoi line, ko bolofaka baoyi’anami: 
ACT.2.15	bato’ane bafalowa, yoka bosamb’onakanel’ino, lacin’oka yefa limoyela nko neuf heures kei; 
ACT.2.16	ohonde yoi line liyali nko yoi linaliki bosumoli’oka Yoele otendak’ale, ate,
ACT.2.17	Yakomba aila, ate, En’ina bena nsimbo Nongutela Bolimo’onami eneyali Bato bahatu; Ko ban’anino bana mpame l’an’ayato bangotend’aoyi, Ko befeng’enino bangena bienelo, Ko bingambe binino bangolotwa balotwa.
ACT.2.18	O, en’ina beho nongutela Bolimo’onami Eneyali baombo’anami bana mpame l’an’ayato, ko bangotend’aoyi;
ACT.2.19	Ko nongenyanya bikambwa bina mpefa ena liko, Ko la ndembi ena loko en’okal’ase: Nko bakila, la nkoi, ko la loonge lona belinga;
ACT.2.20	Bina mene bongohalingwa bilima, Ko ngondo engohalingwa bakila, En’oso bon’eyelo ena bina bona Yawe, Nko bin’oho bon’okolo l’ona lokumo;
ACT.2.21	Ko boto l’oto onongelela lina lina Yawe mbila angikyama.
ACT.2.22	Ino bato bana Yisalaele, bolofaka baoyi’ane, Yesu ona Nazaleta ayaaki boto onoki Yakomba okumyaka eneyal’ino la bikambwa bin’ofilo la bina mpefa, ko la ndembi iniki Yakomba oilaka ena ntoto enino, yoka bosamb’oney’inoamene. 
ACT.2.23	Ende aolekyama la eango mene ena Yakomba, ko la njeya eneki Yakomba oeyak’oso; koko ino bomoluunda l’akasa ban’ato baninda mbongi, ko bamoloyaka en’ekulusu. 
ACT.2.24	Koko Yakomba ameetola en’ewedi, ko amotungola ena bifafo bin’ewedi, lacin’oka ende atatungamisa l’eho. 
ACT.2.25	Lacina Dawidi atendaki’ale lacin’enande ate,
ACT.2.25	Njenaki Yawe bisike bihitu en’oso bon’elongi enami; Lacin’ende ayali en’ili bona likasa linami y’ome lacin’eho mpalidyame tu;
ACT.2.26	La ncin’ene, botem’onami bokik’ekiko, Ko lolemi lonami lonyanga, Ko le yonge linami nkoho lingoyala nko la lo lengedyo.
ACT.2.27	Lacin’oka e ofacikaki bolimo’onami ena Adese, Ko nk’osamb’oho ofacikaki Ona mbongi One lacina aene botuku.
ACT.2.28	Ontumaki mboka ina liiko, Ko ongonkinza l’enyanga l’elongi ene.
ACT.2.29	Bifili, ena likambo lina engambe eka Dawidi, ekoli lacina nkoofody’oka awaki, ko akunjamaki, ko nketa enande eyali l’iso nko le bon’in’one. 
ACT.2.30	Ende ayaaki bosumoli, ko aeyaki’oka Yakomba aosembyaki esemba, noka, eneyali ban’anande omoi angokisase en’ieko ina lifoka linande: 
ACT.2.31	eneki’nd’oeyaka yok’oho, atendaki yoi litutuma lacin’en’eetwelo ena Masiya en’ewedi, ate, Ende atacikala ena Adese, ko yonge linande liten’otuku tu. 
ACT.2.32	Yakomba amoletola Yesu en’ewedi, ko isatu tomoyalama temoins ina yoi liho. 
ACT.2.33	Koko eneki’nd’oiledyamaka en’ili bona likasa lina Yakomba y’ome, ko eneki’nd’otambaka esemba ena Bolimo bon’olotsi eneyali Bafango, amutel’one bonen’ino ko bonok’ino isanga. 
ACT.2.34	Lacin’oka Dawidi mene atilela ena loola; ohonde endamene aila, ate,
ACT.2.34	Yawe ailaki Nkolo enami, ate, E, kisak’ase en’ili bona likasa linami y’ome,
ACT.2.35	Yengoko enengim’oila baokyi’owe’ane limbolongo en’ase ban’akak’ane.
ACT.2.36	Lacin’eho, bato bahatu ban’onyanga bona Yisalaele baeyake solosolo mene oka Yakomba amiledya Yesu one onok’in’oakaka en’ekulusu, lacina ayalame Nkolo la Masiya.
ACT.2.37	Enek’iy’ookaka baoyi’aho, betem’eniyo beokeswa la lokeseli, ko baufola Petelo la bikima bihitu, iy’ate, Bifili, tongil’oya? 
ACT.2.38	Ko Petelo amasumola, ate, Bumbela baoyi’owe, ko binama en’asi nk’inatu ena lina Yesu Masiya, lacin’en’etungwelo enino en’aoyi’owe; ko bongotamba nganji eka Bolimo bon’olotsi. 
ACT.2.39	Lacin’oka esemba eyali nk’eneyal’ino, ko l’eneyali ban’anino, ko l’eneyal’iyatu banayali en’esana banangi Yawe Yakomba eniso oelela eneyal’ende. 
ACT.2.40	Ko amalaka l’aoyi’amoi bike, ko amasomya, ate, Boyoikyak’inoamene ena ntoto en’eotwelo ene en’okandokando. 
ACT.2.41	Ko iy’anatambaki baoyi’anande l’ekiko bainama en’asi; ko bato yoka nkoto isaso baambana l’iyo en’in’oho. 
ACT.2.42	Ko baoyala la locinji ena lilako lina bikima, ko l’en’eambanelo, ko l’en’ekesole ena mampa, ko l’ena beondo.
ACT.2.43	Koko losomo lokwela bato bahatu; koko bikambwa bike bina mpefa ko la ndembi bilama la bikima. 
ACT.2.44	Ko iyatu banimedyaki baambana en’esanga emoko, ko baambanya toma toniyo tohatotu. 
ACT.2.45	Ko baotekya batuka baniyo ko la toma toniyo, ko baokafela bato bahatu, yok’onoki boto l’oto oelingitanaka. 
ACT.2.46	Ko bina l’ina baoyaela la lokanyi lomoko en’ilombe ina Yakomba, ko baokesa mampa en’etumb’eniyo, ko baola toma toniyo l’enyanga ko l’etema bena solosolo; 
ACT.2.47	baokumya Yakomba, ko baimedyama l’olotsi l’ato bahatu. Ko bina l’ina Nkolo aambanya l’ekelesia iyo banikyama.
ACT.3.1	Ko Petelo la Yoane baocoa en’otumba bona Yakomba en’esike ena boondo, nk’ena trois heures. 
ACT.3.2	Nk’esik’eho boto’omoi aotolama meho, onoyaaki etumbe nk’en’otema bona nyango enande, onok’iy’otolaka bina l’ina, ko baoambyaki bina l’ina en’ofolo bon’otumba bona Yakomba, bofolo bonotangama Bokoka, lacin’eho alombe iy’anatuaki en’otumba bona Yakomba nganji in’isei. 
ACT.3.3	Ende, enem’end’oena Petelo la Yoane basokotua en’otumba bona Yakomba, amalomba nganji en’isei. 
ACT.3.4	Petelo amolenda la baiso ta, ende la Yoane, ko aila, ate, Otolend’iso. 
ACT.3.5	Ende amalofamela, lacina akanelaki’oka angotamb’iyema eneyal’iyo. 
ACT.3.6	Koko Petelo aila, ate, Mpana francs ko mpana wolo; ohonde iyema ineyat’emi nongokofa: ena lina lina Yesu ona Nazaleta, emalaka, kendaka en’akaka!
ACT.3.7	Ko amuunda la likasa y’ome, ko ameemadya; ko isasanga bakak’anande la bakilingonyo banande baocila.
ACT.3.8	Ko aetwa l’ondembi, aemala, ko aokenda, ko aotua l’iyo en’otumba bona Yakomba, kum’ayakende, ayasole bendembi ko ayakumya Yakomba. 
ACT.3.9	Ko bato bahatu bameena kum’ayakende ko ayakumya Yakomba. 
ACT.3.10	Ko bameeya, ayali nk’ende onokisak’ase en’ofolo bon’otumba bona Yakomba bona Bokoka oyolomb’ato nganji in’isei; ko baofefa la mpefa ko la losomo lacin’ena yoi linilamaki eneyal’ende.
ACT.3.11	Ko eneki’nd’oundamelaka Petelo la Yoane, bato bahatu baoya la laango lacina basolongane eneyal’iyo ena mbalasai enetangama ena Solomona, kuma bayafefe bike mene. 
ACT.3.12	Eneki Petelo oenaka yoi liho, aolokwela bato, ate, Ino bato bana Yisalaele, bofefa lacin’ena ekambwa ene lacina nai? ko bototakamel’iso lacina nai? yoka bokanel’oka isoamene tomolokenza en’akaka la mpamba eniso ko la mbongi enisoamene? 
ACT.3.13	Yakomba ena Abalayama, l’ena Isaka, l’ena Yakobo, Yakomba ena bafango’aniso’ale, ende amokumya Bon’onande oka Yesu; nk’ende onok’in’olekyaka, ko onok’in’otembolaka en’oso bona Pilato, eneki’nd’oyalamaka la lisangya lacina aotungole; 
ACT.3.14	ohonde ino botembolaki Ende On’oeka l’Ona Mbongi, ko bolombaki lacina boyaki bon’ato afame eneyal’ino; 
ACT.3.15	ko boyakaki Lifoka lina Liiko, onoki Yakomba oetolaka en’ewedi, ko iso toyali temoins ina yoi liho. 
ACT.3.16	Ko l’imeedyo ena lina linande, lina liho limokikya boto’one onen’ino, oney’ino; ko imeedyo iniyali eneyal’ende imofa boto’one locili lone lonakolana nk’en’oso bon’inatu. 
ACT.3.17	Koko isanga, bifili, ley’oka bilaki yoi liho nko la biinda bona nnonganya, ino la bafok’anino nk’osamb’oho. 
ACT.3.18	Koko la bokotu’one Yakomba amokamba baoyi banaki’nd’otendak’ale l’asumoli bahatu, eneki’nd’oilak’oka Masiya enande angen’ino. 
ACT.3.19	Lacin’eho, bumbela baoyi’owe, ko bohalingwa, lacina baoyi’owe’anino baumolame, lacin’eho bisike bina ncicimodya en’etema biye eneyali elongi ena Yawe; 
ACT.3.20	ko lacin’eho atome Masiya onosonamaki lacin’enino, nko Yesu. 
ACT.3.21	Akoli eneyal’ende acikale ena loola yengoko bisike bina eutwedyo en’aoyi bahatu, nk’eyok’onoki Yakomba otendak’ale l’onyua bona basumoli’anande ban’oeka nk’en’alale mene. 
ACT.3.22	Mose ailaki’ale, ate, Yawe Yakomba enino angokeemaedy’ino bosumoli eneyali bato’aninoamene, yoka bosamb’onoyal’emi; bongolof’ende en’aoyi bahatu banangi’nd’okosumol’ino. 
ACT.3.23	Ko boto l’oto onofalofamele bosumoli’oho angumolama eneka bato nko la njaka mene. 
ACT.3.24	Koko basumoli bahatu, mmatsa la Samwele, ko l’iyo banayaki ena mbusa enande, nk’iyatu banatendaki’ale, iyatu bamotenda lacin’ena bin’ene. 
ACT.3.25	Ino boyali ban’ana basumoli, ko la ban’ana lisangya linaliki Yakomba oteelaka bafango’anino, eneki’nd’osumolaka Abalayama, ate, Bicimo bina loko bihitu bingosakelama bosako mene nko l’an’ane. 
ACT.3.26	Eneki Yakomba oetolaka bon’onande en’ewedi, amolotoma en’oso nk’eneyal’ino, oyokosakel’ino bosako enumbedy’ende boto l’oto’onino baoyi’owe’anande.
ACT.4.1	Nk’enem’iy’otenda l’ato, nkanga ina Yakomba la capitaine en’otumba bona Yakomba la Basadoke baoy’eneyal’iyo; 
ACT.4.2	ko baolemwa lacin’oka bayalake bato ko bail’oka la Yesu eetwelo en’ato en’ewedi eyali. 
ACT.4.3	Bamaunda, ko bamaekela en’otumba bon’enyolo yengoko bina bona loi, lacina eyaaki yok’esike ena likolo. 
ACT.4.4	Koko bike’oniyo banokaki yoi bimedyaki; ko botuya bona mpame boyalama yoka nkoto itano.
ACT.4.5	Koko en’ina bona loi, bato’aniyo ban’afoka, la bingambe, la batengi ban’ekanda, baosolongana ena Yelusalema; 
ACT.4.6	ko Anasa nkanga en’iyome mene ayaaki meho, la Kayafa, la Yoane, la Alesandulo, l’omboi bohotu bona nkanga iyome. 
ACT.4.7	Enek’iy’oemadyaka bikima ena ntoto eniyo, bamaufola, iy’ate, Ino bilaki yoi line la locili lona nai, l’ena lina lika nai? 
ACT.4.8	Nkwaho Petelo aolola la Bolimo bon’olotsi, ko amalokwela, ate, Ino bafoka ban’ato la bingambe bina Yisalaele, 
ACT.4.9	yomb’iso tufolama bon’in’one lacin’ena yoi liney’olotsi linilamaki eneyali boto’on’etumbe, lacin’eho ino beye onomoikyaka: 
ACT.4.10	inatu beyaka, l’ino la Ba-Yisalaele bahatu, ena lina lina Yesu Masiya ona Nazaleta, onok’in’oyakaka en’ekulusu, ko onoki Yakomba oetolaka en’ewedi, nko l’ende boto’one aemali mendo en’oso’onino kum’ayaike. 
ACT.4.11	Yesu one ayali nko lufe linalik’ino bafaki okilaka, limoyalama lin’oso mene lina likoka. 
ACT.4.12	Ko efana liiko eneyali okina tu, lacin’oka en’ase’a loola efana lina likina limofam’ato linalitiikyisa tu.
ACT.4.13	Enek’iy’oenaka nkaso ena Petelo la Yoane, ko enek’iy’oeyak’oka bayaaki nko bato banatalakama la bomwu bona loko, baofefa; ko bamaey’oka bayaaki la Yesu. 
ACT.4.14	Koko enek’iy’oenak’oto onikaki ayemale la bikima, bataat’etendelo lakina lacin’ena yoi liho. 
ACT.4.15	Koko bamafodya ena likita isisali, lacin’eho batendane ena lokuko. 
ACT.4.16	Ko baufolana, iy’ate, Tongilela bato’ane nai? lacin’oka ekambwa en’ofilo ena lokumo emilama l’iyo, ko emeyana eneyali bato bahatu banatonga ena Yelusalema, ko tofan’eanganelo ena yoi liho tu. 
ACT.4.17	Ohonde lacina yoi liho litongoyela en’osana eneyali bato’amoi, tongaan’iyo biano, batatendake lakina l’oto’omoko ena lina line. 
ACT.4.18	Ko bamaelela, ko bamasumola nko la locili mene, batatendake ko batalakake ena lina lina Yesu tutu. 
ACT.4.19	Koko Petelo la Yoane bamakutwela, iy’ate, Inoamene bokodyaka, yombo yoi likoli l’iso en’aiso bana Yakomba lacina tokolof’ino, yombo tolofa Yakomba; 
ACT.4.20	lacin’iso tofana mboka emoi yengoko nsumol’ato baoyi banak’is’oenaka l’anak’is’ookaka. 
ACT.4.21	Ko enek’iy’oaanaka lakina eano, bamatungola, eneten’iyo etelo oyasisodya, lacin’ena bato; lacin’oka bato bahatu baokumya Yakomba lacin’en’ekambwa enilamaki. 
ACT.4.22	Lacina boto’oho onoki ndembi ene oilamaka ayaaki la mbula inileki ntuk’inei.
ACT.4.23	Enek’iy’otungwaka, baocoa eneyali bato’aniyoamene, bamasumola baoyi bahatu banaki nkanga ina toome la bingambe oasumolaka. 
ACT.4.24	Ko enek’iy’ookaka baoyi’aho, bailedya lofoso loniyo la lokanyi Jomoko eneyali Yakomba, iy’ate, Yawe, e oyali Yakomba ononunolaki loola la loko la lose l’okwa, ko l’ikambwa bihitu biniyali ena baho, 
ACT.4.25	E otendaki’ale la Bolimo bon’olotsi nko l’onyua bona bafango’oniso oka Dawidi, bosali’one, ate,
ACT.4.25	Bato ban’efenda bamolemwa,
ACT.4.25	Ko bato bamokanela baoyi bana bototoloto, lacina nai?
ACT.4.26	Bafoka bana loko bamemala,
ACT.4.26	Ko bato bana lifoka bamosolongana
ACT.4.26	Oyokana la Yawe ko la Masiya enande, oyasimba.
ACT.4.27	Solosolo mene Elode la Pontio Pilato, la Befenda la bato bana Yisalaele, basusanaki lacin’eho basimbe Bon’one on’oeka, 
ACT.4.28	lacin’eho baile baoyi l’aoyi banaki likasa line la eango ene oangak’oso lacina bailame. 
ACT.4.29	Isanga, Yawe, lenda biano biniyo, ko faka baombo’ane etelo lacina batende yoi line efan’ofolu, 
ACT.4.30	enaciedy’e likasa line oyiky’ato ena nkangi, ko lacina okambe ndembi la bikambwa bina mpefa nko la lina lina Bon’one on’oeka oka Yesu. 
ACT.4.31	Enek’iy’oondaka, etenyi enek’iy’osusanaka eolidyama; ko iyatu baolodyama la Bolimo bon’olotsi, ko baotenda baoyi bana Yakomba nko la nkaso.
ACT.4.32	Ko bato’aho bik’ike banimedyaki bayaaki l’otema nk’omoko ko la lokanyi nko lomoko; ko efan’oto onilaki’oka iyema imoi iney’at’ende iyali nk’inandamene: baosanganya toma toniyo tohatotu. 
ACT.4.33	Ko bikima baosekody’osimo bon’eetwelo ena Nkolo Yesu en’ewedi nko la locili mene; ko boseisei bon’okolo boyaaki eneyal’iyatu. 
ACT.4.34	Bataata nko le boto’omoko onindaki biinda, lacin’oka bamene basala la betumba baotekya baho, ko baoya la francs ina toma tonatok’iy’otekyaka, 
ACT.4.35	ko baamby’iho ena bakaka bana bikima; ko iyo baokafa francs iho eneyali boto’l’oto, yoka bosambo’onoki’nd’oelingitanaka.
ACT.4.36	Koko Yosefa, onoki bikima ofaka lina lika Balunaba, (nko Bon’ona Ncicimodya), on’ecimo ena Lewi, bise Kupulio, 
ACT.4.37	ayaaki la lisala, ko aotekya liho, ko aoya la francs ko aamby’iho en’akaka bana bikima.
ACT.5.1	Koko boto’omoi, lina linande lika Anania, ende l’ooli’onande oka Safila baotekya lisala; 
ACT.5.2	koko aofisa etenyi emoi ena francs, kuma booli’onande aeyaki yoi liho fololo, koko aoya l’etenyi ekina, ko aamby’eho en’akaka bana bikima. 
ACT.5.3	Koko Petelo aila, ate, Anania, Satana amolunda botem’one lacina ofote Bolimo bon’olotsi, ko ofise etenyi ena francs, lacina nai? 
ACT.5.4	Kuma lisala liho liyali l’e, litayala nde lineamene? Ko enek’otekyaka liho, litacikala nde nk’ena lifoka lineamene? Oangaki eango ene en’otem’one lacina nai? Otafot’ato: omofota nko Yakomba. 
ACT.5.5	Eneki Anania ookaka baoyi’ane, aokwa ena loko, ko aowa nko tu. Ko losomo mene lokwela bato bahatu banokaki yoi liho. 
ACT.5.6	Ko befenga baemala, ko bamofuta l’esenda, bamofodya, ko bamokunja.
ACT.5.7	Koko eneki bina oetaka yoka ikina heures isaso, booli’onande aotua, kuma ateya yoi linilamaki. 
ACT.5.8	Ko Petelo amufola, ate, Onsumole, yombo otekyaki lisala l’otuy’one? Aamba, ate, O, nk’otuy’oko. 
ACT.5.9	Koko Petelo amokutwela, ate, In’afe bomolambana lacina bomeke Bolimo bona Nkolo lacina nai? Lenda, bakak’aniyo banokunjaka bome’one bayali nk’en’ofolo, ko bangokotol’e en’anza. 
ACT.5.10	Ko aokwa en’akaka bana Petelo nkwaho, ko aowa nko tu; ko eneki befenga otuaka, bamosungy’oka amosila liwa; ko bamofodya, ko bamokunja mbolimboli l’ome’onande. 
ACT.5.11	Ko losomo mene lokwela ekelesia ehatu, ko l’ato bahatu banokaki baoyi’ane.
ACT.5.12	Ko bike bona ndembi la bikambwa bina mpefa bilama eneyali bato l’akasa ban’ikima; ko iyatu bayaaki la lokanyi lomoko ena mbalasai ena Solomona. 
ACT.5.13	Efan’omoko ona bato’akina onosokolanga aambane l’iyo; ohonde bato mene bamakumya; 
ACT.5.14	ohonde banimedya baambanaki la Nkolo, nko bik’ike bona mpame l’on’ayato; 
ACT.5.15	baofodya nko le banawa nkangi ena mboka, ko bamaetsa ena ntange l’ena totunda, lacin’eho eneta Petelo omok’omoko’oniyo afomwa lilila linande. 
ACT.5.16	Ko bik’ike bon’ato ban’enyanga benoli la Yelusalema baoya; baoya l’ato banawa nkangi, ko l’iyo banenaki bino l’afoi bana nsefo; ko baika nk’iyatu.
ACT.5.17	Koko nkanga iyome aemala, l’ende l’iy’anayaaki l’ende—nko boloi bona Basadokeko baolola l’ekuku, 
ACT.5.18	baunda bikima, ko bamaekela en’otumba bon’enyolo. 
ACT.5.19	Koko ekima ena Nkolo aokombola nkombo ina botumba bon’enyolo l’oco, ko eneki’nd’oafodyaka, aila, ate, 
ACT.5.20	Bocoaka, boyemale en’otumba bona Yakomba, boyosumole bato baoyi bahatu bana Eikedyo ene. 
ACT.5.21	Ko enek’iy’ookaka yoi liho, baotua en’otumba bona Yakomba l’ikulukulu mene, ko baolak’ato. Koko nkanga iyome aoya, l’iy’anayaaki l’ende, ko baosusanya likita lina bingambe ko la boloi bona balimo bana ban’ana Yisalaele, ko baotom’onyua en’otumba bon’enyolo lacina bayi l’iyo. 
ACT.5.22	Koko eneki police oyelaka en’otumba bon’enyolo, batasungedya; ko bautwa la mbusa, 
ACT.5.23	iy’ate, Tosungyaki botumba bon’enyolo bokombi bolotsi, ko batombanyi baemali ena befolo; koko enek’is’okombolaka nkombo, totasungy’oto. 
ACT.5.24	Eneki capitaine en’otumba bona Yakomba la nkanga iyome ookaka baoyi’ane, baokandakanda bike lacin’ena baho, Mbo yoi line lingoyela nde meya? 
ACT.5.25	Nkwaho amoi aoya, amasumola, ate, Lenda, bato’aho banak’in’oekelaka en’otumba bon’enyolo baemali en’otumba bona Yakomba, bayalake bato. 
ACT.5.26	Koko capitaine aocoa la police, ko aoya l’iyo, ohonde efana la locili, lacin’oka baangaki bato, bato batongofusel’iyo baufe. 
ACT.5.27	Ko enek’iy’oyaka l’iyo, bamaemadya ena ntoto ena likita lina bingambe. Ko nkanga iyome amaufola, ate, 
ACT.5.28	Iso totakosumola nd’ino botalakake lakina ena lina line? koko lenda, bomolodya Yelusalema la lilako linino, ko bolang’oka botokoiy’iso likambo lin’ewedi ben’oto’one. 
ACT.5.29	Koko Petelo la bikima baamba, iy’ate, Akoli eneyal’iso timedya Yakomba, efa bato. 
ACT.5.30	Yakomba ena bafango’aniso aetolaki Yesu en’ewedi, nk’ende onok’in’oyakaka, enek’in’oakak’ende en’ote. 
ACT.5.31	Koko Yakomba amiledy’ende en’ili bona likasa linande y’ome, lacina ayalame Lifoka mene la Boiki, ko lacina ayofa Yisalaele eumbelo en’aoyi’owe ko l’etungwelo en’aoyi’owe. 
ACT.5.32	Ko iso toyali temoins inande ina baoyi’ane, iso la Bolimo bon’olotsi onoki Yakomba ofak’iyatu banomimedya.
ACT.5.33	Koko enek’iy’ookaka baoyi’ane, baosungwa la nkele bike, ko baang’eango lacina baayake. 
ACT.5.34	Koko Bofalusi’omoi, lina linande lika Ngamaliele, bolaki’ona basangya, onoki bato bahatu okumyaka, aemala ena likita, ko aila ate bikima bafodyamake isisali. 
ACT.5.35	Ko aosumola likita, ate, Ino bato bana Yisalaele, kuma botakambe yoi, boongya likanela bokotua bonong’in’okamba l’ato’ane. 
ACT.5.36	Lacina en’oso’ale Teuda aemalaki, ko ayokumyaki’oka ande boto’on’okolo, ko bike bona mpame yoka bekam’enei baambanaki’ale l’ende; endamene ayakamaki, ko iyatu banofikaki baofalangasana, ko ekambwa eniyo esilaki. 
ACT.5.37	Ko ena mbus’eho, boto’omoi oka Yuda aemalaki en’esike en’etengelo ena baina, ko asumaki bato bike eneyal’ende; koko ende awaki nkoho, ko iyatu banofikaki baofalangasana. 
ACT.5.38	Koko isanga lakosumol’ino, emite, Bocika bato’ane, ko botilelak’iyo yoi, lacin’oka yombo eango ene l’ekambwa ene eyali en’ato, engeha nko tu; 
ACT.5.39	ohonde yombo eho eyali nk’ena Yakomba, ino bofinyaki yehyi sa eho tu, botongoyenya yoka bato banafomana la Yakomba. 
ACT.5.40	Ko baimedya yoi linande; ko enek’iy’oelelaka bikima, bamafoma mpomi, ko bamasimba, batatendake ena lina lina Yesu, ko bamatungola. 
ACT.5.41	Koko iyo bauma ena likita lina bingambe kuma bayanyangele, lacin’oka baandamaki yoka bato banakoli oyena bino bina nsoi lacin’ena lina lina Yesu. 
ACT.5.42	Bina l’ina bataambya lilaka bato ko bataambya lisekodya bosimo bona Yesu Masiya en’otumba bona Yakomba ko l’en’etumba.
ACT.6.1	En’ina beho, eneki laali lona bakili ofulaka, Ba-Yuda banotwaki ena Elene baoningelaningela Ba Ebele, lacina baolefela bayato’aniyo bana beweli enek’iy’okafaka toma bina l’ina. 
ACT.6.2	Ko ba-jo l’afe baelela bik’ike bon’akili eneyal’iyo, ko baila, iy’ate, Efakoli l’iso lacina tocike yoi lina Yakomba ko tosale mesa. 
ACT.6.3	Inoamene, bifili, bosona eneyal’ino bato nsambo bana lokumo lon’olotsi, banalola la Bolimo bon’olotsi la bomwu, ko tongaf’iyo ekambelo en’ekambwa ene. 
ACT.6.4	Koko isoamene tongoyala la locinji en’oondo, ko l’en’ekambelo ena Yoi. 
ACT.6.5	Ko bato bahatu baimedya yoi liho bolotsi, ko baosona Setefano, nko boto onololaki l’imeedyo ko la Bolimo bon’olotsi, la Filipo, la Pulokolo, la Nikanola, la Timona, la Palumena, la Nikolao, bofenda onohalingwaki bise Yuda ena Antioka. 
ACT.6.6	Bamaila en’oso bona bikima, ko iyo, enek’iy’oondaka, baotadya bakas’aniyo eneyali bato’aho.
ACT.6.7	Ko yoi lina Yakomba yolinda; ko laali lona bakili lofula ena Yelusalema nko mpula mene; ko bike bona nkanga nkoho baimedya bosimo’oho bon’imeedyo.
ACT.6.8	Ko Setefano aolola l’isei ko la locili, aokamba bikambwa bina mpefa la ndembi mene en’oso bon’ato. 
ACT.6.9	Koko bamoi banayaaki ena sunagoga enetangamaki eniyo Banatungwaki, la Ba-Kulene, la Ba-Alesandulia, la Ba-Kilikia, la Ba-Asia, baemala, ko baatsa Setefano ntango. 
ACT.6.10	Ohonde batakolana likutolisa bomwu la Bolimo bonoki’nd’otendaka. 
ACT.6.11	Nkwaho baof’ato’a moi nyongo, ko bato’ako baila, Mbo iso tomoka eneki’nd’osaiyaka Mose ko la Yakomba besao mene. 
ACT.6.12	Ko baosombanya bato ko la bingambe la batengi ban’ekanda, ko baoya eneyal’ende, ko bamuunda, ko baoya l’ende en’oso bona likita lina bingambe. 
ACT.6.13	Ko baemadya temoins ina mpoci banilaki, iy’ate, Boto’one afaedya litembola edye ene ena en’oeka ko la basangya nkoho; 
ACT.6.14	lacin’oka isoamene tomooka kum’ayile, ate Yesu ona Nazaleta angehya esanga ene, ko angocikitanya bekotua beneki Mose otocikelaka. 
ACT.6.15	Ko iyatu banakisak’ase ena likita lina bingambe, enek’iy’olendak’ende l’aiso’aniyo ta, baen’elongi enande yoka bosamb’onoyali elongi en’ekima ena loola.
ACT.7.1	Ko nkanga iyome amufola, ate, Baoyi’ane bayali nde solosolo? 
ACT.7.2	Ko aila, ate,
ACT.7.2	Ino, bifili la bafango, bolofaka: Yakomba ena Mpamba aenyaki’ale eneyali bafango’oniso oka Abalayama kum’ayali ena Mesopotamia, kum’atayele ena Alana; 
ACT.7.3	ko amosumola, ate, Umaka en’onyang’one, cika bais’ola’ane, ko yaka en’onyanga bonongi’m’okotuma. 
ACT.7.4	Nkwaho auma en’onyanga bona Kasada, ko aoyala ena Alana; ko eneki bafango’onande owaka, Yakomba amotola en’onyanga bone bonatong’ino isanga. 
ACT.7.5	Koko atof’ende lisango meho nko tu, efana nko le isisali ineyikamela likaka limoko; ohonde amoseinbya esemba, ate angof’ende l’an’anande ena mbusa enande bonyang’oho, boyalame boniyo locela, kang’ende atot’ona en’esik’eho. 
ACT.7.6	Yakomba atendaki yok’osamb’oho, ate ban’anande bangoyala befenda en’onyanga bonofey’iyo, ko bangokafama yoka baombo en’onyang’oho, ko bangen’ino mbula bekam’enei. 
ACT.7.7	Ko Yakomba ate, Emi nongosisodya bato’aho banangaila ena yombo; ko ena mbusa en’aoyi’aho bangofola, ko bangonkambel’emi bikambwa en’edye ene.
ACT.7.8	Ko aoteela Abalayama lisangya, nko lina nkesa ena yonge; ko Abalayama aota Isaka, ko amokesela yonge en’ina bona mwambi; ko Isaka aota Yakobo, ko Yakobo aota bingambe jo la bife. 
ACT.7.9	Ko eneki bingambe ookaka Yosefa ekuku, bamokafa en’Ejipeto, ohonde Yakomba ayaaki l’ende; 
ACT.7.10	ko Yakomba ameelingitola en’aoyi bahatu bana bino banaki’nd’oenaka, ko amoatela isei la bomwu en’oso bona Falo, lifoka lina Ejipeto, ko Falo amiila gouverneur ena Ejipeto ko l’en’otumb’onande bohotu. 
ACT.7.11	Nkwaho loci mene lona njala la bino mene bin’okolo baokwela bonyanga bohotu bona Ejipeto l’ona Kanana; ko bafango’aniso batasungya toma tona ndaka. 
ACT.7.12	Koko eneki Yakobo ookak’oka bopunga boyali ena Ejipeto, aotoma bafango’aniso meho botoma bon’oso. 
ACT.7.13	Koko ena botoma bon’efe Yosefa aeyana l’atoolo’anande, ko bomboi bona Yosefa beyana la Falo. 
ACT.7.14	Ko Yosefa aotom’ato, aelela eneyal’ende Yakobo bafango’onande ko l’anotwa l’ende bahatu, bato ntuku nsambo l’atano. 
ACT.7.15	Ko Yakobo aokita ena Ejipeto, ko aowa meho, ende l’afango’aniso; 
ACT.7.16	ko baotolama meho ena Sekeme, ko baokunjama ena nketa eneki Abalayama osombaka l’otuya bona francs eneyali ban’ana Amola ena Sekeme. 
ACT.7.17	Koko eneki esike en’esemba eneki Yakomba osembedyaka Abalayama oolamaka, bato baofula, baosokwa bike mene en’Ejipeto, 
ACT.7.18	yengoko Lifoka limoi aemala en’Ejipeto onoteya Yosefa. 
ACT.7.19	Ende aotungya ecimo eniso’ale totungya mene, ko aenya bafango’aniso bino, amaila, ate bafodyake ban’aniyo lacin’eho bawu. 
ACT.7.20	En’esik’eho Mose aotwa, ko ayaaki ona bokoka mene; ko bamoolola nsenza isaso en’otumba bon’afango’onande; 
ACT.7.21	koko eneki’nd’ofodyamaka, bon’ona Falo bon’oyoto amoambola, ko amoolola yoka bon’onandamene. 
ACT.7.22	Ko Mose aolakama ena bomwu bohotu bona baise Ejipeto; ko ayaaki la locili en’aoyi bana ntenda ko l’en’ikambwa binande. 
ACT.7.23	Ko eneki’nd’okwaka mbula ntuk’inei, mposa eoya en’otem’onande lacina acu oyengya bifili binande, nko ban’ana Yisalaele. 
ACT.7.24	Ko eneki’nd’oenaka omoi’oniyo ayanyomame, amokambya, ko autodya nkele eneyal’ende onoonyomaki, koko aoyaka bise Ejipeto. 
ACT.7.25	Ko aokanela ate bifili binande bangonongany’oka Yakomba angaf’iyo etungwelo l’akas’anande; ohonde iyo batafokola yoi liho. 
ACT.7.26	En’ina bona loi aoyotuma eneyal’i yo kuma bayafomane, ko asokolanga aambany’iyo lakina en’efili, ko amaila, ate, Bifili, ino bototwa nde? bilelan’owe lacina nai? 
ACT.7.27	Ohonde onilelaki efili enande bowe amoumola, ate, Onokiilak’e yoka lifoka la juge eneyal’iso oka nai? 
ACT.7.28	Olanga nde onjak’emi, yok’onok’oyakak’oi bise Ejipeto? 
ACT.7.29	Lacin’ena yoi line, Mose aolota, ko aoyalama bofenda en’onyanga bona Midiana, ko aota ban’afe bana mpame meho 
ACT.7.30	Ko eneki mbula ntuk’inei oetaka, ekima ena loola aenya eneyal’ende ena sengelenge ena Lingonji lina Sinai, ena lombi lona nkoi inifetaki en’itete. 
ACT.7.31	Eneki Mose oenaka, aofefa l’ekambwa eho; ko eneki’nd’oolamaka oyena, lofoso lona Yawe loya eneyal’ende, loila, ate, 
ACT.7.32	Emi nde nde Yakomba ena bafango’ane, Yakomba ena Abalayama, la Yakomba ena Isaka, la Yakomba ena Yakobo. Ko Mose ailima la losomo, atinya lilenda l’aiso. 
ACT.7.33	Ko Yawe amosumola, ate, Umola tombwaku en’akak’ane, lacin’oka edye enemal’e edye ena lisangya nd’eho. 
ACT.7.34	Solosolo mene emi mena bino bin’ato’anami banayali en’Ejipeto, ko moka bosao bonasa iyo, ko mokita oyatungola. Koko isanga yaka, nongokotom’e en’Ejipeto. 
ACT.7.35	Koko Mose one onok’iy’okilaka, nk’ende onok’iy’oilaka, Mbo onokiilak’e lifoka la juge eneyal’iso oka nai? Yakomba aotoma nk’ende lacina ayalame lifoka la botungoli la likasa lina Ekima ena loola onenyaki eneyal’ende en’itete. 
ACT.7.36	Boto’one amafodya meho, ko aokamba bikambwa bina mpefa ko la ndembi en’Ejipeto, l’ena Lose lona Ngola, ko l’ena sengelenge mbula ntuk’inei 
ACT.7.37	One nko Mose oko onosumolaki ban’ana Yisalaele, ate, Yakomba angokeemaedy’ino bosumoli yok’emi nk’eneyali bato’aninoamene. 
ACT.7.38	One nk’ende onoyaaki en’osolongano ena sengelenge l’Ekima onotendaki l’ende ena lingonji lina Sinai ko l’afango’aniso; nk’ende onotambaki baoyi mene banayaike lacin’eho atof’iso baho; 
ACT.7.39	bafango’aniso batalang’oka baofike, ohonde baumol’ende eneyal’iyo, ko en’etem’eniyo bautwa la mbusa en’Ejipeto, 
ACT.7.40	baosumola Alona, Mbo otonunwele yakomba iniso iningeta en’oso’oniso, lacin’oka Mose one onotofodyaki en’onyanga bona Ejipeto, tofanonganya bili bonoki’nd’ocoaka. 
ACT.7.41	Koko en’esik’eho baotula bon’ona ngombo, ko baoya oyolekedya idola eho mbeka, ko baonyangela bikambwa bin’akas’aniyoamene. 
ACT.7.42	Koko Yakomba aoyosuma, ko amacika lacin’eho bakumya bikambwa biniyali ena loola; yoka bosamb’onoki yoi otengamaka en’okanda bon’osumoli, ate,
ACT.7.42	Ino ban’ecimo ena Yisalaele, ena mbula iho ntuk’inei ena sengelenge,
ACT.7.42	Ino bondekedyaki nde nyama iniyakamaki la mbeka?
ACT.7.43	Ko botolaki botumba bona Moloke,
ACT.7.43	Ko l’ioto ina yakomba enino eka Lampana,
ACT.7.43	Nko bifoya binik’in’onunolaka lacin’eho bokumya biho;
ACT.7.43	Ko nongokotol’ino en’ili bona Babela.
ACT.7.44	Bafango’aniso bayaaki l’otumba bon’esenda bona ndembi ena sengelenge, yok’onoki’nd’okodyaka, nk’ende onotendaki la Mose, ate asale boho nko l’okotua bona lelelo loneloki’nd’oenaka. 
ACT.7.45	Bafango’aniso batambaki botumba boho ena mbusa, ko bayaki l’oho, iyo la Yoswa, enek’iy’osangolaka benyanga bena Befenda, beneki Yakomba oitanyaka en’oso bona bafango’aniso yengoko bina bena Dawidi; 
ACT.7.46	ende aokumyama en’oso bona Yakomba, ko aufola lacin’eho akembela Yakomba ena Yakobo eyaelo. 
ACT.7.47	Koko Solomona amofakela botumba. 
ACT.7.48	Ohonde Onoleki nko Ndeka afatonge en’etumba benefakama l’akasa, yoka bosamb’onila bosumoli, ate,
ACT.7.49	Loola loyali ieko inami ina lifoka,
ACT.7.49	Ko loko nko limbolongo lin’akak’anami.
ACT.7.49	Yawe ate, Bongompakel’emi botumb’oka nai?
ACT.7.49	Ko edye ena lifomya linami eyali oya?
ACT.7.50	Likasa linami litanunola nde bikambwa bine bihitu?
ACT.7.51	Ino bato bana bocilingitano la banatakesama yonge en’etema l’en’atoi! ino boatana l’olimo bon’olotsi bina l’ina Yok’onoki bafango’anino okambaka, ino bokamba nk’osamb’oho. 
ACT.7.52	Bosumoli onotanyomama l’afango’anino ayali meya? ko bayakak’iyo banasumolaki Eyelo enande Onokolana nko Nkolana, nk’ende onok’in’oangelaka ko onok’in’oyakaka tu; 
ACT.7.53	in’ana tambaki basangya banafamaki la bikima bina loola, ko botamonya baho tu.
ACT.7.54	Enek’iy’ookaka baoyi’ane, baosungwa la nkele, ko baokenyanya baino’aniyo eneyal’ende. 
ACT.7.55	Koko ende aolola la Bolimo bon’olotsi, aolenda ena loola ta, ko aena bokombe bona Yakomba, ko la Yesu aemali en’ili bona likasa y’ome lina Yakomba, 
ACT.7.56	ko aila, ate, Lenda, lena loola lokombwa, ko la Bon’on’oto aemali en’ili bona likasa y’ome lina Yakomba. 
ACT.7.57	Ko iyo baololua la lofoso lona lokolo, ko baolind dya batoi’aniyo, ko baindimwa eneyal’ende la lokanyi lomoko; 
ACT.7.58	bamofodya ena mbiolo en’onyanga, ko bamofusela baufe. Ko temoins baambya bisend’iniyo en’akaka ban’ofeng’omoi onotangama Saula. 
ACT.7.59	Ko baoyaka Setefano la baufe, kum’ayaonde Nkolo, ate, Nkolo Yesu, tamba bolimo’onami. 
ACT.7.60	Ko aun’aongo, ko aololua, ate, Nkolo, tafak’iyo likambo lacin’ena yoi line lin’owe. Ko eneki’nd’otendaka yok’osamb’oho, aetama.
ACT.8.1	Ko Saula aimedya bewedi’enande. Nkwaho binyomeio mene bimatsaki en’in’oho eneyali ekelesia eneyaaki ena Yelusalema; ko bakili bahatu baofanda fanda en’enyanga bena Yudea la Samalia, umola nko bikima. 
ACT.8.2	Ko bato’amoi, bakumi bana Yakomba, baokunja Setefano, ko bamolela bike mene. 
ACT.8.3	Koko Saula aehya ekelesia nko mbehya mene; aotua en’etumba behetu, aokudya le mpame le bayato, ko amalekya ena botumba bon’enyolo.
ACT.8.4	Yok’oho, iy’anafalangasanyi baoselasela bili l’ili, ko baosekodya bosimo bon’olotsi bona Yoi. 
ACT.8.5	Koko Filipo aokita en’ecimo emoi en’onyanga bona Samalia, ko amasumola bosimo bona Masiya. 
ACT.8.6	Ko bik’ike bon’ato baolofamela baoyi banaki Filipo otendaka nko la lokanyi lomoko, enek’iy’ookaka ko enek’iy’oenaka ndembi iniki’nd’okambaka. 
ACT.8.7	Lacin’oka bafoi bana nsefo baofola eneyali bato bike banayaaki la baho, baofola kuma bayalolua nko ndolua; ko bato bike banayaaki la nkangi ena nkenyenyala ko la bitumbe, baika. 
ACT.8.8	Ko enyanga eosokwa en’onyang’oho nko nsokwa.
ACT.8.9	Koko boto’omoi ayaaki meho, lina linande lika Simona, onokambaki en’oso bikambwa bina liloka; ko aotatengya bato ban’onyanga bona Samalia, ko aoyofef’endamene boto’on’okolo. 
ACT.8.10	Ko iyatu bamolofamela, Mbo one ayali nko Mpamba eho ena Yakomba enetangama Bokolo. 
ACT.8.11	Bamolofamela nko lacin’eneki’nd’oatatengyaka elela mene la baoyi’anande bana liloka. 
ACT.8.12	Koko enek’iy’oimedyaka bosimo bon’olotsi bonoki Filipo oasumolaka bona lifoka lina Yakomba ko la lina lina Yesu Masiya, bainama en’asi, le mpame le bayato. 
ACT.8.13	Ko Simona mene aimedya nkoho, ko ainama; ko aoyala la Filipo, ko eneki’nd’oenaka ndembi ko la bikambwa bina mpefa binikambamaki, aofefa.
ACT.8.14	Eneki bikima banayaaki ena Yelusalema ookak’oka baise Samalia bamotamba yoi lina Yakomba, bamatomela Petelo la Yoane. 
ACT.8.15	Koko enek’iy’okitaka, bamaondela, lacin’eho batambe Bolimo bon’olotsi. 
ACT.8.16	(Lacin’oka Ende atakwele omoko’oniyo: bainamaki nko njina kei ena lina lina Nkolo Yesu.) 
ACT.8.17	Nkwaho baotadya bakas’aniyo eneyal’iyo, ko baotamba Bolimo bon’olotsi. 
ACT.8.18	Koko eneki Simona oenak’oka Bolimo bon’olotsi aofama la ntadya en’akasa ban’ikima, amayela francs, 
ACT.8.19	ate, Ompe mpifo eho nkoho, lacina boto l’oto onongi’m’otadya bakasa atambe Bolimo bon’olotsi. 
ACT.8.20	Koko Petelo amosumola, ate, Francs ine iwake nko l’e! lacin’enek’okanelak’oka ongata nganji ena Yakomba nko la francs. 
ACT.8.21	Ofana likafo la liondo en’ekambwa ene tu, lacin’oka botem’one bofakolana en’oso bona Yakomba. 
ACT.8.22	Lacin’eho, oyosume en’owe’one’one, ko onda Yakomba, yombo ongikyama en’eango eho eneyali en’otem’one. 
ACT.8.23	Lacina emi len’oka oyali ena yombo lina bino ko l’ena bayaka bana bowe. 
ACT.8.24	Ko Simona aamba, ate, Bombondele Nkolo, lacina baoyi’ako banam’in’otendaka batongonkwel’emi.
ACT.8.25	Koko iyo, enek’iy’olakak’ato lilako mene, ko baokumya Yoi lina Nkolo, bautwa la mbusa ena Yelusalema, ko baosekodya bosimo bon’olotsi en’enyanga bike bena Samalia.
ACT.8.26	Koko ekima ena Nkolo aosumola Filipo, ate, Emala, coaka en’ili bona Sud, ena mboka enuma Yelusalema ko eocoa Nganja: bili’oho boyali nko sengelenge. 
ACT.8.27	Aemala, ko aocoa. Ko lenda, boto’omoi ona Etiopia, nko eunuko emoi onoyaaki la mpifo ena nkolo la Kandake, lifoka lin’oyoto lina Etiopia, botombanyi bona toma tonande tohatotu; ende ayaki ena Yelusalema lacin’eho akumya Yakomba; 
ACT.8.28	ko autwa la mbusa, ko aokisase en’etoelo enande, kum’ayaande bokanda bon’osumoli’oka Yesaya. 
ACT.8.29	Bolimo aosumola Filipo, ate, Coaka oyambane l’eteolo eho. 
ACT.8.30	Filipo aocoa la laango eneyal’ende, ko amooka kum’a yaande bokanda bon’osumoli’oka Yesaya; ko amufola, ate, Ononganya nde baoyi banand’e? 
ACT.8.31	Ate, Iya, nongeya bosamb’oya, yengoko boto’omoi andaka ncina en’aoyi’ane? Ko aelela Filipo, ailele, ko akisase l’ende. 
ACT.8.32	Etenyi en’okanda eneki’nd’oandaka eh’ene: ate,
ACT.8.32	Aotolama yoka mpate en’eyakelo;
ACT.8.32	Ko yoka bosamb’onoyali bon’ona mpate onoyali en’oso bona bokesi’onande bona besa, afatende,
ACT.8.32	Nk’osamb’oho ende atamumola nko le bonyua’onande.
ACT.8.33	En’esonjelo enande baofimaki etendelo ena likambo;
ACT.8.33	Ko onongenyanya eotwelo enande oka nai?
ACT.8.33	Lacin’oka liiko lonande loumolama ena loko.
ACT.8.34	Koko eunuko aufola Filipo, ate, Lakoonda, onsumole, bosumoli atenda yoi line lacin’ena boto oka nai? lacin’enandamene, yombo lacin’en’oto’okina? 
ACT.8.35	Koko Filipo aomumola bonyua bonande, aomatsa en’etengelo ene ena Yakomba, aosumol’ende bosimo bon’olotsi, nko bona Yesu. 
ACT.8.36	Nk’enem’iy’ocoa ena mboka, baena basi’amoi; ko eunuko aila, ate, Lenda, basi bayali: yoi lineyampeky’emi mpiname en’asi lika nai? 
ACT.8.37	(Filipo amosumola, ate, Nk’iimedya l’otem’one bohotu, ombinama. Aamba, ate, Limedy’oka Yesu Masiya ayali Bon’ona Yakomba.) 
ACT.8.38	Aemadya etoelo nkwaho; ko baopusola en’asi, le Filipo le eunuko, ko amiina en’asi. 
ACT.8.39	Ko enek’iy’otefwaka en’asi, Bolimo bona Nkolo aumola Filipo, ko eunuko ateena lakina, aocoa mboka enande nko l’enyanga. 
ACT.8.40	Ohonde Filipo aosungyama ena Azoto; ko enem’end’ofolanya aosekodya bosimo bon’olotsi en’enyanga behetu, yengoko aoyela ena Kaisalia.
ACT.9.1	Koko Saula aokusa lifodya baoyi bana biano la njaka eneyali bakili bana Nkolo; ko aocoa eneyali nkanga iyome, 
ACT.9.2	ko amufola bekanda eneyali besolongano bena basunagoga bana Damaseke, lacin’eho yombo angosungya bato banayali bana Mboka meho, le mpame le bayato, ayi l’iyo ntungama ena Yelusalema. 
ACT.9.3	Enem’end’ocoa, aolama la Damaseke; ko kaimo fololo mene ena loola eololoma eneyali ende nko sole. 
ACT.9.4	Ko aokwa ena loko, ko aoka lofoso lonelolokwel’ende ate, Saula, Saula, onnyom’emi lacina nai? 
ACT.9.5	Aamba, ate, Nkolo, E nai? Nkolo aamba ate, Emi nko Yesu onanyom’e; (eyali locili eneyali e ofomana la tosongo. 
ACT.9.6	Ende ailima, ko aofefa, aila, ate, Nkolo, olanga njile’oya? Ko Nkolo amosumola, ate,) Emala, fola en’onyanga, ko ongolakama baoyi banakolana l’e lacina oile. 
ACT.9.7	Bato banakendaki l’ende baemala nko la losomo, lacin’oka baoka lofoso, ohonde baten’oto. 
ACT.9.8	Koko Saula aemala ena loko, ko eneki baiso’anande olifwaka, atena tutu; ko bamosuka l’akasa, ko bamoyedya ena Damaseke. 
ACT.9.9	Bin’esaso ende atena tu, ko atal’iyema, ko atamela.
ACT.9.10	Bokili’omoi ayaaki ena Damaseke, lina linande lika Anania; ko Nkolo amosumola en’enelo, ate, Anania! Ende ate, Em’one, Nkolo. 
ACT.9.11	Ko Nkolo amosumola, ate, Emala, coaka ena mboka enetangama Cilili, ko ufola meho en’otumba bona Yuda, boto onotangama Saula, bise Taluseu; ienda, ayaonde. 
ACT.9.12	Ko amena en’enelo boto onotangama Anania ayatua, ko ayatadya likasa eneyal’ende lacin’eho aene lakina. 
ACT.9.13	Koko Anania aamba, ate, Nkolo, moka eneyali bato bike bokotua bon’oto’one, la baoyi ban’owe bike banaki’nd’oilelaka bato’ane ban’oeka ena Yelusalema; 
ACT.9.14	ko isanga amofam’etelo la nkanga iyome lacina aunde bato bahatu banelela lina line en’oondo. 
ACT.9.15	Ko Nkolo amosumola, ate, Ombocoa, lacin’oka ende ayali emunyi eneki’m’osonaka, lacin’eho atole lina linami en’oso bona Befenda l’en’oso bona bafoka bana rois, ko l’en’oso bona ban’ana Yisalaele; 
ACT.9.16	lacin’emi nongotum’ende baoyi bahatu bana bino binikoli l’ende lacina aene lacin’ena lina linami. 
ACT.9.17	Ko Anania aocoa, ko aotua en’otumba; aotadya bakasa eneyali ende, ate, Efili Saula, Nkolo mene, nko Yesu onenyaki eneyal’e ena mboka enem’oyaka, amontoma lacin’eho oene lakina, ko lacina olole la Bolimo bon’olotsi. 
ACT.9.18	Ko isasanga bamongoci yoka mpasi baokwa en’aiso’anande, ko aena nko njena; aemala, ko ainama en’asi; 
ACT.9.19	ko eneki’nd’olaka toma, aokika ena yonge;
ACT.9.19	Ko Saula aoyala bina bemoi l’akili banayaaki ena Damaseke. 
ACT.9.20	Ko isasanga aokumya Yesu ena basunagoga, aila, ate, Yesu ande Bon’ona Yakomba. 
ACT.9.21	Ko iyatu banokaki baofefa, Mbo one afayali nde ende onehyaki iy’anelelaki lina line en’oondo ena Yelusalema? ko ataya nde mendo lacin’eho atol’iyo ntungama en’oso bona nkanga ina toome? 
ACT.9.22	Koko Saula aofula la locili, aokoiya Ba-Yuda banatongaki ena Damaseke ena ntango iniyo, eneki’nd’oatumaka solosolo one ayali nko Masiya.
ACT.9.23	Eneki bina bike oetaka, Ba-Yuda baang’eango lacin’eho baoyake; 
ACT.9.24	ohonde eango eniyo eeyana la Saula. Baotombanya befolo l’ane l’oco lacin’eho baoyake; 
ACT.9.25	koko bakili bamotamba l’oco, bamosonga en’ifondo inay’okolo, ko bamokitsa en’ili bona bokako bona baufe.
ACT.9.26	Ko eneki Saula oyelaka ena Yelusalema, aomeka lacina aambane l’akili; koko iyatu baang’ende nko mbanga, lacin’iyo batimedy’oka ende ayali bokili solosolo. 
ACT.9.27	Ohonde Balunaba amotamba, ko aoya l’ende eneyali bikima, ko amasumola bokotua bonoki’nd’oenaka Nkolo ena mboka, ko l’okotua bonoki Endamene otendaka l’ende, ko l’okotua bonoki’nd’osekodyaka bosimo bon’olotsi ena lina lina Yesu nko la nkaso kum’ayali ena Damaseke. 
ACT.9.28	Koko Saula ayaaki l’iyo ena Yelusalema, ayatua ko ayafole, 
ACT.9.29	ko ayatende la nkaso ena lina lina Nkolo Yesu; aotenda la Ba-Elene, ko amaatsa ntango, koko iyo baofon’etelo lacina bao yake. 
ACT.9.30	Koko eneki bifili oeyaka yoi liho, baoya l’ende ena Kaisalia, ko bamotoma ena Taluseu.
ACT.9.31	Nkwaho bikelesia bina Yudea ehatu, la bina Ngalilaya, la bina Samalia biyaaki la mwi, ko biokika nko nkika mene; ko baokenda en’ekumedyo ena Nkolo l’en’ecicimwedyo ena Bolimo bon’olotsi, ka baofula nko mpula.
ACT.9.32	Ko eneki Petelo otianyaka benyanga behetu, aoya eneyali ban’oeka banatongaki ena Luda nkoho. 
ACT.9.33	Aosungya meho boto’omoi onotangama Ainea, onotuma ena ntange enande mbula mwambi, lacin’oka ayaaki la nkangi ena nkenyenyala. 
ACT.9.34	Petelo amosumola, ate, Ainea, Yesu Masiya akiikya; emala, oyotande ntange ene. Ko isasanga aemala. 
ACT.9.35	Ko iyatu banatongaki ena Luda l’ena Salona bameena, ko baohalingwa eneyali Nkolo.
ACT.9.36	Koko bokil’omoi bon’oyoto ayaaki ena Yafo, lina linande nko Tabita (Tabita nk’eyoka Doluka); boyoto’oko aokama la bikambwa bin’olotsi la bin’isei biniki’nd’okambaka. 
ACT.9.37	Koko en’ina beho aambola nkangi, ko aowa; ko enek’iy’osongaka boduo, bamoambya en’etenyi ena liko. 
ACT.9.38	Luda eyaaki nk’ena mbolimboli la Yafo; ko eneki bakili ookak’oka Petelo ayali meho, bamotomela bato’afe, baineelela, atalingalingake liya eneyal’iyo. 
ACT.9.39	Petelo aemala, ko aocoa l’iyo. Ko eneki’nd’oyaka, bamoyedya en’etenyi ena liko; ko bayato bana beweli bahatu baemala mbolimboli kuma bayalele, ko bamotuma bekoto bena bekotua l’ekotua beneki Doluka otelaka kum’ayali l’iyo. 
ACT.9.40	Petelo amafodya iyatu, ko aun’aongo, ko aonda; ko aohelengwa eneyali boduo, ate, Tabita, etwa. Ko ende aolifola baiso’anande, ko enem’end’oena Petelo aetwa. 
ACT.9.41	Petelo amofa likasa linande, ko ameemadya; ko aelela ban’oeka la beweli, ko amolekya eneyal’iyo nko mbika. 
ACT.9.42	Ko yoi liho yeyana ena Yafo endotu, ko bato bike baimedya Nkolo. 
ACT.9.43	Ko Petelo aoyala bina bike ena Yafo eneka Simona, boaki bona bikoto.
ACT.10.1	Ko boto’omoi ayaaki ena Kaisalia, lina linande lika Kotunelio, capitaine ena boloi bona soldats bokama, boloi bonotangama bona Italia. 
ACT.10.2	Boto’one ayaaki bokumi bona Yakomba, ko aangaki Yakomba, ende l’omboi’onande bohotu. Akafelaki bato biinda nganji bike in’isei, ko aonda Yakomba bina l’ina. 
ACT.10.3	Yok’en’esike ena trois heures en’in’omoi, boto’one aena enelo, aena ekima ena Yakomba nko fololo kum’ayatua eneyal’ende, ko ameesa, ate, Kolunelio! 
ACT.10.4	Ende amolenda ta, ko aanga, ate, Yoi lika nia, Nkolo? Amosumola, ate, Beondo bene la nganji ine in’isei imilela eneyali Yakomba yoka liofwa line. 
ACT.10.5	Koko isanga tom’ato ena Yafo, baelele Simona, onotangama Petelo; 
ACT.10.6	akisase eneka Simona emoi, boaki bona bikoto, onoyali l’otumb’onande ena mbolimboli la lose l’okwa (ende angokosumola baoyi banakoli l’e lacina okambe). 
ACT.10.7	Koko eneki ekima onotendaki la Kolunelio oumaka, aelela basali’anande ban’otumba bafe, ko la soldat emoi, bokumi bona Yakomba, bon’iyo banosaelaki bina l’ina; 
ACT.10.8	amasumol’iyo baoyi’ane bahatu, ko amatoma ena Yafo. 
ACT.10.9	En’ina bona loi, kuma bato’ane bayakende, ko baolama l’onyanga, Petelo aanda ena liko lina nsamba en’otumba oyonda Yakomba, yok’en’esike ena midi. 
ACT.10.10	Ko aowa la njala, ko aolanga lacina ale toma; ko enem’iy’ofumbel’ende toma, aokwa yok’ena lilotua. 
ACT.10.11	Ko aena en’enelo nk’eyoka loola lomokombwa, ko bomongoci boyakite ena loko, yok’esenda ena nkolo mene enelitama l’ekoli ena batuku bah’anei. 
ACT.10.12	Nyama ihatu iniyali l’akaka banei la towawa tonetoyosumela ena loko la mpulu ina loola bayaaki meho. 
ACT.10.13	Ko lofoso lomei loya eneyali ende, ate, Emala, Petelo, yakaka, ko laka. 
ACT.10.14	Koko Petelo aamba, ate, Ef’oko, Nkolo; lacin’emi ntale iyema imoko in’etaketaka yombo ina nsefo. 
ACT.10.15	Ko lofoso loya eneyal’ende lakina, ate, Iyema iniki Yakomba osongaka, e tatangake iho mbindo. 
ACT.10.16	Ko yoi line yilama beila besaso; ko lakina bomongoci’oko botambama ena loola.
ACT.10.17	Enema Petelo okakanda bike en’otem’onande la ncina en’enelo eneki’nd’oenaka, bato’aho banatomamaki la Kolunelio baufola botumba bona Simona, ko baemala en’ofolo. 
ACT.10.18	Ko baelela, ko baufola yombo Si mona, onotangama Petelo, ayali meho? 
ACT.10.19	Eneki Petelo okanelaka enelo eho, Bolimo amosumola, ate, Lenda, bato’asaso bakofona. 
ACT.10.20	Emala, kita ko coaka l’iyo, takandakandake, lacin’oka emamene njatomaki. 
ACT.10.21	Petelo aokita eneyali bato’aho, ko aila, ate, Lenda, emi nk’ende onafon’ino: ncina enay’ino eka nai? 
ACT.10.22	Iy’ate, Kolunelio, capitaine ena soldats, boto’ona mbongi la bokumi bona Yakomba, onoyali la lokumo lon’olotsi eneyali bato bahatu bana Ba-Yuda, aolakama l’ekima en’oeka ena Yakomba lacina akeelela en’otumb’onande, lacin’eho aoke baoyi eneyal’e. 
ACT.10.23	Amaelela en’otumba, ko amaokela lacina baetame meho.
ACT.10.23	Ko en’ina bona loi aemala, ko aocoa l’iyo, ko bifili bimoi bina Yafo baocoa nko l’ende. 
ACT.10.24	Koko en’ina bona loi lakina baofola Kaisalia. Kolunelio amakonga mela, eneki’nd’okadyaka lisusanya bais’ola’anande ko la bifili binande. 
ACT.10.25	Koko eneki Petelo otuaka, Kolunelio aukana l’ende, ko aokwa en’akak’anande, ko amoosamela. 
ACT.10.26	Koko Petelo ameemadya, ate, Emalaka; emi nkoho njali nk’oto kei. 
ACT.10.27	Ko aotua kum’ayesole l’ende, ko aosungedya bato bike basusanyi. 
ACT.10.28	Ko amasumola, ate, Inoamene bey’oka efakoli l’asangya lacina boto ona Ba-Yuda aambane l’oto on’onyang’okina, ko efakoli lacina ayi eneyal’ende; ohonde Yakomba amontum’oka efakoli l’emi lacina ntange boto’omoko boto’on’etaketaka, yomb’ona nsefo.
ACT.10.29	Lacin’eho, eneki’m’oelelamaka njaki, ntaata ntango. Koko lakufola ncina enek’in’ombelelaka? 
ACT.10.30	Kolunelio aila, ate, Bina benei bemeta, nk’ena heure ene en’isaso, mbondaki en’otumb’onami, ko lenda, boto aemajaki en’oso’onami kum’ayalote bisenda bina kelikeli mene; 
ACT.10.31	ko aonsumola, ate, Kolunelio, boondo’one bomokana ko nganji ine in’isei imoyala yoka liofwa eneyali Yakomba; 
ACT.10.32	koko tom’ato ena Yafo oyelele Simona, onotangama Petelo; akisase en’otumba bona Simona, boaki bona bikoto, ena mbolimboli la lose l’okwa. 
ACT.10.33	Lacin’eho, lokotomelaka bato isasanga; ko omila bolotsi lacin’oka omoya. Isanga isatu toyali mendo en’oso bona Yakomba, lacin’eho tolofe baoyi bahatu banaki Yawe okosumolaka lacina otende. 
ACT.10.34	Nkwaho Petelo aomumol’onyua, ate,
ACT.10.34	Solosolo emi len’oka Yakomba afatambe boto la likai; 
ACT.10.35	ohonde en’onyanga l’onyanga boto onomoanga ko aokamb’ikambwa bina mbongi, aimedyama bolotsi l’Ende. 
ACT.10.36	Yoi linaliki’nd’otomelaka ban’ana Yisalaele, eneki’nd’oasumolaka bosimo bon’olotsi bona mwi la Yesu Masiya (Ende ayali Nkolo en’ato bahatu), 
ACT.10.37	inoamene beya yoi liko: nko yoi liho linalisekolaki ena Yudea endotu eneki liho omatsaka ena Ngalilaya en’oso, ena mbusa ena bosimo bon’inelo bonoki Yoane olakaka. 
ACT.10.38	Yoi liho nk’osimo bona Yesu ona Nazaleta, bokotua bonoki Yakomba oekyak’ende en’oeka la Bolimo bon’olotsi ko la mpamba mene; onoselaselaki kum’ayakambe bikambwa bin’olotsi, ko onikyaki bato bahatu banaki Satana otumanyaka, lacin’oka Yakomba ayaaki l’ende. 
ACT.10.39	Ko iso toyali temoins ina baoyi bahatu banaki’nd’okambaka, l’ena bonyanga bona Ba-Yuda ko l’ena Yelusalema; koko iyo baoyakaki, enek’iy’osengyaka en’ote. 
ACT.10.40	Yakomba ameetola en’ewedi nk’ende Yesu en’ina bon’esaso, ko amof’etelo oyenya, 
ACT.10.41	ef’eneyali bato bahatu, ohonde eneyali temoins iniki Yakomba osonaka en’oso, nk’eneyal’iso banalaki toma l’ende ko banamelaki l’ende ena mbusa en’eetwelo enande en’ewedi. 
ACT.10.42	Ende aototoma lacina tosekodya bosimo bon’olotsi eneyali bato, ko tosumol’ato fololo ende amosonama la Yakomba lacin’eho ayalame juge en’iyo banayaike ko l’eniyo banawaki. 
ACT.10.43	Basumoli bahatu bamotenda lacin’enande, iy’ate la lina linande boto l’oto onomimedya angotungwa ena baoyi’owe’anande.
ACT.10.44	Nk’enema Petelo otenda baoyi’ane, Bolimo bon’olotsi aokwela bato bahatu banokaki yoi. 
ACT.10.45	Ko iyo ban’oloi bona nkesa ena yonge banimedyaki, iyo banayaki la Petelo, baofefa lacin’oka nganji ena Bolimo bon’olotsi eutelamaki eneyali Befenda nk’osamb’oho; 
ACT.10.46	lacin’oka bamaoka kuma bayatende la mposo ikina, ko bayakumya Yakomba. 
ACT.10.47	Nkwaho Petelo aila, ate, Basi basimbama nde, lacina bato’ane bafiname, bato banotambaka Bolimo bon’olotsi nk’eyok’onok’isoamene otambaka? 
ACT.10.48	Aila, ate bainamake en’asi ena lina lina Yesu Masiya. Ko bamoonda lacin’eho ayale l’iyo bina bemoi.
ACT.11.1	Ko bikima la bifili banayaaki ena Yudea baok’oka Befenda baotamba yoi lina Yakomba nkoho. 
ACT.11.2	Ko eneki Petelo oyaka ena Yelusalema, iy’ana nkesa ena yonge bamoatsa ntango, 
ACT.11.3	Mbo e otuaki eneyali bato banatakesama yonge, ko olaki toma nko l’iyo! 
ACT.11.4	Koko Petelo aomatsa oyasumola yoi liho nk’ena limatsako, 
ACT.11.5	ate, Njaaki en’onyanga bona Yafo, ko loonda Yakomba; ko len’enelo yok’ena lilotua, nko bomongoci yok’esenda ena nkolo eokitsama ena loola, eosukama en’atuku bah’anei; ko boho boya nk’eneyal’emi 
ACT.11.6	Loenda boho ta, ko lokanela, ko lena nyama miyali l’akak’anei ina loko lohalotu, ko la nyama inay’olema, ko la towawa tonatoyosumela ena loko, ko la mpulu ina liko. 
ACT.11.7	Ko loka lofoso lonelonsumola, ate, Emala, Petelo, yakaka ko laka. 
ACT.11.8	Ko laamba, emite, Ef’oko, Nkolo, lacina iyema in’etaketaka la iyema ina nsefo itatua en’onyua’onami. 
ACT.11.9	Koko lofoso lonkutwela lakina ena loola, ate, Iyema iniki Yakomba osongaka, e tatangake iho mbindo. 
ACT.11.10	Yoi line yilama beila besaso, ko bomongoci’oko botambama lakina ena loola. 
ACT.11.11	Koko lenda, nk’isasanga bato’asaso baemala ena mbiolo en’otumba bonoki’m’okisak’ase, banaki Kolunelio otomaka eneyal’emi. 
ACT.11.12	Ko Bolimo aondaka lacina ncu l’iyo, ntakandakandake. Bifili bine botoa baocoa l’emi, ko totua en’otumba bon’oto’oho. 
ACT.11.13	Ende aotosumola bokotua bonoki’nd’oenaka ekima ena loola aemali en’otumb’onande, ko aila, ate, Tom’ato ena Yafo oyelela Simona onotangama Petelo; 
ACT.11.14	ende angokosumola baoyi banangi eamene l’omboi’one bohotu oikyama. 
ACT.11.15	Ko eneki’m’omatsaka litenda, Bolimo bon’olotsi amakwela, nk’eyok’onoki’nd’otokwelak’iso ena limatsako. 
ACT.11.16	Ko lokanedya yoi lina Nkolo, yok’onoki’nd’otendaka, ate, Yoane ainaki bato en’asi solosolo, koko ino bonginama ena Bolimo bon’olotsi. 
ACT.11.17	Yombo Yakomba afak’iyo nganji nk’eho eneki’nd’o tofak’iso enek’is’oimedyaka Nkolo Yesu Masiya, emi vo, nsokokolana lifomana la Yakomba bosamb’oya? 
ACT.11.18	Enek’iy’ookaka baoyi’ane baoyala nko mwi; ko baokumya Yakomba, iy’ate, Yakomba amofa Befenda nkoho eumbelo en’aoyi’owe lacina baike.
ACT.11.19	Iy’anafalangasanyi bili l’ili la binyomelo binimatsaki lacin’ena Setefano baocoa, baoyela Poinike, la Kupulio, la Antiokia; koko baosumola bosimo bona Yoi nk’eneyali Ba-Yuda kei. 
ACT.11.20	Koko bamoi’aniyo bayaaki baise Kupulio la baise Kulene, ko enek’iy’oyelaka Antiokia, baotenda la Ba-Elene nkoho, bamasumola bosimo bon’olotsi, nko bona Nkolo Yesu. 
ACT.11.21	Ko likasa lina Nkolo liyaaki l’iyo; ko bike bon’ato bimedya, ko baohalingwa eneyali Nkolo. 
ACT.11.22	Koko bosimo bona yoi liho bookana en’atoi ban’ekelesia eneyaaki ena Yelusalema; ko iyo baotoma Balunaba ena Antiokia. 
ACT.11.23	Ko ende, eneki’nd’oyaka, ko aena isei ina Yakomba, aonyangela; ko amakiky’iyatu, ate baundamele Nkolo l’eango mene en’otema. 
ACT.11.24	lacin’oka ende ayaaki boto’on’olotsi, onololaki la Bolimo bon’olotsi ko l’imeedyo; ko bike bon’ato bambana la Nkolo. 
ACT.11.25	Koko aocoa Taluseu oyofona Saula. 
ACT.11.26	Ko eneki’nd’osungyaka, aoya l’ende ena Antiokia. Koko mbula emoko botutuma baosolongana l’ekelesia, ko baolaka bato bike mene. Ko bili bon’oso bonoki bakili otangamaka Ba-Masiya nk’ena Antiokia.
ACT.11.27	En’esik’eho basumoli bamoi baocika Yelusalema ko baoya ena Antiokia. 
ACT.11.28	Ko omoi’oniyo onotangama Agabo aemala, ko aeyanya la Bolimo, ate loci mene lona njala longokwela benyanga behetu bena loko. Ko loci loho loyaki kuma Kulaudio ayali Kaisala. 
ACT.11.29	Ko bakili bahatu baoyalama la lisangya lacina batomele bifili banatongaki ena Yudea nganji in’isei, boto l’oto yok’onoki’nd’oataka. 
ACT.11.30	Ko baila yoi liho, ko baotomela bingambe nganji iho l’akasa bana Balunaba la Saula.
ACT.12.1	En’esik’eho Elode, lifoka lina roi, aociedya bakas’anande oyehya bamoi ban’ekelesia. 
ACT.12.2	Aoyaka Yakobo onotwaki la Yoane nko la lokula lon’ita; 
ACT.12.3	ko eneki’nd’oenak’oka yoi liho yolangam’olotsi la Ba Yuda, aocoa oyunda Petelo nkoho. Bina beho nko bina bena mampa enefana nyango. 
ACT.12.4	Eneki’nd’oundaka, amiila en’otumba bon’enyolo, amolekya eneyali soldats jo l’otoa lacin’eho baotombanya; koko ena lokanyi lonande loneloki’nd’okanelaka ate ena mbusa en’elambedya ena Etelo angofody’ende eneyali bato. 
ACT.12.5	Yok’oho, Petelo aomonyama en’otumba bon’enyolo; koko baise ekelesia baonda Yakomba nko mbonda mene lacin’enande. 
ACT.12.6	Ko eneki Elode osokolanga lacina aofody’ende, nko l’oco’oho Petelo aetama en’atenyi’a soldats ife, kum’atungi l’enyolo befe, ko batombanyi banatombanya botumba bon’enyolo bayali nk’en’oso bona lokombo. 
ACT.12.7	Koko lenda, ekima ena Nkolo aemala l’ende, ko fololo mene eofeta ena lolu; koko ekima aofoma Petelo ena mbanji, ameetola, ate, Emala yaya. Ko benyolo benande beokwa en’akas’anande. 
ACT.12.8	Ko ekima amosumola, ate, Lit’okoli’one, ko lota sapata me; ko aila yok’osamb’oho. Ko amosumola, ate, Lota esenda ene, ko onkile. 
ACT.12.9	Aofola, ko amokila; ko atey’oka yoi lineyilamaka l’ekima liyaaki nko solosolo: aokanel’oka ayene yok’enelo. 
ACT.12.10	Ko enek’iy’olekanyaka boloi bon’atombanyi bon’oso la boloi bon’efe, baoyela ena lokombo lon’efeko lonelokombwa en’onyanga. Loho lokombwa eneyal’iyo nko lohoamene; ko baofola, ko baotianya mbok’emoko en’onyanga; ko nkwaho ekima ena loola auma eneyali ende. 
ACT.12.11	Eneki lokanyi lona Petelo outaka eneyal’ende, aila, ate, Isanga mey’oka solosolo Nkolo atomaki ekima enande, ko antungolaki ena likasa lina Elode, ko l’en’aoyi bahatu banaki Ba-Yuda olengedyaka. 
ACT.12.12	Koko eneki’nd’okanelaka yok’osamb’oho, aoya en’otumba bona Malia, nyango ena Yoane onoyali l’osatu’oka Malako; bato bike baosolongana meho ko bayonde Yakomba. 
ACT.12.13	Eneki Petelo ofomelaka lokombo, bosali on’oyoto aoya oyolofa, lina linande lika Loda. 
ACT.12.14	Ko eneki’nd’oeyaka efodya ena Petelo, atakombola lokombo lacin’en’enyanga bike, ohonde aocoa la laango ena ntundulu, amasumol’oka Petelo aemali en’oso bona lokombo. 
ACT.12.15	Iyo bamosumola, Mbo olowa nde! Ohonde aokusa litenda nko yoi liho. Koko iyo, Mbo ayali nk’ekima enande. 
ACT.12.16	Koko Petelo aokusa lifomela lokombo; ko enek’iy’okombolaka, bameena, ko baofefa. 
ACT.12.17	Ko ende amaila ndembi la likasa linande lacina bayale mwi, ko amalokwela bokotua bonoki Nkolo ofodyak’ende en’otumba bon’enyolo. Ko aila, ate, Sumola Yakobo ko l’ifili baoyi’ane; ko aofola, aocoa bili’okina. 
ACT.12.18	Koko l’okulu lofoso bike loata en’atenyi’a soldats la soldats, lacina enetey’iyo bili bonoki Petelo ocoaka. 
ACT.12.19	Ko eneki Elode okembak’ende, ko atosungedya, aufola batombanyi, ko amatoma lacina bayakame. Ko auma ena Yudea, ko aocoa litonga ena Kaisalia.
ACT.12.20	Koko Elode aolemwa la baise Tula la Sidona nko nkele mene. Ko enek’iy’oilaka Bulasito, botombanyi bona lolu lona lifoka, lacina ayalame bolekya boniyo, baoya eneyali Lifoka la lokanyi lomoko, bamufola efili lacin’eho bayalame la mwi, lacin’oka bonyang’oniyo boata toma tona ndaka nk’en’onyanga bona lifoka. 
ACT.12.21	En’ina botutuma bonoki’nd’okodyaka, Elode aoyolots’endamene bisenda bina lifoka, ko aokisase en’ieko ina lifoka, ko amalokwela boloko. 
ACT.12.22	Ko bato baololua, Mbo lofoso lona Yakomba nde loho, afa lofoso lon’oto! 
ACT.12.23	Isasanga ekima ena Yawe amofoma, lacin’ende atafa Yakomba lokumo; ko ende aolama la nkiso, ko aowa.
ACT.12.24	Koko yoi lina Yakomba yolinda nko ndinda, ko yofula nko mpula.
ACT.12.25	Koko Balunaba la Saula, enek’iy’okadyaka ekambelo eniyo, bauma ena Yelusalema lakina, ko baotola l’iyo Yoane onoyali l’osatu’oka Malako.
ACT.13.1	Koko bato’amoi, basumoli l’alaki, bayaaki en’e kelesia ena Antiokia, nko Balunaba, la Simona onotangama Nigela, la Lukia ona Kulene, la Manae onok’iy’oololaka la Elode lifoka, la Saula. 
ACT.13.2	Enek’iy’okambelaka Nkolo ko baokila toma, Bolimo bon’olotsi aila, ate, Bombekedya Balunaba la Saula lacin’en’ekambwa eneki’m’aelelaka. 
ACT.13.3	Nkwaho, enek’iy’okilaka toma, ko baonda, baotadya bakasa eneyal’iyo ko bamatoma.
ACT.13.4	Koko iyo, enek’iy’otomamaka la Bolimo bon’olotsi, baokita ena Seleukia; meho baosemwa, ko baocoa Kupulio. 
ACT.13.5	Enek’iy’oyelaka ena Salamia, baosekodya yoi lina Yakomba ena basunagoga bana Ba-Yuda; ko Yoane ayaaki l’iyo yoka bokambi’oniyo. 
ACT.13.6	Enek’iy’otianyaka ekolo ehatu, baoyela Mpafo, ko baosungya meho boloki’omoi, bosumoli’ona mpoci, bise Yuda, onotangama Balayesu, 
ACT.13.7	onoyaaki eneka gouverneur, Selungio Paulo, boto’ona bomwu. Ende aelela Balunaba la Saula eneyal’ende, ko aolanga lacina alofe yoi lina Yakomba. 
ACT.13.8	Ohonde Eluma nkanga eho (liko nko lina linande limoi) amafekya, aofona lacina akengole gouverneur, atongoyimedya imeedyo iho. 
ACT.13.9	Koko Saula, onotangama Paulo nkoho, aolola la Bolimo bon’olotsi, amolenda ta, 
ACT.13.10	ko aila, ate, E onolola la longo ko l’owe bohotu, e bon’ona Satana, e bookyi’owe bon’aoyi bana mbongi bahatu, ofaledya nde litatengya mboka ina Yakomba ina cilili? 
ACT.13.11	Koko isanga, lenda, likasa lina Nkolo liyali nk’eneyal’e, ko ongoyala nk’eyok’onody’aiso, ko ofayene bina elela. Isasanga loonge la liucu bamokwela, ko aotengatenga, aokemb’oto onomosuka la likasa. 
ACT.13.12	Koko eneki gouverneur oenaka yoi linilamaki, aimedya, ko aofefa la lilako lina Nkolo.
ACT.13.13	Paulo l’ifili’inande baosemwa ena Mpafo, ko baoyela ena Pelunga, en’onyanga bona Pampulia; ko Yoane aokambwana l’iyo ko autwa la mbusa ena Yelusalema. 
ACT.13.14	Koko enek’iy’ofolanyaka ena Pelunga, baoyela Antiokia, ecimo emoi ena Pisindia; baotua ena sunagoga en’ina bona Sabata, ko baokisase. 
ACT.13.15	Ko ena mbusa en’eandelo en’ekanda ben’asangya la ben’asumoli, chefs ina sunagoga bamatomela yoi, iy’ate, Bifili, yombo yoi limoi lineyakiky’ato liyali eneyal’ino, botosumole liho. 
ACT.13.16	Paulo aemala, amaelela la likasa, ko aila, ate,
ACT.13.16	Ino bato bana Yisalaele, ko l’in’ananga Yakomba, bolof’aoyi’ane: 
ACT.13.17	Yakomba en’ato’ane bana Yisalaele asonaki bafango’aniso, ko akumyaki bato’aho kuma bayali ena litonga lina Ejipeto, ko amaumola en’onyang’oho nko la lo lona locili. 
ACT.13.18	Ko aitedyaki beko tu’eniyo ena sengelenge mbula ntuk’inei; 
ACT.13.19	ko eneki’nd’oehyaka bato bana benyanga nsambo ena Kanana, amakafela benyang’eniyo yoka lisango, mbula bekam’enei la ntuk’itano. 
ACT.13.20	Ena mbus’eho amafa juges, yengoko esike ena Samwele, bosumoli. 
ACT.13.21	Koko lakina ena mbus’eho baufola lacina baate lifoka lina roi, ko Yakomba amafa Saula, bon’ona Kisi, on’oloi bona Benyamina; ende aoyalama lifoka liniyo mbula ntuk’inei. 
ACT.13.22	Eneki’nd’oumolak’ende, aemadya Dawidi lacin’eho ayalame lifoka lina roi; ko aila yoi lacin’enande, ate, Mena Dawidi, bon’ona Yisai, boto oneyali yoka bosamb’onalanga botem’onamamene; ende angila eango enami ehatu. 
ACT.13.23	Yakomba ameemaedya Ba-Yisalaele Boiki’oka Yesu nk’eneyali bana ban’oto’one, yok’onoki esemba enande oyalaka. 
ACT.13.24	Kum’ende ataye, Yoane aolaka lilako lin’inelo en’eumbelo en’aoyi’owe eneyali bato bahatu bana Yisalaele. 
ACT.13.25	Eneki Yoane okambaka ekambwa enande, aila, ate, Bontang’emi nai? Ei mpayali Ende tu; ohonde, lenda, omoi ayayi ena mbusa enami, ko emi mpakoli lacina nditole bekoli bena nkofo inande. 
ACT.13.26	Bifili, ban’ana ecimo ena Abalayama, l’amoi’anino bananga Yakomba, yoi lina liiko lone limotomama eneyal’iso. 
ACT.13.27	Iy’anatonga ena Yelusalema la bato’aniyo bana lifoka, enetey’iyo Ende ko enetey’iyo baoyi ban’asumoli banandama bina l’ina en’okolo bona Sabata, bamoyedya nko baoyi’aho, lacin’oka bamolokoiya likambo. 
ACT.13.28	Kang’iyo batena ncina en’ewedi eneyal’ende, baufola Pilato lacina ayakame. 
ACT.13.29	Ko enek’iy’okadyaka baoyi bahatu banatengamaki’ale lacin’enande, bamokitsa en’ote, ko bamoambya ena nketa. 
ACT.13.30	Ohonde Yakomba ameetol’ende enek’anawaki; 
ACT.13.31	ko aenya bina bike eneyal’iyo banacikaki Ngalilaya ko bayaki ena Yelusalema l’ende, ko iyo bayali temoins inande isanga eneyali bato. 
ACT.13.32	Ko iso tokosumol’ino bosimo bon’olotsi bon’esemba eneki bafango’aniso osembyamaka: 
ACT.13.33	noka, Yakomba amosila likamba esemba eno eneyal’iso ban’aniyo, eneki’nd’oetolaka Yesu enek’anawaki; yok’onoki yoi otengamaka ena Lembo lon’ife, ate, E onde Bon’onami, mokoot’e bon’in’one. 
ACT.13.34	Ko ena yoi liho lika amomeetola en’ewedi ko afayene botuku, amotenda yok’osamb’one, ate, Nongokof’ino besako bena nsakama la bena locela beneki Dawidi. 
ACT.13.35	Lacin’oka atendaki ena Lembo lomoi, ate, Ofalekyaki One on’oeka lacina aene botuku tutu. 
ACT.13.36	Lacina Dawidi, eneki’nd’okadyaka yila eango ena Yakomba en’eotwelo enande, aetama, ko aokunjama l’afango’anande, ko amen’otuku; 
ACT.13.37	ohonde ende onoki Yakomba oetolaka en’ewedi, Ende aten’otuku tutu. 
ACT.13.38	Lacin’eho, bifili, ekoli lacin’ino bey’oka la boto’one etungwelo en’aoyi’owe eosumolama eneyal’ino; 
ACT.13.39	koko boto l’oto onomimedya, ayengwa l’ende boyengo en’aoyi bahatu banatakolan’ende liyengolama la basangya bana Mose’ale. 
ACT.13.40	Lacin’eho, boongya lilenda, lacina yoi liho linalitengamaki l’asumoli litonoyilama eneyal’ino, ate,
ACT.13.41	Bolendaka, ino batemboli, bofefaka, ko behaka;
ACT.13.41	Lacin’emi njakambe ekambwa en’isik’inino,
ACT.13.41	Kanga boto akosumol’ino, bofimedyaki ekambwa eho tutu.
ACT.13.42	Ko enem’iy’ofola ena sunagoga, baonda Paulo la Balunaba lacina baoyi’ane basumolame eneyal’iyo ena Sabata enoya. 
ACT.13.43	Ko eneki bosolongano bona sunagoga ofandafandaka, Ba-Yuda bike la Befenda bemoi banafudwaki Ba-Yuda, bakumi bana Yakomba, baokiela Paulo la Balunaba; ko iyo baotenda l’iyo, ko bamasomya lacin’eho baoyaela en’isei ina Yakomba nko njalama.
ACT.13.44	Koko ena Sabata ena mbusa, yoka bato bahatu ban’onyang’oho baosolongana lacin’eho balofe yoi lina Yakomba. 
ACT.13.45	Ohonde eneki Ba-Yuda oenaka bato’aho bik’ike, baok’ekuku, ko baata baoyi banaki Paulo otendaka ntango mene, ko bamosaiya besao mene. 
ACT.13.46	Koko Paulo la Balunaba baotenda la locili, iy’ate, Yoi limokolana l’iso lacina tokosumol’ino yoi lina Yakomba en’oso; ohonde enakil’ino liho, ko boyokody’oka bofakoli la liiko lonelofakale, lenda, tohelengwa eneyali Befenda; 
ACT.13.47	lacin’oka Nkolo aototomaka yok’osamb’oho, ate,
ACT.13.47	Mokiil’e lacina oyalame fololo en’efenda,
ACT.13.47	Oyalame eikedyo eneyali bato bahatu, yengoko nsimbo mene ina loko.
ACT.13.48	Eneki Befenda ookaka yoi line, baonyangela, ko baokumya yoi lina Yakomba; ko iyatu banakodyama lacin’ena liiko lonelofakale baimedya. 
ACT.13.49	Ko yoi lina Yakomba yosekola en’onyang’oho bohotu. 
ACT.13.50	Koko Ba-Yuda baosombanya bayato’amoi, bakumi bana Yakomba la bayato bana lifoka, ko la bingambe bin’onyang’oho, lacin’eho banyome Paulo la Balunaba, ko bamaitanya en’enyang’eniyo. 
ACT.13.51	Koko iyo baotitola lofucifuci lona bakak’aniye eneyali bato’aho, ko baoya ena Ikonio. 
ACT.13.52	Ko bakili baolola l’enyanga ko la Bolimo bon’olotsi.
ACT.14.1	Kuma bayali ena Ikonio, bikima batuaki ena sunagoga ena Ba-Yuda laanda, ko baolak’ato; koko la lilako liniyo bik’ike bona Ba-Yuda la Ba-Elene baimedya. 
ACT.14.2	Koko Ba-Yuda banatimedya tutu baosombanya Befenda, ko baookela nkanyi inay’owe en’etem’eniyo lacin’eho baoke bakili bowe. 
ACT.14.3	Lacin’eho, iyo baokinda meho elela mene, ko baolaka bato efan’ofolu nko la locili lona Nkolo, ko Nkolo aenyanya yoi lin’isei inande, eneki’nd’oimedyak’oka ndembi la bikambwa bina mpefa bikambame l’akas’aniyo. 
ACT.14.4	Koko bato’aho ban’onyang’oho baokambwana beloi: bamoi baambana la Ba-Yuda, koko bakina baambana la bikima. 
ACT.14.5	Koko eneki Befenda la Ba-Yuda la bafok’aniyo oangaka eango lacin’eho bailel’iyo bokotua bona nsoi mene, ko bafusele baufe, 
ACT.14.6	baofokotola yoi liho, ko baolota en’enyanga bena Lukaonia, nko Lusetula la Delube, ko l’enyanga benoli l’eho; 
ACT.14.7	ko baosekodya bosimo bon’olotsi meho.
ACT.14.8	Boto’omoi akisak’ase ena Lusetula, onindaki locili en’akak’anande, onoyaaki etumbe nk’en’otema bona nyango enande, tu atakenda. 
ACT.14.9	Boto one aoka kuma Paulo ayatende; ko Paulo amolenda ta, ko ameen’oka ayali l’imeedyo lacin’eho aike, 
ACT.14.10	ko amosumola la lofoso lona lokolo, ate, Emala en’akak’ane cilili. Ende aosola bendembi ko aokenda en’akaka. 
ACT.14.11	Koko eneki bato’aho bik’ike oenaka ekambwa eneki Paulo okambaka, baololua ena lofoso lona Lukaonia, Mbo yakomba imokita eneyal’iso yoka bat’ola. 
ACT.14.12	Ko baotanga Balunaba Zeu, ko baotanga Paulo Eleme, lacin’oka ayaaki Bosumoli bon’oso. 
ACT.14.13	Ko nkanga ena Zeu onoyaaki la mesa enande ena mbeka en’oso bon’onyanga, aoya la ngombo ko l’efusi en’efolo ben’onyanga, ko ende l’ato’aho bik’ike basokolanga lacina balekya mbeka. 
ACT.14.14	Koko eneki bikima, Balunaba la Paulo ookaka yoi liho, baokambola bisenda, ko baocoa la laango ena ntoto en’ato’aho, iy’ate, 
ACT.14.15	Bifili, ino bila baoyi’ane ncina eka nai? Iso toyali nko bato nkoho, ko toyali l’okotua yoka bosamb’onoyal’ino; toyakosumol’ino bosimo bon’olotsi, lacin’eho bumbele baoyi’ane bana bototoloto, ko bohalingwa eneyali Yakomba eneyaike, ononunolaki loola la loko ko la lose l’okwa, ko la toma tohatotu tonatoyali meho; 
ACT.14.16	onimedyaki’ale bato bana biotwelo bin’alale bacu mboka iniyoamene; 
ACT.14.17	ohonde atayocik’endamene efana temoin, lacin’Ende aokamba bolotsi: akof’ino mbula ena loola ko la bauma banaseki’emamo bike, ko aokinza betem’enino la toma ko l’ekiko. 
ACT.14.18	Kanga baotenda baoyi’ane, baenak’ino mene lacina bafekya bato, batonolekya mbeka eneyal’iyo.
ACT.14.19	Koko Ba-Yuda bamoi baoya ena Antiokia l’ena Ikonio; ko enek’iy’osombanyaka bato’aho bik’ike, baofusela Paulo baufe, ko bamosuma ena mbiolo en’onyanga, enek’iy’okanelak’oka amosila liwa. 
ACT.14.20	Ohonde eneki bakili olingamelaka, ende aemala, ko aotua en’onyanga; ko en’ina bona loi ende la Balunaba baocoa Delube. 
ACT.14.21	Ko enek’iy’osumolaka bato ban’onyang’oho bosimo bon’olotsi, ko baata bakili bike mene, bautwa la mbura ena Lusetula la Ikonio, ko l’ena Antiokia. 
ACT.14.22	Ko baokiky’etema ben’akili, ko bamasomya lacin’eho bayalame en’imeedyo iho nko njalama, ko bamasumol’oka tongotua ena lifoka lina Yakomba nko la bino bike. 
ACT.14.23	Ko enek’iy’osonaka bingambe ena bikelesia bihitu, ko baonda la nkila ena toma, bamacika eneyali Nkolo, nk’ende onok’iy’oimedyaka. 
ACT.14.24	Ko baotianya Pisindia, ko baoyela ena Pampulia. 
ACT.14.25	Ko enek’iy’olakaka yoi ena Pelunga, baokita ena Atalia. 
ACT.14.26	Meho baosemwa, baocoa Antiokia, nko bili bonok’iy’olekyamaka eneyali isei ina Yakomba lacin’ena ekambwa enek’iy’okadyaka. 
ACT.14.27	Enek’iy’oyelaka, ko baosolonganya ekelesia ehatu, bamalokwela baoyi bahatu banaki Yakomba okambaka l’iyo, ko l’okotua bonoki’nd’okombwelaka Befenda lokombo lon’imeedyo. 
ACT.14.28	Ko baokinda elela mene nkisase l’akili.
ACT.15.1	Ko bato’amoi banayaki ena Yelusalema baolaka bifili, Mbo nk’ino bofakesama yonge yoka bosamb’onoyali boeka bona Mose, bofikyamisa tu. 
ACT.15.2	Paulo la Balunaba baatana l’ato’aho ntango bik’ike, ko baoswela baoyi l’iyo; nkwaho bakili baosona Paulo la Balunaba ko l’amoi’aniyo, lacin’eho bacu Yelusalema eneyali Bikima la bingambe ena yoi line. 
ACT.15.3	Baise ekelesia bamacindedya ena mboka, ko iyo baotianya Poinike la Samalia, baosumol’ato bokotua bonoki Befenda oumbelaka baoyi’owe, ko baokikya bifili bihitu ekiko bike mene. 
ACT.15.4	Ko enek’iy’oyelaka Yelusalema, baise ekelesia la bikima la bingambe bamasangela, ko iyo baolokola baoyi bahatu banaki Yakomba okambaka l’iyo. 
ACT.15.5	Koko bamoi banimedyaki bana boloi bona Bafalusi baemala, iy’ate, Ekoli lacin’iyo bakesame yonge, ko balakame lacin’eho bamonya basangya bana Mose.
ACT.15.6	Bikima la bingambe baosolongana lacina basisole yoi liho. 
ACT.15.7	Koko enek’iy’oatanaka ntango bike, Petelo aemala, ate, Bifili, ino bey’oka Yakomba ansonak’emi’ale eneya l’ino, lacin’eho Befenda baoke bosimo bon’olotsi l’onyua’onami, ko baimedya. 
ACT.15.8	Ko Yakomba, oneya betema, amaimedya la ndembi, eneki’nd’oafaka Bolimo bon’olotsi, nk’eyok’onoki’nd’otofak’isoamene; 
ACT.15.9	ko atatocikitany’iso l’iyo, lacin’oka asongaki betem’eniyo l’imeedyo. 
ACT.15.10	Iya, isanga ino bomeka Yakomba lacina nai? enil’ino bolito ena nkingo en’akili, bolito bonotinya bafango’aniso, l’isoamene totinya? 
ACT.15.11	Ohonde iso timedy’oka l’iso l’iyo tongika nko l’okotua’omoko, nko l’isei ina Nkolo Yesu.
ACT.15.12	Koko bakili’aho bahatu baoyala nko mwi; ko baolofamela eneki Balunaba la Paulo otendaka, ene k’iy’oasumolaka ndembi la bikambwa bina mpefa biniki Yakomba okambaka l’iyo en’enyanga bena Befenda. 
ACT.15.13	Koko enek’iy’okadyaka litenda, Yakobo aokutola, ate, Bifili bondofe: 
ACT.15.14	Simeona amotosumola bokotua bonoki Yakomba olendanaka la Befenda en’oso l’oso, lacin’eho asonole eneyal’iyo boloi bon’ato bonongotangama la lina linande. 
ACT.15.15	Ko baoyi banaki basumoli otendak’ale bakolana nko la yoi liho, lacina yoi limotengama,
ACT.15.16	Ena mbusa en’aoyi’ane nonguta la mbusa,
ACT.15.16	Ko nongit’ofaka lakina botumba bona Dawidi bonokwaki,
ACT.15.16	Ko nongofaka lakina botumb’oho bonowaki;
ACT.15.16	Ko nongemadya boho lakina.
ACT.15.17	Lacin’eho bato banaciki bakembe Yawe,
ACT.15.17	Ko la Befenda behetu, banatangama la lina linami.
ACT.15.18	Yawe onenyanya baoyi’ane nk’en’alale amotenda baoyi’ane.
ACT.15.19	Lacin’eho, yoi linakanel’emi lika likoli liho line: tofanyome Befenda beho banahalingwa eneyali Yakomba; 
ACT.15.20	ohonde tatengel’iyo bokanda lacin’eho bakile nsefo ina baidola, la likele, la nyama inikomamaki, ko l’akila. 
ACT.15.21	Lacin’oka l’en’alale Mose ayali l’alaki’anande en’enyanga behetu, ko baandeela bekand’enande ena basunagoga bina l’ina en’ina bona Sabata.
ACT.15.22	Nkwaho bikima la bingambe la baise ekelesia bahatu baokanela bolotsi lacina basone bato’amoi’aniyo, ko batom’iyo ena Antiokia la Paulo ko la Balunaba; ko baosona Yuda onotangama Balusaba, la Sila, bato bana lokumo eneyali bifili. 
ACT.15.23	Ko baotenga bokanda bonocoa l’iyo yok’one: Bikima la bingambe la bifili, eneyali bifili bina Befenda biniyali ena Antiokia l’ena Sulia l’ena Kilikia, tokees’ino. 
ACT.15.24	Tomok’oka bato’amoi bamofola eneyal’iso, ko bamocoa oyokolidy’ino l’aoyi bana ntenda, ko bamotatengya betem’enino. Iso totatom’iyo tu. 
ACT.15.25	La ncina eho, enek’is’oyalamaka la lokanyi lomoko, tomokanela bolotsi lacina tosone bato, ko tatom’iyo eneyal’ino la Balunaba la Paulo banalangama l’iso, 
ACT.15.26	banolamaki l’ewedi mene lacin’ena lina lina Nkolo eniso Yesu Masiya. 
ACT.15.27	Lacin’eho, tomotoma Yuda la Sila, ko iyoamene bangokosumol’ino nko baoyi’ane l’onyua. 
ACT.15.28	Lacin’oka Bolimo bon’olotsi aokanela bolotsi, ko l’iso nkoho, lacina tofatadya bolito’omoi eneyal’ino, umola nko baoyi’ane banakoli; 
ACT.15.29	nko lacina bokile nyama inilekedyama baidola, la bakila, la nyama inikomamaki, ko la likele. Nko bongokila baoyi’aho, tumbe bongonga nk’olotsi. Bocikalaka la locili.
ACT.15.30	Enek’iy’otomamaka, baocoa Antiokia, ko enek’iy’osusanyaka bike bon’akili bahatu, bamasukya bokanda. 
ACT.15.31	Ko iyo, enek’iy’oandaka boho, baonyangela baoyi’aho bana ncicimodya. 
ACT.15.32	Ko Yuda la Sila, banayaaki iyoamene nko basumoli, baolaka bifili l’aoyi bike, ko bamakikya. 
ACT.15.33	Baokinda meho liputa, koko lakina bifili bamatoma la bosako bona mwi, lacin’eho bautwa la mbusa eneyal’iy’anatomaki. 
ACT.15.34	(Ohonde Sila aokanel’olotsi acikale meho isisali.) 
ACT.15.35	Koko Paulo la Balunaba baocikala ena Antiokia, baolaka ko baosekodya bosimo bon’olotsi bona yoi lina Nkolo, iyo l’ato’amoi bike nkoho.
ACT.15.36	Ena mbusa ena bina bemoi Paulo aosumola Balunaba, ate, Akoli lacina tutwa, toyengya bifili en’enyanga l’enyanga benek’is’osumolak’ato yoi lina Nkolo, toyaene bokotua bonoyal’iyo. 
ACT.15.37	Ko Balunaba asokolanga lacina batole l’iyo Yaone onoyali l’osatu’oka Malako. 
ACT.15.38	Ohonde Paulo atakanel’olotsi batol’ende onaumbelaki’ale ena Pampulia, ko ataco’ale l’iyo en’ekambwa. 
ACT.15.39	Lacin’eho, baosa lisa, ko baokambwana lacin’ena lisa liho, ko Balunaba aotola Malako l’ende, aosemwa ko aocoa Kupulio. 
ACT.15.40	Ohonde Paulo aosona Sila, ko aocoa, eneki bifili oalekyaka eneyali isei ina Nkolo. 
ACT.15.41	Aotianya Sulia la Kilikia, ko aokikya bikelesia.
ACT.16.1	Ko aoya ena Delube la Lusetula. Ko lenda, bokili’omoi ayaaki meho onotangama Timoteo, nyango enande bise Yuda onimedyaki, koko bafango’onande nko bise Elene. 
ACT.16.2	Bokili’oho ayaaki la lokumo lon’olotsi eneka bifili banayaaki ena Lusetula l’ena Ikonio.
ACT.16.3	Paulo aolanga lacin’eho acu l’ende; amotamba, ko amokesela yonge, nko lacin’ena Ba-Yuda banayaaki en’enyang’eho, lacina iyatu baeyaki oka bafango’onande ayaaki bise Elene. 
ACT.16.4	Enem’iy’otianya benyanga, bamasukya beeka beneki bikima la bingambe bina Yelusalema oaekedyaka, lacina bamonya beho. 
ACT.16.5	Nkwaho bikelesia biocila en’imeedyo, ko botuy’oniyo bosokwa bina l’ina.
ACT.16.6	Baotianya benyanga bena Fulungia la Ngalatia, nko lacin’eneki Bolimo bon’olotsi oafekyaka batalakake yoi ena Asia; 
ACT.16.7	ko enek’iy’olamaka la Musia, basokolanga lacina bacu Bitunia, koko Bolimo bona Yesu atimedya; 
ACT.16.8	baolekanya Musia, ko baokita ena Tuloa. 
ACT.16.9	Koko l’oco Paulo aena enelo: en’enelo eho boto ona Makedonia aemali, ko ameelela, ate, Yaka ena Makedonia, oyotokambya. 
ACT.16.10	Eneki’nd’oenaka enelo eho, isasanga tofona etelo lacin’eho tocu ena Makedonia, lacin’oka tokanelak’is’ate, Nkolo amoteelela lacin’eho toyasumol’iyo bosimo bon’olotsi. 
ACT.16.11	Lacin’eho, tosemwa ena Tuloa, teta ena Samotulake nko cilili, ko en’ina bona loi toyela ena Neapoli. 
ACT.16.12	Njuma meho tocoa Filipoi, ecimo en’oso mene en’onyanga bona Makedonia, litonga lina Ba-Loma. Koko tokisase en’onyang’oho bina bemoi. 
ACT.16.13	Ko en’ina bona Sabata tofola ena mbiolo en’ofolo bon’onyanga, tocoa en’oseleka bona lose, lacina enek’is’okanelak’oka edye ena boondo eyali meho; tokisase, ko totenda l’ayato banasusanyi. 
ACT.16.14	K’o boyoto’omoi onotangama Ludia, bosombi bona bisenda bina pourpre, bise Twatila onokumyaki Yakomba, aoka baoyi’aniso, ko Yakomba aokombola botem’onande lacin’eho alofamele baoyi banaki Paulo otendaka. 
ACT.16.15	Koko eneki’nd’oinamaka en’asi, l’ende l’iy’anayaaki en’otumb’onande, aotoonda, ate, Yombo bonkodya nd’oka njali l’imeedyo eneyali Nkolo, boyaka en’otumb’onami, boyale nko meho. Ko aotosomya.
ACT.16.16	Koko enem’is’ocu en’edye en’oondo, boyoto’omoi onoyaaki la lifoi lina Putono, onatelaki banyangetuke banande nkita bike l’aoyi ban’okanga, aukana l’iso. 
ACT.16.17	Ende aokilana la Paulo ko l’iso, kuma ayalolua, ate, Bato’ane bayali baombo bana Yakomba Eneleki nko Ndeka, banakotum’ino mboka ena liiko. 
ACT.16.18	Aila yok’oho bina bike. Koko Paulo aohelengwa, eneki’nd’olembaka la yoi liho, ko aosumola lifoi, ate, Lakosumol’e ena lina lina Yesu Masiya, fola eneyal’ende! Ko lifoi yofola nkwaho.
ACT.16.19	Koko eneki banyangetuke’anande oenak’oka eatelo ena nkita eniyo emuma, baunda Paulo la Sila, ko bamasuma en’edye ena limbongo en’oso bon’afoka; 
ACT.16.20	ko enek’iy’oyaka l’iyo eneyali batenji ban’akambo, baila, iy’ate, Bato’ane, baise Yuda, baseki lilidya bonyang’oniso nko ndidya mene; 
ACT.16.21	ko bayalake bato beeka benefakolana l’iso baise Loma lacina totambe. 
ACT.16.22	Koko bik’ike bon’ato bemala eneyal’iyo nkwaho, ko bamaakola. Nkwaho batenji baotoma lacina bakumolame bisenda biniyo, ko bafomame lofomi 
ACT.16.23	Koko enek’iy’oafomaka bembambo bike, bamafusa en’otumba bon’enyolo, ko baosumola botombanyi lacin’eho atombanya nko ntombanya mene. 
ACT.16.24	Ko ende, eneki’nd’otomamaka lotomo loho, amaokela en’etenyi en’otumba bon’enyolo eneyaaki ena ntundulu mene, ko aila bakak’aniyo ena bifoke. 
ACT.16.25	Koko yok’esike ena kelekele mene en’oco, kuma Paulo la Sila bayaonde ko bayembele Yakomba njembo, ko basungu’amoi bayalofe, 
ACT.16.26	kaimo loko lolilaki nko ndila, elilelo ena locili mene enelidyaki nko biango mene bin’otumba bon’enyolo; ko isasanga nkombo ihatu yokombwa, ko benyolo ben’iyatu beokwa. 
ACT.16.27	Botombanyi aetwa en’ilo, ko eneki’nd’oenaka nkombo ina botumba bon’enyolo ihatu nko nkombwa, aosomola lokula lon’ita, ko asokolanga lacina ayoyak’endamene, eneki’nd’okanelak’oka basungu bamolota. 
ACT.16.28	Ohonde Paulo aololua, Mbo tayoilelak’eamene yoi tu; lacin’isatu toyali nko mendo. 
ACT.16.29	Aelela mwinda, ko aotua la mbango ena ntundulu, ko aokwa nko mbilima la losomo en’oso bona Paulo la Sila. 
ACT.16.30	Amafodya, ko aila, ate, Bifili, njil’oya lacina mbike? 
ACT.16.31	Koko iyo Mbo, imedya Nkolo Yesu ko ongika, l’e l’ecimo ene. 
ACT.16.32	Ko bamosumola yoi lina Nkolo, l’ende l’ato bahatu banayaaki en’otumb’onande. 
ACT.16.33	Ko amatamba, nk’ena heure eho en’o co, ko amasonga mpota; ko ainama nkwaho, ende l’omboi’onande bohotu. 
ACT.16.34	Amatoya en’otumb’onande, ko amaambedya toma, ko aonyangela enyanga bike mene, l’ende l’omboi’onande, eneki’nd’oimedyaka Yakomba.
ACT.16.35	Eneki bina okyaka, batenji ban’akambo baotoma police, iy’ate, Tungola bato’aho. 
ACT.16.36	Ko botombanyi bon’otumba bon’enyolo aosumola Paulo baoyi’aho, ate, Batenji bamotom’onyua lacin’ino botungolame; lacin’eho, bofola isanga, bocoaka la mwi. 
ACT.16.37	Koko Paulo amalokwela, ate, Bamotofom’iso bato bana Loma nk’en’oso bon’ato, iso banatakoiyama likambo tu, ko bamotofusa en’otumba bon’enyolo; koko lakina bangotofodya nde la lokuko? Efana! Nde bayake nk’iyoamene, batofodyake nk’iyoamene. 
ACT.16.38	Ko police baosumola batenji ban’akambo baoyi’ane; ko enek’iy’ookak’oka bayali Baise Loma, iyo baoka losomo; 
ACT.16.39	ko baoya, ko bamaonda, ko enek’iy’oafodyaka, bamaufola lacina baume en’onyang’oho. 
ACT.16.40	Koko iyo baofola en’otumba bon’enyolo, ko baotua en’otumba bona Ludia; ko enek’iy’oenaka bifili, bamacicimodya en’etema, ko baocoa.
ACT.17.1	Enek’iy’otianyaka Ampipoli la Apolonia, baoya ena Tesalonike, ko sunagoga ena Ba-Yuda eyaaki meho.
ACT.17.2	Koko Paulo aotua eneyal’iyo, yoka bosamb’onoyali bokotu’onande bina l’ina, ko Sabata isaso amalaka ena Bitengelo bina Yakomba, 
ACT.17.3	amafoladya, ko amatum’oka yoi likoli lacina Masiya aene bino bin’efafo, ko aetwa lakina en’ewedi; ko aila, ate, Yesu one onakumy’emi ena bosimo bonakosumol’emi, ende ayali nko Masiya mene. 
ACT.17.4	Ko bamoi’aniyo baimedya, ko baambana la Paulo ko la Sila, nko bik’ike bona Ba-Elene banakumyaki Yakomba, la bike bon’ayato bana lifoka nkoho. 
ACT.17.5	Ohonde Ba-Yuda baoka ekuku, baotamba eneyal’iyoamene bato’amoi ban’owe l’ana mponya, ko bamasolonganya bik’ike, ko baotom’etomoko mene en’onyanga. Baotol’ita en’otumba bona Yasona, basokolanga lacina baofody’iyo eneyali bato. 
ACT.17.6	Koko enetaen’iyo, baosuma Yasona ko l’ifili bimoi en’oso bon’afoka ban’onyang’oho, ko baololua, Mbo bato’ane banafunzafunz’aoyi ena loko lohalotu bamoya mendo nkoho; 
ACT.17.7	ko Yasona amolasangela. Bane bahatu baofulunganya beeka bena Kaisala, iyo Mbo lifoka likina lina roi ayali, nko Yesu. 
ACT.17.8	Koko eneki bato’aho bik’ike la bafoka ban’onyanga ookaka baoyi’ane, baokandakanda bike en’etema. 
ACT.17.9	Ko enek’iy’otambaka yoka mbandwa eneyali Yasona ko l’amoi, bamatungola.
ACT.17.10	Isasanga bifili baotoma Paulo la Sila l’oco ena Beloya. Ko enek’iy’oyelaka meho, baotua ena sunagoga ena Ba-Yuda. 
ACT.17.11	Ko Ba-Yuda bane baleki baho bana Tesalonike bolotsi, lacin’oka baotamba yoi la mposa mene, ko baosisola Bitengelo bina Yakomba bina l’ina, yombo baoyi’ane bayali nko solosolo. 
ACT.17.12	Lacin’eho, bike’oniyo baimedya; ko bayato bike bana Elene bana lokumo baimedya, iyo la mpame nkoho. 
ACT.17.13	Ko eneki Ba-Yuda bana Tesalonike oeyak’oka yoi lina Yakomba liyasumolame la Paulo ena Beloya, iyo baoya meho nkoho, ko baotokola bato bik’ike. 
ACT.17.14	Koko isasanga bifili baotoma Paulo lacina acu osimba ena lose l’okwa; koko Sila la Timoteo baocikala nko meho. 
ACT.17.15	Iy’anacindedyaki Paulo ena mboka bamoyedya ena Atenia. Ko eneki Paulo otomelaka Sila la Timoteo yoi l’iyo, bayake eneyal’ende yaya, iyo baocoa.
ACT.17.16	Eneki Paulo oalengedyaka ena Atenia, bolimo’onande bokaimwa eneki’nd’oenak’oka bonyanga bohotu bolola la baidola. 
ACT.17.17	Lacin’eho, aotendana bina l’ina la Ba-Yuda ko l’akumi bana Yakomba ena sunagoga, ko l’en’edye ena limbongo aotendana bina l’ina l’iyo banaki’nd’osungyaka meho. 
ACT.17.18	Ko bato’amoi bana bomwu, Ba-Epikulo la Ba-Setoa, baukana l’ende. Ko bamoi’aniyo Mbo, mpe ene atenda botendatenda lanai? Bakina, Mbo ende ayali yoka bosumoli bona bademona ban’efenda. Baila yok’osamb’oho lacina eneki’nd’osekodyaka bosimo bon’olotsi bona Yesu ko l’eetwelo ena banawaki. 
ACT.17.19	Bamotamba, ko baoya l’ende ena Aleopango, iy’ate, Otosumole lilako line lina litoto linalak’e. 
ACT.17.20	Lacin’oka baoyi’aho banatoyel’e bafanongana en’atoi’aniso. Tolanga lacina tononganya ncina en’aoyi’ane. 
ACT.17.21	Lacin’oka baise Atenia la befenda banakisak’ase’ale meho batakamb’ale yoi limoi, yengoko basumolana yoi lina litoto, yombo balofa yoi lina litoto. 
ACT.17.22	Ko Paulo aemala ena ntoto ena Aleopango, aila, ate,
ACT.17.22	Ino bato bana Atenia, emi len’oka ino boseki mposa en’ekumedyo en’aoyi bahatu. 
ACT.17.23	Eneki’m’oetaka ko losisola bikambwa binino binakumy’ino, lenaka mesa emoi ena mbeka l’etengelo ene: “Eneyali yakomba enefeyana.” Ende onakumy’ino la biinda bona njeya, emi lakosumol’ino nko bosimo’onande. 
ACT.17.24	Yakomba ononunolaki loko ko l’ikambwa bihitu biniyali meho, Ende onoyali Nkolo ena loola l’ena loko, afatonge en’etumba benefakama l’akasa; 
ACT.17.25	ko afakambelama lakasa ban’ato, yok’onind’iyema, lacin’oka endamene afeela bato bahatu liiko, ko la lofofe ko la toma tohatotu. 
ACT.17.26	Ko anunolaki bato bahatu nk’eneyali boto’omoko, lacin’eho batonge ena loko lohalotu, ko akodyaki bauma baniyo, ko la ndelo ina batong’aniyo; 
ACT.17.27	lacina bafone Yakomba, yombo basokoyel’eneyali ende la ntatenga; kang’ende afan’osana l’isatu. 
ACT.17.28	Lacin’iso toyaike, ko toyakende, ko toyalama njalama nk’eneyal’ende; nk’eyok’onoki batengi’amoi’anino bana njembo oilaka: Lacin’iso toyali ban’anande. 
ACT.17.29	Iso toyali ban’ana Yakomba, ko lacin’eho, totakanelake’oka Yakomba akolana la wolo, la argent, la baufe, banasengama la bomwu ko la lokanyi lon’ato. 
ACT.17.30	Ena bisike biho biniteya bato Yakomba, endamene aosodya baoyi’owe’aniyo baiso; ohonde isanga aosumola bato bahatu en’enyanga behetu baumbele baoyi’owe; 
ACT.17.31	lacin’oka amosila lisona bina bonongi’nd’otendela bato bana loko bakambo l’okotua bona mbongi nko l’oto onoki’nd’osonaka; ko ena yoi liho amofa bato bahatu ndembi ntutuma, eneki’nd’oetolaka Yesu enek’anawaki.
ACT.17.32	Enek’iy’ookaka yoi liho lika eetwelo ena banawaki, bamoi baoseka tolo; ohonde bakina, Mbo tongokolofa lakina ena yoi line. 
ACT.17.33	Yok’oho Paulo auma eneyal’iyo. 
ACT.17.34	Koko bato’amoi baambana l’ende mbambana, ko baimedya; bamoi’aniyo nko Dionusio ona Aleopango, l’oyoto onotangama Damali, ko la bamoi nkoho.
ACT.18.1	Ena mbusa en’aoyi’ane Paulo auma ena Atenia, ko aoya ena Kolinto. 
ACT.18.2	Aosungya meho bise Yuda onotangama Akwila on’onyanga bona Ponto, ende l’ooli’onande oka Pulisekila, banayaki nko kekeke ena Italia, lacina eneki Kulaudio oitanyaka Ba-Yuda bahatu ena Loma. Ko Paulo aotua eneyali bato’aho; 
ACT.18.3	ko lacin’oka l’ende l’iyo baeyaki ekambwa emoko, aokisase l’iyo, ko baokamb’ekambwa. Ekambwa eniyo nko ntela ena betumba bena bisenda. 
ACT.18.4	Ko aolaka ena sunagoga bekolo bena Sabata behetu, ko aomeka okengola le Ba-Yuda le Ba-Elene.
ACT.18.5	Koko eneki Sila la Timoteo oyaka ena Makedonia, Paulo aoka yoi bolito bike en’otema, ko aosumola Ba-Yuda fololo mene, ate Yesu ayali nko Masiya. 
ACT.18.6	Koko enek’iy’oataka ntango bike, ko bamosaiya besao, ende aonunganya bisenda binande, ko amalokwela, ate, Bakil’anino bayalamake en’ete’eninoamene: emi mpoli ena likambo liho; en’isik’ine locoa eneyali Befenda. 
ACT.18.7	Auma meho, ko aotua en’otumba bon’oto’omoi onotangama Titio Yuseto, bokumi bona Yakomba, ko botumb’onande boyaaki mbolimboli la sunagoga. 
ACT.18.8	Ko Kulisipo, chef ena sunagoga, aimedya Nkolo, l’ende l’omboi’onande bohotu; ko bike bona baise Kolinto baoka, ko baimedya, ko bainama en’asi. 
ACT.18.9	Ko Nkolo aosumola Paulo en’enelo l’oco, ate, Taangake, ombotenda nko ntenda, tayalamake mwi; 
ACT.18.10	lacin’oka emi njali l’e, ko efan’oto onongokiilisa yoi lin’owe; lacin’oka njali l’ato bike en’onyang’one. 
ACT.18.11	Ko aoyalama meho mbula emoko la nsenza botoa, ko amalaka yoi lina Yakomba.
ACT.18.12	Koko eneki Ngalio oyalamaka gouverneur ena Akaya, Ba-Yuda baemala la lokanyi lomoko, baindimwela Paulo, ko baoya l’ende en’edye en’etendelo en’akambo, 
ACT.18.13	iyo, Mbo boto’one alak’ato ate bakumya Yakomba l’okotua bonofakoli l’asangya. 
ACT.18.14	Koko eneki Paulo osokomumola bonyu’onande, Ngalio aolokwela Ba-Yuda, ate, Ino Ba-Yuda, yombo yoi line lisokoyala yoi lin’owe, yombo yoi lina lofundo l’esefo, tumbe nsokokolof’ino; 
ACT.18.15	ohonde yombo likambo liyali likambo lin’aoyi ntenda, la baina, la basangya baninoamene, inoamene bokadya likambo liho: emi mpalange lacina ntende bakambo’aho. 
ACT.18.16	Ko amaitanya en’ieko inande ina bakambo. 
ACT.18.17	Koko iyatu baunda Sosetene, chef ena sunagoga ena Ba-Yuda, ko bamofoma en’oso bon’ieko in’akambo. Ohonde Ngalio atakanedya le baoyi’ane.
ACT.18.18	Eneki Paulo okindaka bina bemoi bike ena mbusa ena baoyi’ane, aosesana l’ifili, aosemwa, ko aocoa ena Sulia, ende la Pulisekila la Akwila; ende aokoola bote’onande ena Kenkulea, lacin’eneki’nd’otehaka lisangya. 
ACT.18.19	Baoya ena Efeso, ko amacika meho. Koko endamene aotua ena sunagoga, aolaka Ba-Yuda. 
ACT.18.20	Koko enek’iy’oufolak’ende lacina acikale isisali, atimedya, 
ACT.18.21	ohonde amasesa, ate, Akoli eneyal’emi lacina njele ena Yelusalema lacin’en’elambedya eneng’is’ola; koko yombo Yakomba alanga, nonguta eneyal’ino lakina. Ko aosemwa’ena Efeso. 
ACT.18.22	Ko eneki’nd’osemaka ena Kaisalia, aotefwa, ko aesa ekelesia, ko aokita ena Antiokia. 
ACT.18.23	Ko eneki’nd’okindaka elela ena Antiokia, auma, ko aotianya benyanga bena Ngalatia la Fulungia, ka-ka-ka, ko aokikya bakili bahatu.
ACT.18.24	Ko Bo-Yuda bomoi, lina linande lika Apolo, bise Alesandulia, botenji bona nkaso mene, oneyaki Bitengelo bina Yakomba nko njeya mene, ende aoya ena Efeso. 
ACT.18.25	Boto’one aolakama ena mboka ena Nkolo, ko eneki Bolimo ololaka en’otem’onande aosumol’ato, ko aolaka baoyi bana Yesu nko cilili, kang’endamene aeyaki inelo eneki Yoane oinaka kei. 
ACT.18.26	Ko aomatsa lisumol’ato bosimo ena sunagoga, efan’ofolu tu. Koko eneki Akwila la Pulisekila ookaka yoi linande, bamotamba eneyal’iyo, ko bamosakitwela mboka ena Yakomba nko fololo. 
ACT.18.27	Ko eneki’nd’oyalamaka la lisangya lacina aete ena Akaya, bifili baotengela bakili bokanda lacina baosangele; ko eneki’nd’oyelaka meho, aokamby’iy’animedyaki l’isei nko nkambya, 
ACT.18.28	lacin’oka aokoiya Ba-Yuda ena ntango l’ekoiyelo mene nk’en’oso bon’ato, eneki’nd’oeyanyaka la Bitengelo bina Yakomba ate Yesu ayali nko Masiya.
ACT.19.1	Kuma Apolo ayali ena Kolinto, Paulo aokadya litianya benyanga bena liko, aoya ena Efeso, ko aosungya bakili’amoi meho. 
ACT.19.2	Amaufola, ate, Enek’in’oimedyaka, botambaki Bolimo bon’olotsi? Iyo, Mbo efana, totok’oka Bolimo’on’olotsi ayali. 
ACT.19.3	Amaufola, ate, Binamaki l’inelo ena nai? Iy’ate, L’inelo ena Yoane. 
ACT.19.4	Ko Paulo ate, Solosolo, Yoane ainaki l’inelo ena njumbela ena baoyi’owe, ko aosumol’ato ate baimedyake ende onoya ena mbusa enande, nko Yesu. 
ACT.19.5	Enek’iy’ookaka yok’osamb’oho, bainama ena lina lina Nkolo Yesu. 
ACT.19.6	Ko eneki Paulo otadyaka bakas’anande eneyal’iyo, Bolimo bon’olotsi amakwela, ko baotenda la mposo imoi, ko baotend’aoyi batutuma. 
ACT.19.7	Iyatu bayaaki yoka bato jo l’afe.
ACT.19.8	Ko Paulo aotua ena sunagoga, ko aosumol’ato bosimo nsenza isaso, efan’ofolu, amalaka ko amakengola en’aoyi bana lifoka lina Yakomba. 
ACT.19.9	Koko eneki bamoi ocilingitanaka en’etema, ko baopoka lopoko, ko baotanga Mbok’eho lotango lon owe en’oso bon’ato bik’ike, auma eneyal’iyo, aumola bakili, ko aolaka lilako bina l’ina en’otumba bona Ecole ena Tulane. 
ACT.19.10	Aila yok’osamb’oho mbula ife, ko bato bahatu banatongaki ena Asia, le Ba-Yuda le Ba-Elene, baoka yoi lina Nkolo. 
ACT.19.11	Ko Yakomba aokamb’ikambwa bina mpefa bin’okolo l’akasa bana Paulo; 
ACT.19.12	baotoela bato banawa nkangi totambala ko l’isenda biniki Paulo osukaka, ko nkangi iuma eneyal’iyo, ko bafoi ban’owe baofola. 
ACT.19.13	Koko nkanga ina mpoci ina Ba-Yuda banaselasela bili l’ili baomeka lacina baande lina lina Nkolo Yesu eneyal’iyo banayaaki la bafoi ban’owe, iyo Mbo, lakotom’e ena lina lina Yesu onasekodya Paulo bosimo’onande! 
ACT.19.14	Ko bana bana mpame nsambo bana Sekewa, bise Yuda, nko nkanga iyome, baila yok’osamb’oho. 
ACT.19.15	Ko lifoi lin’owe aokutola, ate, Leya Yesu, ko leya Paulo; nde ino boyali nai? 
ACT.19.16	Ko boto onoyaaki la lifoi lin’owe aosola bondembi eneyal’iyo, amaumba, amaikamela, ko baolota botumb’oho nko bolumbulumbu ko la mpota. 
ACT.19.17	Ko yoi liho yeyana eneyali bato bahatu banatonga ena Efeso, le Ba-Yuda le Ba-Elene; ko losomo lomakwela nk’iyatu, ko lina lina Nkolo Yesu yokumyama. 
ACT.19.18	Ko bike’oniyo banimedyaki baoya, baofisola bikambwa biniyo, ko baosumol’ato biho. 
ACT.19.19	Ko bamoi bike banakambaki baoyi ban’akunda, baosusanya bekand’eniyo, ko baotumba biho en’oso bon’ato bahatu. Ko baala botuya bona beho, ko baosungya boho yoka francs nkese itano. 
ACT.19.20	Yok’oho yoi lina Nkolo yosokwa nsokwa ko yoyalama la locili.
ACT.19.21	Ko eneki baoyi’ane okalaka, Paulo aoyalama la lisangya en’olimo lacin’eho atianya Makedonia la Akaya ko acu Yelusalema; ko aila, ate, Ena mbusa en’okit’onami meho, akoli eneyal’emi lacina njene Loma nkoho. 
ACT.19.22	Eneki’nd’otomaka bafe’aniyo banokambyaki, nko Timoteo la Elaseto, bacu ena Makedonia, endamene aocikala isalisali ena Asia.
ACT.19.23	En’esik’eho etomoko ena nkolo mene eopusola lacin’ena Mbok’eho. 
ACT.19.24	Lacina boto’omoi ayaaki meho, botuli bona argent, lina linande lika Demetulio, onotulaki baidola bana argent bana Diana, onatelaki betuli’emoi nkita bike l’osal’oho.
ACT.19.25	Ende aosolonganya iyatu banakamb’ikambwa l’argent, ende Mbo, ino bey’oka iso toata lituka liniso nko l’osal’one. 
ACT.19.26	Ko ino bena ko boka, efa mendo ena Efeso kei, nde ena Asia endotu, Paulo one aolak’ato, ko aokofodya bato bike, enil’ende, ate, Yakomba ineyakambame l’akasa ifayali yakomba mene. 
ACT.19.27	Ko efa lacin’oka ekambwa ene eniso eolama liehyama; nde ilombe ina mesa ena mbeka ina yakomba ena nkolo en’oyoto eka Diana yosonjama nkoho, ko lokumo lonandamene losokoehyama nk’osamb’oho, ende onakumya baise Asia bahatu la bato bana loko lohalotu. 
ACT.19.28	Enek’iy’ookaka yoi liho, baolola la nkele, baololua, Mbo Diana ona Ba-Efeso aleki lokumo! 
ACT.19.29	Ko bonyanga bohotu boyalama fundafunda la loyenge mene; ko bato baocoa la laango la lokanyi lomoko en’edye ena Tokenya; ko enem’iy’ocu ena mboka baunda Ngayo la Alisitaluko, baise Makedonia banambanaki la Paulo en’okita. 
ACT.19.30	Koko eneki Paulo olangaka lacina acu eneyali bato, bakili bati medya. 
ACT.19.31	Ko bamoi bana-lifoka bana Asia banakendaki efili la Paulo bamotomela yoi, bamoonda atatuake en’edye ena Tokenya. 
ACT.19.32	Ban’amoi baololua yoi limoko, ko bakina yoi likina; lacin’oka bosolongano boyala nko loyenge mene, ko banaleki bike nk’iy’anatanonganya ncina enek’iy’osolonganaka. 
ACT.19.33	Koko bato bike baofodya Alesandulo, onoki Ba-Yuda osengenyaka; ko Alesandulo aomeka oyasimbya la likasa, lacin’eho alokwela bato boloko. 
ACT.19.34	Koko enek’iy’oeyak’oka ayali nko bise Yuda, iyatu baololua la lofoso lomoko yoka heures ife, Mbo Diana ona Ba-Efeso aleki lokumo. 
ACT.19.35	Koko botengi bon’onyanga aofekya bato’aho bik’ike, ate, Ino bato bana Efeso, boto onofey’oka bonyanga bona Efeso boyali botombanyi bon’ilombe ina mesa ena mbeka ina yakomba ena nkolo eka Diana, l’on’efoya enekwaki ena Zeu, ayali meya? 
ACT.19.36	Iya, enefaatama baoyi’ane ntango, akoli eneyal’ino lacina boyalame nko mwi, ko bofakambe yoi la yengeyenge. 
ACT.19.37	Koko bomoya mendo l’ato’ane banafayali baiya bana mesa ena mbeka la basayi bana yakomba eniso en’oyoto. 
ACT.19.38	Lacin’eho, yombo Demetulio la betuli beneyali l’ende bayali la yoi litutuma, bitendelo bin’akambo biyali, ko batenji bayali: baakolane l’okotua bonakolana. 
ACT.19.39	Koko yombo bokemba yoi lina bakambo’akina, ekoli lacina liho likadyame ena likita linalikoli. 
ACT.19.40	Lacin’oka bon’in’one tosokoakolama likambo lina etomoko enefana ncina ntutuma, ko tofinyaki lisakitola ncina eneki bato’ane bik’ike osolonganaka. 
ACT.19.41	Eneki’nd’otendaka yok’osamb’oho, aotongola bosolongano.
ACT.20.1	Eneki etomoko okalaka, Paulo aelela bakili, amakikya la boseso, ko auma, aocoa Makedonia. 
ACT.20.2	Ko eneki’nd’otianyaka benyang’eho, amakikya l’aoyi bike, ko aoya ena Elene. 
ACT.20.3	Aoyala meho nsenza isaso; koko eneki’nd’osokosemwa lacin’eho acu Sulia, Ba-Yuda bamoangela eango en’owe, ko ende aoyalama la lisangya lacina autwa la mboka ena Makedonia. 
ACT.20.4	Bamoi bamocindedya ena Asia, nko Sopatulo ona Beloya, bon’ona Pulo, ko l’amoi bana Tesalonike, noka Alisita luko la Sekundo, ko la Ngayo ona Delube, la Timoteo, ko l’amoi bana Asia, nko Tukiko la Tulofimo. 
ACT.20.5	Bane baocoa en’oso, koko baotoonda ena Tuloa. 
ACT.20.6	Iso tosemwa ena Filipoi ena mbusa en’ina bena mampa enefana nyango, ko tomasungy’iyo ena Tuloa en’ina bon’etano; ko toyala meho bekolo nsambo.
ACT.20.7	En’ina bon’oso bon’eyenga, enek’is’osolonganaka ena Mesa ena Nkolo, Paulo amalaka, eneki’nd’oilak’oka acu loi; ko aokusa lilaka ndaka yengoko esike ena kelekele en’oco mene. 
ACT.20.8	Ko mwinda iyaaki bike en’etenyi ena liko en’otumba enek’is’osolonganaka. 
ACT.20.9	Ko bofeng’omoi onotangama Eutuko aokisase en’ofolo bona fenêtre, ko aowa l’ilo mene; ko eneki Paulo ofudyaka lilako botale mene, bofeng’oho aonyonga l’ilo, ko aokwa liko en’etenyi eho en’isaso ena liko, ko bamoambola kum’aosilwa. 
ACT.20.10	Ohonde Paulo aokita, amokwela, amohama njohama, ate, Botatomake etomoko, liiko lonande loyali eneyal’ende. 
ACT.20.11	Ko eneki’nd’oilelaka lakina, aokesa mampa, ko aola, ko aokinda litenda l’iyo elela lakina, yengoko kuma bina bokya, ko aocoa. 
ACT.20.12	Baoya l’ofenga kum’ayaike, ko baocicima bike en’etema.
ACT.20.13	Koko iso tocoaki en’asua en’oso, tosemwa ko tocoa Aso, lacin’eho tookela Paulo en’asua meho; lacin’oka endamene akodyaki yok’osamb’oho, eneki’nd’oyalamaka la lisangya lacina acu la mboka en’okili. 
ACT.20.14	Eneki’nd’oukanaka l’iso ena Aso, tomookela, ko toyela Mitulene. 
ACT.20.15	Tosemwa meho, ko en’ina bona loi toya mbolimboli la Kio; ko en’ina bon’efe tosema ena Samo; toyalaki isalisali ena Tulogulio, ko en’ina bona mbusa toyela Mileto. 
ACT.20.16	Paulo ayaaki la lisangya lacina alekanya Efeso, enetalang’ende lacina akinde elela ena Asia; lacin’ende aocoa la mbango mbango, lacina yombo akolana, ayele Yelusalema en’ina bon’elambedya ena Ntuk’itano.
ACT.20.17	Koko ena Mileto aotom’onyua ena Efeso, ko aelela bingambe bina ekelesia. 
ACT.20.18	Enek’iy’oyaka eneyal’ende, amalokwela, ate.
ACT.20.18	Inoamene beya, nk’en’ina bon’oso bonoki’m’oyelaka ena Asia, bokotu’onami bonoki’m’oyalaka l’ino bisike bihitu, 
ACT.20.19	bokotua bonoki’m’osaelaka Nkolo la njofima mene, ko la mposoli bike, ko la mmeko ineyonkwelaki la biango bina Ba-Yuda. 
ACT.20.20	Ko bey’oka ntafisa yoi limoko linakolana l’ino, mokolak’ino l’en’esolongano l’en’etumba l’etumba, 
ACT.20.21	mosumola le Ba-Yuda le Ba Elene likambo lin’ehalingwelo eneyali Yakomba, ko l’imeedyo eneyali Nkolo eniso Yesu Masiya. 
ACT.20.22	Isanga, lenda, locoa nko ntungama en’olimo ena Yelusalema, ko mpeye baoyi banangonkwela meho, 
ACT.20.23	yoi limoko liney’emi: Bolimo’on’olotsi aonsumola en’enyanga behetu, ate benyolo la bino bankongamela. 
ACT.20.24	Ohonde mpakeswa botema lacin’ena liiko lonamamene, yok’iyema inakanelama bike, ohonde lalanga lacina nkadya bokit’onami l’ekiko, l’ekambwa eneki’m’ofamaka la Nkolo Yesu, lacina nsumole bato bosimo bon’olotsi bon’isei ina Yakomba. 
ACT.20.25	Koko lenda, emi ley’oka inatu bofetiaki elongi enami lalcina, em’onoselaselaki eneyal’ino ko nsekodyaki bosimo bona Lifoka. 
ACT.20.26	Lacin’eho, lakosumol’inatu fololo bon’in’one, emi mpoli ena likambo lin’akila ban’oto’omoko’onino, 
ACT.20.27	lacin’oka mokosumol’ino eango ena Yakomba ehatu, ntafisa baoyi tu lacin’en’ofolu. 
ACT.20.28	Boyotombanyak’inoamene ko l’otonga bohotu, bonoki Bolimo bon’olotsi okiilak’ino batombanyi, lacin’eho boolole ekelesia ena Yakomba, eneki’nd’osombaka l’akil’anandamene. 
ACT.20.29	Lacin’oka emi leya yoi line, ena mbusa en’ecwelo enami nkoi inay’olema ingotua eneyal’ino, ko ifikyaki botonga; 
ACT.20.30	ko bato bangemala eneyal’inoamene, ko bangotenda baoyi bana ntatengya, basume bakili eneyal’iyoamene. 
ACT.20.31	Lacin’eho, botombanyaka; ko bofwaka mbula ih’isaso initaamby’emi lilaka bato bahatu l’ane l’oco nko la mposoli mene. 
ACT.20.32	Isanga lakoleky’ino eneyali Yakomba l’eneyali yoi lin’isei inande, yoi linakolana okokiky’ino, ko linakof’ino lisango eneyal’iyatu ban’oeka. 
ACT.20.33	Emi ntoka mposa ena wolo la francs la bisenda bina boto’omoko; 
ACT.20.34	ko inoamene beya bokotua bonoki bakas’ane ombatelak’emamene toma tonatoki emamene l’iyo banayaaki l’emi oindaka. 
ACT.20.35	La baoyi bahatu mokotum’oka akoli eneyal’ino lacina bokambya bato bana tongitongi la ekambelo en’ekambwa, ko bofwa baoyi banaki Nkolo Yesu mene otendaka, ate, Mpaka eleki ntamba l’ekiko.
ACT.20.36	Eneki’nd’okadyaka litenda baoyi’ane, aun’aongo, ko aonda l’iyatu. 
ACT.20.37	Ko iyatu baolela la mposoli, ko baokwela Paulo nkingo, ko bamoleya belumba, 
ACT.20.38	ko lokeseli loniyo losokwa nsokwa lacin’ena yoi linaliki’nd’otendak’oka bafenaki elongi enande lakina. Ko bamocindedya en’asua.
ACT.21.1	Koko enek’is’oumaka eneyal’iyo, ko tosemwa, teta nko cilili, ko toyela Kosa, ko en’ina bona loi toyela Lode, koko enek’is’oumaka meho toyela Patala. 
ACT.21.2	Ko enek’is’osungyaka basua banasokoleka ena Poinike, toyookela, ko tosemwa. 
ACT.21.3	Koko enek’is’oenaka Kupulio, ko tocik’eho ena likasa y’ooli, tocoa Sulia, ko tosema ena Tula; lacin’oka baotefola toma tonatoyaaki en’asua nko meho. 
ACT.21.4	Ko enek’is’osungyaka bakili, toyala meho bekolo nsambo; ko bane baosumola Paulo la Bolimo, atacoake ena Yelusalema. 
ACT.21.5	Koko eneki bekolo beho okokaka, tuma meho, ko tokila bokit’oniso; ko iyatu, l’aali l’ana, baotocindedya yengoko kuma tofola ena mbiolo en’onyanga; ko tun’aongo en’oseleka bona lose l’okwa ko toonda. 
ACT.21.6	Ko tosesana; koko iso toyookela en’asua, koko iyo bautw’ola.
ACT.21.7	Tosimbyaki bokit’oniso enek’is’ocikaka Tula ko toyela Petolemai. Meho tesa befili, ko toyala l’iyo bin’omoko. 
ACT.21.8	Ko en’ina bona loi tocoa, ko toyela Kaisalia. Totua en’otumba bona Filipo, bosumoli bon’osimo bon’olotsi, omoi ona baho nsambo, ko tokisase l’ende. 
ACT.21.9	Ende ayaaki l’ana ban’ayato banei banatasongana la mpame, banayaaki basumoli bana baoyi. 
ACT.21.10	Ko enek’is’okindaka meho bekolo bemoi bike, bosumoli’ompi onotangama Agabo, aoya ena Yudea. 
ACT.21.11	Ende aoya eneyal’iso, aotamba bokoli bona Paulo, aokakela bakasa ko l’akak’anandamene, ko aila, ate, Bolimo bon’olotsi atenda baoyi’ane, ate Ba-Yuda banayali ena Yelusalema bangokakela bomene bokoli’one yok’osamb’one, ko bangoleky’ende en’akasa bana Befenda. 
ACT.21.12	Enek’is’ookaka baoyi’ane, iso l’akili ban’onyang’oho tomoonda, atacoake ena Yelusalema. 
ACT.21.13	Koko Paulo aokutola, ate, Ino boyalele ko bolembya botem’onami lacina nai? Lacin’emi mokolana, efa lacina ntungame kei, ohonde lacina mbwu ena Yelusalema lacin’ena lina Nkolo Yesu. 
ACT.21.14	Ko enetimedy’ende boondo’oniso, tocika, is’ate, Eango ena Nkolo eilamake.
ACT.21.15	Eneki bina bene okalaka, tosonga toma toniso, ko tocoa Yelusalema. 
ACT.21.16	Ko bakili’amoi bana Kaisalia baocoa l’iso, ko baotola Menesona ona Kupulio l’iyo, ende bokili on’alale, ko tokisase en’otumb’onande.
ACT.21.17	Ko enek’is’oyelaka Yelusalema, bifili baotosangela l’enyanga mene. 
ACT.21.18	Koko en’ina bona loi Paulo aotua l’iso eneyali Yakobo, ko bingambe bihitu baoya nkoho. 
ACT.21.19	Ko eneki’nd’oaesaka, amalokwela bikambwa, emok’emoko, biniki Yakomba okambaka eneyali Befenda l’ekambelo enande. 
ACT.21.20	Ko iyo enek’iy’ookaka, baokumya Yakomba. Ko bamosumola, iy’ate, Efili, oen’oka bik’ike mene bona Ba-Yuda bamimedya, ko iyatu bayali la mposa mene en’asangya; 
ACT.21.21	ko bamoka yoi iy’ate e olaka Ba-Yuda bahatu banayali en’enyanga bena Befenda lacina baumbele beeka bena Mose, enil’e ate batakesake baonge bana ban’aniyo, ko batakambake l’ekotua beneki bafango okambaka. 
ACT.21.22	Tongil’oya? Lacin’iyo bangok’oka omoya, ko bangosolongana. 
ACT.21.23	Ekoli lacina oile yoi line linakosumol’iso: toyali mendo l’ato’anei banatehaki lisangya; 
ACT.21.24	oatambe, ko oyosong’eamene l’iyo l’esongelo ena basangya, ko eamene oafutele lacin’eho bakoole bete’eniyo; ko bato bahatu bangey’oka baoyi banak’iy’ookaka lacin’ene bafayali solosolo; ohonde bangey’oka eamene oyakende l’okotua bonakolana, ko omonya basangya. 
ACT.21.25	Koko ena likambo lina Befenda banimedya, tomolatomela yoi linik’is’okodyaka lacina bakile nyama inilekyamaki eneyali baidola, ko l’akila, ko la nyama iniyakama la nkoma; ko bakile ntata ena likele. 
ACT.21.26	Nkwaho Paulo aotamba bato’aho, ko en’ina bona loi aoyosong’endamene ko l’iyo l’esongelo ena basangya; baotua en’otumba bona Yakomba, aeyanya esimbelo ena bina ben’esongelo, ko aoyala meho yengoko kuma mbeka eolekyama lacin’en’iyatu.
ACT.21.27	Ko eneki bina beho nsambo oolamaka lisila, Ba-Yuda bana Asia, enek’iy’oenak’ende en’otumba bona Yakomba, baosombanya bato bik’ike lacin’enande, ko bamuunda l’akasa, 
ACT.21.28	baololua, iy’ate, Bato bana Yisalaele, botokambya! One nk’ende onolaka bato bahatu en’enyanga behetu lacina baoke bato bana Ba-Yuda bowe, la basangya, ko l’edye ene en’oeka. Ko amoya la Ba-Elene en’otumba bona Yakomba nkoho, ko amolehya edye ene en’oeka. 
ACT.21.29	Lacin’oka baenaki en’oso Tulofimo, bise Efeso, kum’ayakende l’ende en’onyanga; ko baokanel’oka Paulo amoya l’ende en’otumba bona Yakomba. 
ACT.21.30	Ko bonyanga bohotu bolidyama, ko bato baocoa la mbango en’ili’omoko; baunda Paulo, ko bamosuma ena mbiolo en’otumba bona Yakomba; ko nkwaho nkombo yokombama. 
ACT.21.31	Ko enek’iy’omekaka lacina baoyake, bato’amoi baosumola commandant ena soldats, iy’ate Yelusalema ehatu eolidyama. 
ACT.21.32	Ko isasanga ende aotamba soldats la capitaines, koko aocoa la laango eneyal’iyo; ko enek’iy’oenaka commandant la soldats, baedya lifoma Paulo. 
ACT.21.33	Nkwaho commandant aolama, ko amuunda, ko aila ate akakelamake l’enyolo befe; ko aufola lina linande, ko la yoi linaliki’nd’okambaka. 
ACT.21.34	Bamoi ban’ato’aho bik’ike baololua yoi limoko, ko bamoi yoi likina; ko enetanongany’ende ncina bolotsi’olotsi lacin’en’etomoko, aila ate bayake l’ende ena litonga lina soldats. 
ACT.21.35	Enek’iy’oyelaka en’eandelo, aotolama la soldats lacin’ena bolema bon’ato’aho bik’ike; 
ACT.21.36	lacina bato bik’ike baokilana l’iyo, kuma bayalolua, iy’ate, Bumol’ende!
ACT.21.37	Ko enek’iy’oolamaka yookela Paulo ena litonga lina soldats, ende aosumola commandant, ate, Nkosumolake yoi? Ende ate, Oeya nde lofoso lona Ba-Elene? 
ACT.21.38	E ofayali nde boto’oho ona Ejipeto onosusanyaki’ale bato en’ita, ko atolaki mpame nkoto inei ena sengelenge, nko bayaki ban’ato? 
ACT.21.39	Koko Paulo aila, ate, Emi nko bise Yuda, bise Taluseu ena Kilikia, bise bonyanga bonofinde lokumo; lakoonda ompe etelo ntende la bato. 
ACT.21.40	Ko eneki’nd’ofak’etelo, Paulo aemala en’eandelo, ko aelel’ato la likasa; ko enek’iy’oyalamaka mwi, amalokwela ena lofoso lona Ba-Ebele.
ACT.22.1	Amalokwela, ate, Bifili la bafango, bolofaka boloko’onami bonakolokwel’emi isanga.
ACT.22.2	Enek’iy’ookak’oka amalokwela ena lofoso lona Ba-Ebele, baoyalama mwi mene; ko aila, ate,
ACT.22.3	Emi nde nde bise Yuda, onotwaki ena Taluseu ena Kilikia, koko banjololaki en’onyang’one, ko ndakamaki ena basangya bana bafango’aniso en’akaka bana Ngamaliele, ko njaaki la mposa mene eneyali Yakomba, yoka bosamb’onoyal’inatu bon’in’one. 
ACT.22.4	Ko mbehyaki bato bana Mbok’ene l’ewedi mene, mbundaki le mpame le bayato ko njaokelaki en’etumba ben’enyolo; 
ACT.22.5	nkanga iyome mene angimedy’oka baoyi’ane banatend’emi bayali nko solosolo, ende la boloi bona bingambe bohotu nkoho. Ntambaki bekanda nk’eneyal’iyo lacina ntoele bifili bina Damaseke, ko ncoaki meho lacin’eho nje l’iy’anayaaki meho ntungama l’enyolo ena Yelusalema, lacina basisodyame. 
ACT.22.6	Koko enem’em’ocoa, ko loolama la Damaseke, yok’en’esike ena midi, kaimo fololo ena nkolo ena loola eololoma eneyal’emi nsambanya sole; 
ACT.22.7	ko lokwa ena loko, ko loka lofoso lonelonjila, ate, Saula, Saula, onyom’emi lacina nai? 
ACT.22.8	Lomokutwela, emite, Nkolo, e nai? Ko aonsumola, ate, Emi nko Yesu ona Nazaleta onanyom’e. 
ACT.22.9	Ko iy’anayaaki l’emi baena fololo solosolo, ohonde batoka lofoso lonande onotenda l’emi. 
ACT.22.10	Koko lila, emite, Nkolo, njilake’oya? Ko Nkolo aila, ate, Emala, ombocoa ena Damaseke; bangokosumola meho baoyi bahatu banakoli l’e lacina oile. 
ACT.22.11	Ko eneten’emi tutu lacin’ena kalikali ena fololo eho, iy’anayaaki l’emi baonjeledya la likasa nsuka, ko loya ena Damaseke. 
ACT.22.12	Ko boto’omoi oka Anania, bokumi bona Yakomba bosamb’onoyali basangya, ko onokumyam’olotsi la Ba-Yuda bahatu banatongaki meho, 
ACT.22.13	aoya eneyal’emi, ko aemala mbolimboli l’emi, aonsumola, ate, Efili Saula, enaka nko njena. Isasanga lena lakina ko lomen’ende. 
ACT.22.14	Ko aila, ate, Yakomba ena bafango’aniso amokoson’e lacin’eho oeye eango enande, ko oene Ende Onokoli, ko oke lofoso en’onyu’onande. 
ACT.22.15	Lacin’e ongoyala temoin enande eneyali bato bahatu, temoin en’aoyi banak’oenaka la baoyi banak’ookaka. 
ACT.22.16	Ko isanga olingalinga lacina nai? Emala oyiname en’asi, ko oyosong’eamene en’aoyi’owe’ane la mbelela lina lina Nkolo en’oondo. 
ACT.22.17	Ko eneki’m’outaka ena Yelusalema, kuma laonda en’otumba bona Yakomba, lokwa nk’eyoka ena lilotua. 
ACT.22.18	Lomena nk’Ende, ko aonsumola, ate, Adya oyume ena Yelusalema la mbango; lacin’iyo bafimedyaki yoi line lacin’enami. 
ACT.22.19	Ko lila, emite, Nkolo, iyoamene baey’oka emi mbundaki bato bahatu banakimedya, ko njafomaki ena basunagoga bahatu; 
ACT.22.20	ko eneki bakila bana temoin ene eka Setefano outelamaka, eminjemalaki nkwaho, ko njimedyaki, ko ntombanyaki bisenda biniy’anoyakaki. 
ACT.22.21	Ko Ende aonsumola, ate, Coa ka; lacin’emi nongokotom’e eneyali Befenda beneyali en’esana.
ACT.22.22	Ko iyo bamolofamela yengoko kum’aotenda yoi liho; ko nkwaho baololua la lofoso lona lokolo, Mbo umola boto bon’omun’one ena loko! Ende afakoli lacina aike! 
ACT.22.23	Ko enek’iy’ololuaka, ko baoka bisend’iniyo mboka, ko baofusa mpucifuci ena liko, 
ACT.22.24	commandant aotom’onyua lacina bayi l’ende ena litonga lina soldats, ko aila, ate, Bomekake la mpoma ena lofomi! lacin’eho aeye ncina ena yoi liho linalik’iy’ololuaka lacin’enande. 
ACT.22.25	Koko enek’iy’okakelak’ende l’esinga, Paulo aufola capitaine eniyo onemali mbolimboli, ate, Aonga nde lacina ofoma bise Loma lofomi kum’atakoiyama likambo? 
ACT.22.26	Eneki capitaine ookaka yoi liho, aocoa eneyali commandant, ite, Yoi linakamb’e lika nai? Boto’one ayali nko bise Loma. 
ACT.22.27	Commandant aoya, ko amuufola, ate, Onsumole, e oyali nde bise Loma? Ate, O. 
ACT.22.28	Ko commandant aamba, ate, Emi nsombaki lifoka line l’osolo bike mene. Koko Paulo ate, Ohonde emi mbotwaki nko bise Loma. 
ACT.22.29	Ko iy’anasokosisol’ende la lofomi bauma eneyal’ende isasanga; ko commandant aoka losomo mene eneki’nd’oeyak’oka ayali nko bise Loma, ko lacin’oka aokakelaki.
ACT.22.30	En’ina bona loi amotungola, lacin’oka aolanga lacina aeye ncina ena yoi linaliki Ba-Yuda oakolaka; ko aotomela nkanga ina toome la likita liniyo lihalitu lina bingambe yoi lacina basolongane, ko aokitsa Paulo eneyal’iyo, ko ameemadya en’oso’oniyo.
ACT.23.1	Ko Paulo aolenda likita lina bingambe ta, ko aila, ate, Bifili, Moyala en’oso bona Yakomba l’otema bonotankoiya yengoko bon’in’one. 
ACT.23.2	Ko Anania, nkanga en’iyome mene, aosumola iy’anemali mbolimboli la Paulo lacina baofome en’onyua. 
ACT.23.3	Nkwaho Paulo aila, ate, Yakomba angokofom’e, e boombo bonokyama mpembe ena telele! E okisa nd’ase lacina otende likambo linami bosamb’onoyali basangya, ko osumol’ato lacina bampome bosamb’onofakoli l’asangya? 
ACT.23.4	Ko iy’anemali mbolimboli, Mbo e osongola nde nkanga en’iyome mene ena Yakomba? 
ACT.23.5	Ko Paulo ate, Bifili, ntey’oka ayali nkanga en’iyome mene; lacina yoi limotengama, Ofatangaki boto’onoyali la lifoka eneyali bato’ane lotango. 
ACT.23.6	Ko eneki Paulo oenak’oka boloi’omoi boyaaki Basadoke ko boloi’okina Bafalusi, aololua ena likita, ate, Bifili, emi nde nde Bofalusi, la bon’ona Bofalusi; ko emi lufolama bon’in’one lacin’ena lolendedyo ko l’eetwelo en’ato banawaki. 
ACT.23.7	Ko eneki’nd’otendaka yok’osamb’oho, Bafalusi la Basadoke baatana ntango bike mene, ko likita yokambwana beloi; 
ACT.23.8	lacin’oka Basadoke bail’oka efaate eetwelo en’ato banawaki, ko efana ekima, ko efana bolimo; ohonde Bafalusi baimedy’oka baoyi bah’asaso bayali. 
ACT.23.9	Nkwaho baotom’etomoko mene; ko batengi’amoi ban’ekanda ban’oloi bona Bafalusi baemala, ko baata ntango bike, Mbo iso tofene yoi lin’owe eneyali boto’one; ko yombo bolimo yombo ekima ena loola atendaki l’ende, a koko nai? 
ACT.23.10	Ko eneki ntango osokwaka bik’ike, commandant aanga nko mbanga mene, lacina Paulo atongokambolama bitenyi l’iyo; aotoma soldats lacina bakite, ko baumole Paulo eneyal’iyo la locili, ko bayi l’ende ena litonga lina soldats.
ACT.23.11	Koko boco bona loi Nkolo aemala l’ende, ate, Kiky’otema; nk’eyok’onok’oyalamaka temoin enami ena solosolo ena Yelusalema, okoli lacina oyalame temoin enami ena solosolo ena Loma nkoho.
ACT.23.12	Eneki bina okyaka, Ba-Yuda bamoi baoteelana lisangya, ko baoteha biteho, Mbo iso tofayale ko tofamelaki yengoko kuma toyaka Paulo nko tu. 
ACT.23.13	Ko bato banatehaki lisangya line baleki ntuk’inei. 
ACT.23.14	Ko baoya eneyali nkanga ina toome la bingambe, iy’ate, Iso tomoteha lisangya lina likolo, tofayale iyema yengoko kuma toyaka Paulo. 
ACT.23.15	Ko isanga ino la likita lina bingambe bosumole commandant lacina akokitsedy’ende, yok’ino bolanga lacina bosisole likambo linande nsisola mene; koko iso tomokolana lacina enesokoolam’ende mbolimboli toyake nko tu. 
ACT.23.16	Koko bon’ona mbangela ena Paulo aoka eango eho en’eyakelo; ko aotua ena litonga lina soldats ko aosumola Paulo. 
ACT.23.17	Ko Paulo aelela capitaine emoi ena soldats eneyal’ende, ate, Tola bofeng’one eneyali commandant, lacin’oka ayali la yoi litutuma lacina aosumole. 
ACT.23.18	Ko amotamba, amotola eneyali commandant, ko aila, ate, Paulo onoyali en’onyolo aombelelaka, aonsumolaka nkoyele bofeng’one, lacin’ende ayali la yoi oyokosumol’e. 
ACT.23.19	Ko commandant amosuka la likasa, ko amosuma ena lokuko, amuufola, ate, Yoi linalang’e lacina onsumole lika nai? 
ACT.23.20	Ende ate, Ba-Yuda bamimedya lacina bakufol’e, lacina okitsa Paulo loi ena likita lina bingambe, lacin’eho osisole bokotua bona likambo linande nsisola lakina. 
ACT.23.21	Ohonde e taimedyake tutu; lacin’oka bato’aniyo banaleki ntuk’inei bamokongamela, ko bamoteelana lisangya iy’ate bafayale ko bafamelaki yengoko kuma bamoyaka tutu; ko bamokolana, balengedya nk’esemba eneyal’e. 
ACT.23.22	Ko commandant aofa bofeng’oho etelo lacina acu, ko amosumola, ate, Tasumolake boto’omoko omontuma baoyi’ane. 
ACT.23.23	Ko aelela capitaines ife, ate, Bokolanya soldats bekam’efe, la soldats ina mpunda ntuku nsambo, la soldats banasuka bakonga bekam’efe, bacu ena Kaisalia, ko baemwa en’esike ena neuf heures. 
ACT.23.24	Ko amasumola lacina batambe mpunda, ko batadya Paulo ena mpund’iho, ko baotole bolotsi eneyali Felika, nko gouverneur. 
ACT.23.25	Ko aoteng’okanda yok’osamb’one; ate,
ACT.23.26	Emi Kulaudio Lusia lakees’e Felika, gouverneur onoleki lokumo, Bote! 
ACT.23.27	Boto’one aundamaki la Ba-Yuda, ko asokoyakama l’iyo, koko emi loya eneyal’iyo la boloi bona soldats ko lomotungola, eneki’m’ononganyak’oka ayali bise Loma. 
ACT.23.28	Ko eneki’m’olangak’oka njeye ncina enek’iy’oakolak’ende, lomokitsa ena likita liniyo; 
ACT.23.29	ko len’oka bamoloakola baoyi bana basangya baniyoamene, ohonde batoakola ende la yoi linalikoli l’ewedi yombo l’enyolo. 
ACT.23.30	Ko eneki’m’ookak’oka bamoangela boto’one eango en’owe, lomotoma isasanga eneyal’e, ko mosumola baakoli’anande lacina batende yoi liniyo lacin’enande nk’en’oso’oneamene.
ACT.23.31	Ko soldats baotamba Paulo, yok’onok’iy’otomamaka, ko baoya l’ende l’oco ena Antipatuli. 
ACT.23.32	Koko en’ina bona loi baocika ban’aise mpunda bacu l’ende, ko iyoamene bauta la mbusa ena litonga lina soldats. 
ACT.23.33	Eneki ban’amoi oyelaka Kaisalia, baofa gouverneur bokanda, ko baolekya Paulo eneyal’ende. 
ACT.23.34	Eneki gouverneur oandaka boho, aufola bonyang’onande, ko eneki’nd’oeyak’oka ayali bise Kilikia, 
ACT.23.35	aila, ate, Enengi baakoli’ane oya, nongoka yoi line lihalitu. Ko aotom’onyua lacina baotombanya en’otumba bona Pretoire bona Elode.
ACT.24.1	Eneki bina betano oetaka, Anania nkanga en’iyome mene aokita meho, ende la bingambe bimoi la botenji’omoi bona nkaso onotangama Telutulo; ko baosumola gouverneur likambo lina Paulo. 
ACT.24.2	Ko enek’iy’oelelaka Paulo, Telutulo aomatsa yakol’ende yok’osamb’one, ate,
ACT.24.2	Enakik’iso lacin’ena mwi enatoatel’e, ko la baoyi banatoongedy’e bonyang’one la lokanyi lonakanedy’e, 
ACT.24.3	iso totamba baoyi’ane ban’ekotua l’ekotua en’ili behetu, ko tokokanga lokango mene, e Felika onoleki lokumo! 
ACT.24.4	Ko, enefalang’emi lacina ooke lonungo l’aoyi bike, lakoonda l’isei ine otolofe ena baoyi banafaataki bike. 
ACT.24.5	Lacin’iso tomena boto’one ayali nk’eyoka boto’ona lofundo mene, bosombanyi bona bitomoko eneyali Ba-Yuda ban’enyanga behetu, ko ayali bolonji bona boloi bona Ba-Nazaleta; 
ACT.24.6	ko ende amomeka lacina afulunganya boeka bon’otumba bona Yakomba. Iso tuundaki, (ko tosokolanga totende likambo linande yoka bosamb’onoyali beeka beniso; 
ACT.24.7	ohonde commandant eka Lusia aoya eneyal’iso, ko aotokumola boto’one la bita mene, 
ACT.24.8	ko aila, ate, Baakoli’anande bayake eneyal’e). Ko yombo eamene osisol’ende, ongeya baoyi’ane bahatu banoakol’iso. 
ACT.24.9	Ko Ba-Yuda baambana l’otenji’oho, ko baimedy’oka baoyi’aho bayali nko solosolo.
ACT.24.10	Ko eneki gouverneur oilelaka Paulo ndembi la likasa lacina atende, Paulo aokutola, ate,
ACT.24.10	Emi lalokola boloko’onami l’ekiko, eney’emi oka e omoyala juge eneyali bato ban’onyang’one mbula bike; 
ACT.24.11	lacin’eamene okolana yey’oka bekolo bemosila nko jo l’efe kei eneki’m’ocoaka Yelusalema okumya Yakomba meho; 
ACT.24.12	ko iyo batansungya kuma njaatane l’oto ntango, yombo kuma njasombanya bato batomake etomoko, l’en’otumba bona Yakomba, l’ena basunagoga, l’en’elongo ben’onyanga; 
ACT.24.13	ko bafinya likotum’oka baoyi banambakol’iyo bayali nko solosolo. 
ACT.24.14	Ohonde emi limedya yoi line en’oso’one, noka ena Mbok’eho enatang’iyo bokotu’okina, emi lasaela Yakomba ena bafango’aniso, ko limedya baoyi bahatu banatengamaki ena basangya l’en’ekanda ben’asumoli. 
ACT.24.15	Ko njali la lolendedyo eneyali Yakomba nko loho lonalendedy’iyoamene, nk’oka le bato banakoli le bato banafakoli bangetwa lakina en’ewedi. 
ACT.24.16	Lacin’eho, emi lameka lacin’eho mbate botema bonofana nkwaka ena likambo en’oso bona Yakomba la bato bisike bihitu. 
ACT.24.17	Ko eneki mbula bike oetaka, njaye oyela bato ban’onyang’onami nganji in’isei ko la toma tona ndekya; 
ACT.24.18	ko Ba-Yuda bamoi bana Asia baonsungya kuma njakambe baoyi’ane en’otumba bona Yakomba, kuma losongwa l’esongelo ena basangya, ohonde ntayala l’ato bik’ike, ko etaata etomoko. 
ACT.24.19	Ko yomb’iyo bayali la likambo l’emi, akoli eneyal’iyo lacina bayi mendo en’oso’one ko bambakole. 
ACT.24.20	Koko bato’ane bakosumolake yoi lin’owe linalik’iy’osungyaka eneyal’emi, eneki’m’oemalaka en’oso bona likita lina bingambe, 
ACT.24.21	umola nko yoi limoko linaliki’m’ololuaka kuma njemali ena ntoto eniyo, emite, Ncina enansisol’ino bon’in’one nk’ena likambo lin’eetwelo en’ato banawaki.
ACT.24.22	Eneki Felika ookaka baoyi’ane, amaonza isalisali, lacin’oka aeyaki bokotua bona Mbok’eho njeya mene, ko amasumola, ate, Enengi commandant eka Lusia oya nongokadya likambo linino. 
ACT.24.23	Ko aotoma capitaine ena soldats lacin’eho atombanya Paulo, ohonde efa la locili, atafekyake bifili binande banalanga bayi oyokambya.
ACT.24.24	Eneki bina bemoi osilaka, Felika aoya la booli’onande oka Dulusila, boyoto’ona Yuda, ko aelela Paulo, amolofamela ena likambo lin’imeedyo eneyali Yesu Masiya. 
ACT.24.25	Koko eneki’nd’otendaka baoyi ena likambo lina mbongi, la njofima, l’etendelo en’akambo enengoya, Felika aoka losomo, ko aamba, ate, Ombocoa isanga; nko nongata etelo enakolana, nongokelela lakina. 
ACT.24.26	Ko ende aolendedy’oka Paulo angof’ende bosolo; ko la ncin’eho ameelela beelela bike, ko aesola l’ende. 
ACT.24.27	Koko eneki mbula ife osilaka, Polukio Feseto aokitanya Felika, ko Felika aocika Paulo en’onyolo, lacin’oka alangaki lokumo lona Ba-Yuda.
ACT.25.1	Eneki Feseto omatsaka bosala en’onyang’oho, ko bekolo besaso beokala, auma ena Kaisalia ko aocoa Yelusalema. 
ACT.25.2	Ko nkanga ina toome l’ato bana lifoka bana Ba-Yuda bamosumola likambo lina Paulo; ko bamoonda, 
ACT.25.3	lacin’eho akamby’iyo ena likambo liniyo la Paulo, ko aelele Paulo ena Yelusalema; koko iyo bamoangel’eango lacina baoyake ena mboka. 
ACT.25.4	Koko Feseto aamba, ate, Paulo atungi nk’ena Kaisalia, ko efan’olingolingo emamene nongocoa meho. 
ACT.25.5	Koko ate, Bamoi’anino bana lifoka bocu l’emi, ko yombo likambo liyali eneyali boto’one, boakole.
ACT.25.6	Eneki’nd’okisak’ase eneyal’iyo bekolo mwambi yombo jo, autwa ena Kaisalia; ko en’ina bona loi aokisase en’ieko in’akambo, ko aotoma yoi lacina baye la Paulo. 
ACT.25.7	Ko eneki’nd’oyaka, Ba-Yuda banayaki ena Yelusalema baemala eneyal’ende nko nsambanya, ko bamoakola la baoyi bike bana locili mene banatakolan’iyo likikya baho yoka bayali solosolo. 
ACT.25.8	Koko Paulo aokutola, ate, Emi ntafunzafunza basangya bana Ba-Yuda, ko la boeka bon’otumba bona Yakomba, ko ntilela Kaisala yoi lin’owe. 
ACT.25.9	Koko Feseto, lacin’eneki’nd’olangaka lokumo lona Ba-Yuda, aokutwelo Paulo, ate, Olanga nde ocu Yelusalema, la ntende likambo lin’aoyi’ane meho? 
ACT.25.10	Koko Paulo aila, ate, Emi njemali en’etendelo en’akambo ena Kaisala, ko likambo linami yakolana l’etendelo ene kei; ntilela Ba-Yuda yoi limoko lin’owe, ko eamene ofunge yoi liho. 
ACT.25.11	Yomb’emi nde nde bokambi bon’owe, ko yombo mokamba yoi linalikoli l’ewedi, emi mpakile lacina ncu en’ewedi; ohonde yombo baoyi’aho banambakol’iyo bayali nko mpoci, efakolana lacina boto andekya en’akas’aniyo. Emi latoma likambo eneyali Kaisala mene. 
ACT.25.12	Nkwaho Feseto, eneki’nd’otendanaka la likita, aamba, ate, Omotoma likambo eneyali Kaisala; ongocoa nk’eneyali Kaisala.
ACT.25.13	Ko eneki bina bemoi osilaka, Agulipa Lifoka lina roi la Belunike baoya ena Kaisalia oyesa Feseto. 
ACT.25.14	Ko enek’iy’okindaka meho ipaputa, Feseto aosumola lifoka likambo lina Paulo, ate, Boto’omoi onoki Felika ocikaka en’onyolo ayali; 
ACT.25.15	ko eneki’m’oyalaka ena Yelusalema, nkanga ina toome la bingambe bina Ba-Yuda baonsumola likambo linande, ko baolanga lacina njokoiya likambo. 
ACT.25.16	Lomakutwela, emite, Efa bokotua bona Ba-Loma lacina balekya boto en’ekwelo ena likambo kum’ende l’aakoli’anande batukana, ko boto’oho aat’elokwelo en’oloko’onande ena likambo linoakol’iyo. 
ACT.25.17	Ko enek’iy’osolonganaka, emi ntalingalinga, ohonde en’ina bona loi lokisase en’ieko in’etendelo en’akambo, ko lotoma yoi bayi l’oto’oho. 
ACT.25.18	Koko eneki baakoli’anande oemalaka, batoakola yoi limoko linaliki’m’olengedyaka: 
ACT.25.19	bamoakola nko baoyi’amoi ban’ekumedyo ena Yakomba eniyo, ko lacin’ena boto’omoi oka Yesu onowaki, onoki Paulo oilaka ate ayaike. 
ACT.25.20	Emi lokandakanda la bokotua bonongi’m’osisola baoyi’aho, ko lomuufola yombo alanga lacina acu Yelusalema, lacin’eho batende li kambo linande lin’aoyi’ane meho. 
ACT.25.21	Ohonde eneki Paulo otomaka likambo linande eneyali Kaisala mene lacina litendame enek’ende, emi lotom’onyua lacina baotombanya, yengoko kuma laat’etelo oyotoma eneka Kaisala. 
ACT.25.22	Ko Agulipa aosumola Feseto, ate, Emi nsokolanga lacina ndofe boto’oho emamene. Ate, Ongolofa nko loi.
ACT.25.23	En’ina bona loi, eneki Agulipa la Belunike oyaka l’okombe mene, ko baotua en’otumba bon’akambo, iyo la commandants la bingambe bin’onyanga, Feseto aotoma yoi ko baotoya Paulo. 
ACT.25.24	Ko Feseto aila, ate, Lifoka Agulipa l’ato bahatu banayali mendo, ino bena boto’one, onoki bonyanga bohotu bona Ba-Yuda, l’ena Yelusalema le mendo, ombondaka ena likambo linande, ko baololua, Mbo afakolana lacina aike lakina. 
ACT.25.25	Emi njenaki oka atila yoi limoko linalikoli l’ewedi; ko eneki endamene otomaka likambo eneyali Kaisala, njalamaki la lisangya lacina njotome nko meho. 
ACT.25.26	Ohonde mpana yoi litutuma linalingi’m’otengela nkolo enami. Lacin’eho, molofodya en’oso’onino, koko en’oso’oneamene, Lifoka Agulipa, lacin’eho enosisol’iso emi mbate yoi litutuma linalingi’m’otenga; 
ACT.25.27	lacin’oka efaonge ntoma boto onotungi en’onyolo kuma totasakitola baoyi banatangam’ende l’aho.
ACT.26.1	Nkwaho Agulipa aosumola Paulo, ate, Ombotenda lacin’en’eamene. Ko Paulo aociedya likasa linande, ko aolokola boloko’onande, ate,
ACT.26.2	Lifoka Agulipa, emi lanyangela lacin’oka ndokole boloko’onami en’oso’one bon’in’one, lacin’ena baoyi bahatu banambakola Ba-Yuda; 
ACT.26.3	lacin’eamene oeya fololo bekotua behetu ko l’aoyi bahatu bana Ba-Yuda; lacin’eho, lakoonda ondofe enakosumol’emi. 
ACT.26.4	Ba-Yuda baeya bokotua bonoki’m’oyalaka nko l’olenge’onami, eneki’m’oyalaka l’olenge’onami ena ntoto en’ato ban’onyang’onami l’ena Yelusalema. 
ACT.26.5	Iyo bamonjeya nk’ena limatsako, ko yombo balanga tumbe bangimedy’oka emi njaaki Bofalusi’ona boloi bonoleki locili en’ekumedyo ena Yakomba. 
ACT.26.6	L’isanga emi njemali mendo lacin’eho likambo linami litendame lacin’ena lolendedyo lon’esemba eneki Yakomba osembedyaka bafango’aniso; 
ACT.26.7	ko beloi beho jo l’efe ben’onyang’oniso banasaela Yakomba la mposa l’ane l’oco balengedya lacina baate esemb’eho. Lifokao, Ba-Yuda baombakola nko lacin’ena lolendedyo lone. 
ACT.26.8	Ino bofimedy’oka Yakomba aetola bato banawaki lacina nai? 
ACT.26.9	Emamene nkanelaki’oka nkoli lacina njile bike bon’aoyi banangatela lina lina Yesu ona Nazaleta bowe. 
ACT.26.10	Nkambaki nko baoyi’aho ena Yelusalema: eneki nkanga ina toome ompaka etelo, nkombaki bike bon’ato ban’oeka en’otumba bon’enyolo, ko enek’iy’oyakamaka, emi njimedyaki l’onyu’onami lacina bayakame. 
ACT.26.11	Njaenyaki bino ma-ma ena basunagoga bahatu, ko njasomyaki lacina basaiya Yakomba: ko eneki’m’ookelak’iyo nkele nk’eyok’oto onolowa, njaehyaki nko njitana l’iyo en’enyanga ben’efenda. 
ACT.26.12	Eneki’m’oyalamaka la lokanyi loho, ncoaki ena Damaseke la lotomo ko la lifoka eneyali nkanga ina toome; 
ACT.26.13	koko la midi mene, Lifokao, kuma njali ena mboka, njenaki fololo ena loola eneleki kalikali ena bina, enelolomaki eneyal’emi l’eneyal’iy’anakendaki l’emi nko sole. 
ACT.26.14	Ko enek’isatu okwaka ena loko, njokaki efodya eyatende l’emi ena lofoso lona Ba-Ebele, ate, Saula, Saula, onyom’emi lacina nai? ende locili enafoman’e l’isongo. 
ACT.26.15	Ko emite, Nkolo, e nai? Ko ende ate, Emi nko Yesu onanyom’e. 
ACT.26.16	Koko etwa, emala en’akak’ane; menya eneyal’e lacin’eho nkiile bosali la temoin ena baoyi banak’oenaka ko la baoyi banangi’m’okotuma; 
ACT.26.17	nongokumola en’akasa ban’ato’ane, ko la Befenda banangi’m’okotoma eneyal’iyo, 
ACT.26.18	lacin’eho olifole baiso’aniyo, lacina bacike bilima ko baelele fololo, bacike lifoka lina Satana ko baelele Yakomba, lacin’eho baate etungwelo en’aoyi’owe ko la lisango eneyal’iy’anekya ma en’oeka l’imeedyo inanjimedy’iyo. 
ACT.26.19	Nkwaho, Lifoka Agulipa, ntafengola enelo eho ena loola; 
ACT.26.20	ohonde nsumolaki baise Damaseke en’oso, ko l’iy’anayali ena Yelusalema, ko l’en’enyanga behetu bena Yuda, ko l’eneyali Befenda, lacina baumbele baoyi’owe, ko baha lingwa eneyali Yakomba, ko bakambe bikambwa bi nikoli l’eumbelo eniyo en’aoyi’owe. 
ACT.26.21	La ncin’eho, Ba-Yuda baombunda en’otumba bona Yakomba, ko baomeka lacina banjake. 
ACT.26.22	Koko Yakomba amonkambya, ko emi memala yengoko bon’in’one, njasumole bato ban’asali l’ato ban’akolo, ko mpasumole baoyi’akina umola nko baho banaki Mose l’asumoli oilak’oka baho bangilama: 
ACT.26.23	iy’ate, Masiya angen’ino, ko angetwa en’oso mene eneyali bato banawaki, ko angosumola bato’aniso ko la Befenda bosimo bona fololo.
ACT.26.24	Eneki’nd’olokolaka boloko’onande yok’osamb’one, Feseto aila la lofoso lona locili, ate, Paulo, olowa nde; bomwu bone bonoleki bokoloweya. 
ACT.26.25	Koko ende, ate, Feseto onoleki lokumo, emi mpalowa: njatende nko baoyi bana solosolo l’ana nnonganya; 
ACT.26.26	lacin’oka Lifoka lina roi ameya baoyi’ane fololo, ko latenda l’ende, mpoke’ofolu; lacina emi ley’oka efana yoi limoko lina baoyi’ane linalifisi eneyal’ende; lacin’oka yoi line litilama ena lokuko. 
ACT.26.27	Lifoka Agulipa, oimedya nde basumoli? Emi ley’oka oimedya. 
ACT.26.28	Koko Agulipa aosumola Paulo, ate, Olanga nde oncinde l’isisali ina baoyi lacin’eho njalame boto’ona Masiya? 
ACT.26.29	Koko Paulo ate, Kanga la bike, kanga l’isalisali, laonda Yakomba lacina e, ko ef’e kei, ohonde iyatu bananjok’emi bon’in’one, bayalame yoka bosamb’onoyal’emi, umola nko benyolo bene.
ACT.26.30	Koko Lifoka aemala, ende la gouverneur la Belunike l’iy’anakisak’ase l’iyo; 
ACT.26.31	ko enek’iy’oumaka, baotendana, iy’ate, Boto’one afakambe yoi linalikoli l’ewedi ko l’enyolo; 
ACT.26.32	ko Agulipa aosumola Feseto, ate, Nko boto’one atatoma likambo linande eneyali Kaisala, tumbe asokotungwa.
ACT.27.1	Ko enek’iy’osangyak’oka tongocoa Italia, baolekya Paulo la basungu bamoi eneyali capitaine ena soldats onotangama Yulio, on’oloi bona Kaisala. 
ACT.27.2	Ko toyookela en’asua bana Adulamutiona banasokosemwa lacin’eho bacu en’enyanga bena ndelo ina Asia, ko tosemwa. Alisitaluko bise Tesalonike ena Makedonia ayaaki l’iso. 
ACT.27.3	Ko en’ina bona loi tosema ena Sidona; ko Yulio aotuma Paulo isei, amofa etelo lacin’eho acu eneka bifili binande, ko bamokikya. 
ACT.27.4	Koko lakina tosemwa, tocoa mbolimboli la Kupulio, lacin’oka lofongo lotofekya. 
ACT.27.5	Ko enek’is’oetaka lose loneloyali mbolimboli la Kilikia la Pampulia, tosema ena Mula, bonyang’omoi bona Lukia. 
ACT.27.6	Ko capitaine ena soldats aosungya meho basua bana Alesandulia banacoa Italia; ko aototadya en’asua’aho. 
ACT.27.7	Ko enek’is’ocoaka bekolo bike nko bokokya mene, ko ten’ino mene ena njela ena mbolimboli la Kinido, lacin’oka lofongo lona locili lotatof’iso mboka, tecoa mbolimboli la Kulete, nko ndendana la Salami; 
ACT.27.8	ten’ino mene ena njeta mbolimboli l’okili, yengoko toyela edye emoi enetangama Bisemelo bin’olotsi; ko bonyanga bona Lasea boyaaki mbolimboli l’eho.
ACT.27.9	Ko enek’is’oenak’oka tomokinda ena bokita, ko lokendo lomoyalama losomo, lacin’oka esike ena nkila ena toma emeta, Paulo amalaka, ate, 
ACT.27.10	Bifili, emi len’oka bokit’one bongoyalama bokita bona bino mene ko la mbeha bike, ef’ena toma la basua kei, nde ena liiko lonisoamene nkoho. 
ACT.27.11	Ohonde capitaine ena soldats aolofa baoyi bana capitaine en’asua l’ana bomene basua, ko atalofa baoyi banaki Paulo otendaka. 
ACT.27.12	Ko enetaonga esemelo eho lacina bayale meho en’esike ena lifia, bato banaleki bike bail’oka basemodya basua, ko baokanela yombo bangoyela Poinike, ko bayalame meho en’esike ena lifia en’esemelo emoi ena Kulete enalenda Nord-Est la Sud-Est. 
ACT.27.13	Ko eneki ifofongo ina Sud oyaka, baokanel’oka bamolata yoi linalik’iy’olangaka, baosemodya basua, ko baocoa mbolimboli la Kulete. 
ACT.27.14	Koko efan’olingolingo bofongofongo bon’okolo bonotangama Eulakulu bokumba en’ekolo eho; 
ACT.27.15	ko eneki basua osimbamaka, ko bataonga lacina bafomane la lofongo, tocika baho lacina batolame la lofongo. 
ACT.27.16	Ko enek’is’ocoaka mbolimboli mene l’ekolo ena sali enetangama Kauda, ten’ino l’osala lacina tokakela boatu bon’osali; 
ACT.27.17	ko enek’iy’osangyaka boho ena liko, baotamba besinga ben’ekolo mene, ko baetsa beho en’ase ban’asua, ko baokakela beho; ko enek’iy’oangaka batongofusama en’ekongo ena lose, baokitsa bisenda bin’asua, ko baotolama yok’osamb’oho. 
ACT.27.18	Ko eneki basua olidyamaka bike la lofongo, en’ina bona loi baomatsa lioka toma tomoi mboka; 
ACT.27.19	ko en’ina bon’esaso baoka toma ton’asua l’akas’aniyoamene 
ACT.27.20	Ko enetenya bina la tooto beco la biane bike, ko bofongofongo mene bokusa likumba bik’ike, iso totalengedy’oka tongika lakina tu. 
ACT.27.21	Koko enek’iy’okindaka likila toma elela mene, Paulo aemala ena ntoto eniyo, aila, ate, Bifili, yombo bolofaki yoi linami, ko botasemwa ena Kulete, tumbe toten’ino ko la mbehya ena toma yok’osamb’one. 
ACT.27.22	Ohonde isanga lakoond’ino lacina bokiky’etema; lacina efaataki boto’omoko’onino onongowa: basua kei kongoehyama. 
ACT.27.23	Lacin’oka ekima ena Yakomba, onoyali Bomene’onami ko onasael’emi, aemala l’emi l’oco’one, 
ACT.27.24	ko aila, ate, Paulo, taangake; akoli lacina oemale en’oso bona Kaisala; ko lenda, Yakomba amokof’iyatu banayakende l’e en’asua. 
ACT.27.25	Lacin’eho, bifili, bonyangelaka! lacin’emi limedya Yakomba, limedy’oka yoi lingilama yok’onoki’m’osumolamaka liho. 
ACT.27.26	Koko tongofusama en’ekolo emoi.
ACT.27.27	Ko eneki boco bona jo l’inei oyelaka, kuma toyatolame bili l’ili ena lose lona Adulia, yok’en’esike ena kelekele en’oco basali ban’asua baokanel’oka toolama mbolimboli l’okili’omoi. 
ACT.27.28	Ko enek’iy’omekaka nginda, baosungya baboko ntuk’ife; ko enek’iy’olindak’isisali, ko baomeka lakina, baosungya baboko jo l’atano. 
ACT.27.29	Ko baanga, totongofusama ena loko lona baufe, ko baofusa mboko inei en’okuta bona yenda lin’asua, ko baolengedya ekedyo en’ina la mposa. 
ACT.27.30	Ko basali ban’asua basokolanga lacina balote basua, baokitsa boatu bon’osali nk’eyoka bayafuse mboko en’elongi en’asua. 
ACT.27.31	Koko Paulo aosumola capitaine ena soldats ko la soldats mene, ate, Nko bato’ane bafayale en’asua, ino bofikaki tu. 
ACT.27.32	Nkwaho soldats baokeka, besinga bena boatu bon’osali, ko boho bokwela basi 
ACT.27.33	Ko en’esike enakel’ina, Paulo amaond’iyatu lacina bale toma, ate, Bin’one boyali yoka bina bona jo l’inei bonatombany’ino, ko bonakil’ino toma, ko botal’iyema 
ACT.27.34	Lacin’eho, lakoond’ino lacina bole toma tomoi; lacina toma tone tongokokiky’ino; lacin’oka efaataki bese bomoko bon’ete’enino bonongowa. 
ACT.27.35	Eneki’nd’otendaka yok’osamb’oho, aotamba mampa, aokanga Yakomba lokango en’oso’on’iyatu, aokes’eho ko aomatsa lila. 
ACT.27.36	Nkwaho iyatu baokika en’etema, ko iyoamene baola toma nkoho. 
ACT.27.37	Isatu banayaaki en’asua toyaaki bato bekam’efe la ntuku nsambo l’ato botoa. 
ACT.27.38	Enek’iy’olaka toma ko baokinda, baoka bepunga ena lose lacin’eho baumole bolito bon’asua. 
ACT.27.39	Ko eneki bina okyaka, bateya bokili’oho; ohonde baena likoto limoi linaliyali l’esemelo, ko baokanela yombo engonga lacina bacinde basua nko meho. 
ACT.27.40	Baokeka besinga bena mboko, ko baocik’iho en’asi, baolitola bekoli benek’iy’olitaka yenda, baosangya esenda en’asua en’oso bona lofongo, ko baomeka lacina basemya basua. 
ACT.27.41	Ohonde baoyela en’edye enukana bembanda befe, ko baokakya basua en’ekongo; elongi en’asua eokakatela la locili mene ko etalila lakina, koko bokuta bona yenda bomatsa limunya la nkele ena bafukumo ban’asi. 
ACT.27.42	Ko soldats basokolanga lacina bayake basungu, batongokwel’asi ko batongolota. 
ACT.27.43	Ohonde capitaine ena soldats amafekya ena eango eniyo, lacin’oka aolanga lacin’eho aikya Paulo; ko aila, ate iy’aney’asi bayofusake en’asi ko bayele en’okili; 
ACT.27.44	ko banaciki bacoake, bamoi en’ambaya, bamoi ena toma tomoi ton’asua. Koko yok’osamb’oho bato bahatu baoyela en’okili nko l’olotsi.
ACT.28.1	Enek’is’oikaka, teyaki’oka ekolo eho eotangama Melita. 
ACT.28.2	Ko baise’onyang’oho baotokamel’iso isei mene; iyo baofetsa nkoi, ko baotosangel’isatu lacin’ena mbula ko la lifia. 
ACT.28.3	Koko eneki Paulo oambolaka eolo ena tonganganza, ko aila toho ena nkoi, njua eofola lacin’ena nkoi, ko eundamela likasa linande. 
ACT.28.4	Ko eneki baise’onyang’oho oenaka njua en’olema elenzi ena likasa linande, baotendana, Mbo solosolo boto’one ayali boyaki bon’ato; kang’amolika ena lose l’okwa, Ende onotend’akambo bahatu atimedy’oka aike tutu. 
ACT.28.5	Ohonde aotitola njua ena nkoi, ko atok’efafo tu. 
ACT.28.6	Ko iyo baolengedy’oka yonge linande lingofimba, yombo angokwa kaimo en’ewedi. Koko enek’iy’okindaka bolengeli, ko batena yoi limoko lineyokwela, baohalingola lokanyi, Mbo ende ayali yakomba emoi.
ACT.28.7	Bepaka bena loko bena lifoka lin’ekolo eho, lina linande lika Pubelio, beyaaki mbolimboli l’edye eho; ko ende aotosangel’iso bolotsi mene, ko aotokambya la toma bekolo besaso. 
ACT.28.8	Ko bafango’ona Pubelio aowa nkangi bike en’efefe l’ena pulupulu; ko Paulo aotua eneyal’ende, ko aonda, ko aotadya bakasa eneyal’ende, ko amiikya. 
ACT.28.9	Koko eneki yoi line okambamaka, ban’amoi banayaaki la nkangi en’ekolo eho baoya nkoho, ko baika nk’osamb’oho. 
ACT.28.10	Ko baotokumya la baoyi bike; ko enek’is’osemwaka en’esike ena mbusa, baotokambya la toma tonatok’is’oindaka.
ACT.28.11	Eneki nsenza isaso osilaka, toyookela en’asua bana Alesandulia banacikalaki en’ekolo eho en’esike ena lifia; limelo lina basua baho nko Baasa bana Mpame. 
ACT.28.12	Koko tosema ena Salakusa, ko toyalama meho bekol’esaso. 
ACT.28.13	Njuma meho tocoa la mboka yok’ena likoto, ko tosema ena Legio. Koko eneki bin’omoko oetaka, ifofongo ina Sud yoya, ko en’ina bon’ife tosema ena Puteoli. 
ACT.28.14	Meho tosungya bifili bimoi, ko iyo baotoonda lacina toyale l’iyo bekolo nsambo. Ko yok’oho toyela Loma. 
ACT.28.15	Koko bifili biniyaaki meho, enek’iy’otookaka, baoya oyotokol’iso nk’en’edye ena Limbongo lina Apio l’ena Betumba ben’efenda Besaso. Ko eneki Paulo oaenaka, aokanga Yakomba lokango, ko aokiky’otema.
ACT.28.16	Ko enek’is’ofolaka Loma, capitaine aolekya basungu eneyali capitaine ena batombanyi, koko baofa Paulo etelo okisase ende kei la soldat onomotombanya.
ACT.28.17	Ko eneki bekol’esaso osilaka, Paulo aelela bato bana bingambe bina Ba-Yuda; ko enek’iy’osolonganaka, amasumola, ate, Bifili, emi ntilela bato’aniso yoi limoko lin’owe, ko ntasondola beeka bena bafango’aniso; ohonde molekyama en’onyolo ena Yelusalema en’akasa ban’ato bana Ba-Loma. 
ACT.28.18	Ko iyo enek’iy’onsisolaka, basokolcinga lacina bantungole, eneten’iyo yoi linalikoli l’ewedi eneyal’emi. 
ACT.28.19	Koko enetimedya Ba-Yuda yok’osamb’oho, emi ntaata emoi mboka, umola nko ntole likambo eneyali Kaisala mene, nde efa lacina njofe bato ban’onyang’onamamene likambo. 
ACT.28.20	La ncin’ene lokeelelak’ino lacin’eho nkeena ko ntende l’ino, lacin’oka emi ntungi l’onyolo’one nko lacin’ena lolendedyo lona Yisalaele. 
ACT.28.21	Iyo bamosumola, Mbo iso totatamba bekanda ena Yudea lacin’ene, ko bifili biniyaki eneyal’iso batatosumola, ko batokotang’e l’aoyi’owe; 
ACT.28.22	koko tolang’oka tokolofe enatosumol’e baoyi banakanel’e; lacin’iso tey’oka boloi’one boyatangame lotango en’ili behetu.
ACT.28.23	Ko enek’iyo l’ende osonaka bina botutuma, bato bike mene baoya eneyal’ende en’otumba bonoki’nd’okisak’ase; ko matsa l’okulu te yengoko likolo amafoladya baoyi, amalokwela bokotua bona Lifoka lina Yakomba, ko amakengola lacin’ena Yesu, nko l’aoyi ban’asangya bana Mose la baoyi ban’asumoli. 
ACT.28.24	Bamoi baimedya baoyi banaki’nd’oasumolaka, koko bamoi batimedya tu. 
ACT.28.25	Ko enek’iy’oatanaka ntango en’atenyi’aniyoamene, baocoa, kuma Paulo aotenda yoi lomoko lina ncindedya, ate, Bolimo bon’olotsi atendaki bolotsi l’onyua bona Yesaya, bosumoli, eneyali bafango’aniso,
ACT.28.26	eneki’nd’oilaka, ate,
ACT.28.26	Coaka eneyali bato’ane, oasumole, ate,
ACT.28.26	Bongoka nko njoka, ko bofanonganyaki tu;
ACT.28.26	Bongena nko njena, ko bofafokolaki tu;
ACT.28.27	Lacina botema bon’ato’ane bomokama l’ocilingitano,
ACT.28.27	Ko batoi’aniyo bamoyala nde booko,
ACT.28.27	Ko bamolifa baiso’aniyo,
ACT.28.27	Batongoyena l’aiso’aniyo,
ACT.28.27	Ko batongoyoka l’atoi’aniyo,
ACT.28.27	Ko batongononganya l’etem’eniyo,
ACT.28.27	Batongohelengwa
ACT.28.27	Lacin’eho njaikya.
ACT.28.28	Lacin’eho, boongya linongany’oka eikedyo ene ena Yakomba emotomama eneyali Befenda: iyo bangoka yok’osamb’oho. 
ACT.28.29	(Ko eneki’nd’otendaka baoyi’ane, Ba-Yuda baocoa, kuma bayatane ntango bike en’atenyi’aniyoamene.)
ACT.28.30	Ko Paulo aokisase mbula ife kali en’otumb’onande bonoki’nd’osombaka, ko aosangela bato bahatu banatua eneyal’ende, 
ACT.28.31	aolaka lilako lina lifoka lina Yakomba, ko aolaka baoyi bana Nkolo Yesu Masiya la nkaso eneleki, ko etaat’oto onomofekya.
ROM.1.1	Paulo, boombo bona Yesu Masiya, onelelama lacin’eho ayalame ekima, ko onekyama lacina asumole bato bosimo bon’olotsi bona Yakomba; 
ROM.1.2	bonoki’nd’osembyaka esemba en’oso l’asumoli banande en’ekanda bona Yakomba ben’oeka, 
ROM.1.3	lacin’ena Bon’onande, onotwaki en’ecimo ena Oawidi bosamb’onoyali yonge, 
ROM.1.4	koko aokumyama Hon’ona Yakomba la locili, bosamb’onoyali Bolimo bon’okonde, nko l’eetwelo enek’ato banawaki, Yesu Masiya Nkolo eniso, 
ROM.1.5	iso toat’isei la lifoka lin’ekima l’ende, lacin’ena mpika en’imeedyo ena ntoto ena baise’enyanga bahatu, lacin’ena lina linande. 
ROM.1.6	Koko ino boyali ena boloi’oniyo nk’osamb’oho, in’anelelama lacin’eho boyalame bana Yesu Masiya; Masiya; 
ROM.1.7	eneyal’iyatu banayali ena Lomo banalangama la Yakomba, ko banelelama lacin’eho bayalame ban’oeka; Isei la mwi eneyal’ino eneyali Yakomba. Bafango’oniso la Nkolo Yesu Masiya
ROM.1.8	En’oso, lakanga Yakomba enami lokango la Yesu Masiya lacin’en’inatu, lacin’oka bosimo bon’imeedyo inino bomosumolama en’enyanga behetu. 
ROM.1.9	Temoin enami nko Yakomba, onasael’emi l’olimo’onami en’osimo bon’olotsi bona Bon’onande, lakoand’ino ena beondo’enami efana mpomya; 
ROM.1.10	laonda bisik’ine lacin’eho mbate lingu etelo oya eneyal’ino, yombo eango ena Yakomba eyali yok’osamb’oho. 
ROM.1.11	Lacin’emi loka mposa mene oyokeen’ino, lacina nkoambedy’ino nganji emoi en’olimo, lacina bocidyame; 
ROM.1.12	lacina tokikyane, emi l’ino, l’imeedyo iniso, l’inino linami. 
ROM.1.13	Koko mpalange lacin’ino boyalame nk’eyoka bofeya, bifili, njaaki la lisangya bisike bike lacina nje eneyal’ino (koko mpekyamaki), lacina mbate bemamo bemoi eneyal’ino, yoka bosamb’onat’emi eneyali fiefenda bemoi. 
ROM.1.14	Njali la nyongo eneyali Ba-Elene l’eneyali Basenji, ko l’eneyali bana bomwu l’eneyali iy’aninda bomwu. 
ROM.1.15	Lacin’eho, yoka bosamb’oniny’emi, lakolana oyokosumolino banayali ena Loma nkoho bosimo bon’olotsi. 
ROM.1.16	Lacin’emi mpoke bosimo bon’olotsi nsoi: boho boyali mpamba ena Yakomba enikya boto l’oto onimedya: Bise-Yuda en’oso, koko Bise Elene nk’osamb’oho. 
ROM.1.17	Lacina mbongi ena Yakomba emenya la boho en’imeedyo nk’eneyali imeedyo, yoka bosamb’onoyali yoi linalitengi: Koko bana mbongi bangika l’imeedyo.
ROM.1.18	Lacina nkele ena Yakomba emenya ena loola, nkele enefekya baoyi bahatu banafasangi la Yakomba, la biinda bona mbongi bon’ato banasimba solosolo eho la baoyi baninda mbongi, 
ROM.1.19	lacin’oka baoyi bana Yakomba baneyana bamenya eneyaliyo, eneki Yakomba oatumak’iyo. 
ROM.1.20	Lacina baoyi’atiande banatanya en’enunwelo ena lokonko mpamba enande la lifoka linande lina Yakomba— baoyi’aho bamenya fololo, ko bameya na l’ikambwa bininunolama; ko iyo bafana nkuto; 
ROM.1.21	lacina iyo baeyaki Yakomba, koko batakumy’ende yoka Yakomba, ko batokanga lokangof koko bayalamaki bototoloto ena ntango iniyo, ko bilima bokwelaki betem’eniyo benetaata bomwu. 
ROM.1.22	Bailaki iy’ate bayali la bomwu, obonde ba yalamaki tolemeleme mene, 
ROM.1.23	ko bahalingolaki bokoka bona Yakomba onofawu lacina boho boyalame ekolanya en’efoya en’oto onowa, k’l’ena mpulu, l’ena nyama, l’ena towawa tonatoyosumela.
ROM.1.24	Lacin’eho, Yakomba amolaumbela lacina bakilane la mpo sa inileki ina betem’eniyo, lacina bakambe baoyi bana nselo, ko lacina baehya baonge’aniyoamene; 
ROM.1.25	enek’iy’oenganyaka solosolo ena Yakomba la yoi lina mpota, ko bafikaki ko basaelaki bikambwa bininunolamaki; batafika Honunoli ononunolaki biho, onokumyama bisike l’isike. Ndoho.
ROM.1.26	La ncin’ene, Yakomba amolaumbela lacin’eho baitane la mpo sa ina nsoi mene, eneki bayato’aniyo ohalingolaka bokotu’oniyo bon’oyoto bonakolana, ko bailaki bokotua bonofakolana l’oyoto; 
ROM.1.27	ko mpanie nk’osamb’oho, bacikaki bokotua bon’ayato bonakolana, ko iyoamene baokanaki mposa iniseki’owe, mpame la mpame imoi bayakambe baoyi banaseki nsefo, ko bayatambe eneyal’iyoamene boluko bonokoli l’ikambwa biho bina nsoi.
ROM.1.28	Koko yoka bosamb’onotalang’iyo lacina baeye Yakomba, ende aumbelak’iyo lacina bakile nkanyi ina bofedya, lacina bakambe bikambwa binifakolana. 
ROM.1.29	Betem’eniyo beolola l’aoyi baninda mbongi, ko la lofundo, ko la mposa en’osolo eneleki, ko la nkele ena locinji; baolola to l’ekuku, la njaka en’ato, ko la lisa, ko litungya, ko l’osulu; bayali basayi, 
ROM.1.30	la batangi, la baokyi’owe bana Yakomba, la baehyi ban’ato, ko bayali la njengodya, la njofefa, bayali banunoli ban’aoyi’owe, banafafike bafango la nyango, 
ROM.1.31	baninda bomwu, banatudya bisemba, banafana nganji eneyali bais’ola, ko banafan’isei; 
ROM.1.32	baho bamoya boeka bona Yakomba, nk’oka iy’anayakambe baoyi’aho bakoli l’ewedi; ohonde bambokamba nko baoyi’aho, ko baimedya bato’amoi banayakambe nk’osamb’oho.
ROM.2.1	Lacin’eho, e boto onokoedy’ato baoyi, ofana nkuto tu: enakoedy’e boto’okina baoyi, oyokoiy’eamene, lacin’oka eamene onokodya baoyi ban’ato oyakambe nko baoyi’aho. 
ROM.2.2	Koko tey’oka ekeselo ena Yakomba en’akambo eyali solosolo, enakoiy’ende iy’anila baoyi’aho. 
ROM.2.3	E boto onokoiya banayakambe baoyi’abo likambo, ko eamene oila nk’osamb’oho, otanga nde ongolota etendelo en’akambo ena Yakomba? 
ROM.2.4	Yo-mbo otembola lituka lin’isei inande, isei inande ina ndingalinga ko l’isei inande ina locinji, ko ofey’oka isei ina Yakomba yokoyedya ena njumbela en’aoyi’owe? 
ROM.2.5	Koko en’otem’one bona bocilingitano boni-nd’eumbelo en’aoyi’owe, oyomonyedy’eamene nkele en’ina bona nkele lona efiswelo en’ekoiyelo en’akambo ena Yakomba ena cilili. 
ROM.2.6	Ende angolukola boto Loto boluko bonokoli l’ikambwa binande: 
ROM.2.7	eneyal’iy’anakamba baoyi bon’olotsi la locinji, ko bayafone l’aoyi’aho ekumedyo, ko la lokumo lon’olotsi, ko la biinda bon’ewedi, angofa bato’aho liiko lonelofakale; 
ROM.2.8	ohonde eneyal’iy’anats’ende ntango, ko banafalange solosolo eho, ko baimedya baoyi banafana mbongi, angaf’iyo nko bolema ko la nkele, 
ROM.2.9	la bino ko la mbelingitana. Baoyi’aho bangokwela bolimo l’olimo bon’oto onoyakambe bowe, bise Yuda en’oso, ko bise Elene nkoho, 
ROM.2.10	ohonde nkumya la lokumo lon’olotsi la mwi eneyali boto koto onokamb’olotsi, bise Yuda en’oso, koko bise Elene nkoho. 
ROM.2.11	Lacina Yakomba afoke boto likai. 
ROM.2.12	Lacin’iyatu banilaki bowe kuma bataat’asangya, bangehyama efan’asangya, ko iyatu banayaaki l’asangya, ko bailaki’owe, bangokoiyama lisangya. 
ROM.2.13	Baoki ban’asangya bafayengwa en’oso bona Yakomba; banangoyengwa nko bakambi ban’asangya. 
ROM.2.14	Yombo Befenda benefan’asangya bakamba baoyi ban’asangya la lokanyi loniyoamene, iy’anafana basangya bamoyalama yoka basangya eneyal’iyoamene; 
ROM.2.15	iyo baenyanya ekambwa en’asangyaetengi en’etem’eniyo, ko botem’oniyoamene boyatende nkoho, ko nkanyi iniyo imakoiya, yombo imalongya 
ROM.2.16	en’ina bonongi Yakomba otend’akambo bana befisafisa ban’ato la Yesu Masiya, yoka bosamb’onoyali bosimo’onami bon’olotsi.
ROM.2.17	Koko e onotangania lina lika bise Yuda, ko oila botema en’asangya, ko oyofefa laein’ena Yakomba, 
ROM.2.18	ko oeya eango enande, ko ononganya baoyi banaleki’olotsi, lacina omolakama en’asangya; 
ROM.2.19	ko okanel’oka eamene oyali bolonji bona mboka bon’iyo banodyak’aiso, ko la moinda eneyal’ino banayali en’ilinta, 
ROM.2.20	la boekyi bon’iyo ba ninda bomwu, la bolaki bona banatome, lacinoka en’asangya oyali l’efodya ena njeya l’ena solosolo eho. 
ROM.2.21	E vo onolak’ato, ofayolake nd’eamene? E onosumol’ato, ate, Tiyake: eamene oiya nde? 
ROM.2.22	E onosumol’ato, ate, Tatatake likele: eamene otata nde likele? E onoka baidola bowe, oiya nde en’etumba bena baidola? 
ROM.2.23	E onoyofefa lacin’en’asangya; ookya Yakomba nsoi la mpunzafunza en’asangya? 
ROM.2.24	Lacin’oka lina lina Yakomba limo-saiyama besao eneyali Befenda nko lacin’enino, yoka bosamb’onoyali yoi linalitengi. 
ROM.2.25	Nkesa ena yonge eyali la nkita, yomb’oyali bokambi bon’asangya; ohonde yomb’oyali bofulunganyi bon’asangya, ekeselo ene ena yonge emoyalama bototoloto, yok’onotakesa yonge. 
ROM.2.26	Lacin’eho, yomb’oto onotakesama yonge amonya basangya, biinda bonande bona nkesa ena yonge bofaandama nde eneyal’ende yoka nkesa ena yonge? 
ROM.2.27	Koko boto onctakesama yonge yoka bosamb’onoyali lofoso lona yonge, nkamonya basangya, afakokoiya nd’e onoyali l’okanda bon’asangya la nkesa ena yonge, ohonde oyali bofulunganyi bon’asangya? 
ROM.2.28	Endeafayali bise Yuda mene onoyali bise Yuda ena yonge kei; koko eho efayali nkesa ena yonge eneyali ena lofoso lona yonge kei; 
ROM.2.29	bise Yuda mene nk’ende onoyali bise Yuda en’otema; ko nkesa ena yonge eyali en’otema, l’en’olimo, ef’en’okanda; lokumo lonande lofayali eneyali bato; loyali nk’eneyali Yakomba.
ROM.3.1	Bise Yuda aleki bato bahatu la nai? ko nkita ena nkesa ena yonge eka nai? 
ROM.3.2	Bike bon’ekotua l’ekotua; en’oso, noka, baoyi bana Yakomba bafamaki eneyal’iyo. 
ROM.3.3	Kanga bamoi’aniyo batimedya vo: biinda boniyo bon’imeedyo bosokoehya nde solosolo ena Yakomba? 
ROM.3.4	Efana! Yakomba ayalamake solosolo, koko boto l’oto bofoci, bosamb’onoki yoi otengamaka;
ROM.3.4	Lacin’eho oyengwa en’aoyi’ane,
ROM.3.4	Ko enay’e en’etendelo en’akambo, olonge.
ROM.3.5	Koko yombo biinda boniso bona mbongi bofoladya mbongi ena Yakomba, tongila is’ate’oya? Iso Mbo, Yakomba onutodya nkele ainda nde mbongi? (Latend l’okotua bon’ato.) 
ROM.3.6	Efana! yombo yok’oho, tumbe Yakomba angotend’akambo ban’ato bana loko yok’osamb’oya? 
ROM.3.7	Ko yombo solosolo ena Yakomba eoatel’ende lokumo loneloleki lacin’ena yoi linaliki’m’ofotuka, emi lakoiyama likambo nk’eyoka boto’on’owe lacina nai? 
ROM.3.8	Ko tofile (yoka bosamb’onoyali nkindoina mpoci, ko bamoi Mbo iso totenda yok’oho), Mbo iso tokambake bowe lacin’eho bolotsi boatame? Ekoiyelo eniyo eakolana nko nkolana.
ROM.3.9	Iya nai? Iso talek’iyo bolotsi? Efana! ef’oko! lacin’oka tomolaakola en’oso, is’ate le Ba-Yuda le Ba-Elene bayali en’owe, nk’iyatu, 
ROM.3.10	to bosamb’onoyali yoi linalitengi,
ROM.3.10	Efan’oto onoyali la mbongi, efana nko l’omoko tu
ROM.3.11	Efan’omoko onononganya,
ROM.3.11	Efan’onofona Yakomba.
ROM.3.12	Iyatu bamotembwa, bamoyalama bato banindankita, nk’iyatu,
ROM.3.12	Efan’onila bolotsi, efana nko l’omoko tu.
ROM.3.13	Bohoho boniyo boyali nketa enekombwa;
ROM.3.13	Bamofota la ndemi iniyo;
ROM.3.13	Ngenge ena njua eyali en’ase’a nkefu iniyo;
ROM.3.14	Bonyu’oniyo bolola la bemomo ko l’aoyi bananjikela;
ROM.3.15	Bakak’aniyo bayali la laango lacin’eho bayake bato;
ROM.3.16	Mbeha la bino bayali ena mboka iniyo;
ROM.3.17	Ko bateya mboka ena mwi;
ROM.3.18	Mbanga ena Yakomba efayali en’oso bon’aiso’aniyo tu.
ROM.3.19	Koko tey’oka baoyi l’aoyi bahatu banila basangya, baila baho lacin’eniyo banayali ena lifoka lina basangya, lacina bonyua l’onyua bomumame, ko baise’enyanga bahatu bakoiyame likambo la Yakomba. 
ROM.3.20	Lacin’eho, efan’oto onoyengwa en’oso’onande la bikambwa bin’asangya, lacin’oka bowe boeyana nko l’asangya. 
ROM.3.21	Koko inanga mbongi ena Yakomba emenya efan’asangya, ko basangya l’asumoli bayali temoins ina mbongi eho, 
ROM.3.22	nko mbongi ena Yakomba enatama l’imeedyo eneyali Yesu Masiya eneyal’iyatu banimedya, efan’eeikitanelo; 
ROM.3.23	lacina bato bahatu bamokwa en’owe, ko baminda bokonde bona Yakomba; 
ROM.3.24	koko bayengwa boyengo l’isei inande ina nganji, nko la mbiko eneyali Masiya Yesu, 
ROM.3.25	onoki Yakomba olekyaka lacin’eho ayalame nk’eyoka mbeka en’eambanyedyo, l’imeedyo en’akil’anande, lacin’eho aenyanya mbongi enande, enetakanedy’ende baoyi’owe baho banilamaki’ale, lacin’en’isei ina Yakomba ina ndingalinga: 
ROM.3.26	noka, lacin eho aenyanya mbongi enande en’isik’ine, lacina endamene ayale ona mbongi, ko la boyengoli bon’oto onimedya Yesu. 
ROM.3.27	Njofefa eyali meya? Emuma. La boeka boka nai? Boeka bona bikambwa? Efana; nko l’oeka bon’imeedyo. 
ROM.3.28	Lacin’eho, totanga is’ate boto ayengwa boyengo l’imeedyo, efa l’ikambwa bin’asatigya. 
ROM.3.29	Yakomba ayali nde Yakomba ona Ba-Yuda kei? Afayali nde Yakomba en’efenda tik’osamb’oho? O, Yakomba en’efenda nkoho; 
ROM.3.30	lacin’oka Yakomba ayali nk’emoko, onongoyengola banakesania yonge l’imeedyo, ko l’anatakesama yonge l’imeedyo nkoho. 
ROM.3.31	Iya, toyaka nde basangya l’imeedyo? Efana! ef’oko; tokikyabasangya.
ROM.4.1	Tongila is’ate’oya ena likambo lina Abalayama, nkya eniso? Aataki’ale nai lacin’ena yonge? 
ROM.4.2	Yo-mbo Abalayama ayengwaki boyengo l’ikambwa, aataki etelo oyofef’endamene la ncin’eho, ohonde efa eneka Yakomba. 
ROM.4.3	Bokanda bona Yakomba botenda bokotu’oya? Ate, Abalayama aimedyaki, Yakomba, ko imeedyo ibo iandamaki eneyal’ende yoka mbongi. 
ROM.4.4	Nko boto akamb’ekambwa, mpuci efatangama mpuci en’isei: eyali nk’osilo. 
ROM.4.5	Ohonde eneyal’ende onofakamb’ekambwa, koko aimedy’ende onoyengola boto onofana mbongi ena Yakomba, imeedyo inande yandama yoka mbongi; 
ROM.4.6	yoka bosanib’onatenda Dawidi lacin’en’ekiko en’oto onongi Yakomba oandela mbongi kum’afan’ikambwa, 
ROM.4.7	ate,
ROM.4.7	Iy’anatungwa en’ikambwa biniyo bin’owe,
ROM.4.7	ko baoyi’owe’aniyo bamokundama, baosakelama bosako.
ROM.4.8	Boto onofaandama bowe la Yakomba aosakelama bosako.
ROM.4.9	Bosako bone bosakama eneyal’iy’anakesama yonge kei, yombo eneyal’iy’anatakesama yonge nkoho? Lacin’iso tila, is’ate, Imeedyo ina Abalayama iandamaki eneyal’ende yoka mbongi. 
ROM.4.10	Iho iandamaki yok’osamb’oya? Eneki’nd’okesama ka yonge, yombo kum’atakesama yonge? Ef’eneki’nd’okesamaka yonge, nk’en’oso, kum’atakesama yonge. 
ROM.4.11	Ko atambaki ndembi eka nkesa ona yonge, nko ndembi ena mbongi eho en’imeedyo iniki’nd’oimedyaka kuntatakesama yonge, lacin’eho ayalame bafango bon’ato bahatu banimedya, kanga batakesama yonge, lacina mbongi eandame eneyal’iyo nkoho; 
ROM.4.12	ko lacina ayalame bafango’ona nkesa ena yonge eneyal’iy’anakesama yonge, efa lacin’oka bamokesama yonge kei, koko lacina bayakile ena baina ban’imeedyo iho iniki bafango’oniso oka Abalayama oimedyaka kum’atakesama yonge. 
ROM.4.13	Tisemba eneki Abalayama l’an’anande otambaka, lacina ayalame bosangoli bon’enyanga behetu, etayala lacin’en’asangya, eyaaki lacin’ena mbongi en’imeedyo. 
ROM.4.14	Lacina, yombo baise’asangya bayali basangoli, imeedyo ioyalama bototoloto, ko esemba eehyama. 
ROM.4.15	Lacina nkele eatama nko l’asangya: enefayali basangya, mpulunganya efayali meho. 
ROM.4.16	Lacin’eho, mbongi eyali lacin’en’imeedyo lacin’eho eyalame bosamb’onoyali ise, lacina esemba ekikyame la locili eneyali bana bahatu: ef’eneyali baise’asangya kei, koko eneyali baho ban’imeedyo ina Abalayama, onoyali bafango’on’isatu 
ROM.4.17	(bosamb’onoyali yoi linalitengi, Mokiil’e bafango bon’ato ban’enyanga bike) en’oso’onande onoki’nd’oimedyaka, nko Yakomba, onetola bato banawaki, ko onelela bikambwa binifayali yoka biyali. 
ROM.4.18	Eneten’ende ncina ena ndengedya tu, aongyaki yimedya la ndengedya, lacina ayalame bafango bon’ato ban’enyanga bike, yok’osamb’onoki yoi otendamaka, Ban’ane bangoyala nkoho. 
ROM.4.19	Ende atalemba en’imeedyo, ko atakanela yonge linandamene linaliyaaki yoka limowa (ende atundaki esik’eho yoka mbula bokama), ko atakanela botundu bona lototo lona Sala: 
ROM.4.20	atakandakanda la biinda bon’imeedyo lacin’en’esemba ena Yakomba, ohonde akikyamaki locili en’imeedyo, akumyaki Yakomba, 
ROM.4.21	ko aeyaki nko njeya mene, ate ende ailisa yoi linaliki’nd’osembyak’esemba. 
ROM.4.22	Ko la ncin’eho imeedyo inande iandama etieyal’ende yoka mbongi. 
ROM.4.23	Koko yoi liho litatengama lacin’enande kei, lika imeedyo iho iandama eneyal’ende; 
ROM.4.24	limotengama lacin’eniso nkoho, lacin’oka imeedyo iho itigandama eneyal’iso banimedy’ende onetolaki Yesu Nkolo eniso enek’ato banawaki. 
ROM.4.25	Ende alekyamaki en’ewedi lacin’ena bewe beniso, ko aetolamaki lacin’ena boyengo bonatoyengol’ende.
ROM.5.1	Lacin’eho, is’anayengwa boyengo l’imeedyo toata mwi la Yakomba lacin’ena Nkolo eniso Yesu Masiya; 
ROM.5.2	koko toata etuelo l’imeedyo en’isei ine inemal’iso nko lacin’enande; ko tonyangela lolengedyo lon’ekumedyo ena Yakomba. 
ROM.5.3	Koko ef’oho kei: tonyangela bino binen’iso; lacina tey’oka bino biatela boto ekikedyo en’otema, 
ROM.5.4	ko ekikedyo en’otema nko elonga ena lomeko, ko elonga ena lomeko nko lolendedyo; 
ROM.5.5	ko lolendedyo lofatookya nsoi; lacin’oka nganji ona Yakomba emutelama en’etem’eniso la Bolimo bon’olotsi onofamaki eneyal’iso. 
ROM.5.6	Lacina, enek’is’oyalaka bolu’olu, Masiya awaki en’esike enekoli lacin’en’ato banafana mbongi ena Yakomba. 
ROM.5.7	Boto afalange’olotsi awu lacin’en’oto bona mbongi; koko yombo boto’omoko angokolana liwa lacin’en’oto bon’olotsi. 
ROM.5.8	Ohonde Yakomba aototuma nganji enatok’ende, lacina, enek’is’oyalaka bato ban’owe, Masiya awaki lacin’eniso. 
ROM.5.9	Ko yoi linalileki nko line: is’anayengwa boyengo isanga l’akil’anande tongika ena nkele ona Yakomba nko l’ende. 
ROM.5.10	Yombo, enek’is’oyalaka baokyi’owe tambanaki la Yakomba en’efili l’ewedi bona Bon’onande bona mpame, yoi linalileki lika, isanga, enamban’iso en’efili la Yakomba, tongika la liiko lonande; 
ROM.5.11	ko ef’oho kei, koko iso tonyangela eneyali Yakomba la Nkolo eniso Yesu Masiya, onotoatel’iso isanga esimbanelo en’efili.
ROM.5.12	Lacin’eho, yok’onoki bowe otuaka ena loko Toto’omoko, ko bewedi beoya l’owe, nk’osamb’oho bewedi beoyela eneyali bato bahatu, lacin’oka bato bahatu bailaki bowe. 
ROM.5.13	Bowe boyaaki ena loko kuma ba-sangya batafatna. Koko boto afaandama bowe kuma basangya batafama. 
ROM.5.14	Koko ncika Adama yengoko Mose bewedi beyaaki la mpifo yoka liloka mene, ko beoyela nk’eneyal’iyo nkoho banilaki bowe bonotakoluna l’ekwelo eneki Adama okwaka, ende onoyali ekolanya ena boto onoyayi. 
ROM.5.15	Koko bokotua bona nganji l’ona ekwelo boacikitana. Lacin’oka, yombo bato bike bawaki l’ekwelo en’oto’omoko, isei ina Yakomba ko la nganji enefamaki l’isei ina boto’omoko, Yesu Masiya, bamoleka lifula mpula mene eneyali bato bike. 
ROM.5.16	Ko nganji eho efakoli la yoi linilamaki l’oto’omoko onilaki’owe; lacina ekeselo en’akambo eneyaki l’oto’omoko eatela bato nk’ekoiyelo, ohonde nganji eneyaki lacin’ena bikwelo bike eatela bato nko boyengo. 
ROM.5.17	Ko yombo bewedi beyaaki la mpifo ena lifoka lacin’en’ekwelo en’oto’omoko, iy’anatamba mpula en’isei l’ena nganji eho ena mbongi bangoleka liata mpifo ena lifoka ena liiko l’oto’omoko, nko Yesu Masiya. 
ROM.5.18	Koko yoka bosamb’onoki etendelo en’akambo oyaka eneyali bato bahatu l’ekoiyelo lacin’ena ekwelo emoko; nk’osamb’oho boyengo bona liiko boyaki eneyali bato bahatu lacin’en’ekambwa emoko ena mbongi. 
ROM.5.19	Yoka bosamb’onoki bato bike oyalamaka bato ban’owe lacin’ena lopoko lon’oto’omoko, nk’osamb’oho bato bike bangoyalama bana mbongi lacin’ena mpika en’imeedyo en’oto’omoko. 
ROM.5.20	Koko basangya bafamaki lacin’eho ekwelo efule; koko eneki bowe ofulaka, isei isokwaki nko nsokwamene; 
ROM.5.21	lacina, yok’onoki bowe oyalaka la locili lona lifoka en’ewedi, nk’osamb’oho isei late locili lona lifoka la mbongi ena liiko lonelofakale la Yesu Masiya Nkolo eniso.
ROM.6.1	Yok’oho, iso tongil’oya? Tomboyala nde en’owe lacin’eho isei ifule? 
ROM.6.2	Efana! is’anawaki eneyali bo-we, tongutwa lakina en’owe yok’osamb’oya? 
ROM.6.3	Ino bofeya nd’oka isatu baninamaki eneyali Masiya Yesu tinamaki en’ewedi’enande? 
ROM.6.4	Lacin’eho, tokunjama-ki l’ende l’inamelo en’ewedi; lacina yok’onoki Masiya oetwaka enek’anawaki la bokonde bona Bafango, nk’osamb’oho iso tokende ena liiko lone lototo. 
ROM.6.5	Yomb’iso tambana l’ende en’ekolanya en’ewedi’enande, tongambana l’ende en’ekolanya en’eetwelo enande nkobo. 
ROM.6.6	Tey’oka boto’oniso onoki’oso aakamaki l’ende en’ekulusu, lacin’eho yonge lin’owe liyakame, lacin’iso tofayalame lakina ena yombo lin’owe; 
ROM.6.7	lacin’oka ende onowaki amotungwa en’owe. 
ROM.6.8	Koko yombo towaki la Masiya, timedy’oka tongika l’ende; 
ROM.6.9	enek’is’oeyak’oka Masiya amoletwa enek’anawaki, ko afut’owa lakina tu: bewedi befaataki lakina locili eneyal’ende. 
ROM.6.10	Lacina bewedi beneki’nd’owaka, awaki eneyali bowe bowa bomoko kei’koko liiko loneloik’ende, ayaike eneyali Yakomba. 
ROM.6.11	Nk’osamb’oho, boyota ng’inoamene nk’anawaki eneyali bowe, koko banayaike eneyali Yakomba la Masiya Yesu.
ROM.6.12	Lacin’eho, botimedyake bowe boate locili lona lifoka ena yonge linino lin’ewedi, lacina bile baoyi bana mposa ena liho; 
ROM.6.13	ko botalekyake bilama binino eneyali bowe yoke bimunyi bina baoyi baninda mbongi; ohonde boyolekyak’inoamene eneyali Yakomba, yona bato banayaike eneyali banawaki, ko bilama binono yoka bimunyi bina mbongi eneyali Yakomba.
ROM.6.14	Lacin’oka bowe bofaataki locili lona lifoka eneyalino; lacina ino bofayali ena lifoka lina basangya; boyali ena lifoka lin’isei.
ROM.6.15	Iya, enefayal’iso ena lifoka lin’asangya, toyali ena lifoka lin’isei, tongila nd’owe? Efana! 
ROM.6.16	Bofey’okanko boyoleky’inoamene eneyali boto yoka baombo lacina bofik’ende mpika, bomoyalama baombo ban’oto’oho onafik’ino mpika yombo ban’owe bonokoyedya en’ewedi, yombo ban’imeedyo ina mpika inakoyedya ena mbongi? 
ROM.6.17	Koko tokanga Yakomba lokangolacin’oka kang’ino boyaaki baombo ban’owe, bomofika bokotu’oho bona lilako bonok’in’olakamaka; 
ROM.6.18	ko enek’in’otungwaka en’owe, boyalamaki baombo bana mbongi. 
ROM.6.19	(Latenda Lokotua bon’ato lacin’ena bolu’olu bona yonge linino.) Yoka bosamb’onok’in’olekyaka bilama binino baombo bana nsefo la bokaokando bon’owe bonokoyedya lakina nk’ena bokaokando bon’owe, nk’osamb’oho isanga bolekya bilama binino baombo bana mbongi enakoyedya en’oeka. 
ROM.6.20	Enek’in’oyalaka baombo ban’owe botayala ena yombo lina mbongi. 
ROM.6.21	Bemamo benek’in’oataka en’esik’eho en’aoyi’abo banok’ino nsoi isanga beka nai? lacin’oka nsimbo en’aoyi’aho eyali nk’ewedi. 
ROM.6.22	Ghonde isanga bomotungwa en’owe, ko bomoyalama baombo bana Yakomba, boyali la bemamo benino en’oeka, ko esimbelo nko liiko lonelofakale. 
ROM.6.23	Lacina mpuci en’aoyi’owe eyali nk’ewedi, koko nganji ona Yakomba eyali nko liiko lonelofakale eneyali Masiya Yesu Nkolo eniso.
ROM.7.1	Bifili, (latenda l’ato baneya basangya), ino bofeya nd’oka basangya bayali la locili eneyali boto kum’ayaike kei? 
ROM.7.2	Boyoto onoyali l’ome atungi eneyali bome’ohol’asangya kuma bome ayali; koko yombo bome aowa, aotungwa en’asangya banotungyaki eneyali bome. 
ROM.7.3	Yombo aocoa oyambana Loto’okina kuma bome atawu, angotangama boyoto’ona likele; koko yombo bome aowa, boyoto aotungwa en’asangya; kanga aambana Loto’okina afayali boyoto’ona likela. 
ROM.7.4	Lacin’eho, bifili binami, ino bowaki eneyali basangya laein’ena yonge lina Masiya, lacin’eho bambane la Boto’okina, nko l’ende onetwaki lakina en’ewedi, lacin’iso tootele Yakomba bemamo. 
ROM.7.5	Enek’is’oyalaka ena yonge, mposa ina bewe iniyaaki lacin’ena basangya ikambaki bikambwa ena bilama biniso lacin’elio lote bemamo en’ewedi. 
ROM.7.6	Koko isanga tomotungwa en’asangya, towaki eneyali ebo enetuundaki; lacin’eho tosale la bolimo bon’ototo, efa l’okotua bon’okanda bon’alale. 
ROM.7.7	Iya, tongila nd’oka basangya band’owe? Efana! Nk’efan’asangya, tumbe nteya bowe; yombo lisangya limoi litil’ate, Tokake mposa inileki, tumbe nteya njoka ena mposa inileki; 
ROM.7.8	koko bowe bosungyaki etelolacin’ena lisangya liho, ko bonjokyaki mposa ina bekotua l’ekotua. Nk’efan’asangya, tumbe bowe bowa nko tu. 
ROM.7.9	Emi mbikaki’ale kuma basangya bataate; koko eneki lisangya oyaka, bowe betwaki ko emi mbwaki; 
ROM.7.10	ko lisangya linaliyaaki lacin’ena liiko, emi nsungyaki’oka liho limbatelaki nk’ewedi. 
ROM.7.11	Lacin’oka bowe bosungyaki etelo, ko bonjongaki lacin’ena lisangya, ko bonjakaki la liho. 
ROM.7.12	Lacin’eho, basangya hande boeka, ko lotomo londe boeka, ko la mbongi, ko l’olotsi. 
ROM.7.13	A koko, eho eneyali bolotsi emoyalama nde bewedi eneyal’emi? Efana! Ohonde bowe bokambaki ekambwa en’ewedi eneyal’emi l’eho eneyali bolotsi, lacin’eho bowe beny’oka boyali nk’owe; lacin’eho bowe boyalame bowe mene bonoleki lacin’ena lisangya. 
ROM.7.14	Lacin’iso tey’oka basangya bayali ban’olimo; koko emi nde nde ona yonge, mokafama ena yombo lin’owe. 
ROM.7.15	Lacin’emi mpanonganya bikambwa binaitamb’emi; ekambwa enalang’emi, mpakambe eho; ohonde eho enafalang’emi, njombokamba nk’eho. 
ROM.7.16	Eneyakamb’emi ekambwa enefalang’emi, limedy’oka basangya band’olotsi. 
ROM.7.17	Ko inanga efa lacina emi onokamb’ekambwa eho: onokamba nko bowe boho bonoyali eneyal’emi. 
ROM.7.18	Lacin’emi ley’oka ekambwa en’olotsi efayali eneyal’emi tu, ena yonge linami: ndanga eyali eneyal’emi, ohonde ekambelo en’ekambwa en’olotsi efayali. 
ROM.7.19	Lacin’oka bolotsi bonalang’emi, mpile’oho, ohonde bowe bonofalang’emi, njombokamba boho. 
ROM.7.20	Yomb’emi njombokamba ekambwa enefalang’emi, efa lakina emi onokamba: onokamba nko bowe’oho bonoyali eneyal’emi. 
ROM.7.21	Ko lena yoi yok’osamb’one: enalang’emi lacina nkambe ekambwa en’olotsi, bowe boyali. 
ROM.7.22	Lacin’emi lok’ekiko l’asangya bona Yakomba en’otema; 
ROM.7.23	ohonde lena boeka bona bomun’okina ena bilama binami, ko boho boyokan’ita la boeka bona lokanyi lonami, ko boyambunde lisungu ena yombo lina boeka bon’owe bonoyali ena bilama binami. 
ROM.7.24	Emi kongen’ino, em’isei! Onongontungol’emi ena yonge line lin’ewedi oka nai? 
ROM.7.25	Lakanga Yakomba lokangola Yesu Masiya Nkolo eniso. Yok’osamb’oho, emamene lasaela basangya bana Yakomba la lokanyi lonami, ohonde lasaela lisangya lin’owe la yonge linami.
ROM.8.1	Lacin’eho, isanga iy’anayali eneyali Masiya Yesu balakoiyama lakina likambo. 
ROM.8.2	Lacina boeka bona Bolimo bona liiko eneyali Masiya Yesu bomombikola ena boeka bon’owe l’on’ewedi. 
ROM.8.3	Lacin’oka ekambwa enetakambisa basangya, lacina baho bayaaki bolu’olu lacin’ena yonge, Yakomba akambaki nk’eho. Atomaki bon’onande bona mpame en’ekolanya ena yonge lin’owe, lacin’en’owe, ko akoiyaki bowe ena yonge; 
ROM.8.4	lacin’eho mbongi en’asangya eilame eneyal’iso banafakende l’okotua bona yonge; toyakende l’okotua bon’olimo. 
ROM.8.5	Lacin’oka iy’anakila bokotua bona yonge bakanela nko baoyi bana yonge; koko iy’anakila bokotua bon’olimo bakanela nko baoyi ban’olimo. 
ROM.8.6	Lacin’oka nkanela ena yonge, bewedi nd’eho; ohonde nkanela ena bolimo eyali nko liiko ko la mwi. 
ROM.8.7	Lacina nkanela ena yonge eyali nko njoka ena Yakomba bowe; lacina eho efafike basangya bana Yakomba, ko efafikisa baho; 
ROM.8.8	ko iy’anayali ena lifoka lina yonge bafokyisa Yakomba ekiko. 
ROM.8.9	Koko ine bofayali ena lifoka lina yonge; yombo bolimo bona Yakomba atonga eneyal’ino litonga boyali eneyali Bolimo. Yombo boto afana Bolimo bona Masiya, afayali ona Masiya. 
ROM.8.10	Koko yombo Masiya ayali eneyal’ino yonge limowa lacin’en’owe; koko bolimo boyaike lacin’ena mbongi. 
ROM.8.11	Koko yombo Bolimo’onande onetolaki Yesu enek’anawaki atonga eneyal’ino litonga, ende onetolaki Masiya enek’anawaki angetola baonge’anino ban’ewedi nkoho lacina baike lacin’ena Bolimo’onande onoyali eneyal’ino.
ROM.8.12	Lacin’eho, bifili, iso toyali l’esilo; beho befayali besilo bena yonge lacina tokile bokotua bona yonge; 
ROM.8.13	yomb’ino boyakile bokotua bona yonge bongowa; ohonde yombo boyaka bikambwa bina yonge la Bolimo, tumbe bongika. 
ROM.8.14	Lacina iy’analondama la bolimo bona Yakomba, baho bayali ban’ana Yakomba. 
ROM.8.15	Lacin’oka ino botatamba bolimo bona yombo lacin’eho boange lakina; botambaki nko bolimo bona lifoka lina bona, bonalolu’iso, is’ate Aba, Bafango. 
ROM.8.16	Bolimo mene aambana l’olimo’oniso ena yoi line, ate, iso toyali ban’ana Yakomba; 
ROM.8.17	ko yombo toyali bana, toyali basangoli; basangoli bana Yakomba, ko tambana la Yesu nko mbambana ena lisango; yombo ten’ino l’ende, lacin’eho tambane l’ende en’okonde’onande.
ROM.8.18	Lacin’emi lakanel’oka bino bin’isik’ine bifakolana likolanyama l’okonde bonongenya lingu eneyal’iso. 
ROM.8.19	Lacin’oka bikambwa bininunolamaki biolengedya la mposa mene nk’enyelo ena ban’ana Yakomba. 
ROM.8.20	Lacina bikambwa bininunolamaki biilamaki ena yombo lina mbeha, ef’eneki bihoamene olangaka, ohonde lacin’enande onilaki biho; 
ROM.8.21	eneki’nd’olengedyaka lacina bikambwa mene bininunolamaki bitungwa linga ena yombo lina botuku eneyali etungwelo en’okonde bona ban’ana Yakomba. 
ROM.8.22	Lacin’iso tomey’oka bikambwa bininunolamaki biosaa, ko biyatate la lonwa laanda yengoko esik’ene. 
ROM.8.23	Koko efa yok’oho kei: isoamene banata bemamo ben’oso bona Bolimo, iso toyatate en’etem’eniso, toyalengedya eilamelo eneng’is’oilam’olo ena lifoka lina bana, nk’etungwelo ena yonge liniso. 
ROM.8.24	Lacin’oka tikaki la lolengedyo; ohonde ndengedya enenya efayali lacina ndengedya; ekambwa enen’oto, aut’olengedya eho lakina bosamb’oya? 
ROM.8.25	Koko yombo toyalengedya ekambwa enefen’iso, tolengedy’ebo la locinji mene.
ROM.8.26	Nk’osamb’oho Bolimo aotokambya ena tongitongi toniso; lacin’iso tofeya bokotua bonong’is’oonda, nk’okotua bonakolana; ohonde Bolimo mene ayaonde lacin’eniso la besao benefatendamisa; 
ROM.8.27	ko ende onosisola betema ameya lokanyi lona Bolimo, lacin’ende ayaonde lacin’ena ban’oeka yoka bosamb’onoyali eango ena Yakomba. 
ROM.8.28	Koko iso tomey’oka baoyi bahatu baambana nko mbambana lacin’eho bakambe bikambwa bin’olotsi lacin’eniyo banoka Yakomba nganji, nk’iy’anelelama yoka bosamb’onoyali eango enande. 
ROM.8.29	Iyo banaki’nd’oeyak’ale en’oso, asonaki baho en’oso, lacin’eho bakolane l’ekolanya en’okotua bona Bon’onande’ona mpame, lacin’ende ayalame ngolo en’akune bike. 
ROM.8.30	Koko aelelaki iyo banaki’nd’osonak’oso, ko ayengolaki iy’anak’nd’oelelaka; ko baho banaki’nd’oyengolaka ailaki ena lifoka lin’okonde.
ROM.8.31	Koko yoi linaling’is’otenda lacin’ena baoyi’ane lika nai? Yombo Yakomba ayali l’iso, onongotosimba oka nai? 
ROM.8.32	Ende onotasimbya Bon’onandamene bona mpame, ohonde aolekyaki lacin’en’isatu, afatof’iso l’ende toma tohatotu l’isei bosamb’oya? 
ROM.8.33	Ononge-kola banaki Yakomba osonaka oka nai? Onoyengola boyengo nko Yakomba; 
ROM.8.34	onongakoiya oka nai? Masiya kongoawaki, o, ko aetwaki lakina enek’anawaki, ko ayali en’ili bona likasa y’ome lina Yakomba, ko ayatoondel’iso. 
ROM.8.35	Onongotalanya la nganji enatooka Masiya oka nai? Yombo bino, yombo belingitano, yombo nyoma, yombo loci lona njala, yombo bolumbulumba, yombo mbolama l’ewedi, yombo lokula lon’ita?
ROM.8.36	Yoka bosamb’onoyali yoi linalitengi,
ROM.8.36	Toyakama bina tu lacin’ena;
ROM.8.36	Totangama yoka mpate inikoli l’eyakelo.
ROM.8.37	Ohonde toleki lilonga elonga en’aoyi’ane bahatu l’ende onotoka nganji. 
ROM.8.38	Laein’emi lakusa yimedy’oka bewedi, la liiko, la bikima bina loola, la bafoka bana locili, la mpamba, la baoyi banayali inanga, la baoyi banangoya lingu, 
ROM.8.39	la lisango, la lingunda, Lekambwa emoi enenunolama en’etaketaka; baho bahatu bafinya litalanya la nganji enatoka Yakomba eneyali eneyali Masiya Yesu Nkolo eniso.
ROM.9.1	Latenda nko solosolo eneyali Masiya, mpafote, ko temoin en’otem’onami ayatende l’emi eneyali Bolimo bon’olotsi, 
ROM.9.2	mbo njali la lokeseli bike ko l’efafo ona lokanyi lon’otem’onami enefakale. 
ROM.9.3	Nsokolanga lacina emamene njalame anatema, ko njalane la Masiya njalana lacin’ena bifili binami banotwa l’emi. 
ROM.9.4	Iyo bayali nko Ba-Yisalaele, banilama ona lifoka lina bona, ko banayali l’okonde ko la biteelo bina basangya, ko la beeka, ko l’ekambelo ona Yakomba, ko la bisemba. 
ROM.9.5	Bafango ban’alale nko baniyo, koko Masiya ayaki ena yonge nk’eneyal’iyo, ende onoyali Yakomba ona liko ya bato bahatu, onokumyama bisike la bisike. Ndoho. 
ROM.9.6	Koko efa yoka yoi lina Yakomba limoyalama bototoloto. Lacina bona bana Yisalaele bahatu bafayali Ba-Yisalaele; 
ROM.9.7	koko baho bahatu bafayali bana mene lacin’oka iyo bayali en’ecimo ena Abalayama; ohonde, Ecimo ena ban’ane engandama eneyali Isaka. 
ROM.9.8	Yok’osamb’one, ban’ana yonge bafayali ban’ana Ya komba: banatangama bana mene nko ban’ana esemba. 
ROM.9.9	Lacina yoi lin’esemba liha line: Nongoya yoka esik’ene, ko Sala angota bon’ona mpame. 
ROM.9.10	Koko efa yok’oho kei; ohonde eneki Lebeka otolaka yemi koto, nko bafango’oniso oka Isaka 
ROM.9.11	kuma bana batotwa, ko batile bolotsi la bowe, lacin’eho eango ena Yakomba yoka bosamb’onoyali esonelo ekikyame, efa l’ikambwa bina nkamba, ohonde l’ende onelela— 
ROM.9.12	yoi litendemaki eneyal’ende, ate, Botoolo angosaela bakune. 
ROM.9.13	Yoka bosamb’onoki yoi otengamaka, Njokaki Yakobo nganji, koko njokaki Esau bowe.
ROM.9.14	Iya, tongila nd’oka Yakomba ainda mbongi? Efana! 
ROM.9.15	Lacin’oka amosumola Mose, ate, Onongi’m’ook’isei, nongok’ende isei; ko onongi’m’ooka nganji, nongok’ende nganji. 
ROM.9.16	Yok’oho, yoi lifayali eneyal’ende onolanga, ko lifayali eneyai’ende onokenda: liyali nk’eneyali Yakomba onok’isei. 
ROM.9.17	Lacina Bokanda bona Yakomba bosumola Falo, ate, Nkeemadyaki la neina ene, lacin’eho njenyanya le locili lonami, ko lacina lina linami lisekodyame ona loko lohalotu. 
ROM.9.18	Yok’oho, onongi’nd’olanga lacina aokamele isei, amookamel’isei; ko onongi’nd’olanga lacina aocidya botema, amocidy’otema.
ROM.9.19	Nkwaho ongonjufola, ate, Ncina enakus’ende lifela lofeli eka nai? Onosimbya eango enande oka nai? 
ROM.9.20	A koko, e boto onofuedya Yakomba baoyi ond’oya? Ekambwa enenunolamaki engokolana yila bonunoli, ate, E onnunolaki la bomun’one lacina nai? 
ROM.9.21	Iya bokengi bona mpoke afayali nde l’etelo eneyali ilongo, lacina akenge la bomaka bomoko mpoke emoi ena lokumo, ko ekina eninda lokumo? 
ROM.9.22	Koko yombo Ya-komba sianga lacina atume bato nkele enande, 
ROM.9.23	ko aeyanya locili lonande, ko amimedya l’isei ina locinji mene mpoke ina nkele inikoli la mbehya; ko lacina aeyanya lituka lina bokonde’onande eneyali mpoke in’isei inande iniki’nd’okodyaka en’oso lacin’eho late bokonde, 
ROM.9.24	nk’iso banaki’nd’oelelaka, ef’eneyali Ba-Yuda kei, ohonde eneyali Befenda nkoho? 
ROM.9.25	Yok’osamb’onoki’nd’otendaka en’okanda bona Osea, ate,
ROM.9.25	Iyo banatayala bato’anami, nongatang’iyo bato’anami;
ROM.9.25	Ko l’ende onotalangama, nongotang’ende onolangama.
ROM.9.26	Koko yoi lingilama lingu, noka, en’edye enek’iy’osumolamaka, Mbo ino bofayali bato’anami,
ROM.9.26	Nko meho bangotangama ban’ana Yakombaonoyaike.
ROM.9.27	Koko Yesa ya aololua lacin’ena Yisalaele, ate, Kanga Iaali lona ban’ana Yisalaele loyali yoka longewu lona lose lon’okwa, onongika linga nk’etenyi eniyo ke; 
ROM.9.28	lacina Yawe angila yoi linande ena loko, angosidya liho, ko angosimba nkwaho. 
ROM.9.29	Ko yoka bosamb’onoki Yesaya oilaka en’oso, ate,
ROM.9.29	Nko Yawe ena Sabota atatocikel’iso etenyi en’a-to en’onyanga,
ROM.9.29	Tumbe toyalamaki yoka Sodomo, ko tumbe tokolanaki l’Amola.
ROM.9.30	Yok’oho, tila is’ate’oya? Lacina Befenda banatakilana la mbongi bamolata mbongi, nko mbongi en’meedyo; 
ROM.9.31	ohonde Ba-Yisalaele banakilanaki la lisangya lina mbongi batayela ena lisangya liho. 
ROM.9.32	Lacina nai? Lacin’oka batafona liho l’imeedyo, ohonde bayaaki yoka banafona liho l’ikambwa bina basangya. Bamokumba ena lute lin’ekumbelo; 
ROM.9.33	yoka bosamb’onoki yoi otengamaka,
ROM.9.33	Noka, laambya ena Siona lute lina ekumbelo ko la lute linaliyali yoka lofoka lon’ilonga,
ROM.9.33	Ko boto onoimedy’ende afokaki nsoi.
ROM.10.1	Bifili, mposa enok’emi en’otema, ko boondo bonond’emi Yakomba lacin’eniyo Ba-Yisalaele boyali lacin’eho baike. 
ROM.10.2	Lila lacin’eniyo solosolo baoka Yakomba mposa mene, ohonde mposa eho efayali l’okotua bona nnonganya. 
ROM.10.3	Lacin’oka enetey’iyo mbongi ena Yakomba, ko bafonaki lacin’eho bacidya mbongi eniyoamene, iyo batimedya lifika mbongi ena Yakomba. 
ROM.10.4	Lacina Masiya ayali nsimbo en’asangya eneyali boto l’oto onimedya lacin’eho ayele ena mbongi. 
ROM.10.5	Lacin’oka Mose aotenda lacin’ena mbongi eneyali en’asangya, ate, Boto onila baoyi’aho angika l’aho. 
ROM.10.6	Ohonde mbongi en’imeedyo eotenda yok’osamb’one, ate, Tilake en’otem’one, ate, Onongilela ena loola oka nai? (lacin’eho akitsa Masiya), 
ROM.10.7	la, Onongokita ena Abuso oka nai? (lacin’eho aucisa Masiya enek’anawaki). 
ROM.10.8	A koko, mbongi ebo eotenda bosamb’oya? Ate, Yoi yolama Le nko mbolimboli, liyali en’onyu’one l’en’otem’one; 
ROM.10.9	nko yoi lin’imeedyo linasekody’iso; o nko, yombo oimedya l’onyu’one Yesu ayali Nkolo, ko oimedya en’otem’one, ate, Yakomba kongetolak’ende en’ewedi, tumbe ongika; 
ROM.10.10	lacina boto aimedya kotema lacin’ena mbongi, ko aenyanya imeedyo inande l’onyua lacin’ena liiko. 
ROM.10.11	Lacina Bokanda bona Yakomba bila, ate, Boto koto onomimedya afokaki nsoi. 
ROM.10.12	Efan’ecikitanelo en’atenyi bana bise Yuda la bise Elene; Nkolo nk’emoko ayali Nkolo en’ato bahatu, ko ayafuedya iyatu lituka linande, iyatu banelel’ende en’oondo. 
ROM.10.13	Lacina, Boto l’oto onongelela lina lina Yawe en’oondo angika. 
ROM.10.14	Bangelel’ende en’oondo onotimedy’iyo yok’osamb’oya? Ko bangimedy’e nde onotok’iyo bosimo’onande yok’osamb’oya? Ko nk’efan’osumoli, tumb’iyo bangoka yok’osamb’oya? 
ROM.10.15	Koko yombo bafatomame, tumbe bangosumol’ato bosimo yok’osamb’oya? Bosamb’onoki yoi otengamaka, O bolotsi bon’akaka ban’ato banasekodya bosimo’on’olotsi, nk’osimo bon’aoyi ban’olotsi.
ROM.10.16	Koko iyatu batalofamela bosimo bon’olotsi. Lacina Yesaya aila, ate, Yawe, onimedyaki bosimo’oniso oka nai? 
ROM.10.17	Yok’oho imeedyo latama la njoka, konjoka eoya la yoi lina Masiya. 
ROM.10.18	A koko emite, Iyo batoka nde? O, solosolo,
ROM.10.18	Lofoso loniyo losekolaki ena loko lohafotu,
ROM.10.18	Ko l’aoyi’aniyo ena nsimbo ina benyanga behetu.
ROM.10.19	Koko lakina, Ba-Yisalaele bateya nde? En’oso Mose ailaki, ate,
ROM.10.19	Nongokooky’ino ekuku l’iy’anafayali bonyanga botutuma;
ROM.10.19	Nongokooky’ino nkele l’onyanga bonofana nnonganya.
ROM.10.20	Koko Yesaya afan’ofolu enil’ende, ate,
ROM.10.20	Emi nsungyamaki l’iyo banatampona;
ROM.10.20	Njenyaki eneyal’iyo banatanjufola.
ROM.10.21	Koko aila lacin’ena Ba-Yisalaele, ate, Bina tu nkaedyaki bato bana lopoko l’ana ntango bakas’anami.
ROM.11.1	Lacin’eho, lufola, emite, Yakomba amokila nde bato’anande? Efana! Lacin’emi nkoho njali ona Yisalaele, on’ecimo ena Abalayama, on’oloi bona Benyamina. 
ROM.11.2	Yakomba atakila bato’anande banaki’nd’oeyak’oso. Iya, ino bofeya nde yoi linaliki etengelo ena Yakomba oilaka lacin’ena Eliya? bokotua bonoki’nd’oondaka Yakomba ena likambo lina Ba-Yisalaele, ate, 
ROM.11.3	Yawe, bamoyaka basumoli’ane, ko bamokoiya mesa ine ina mbeka; ko emi nciki nk’emi kei, ko basokolanga lacina banjake nkoho. 
ROM.11.4	Koko nkuto eneki Yakomba okutwelaka eka nai? emamene nciki la mpame nkoto nsambo banatuna liongo eneyali Bala 
ROM.11.5	Yok’oho en’esik’ene, etenyi eciki eneyali yoka bosamb’onoyali esonelo en’isei. 
ROM.11.6	Ohonde yombo esonelo eyali l’isei, efayali lakina ena bikambwa bina nkamba; yomb’efa yok’obo, tumbe isei ifayali lakina isei 
ROM.11.7	A koko nai? Yoi linaliki Ba-Yisalaele okembaka bataata liho; ohonde banasonamaki baataki, ko bakina bacilingitanaki bocilingitano en’etema; 
ROM.11.8	yok’onoki yoi otengamaka, ate, Yakomba afak’iyo bolimo bona bais’ilo, baiso banafana njena ko la batoi banafana njoka, nko le bon’in’one. 
ROM.11.9	Koko Dawidi aila, ate,
ROM.11.9	Mesa eniyo eyalamake lisili ko l’ilonga,
ROM.11.9	Ko Lekumbelo, ko la mbutodya ena nkele eneyal’iyo.
ROM.11.10	Baiso’aniyo bayalamake tukulu, batenake;
ROM.11.10	Ko bekunju beniyo besunamake bina Lina.
ROM.11.11	Lacin’ebo, lila, emite, Bakumbaki lacin’eho bakwa nko locela? Efana! Ohonde liiko lomoya eneyali Befenda nko l’etemhwelo eniyo, lacin’eho aoky’iyo ekuku.
ROM.11.12	Koko yombo etembwelo eniyo emoyalama yoka lituka eneyali benyanga behetu, ko ekwelo eniyo emo latela Befenda yoka lituka, iya esokwelo eniyo, efaleki nde yatela baho lituka?
ROM.11.13	Koko latenda l’ino Befenda. Lacina eneyal’emamene ekima eneyali Befenda, lakumya lifoka lin’ekambelo enami, 
ROM.11.14	yombo nongokolana yok’iy’anayali en’ecimo enami ekuku, lacin’eho mbikya bamoi’aniyo. 
ROM.11.15	Lacina yombo bosekya bonok’iy’osekamaka boyali eambanyedyo en’enyanga behetu en’efili, etambelo eneng’iy’otambama linga efayalamaki nde liiko enek’anawaki? 
ROM.11.16	Ko yombo etate en’oso ena bomakaeyali boeka, bomaka bobotu boyali boeka nkoho’ko yombo beluo beyali boeka, bitange biyali boeka nkoho. 
ROM.11.17	Koko yombo bitange bimoi bikeswaki, ko e etange en’olaya bona ngonda oilamaki ena ntoto ena biho nko njongana, ko oyemba e l’iyo ena beluo ko l’en’auta ban’ote bon’olaya; 
ROM.11.18	tayofefak’ea mene eneyali bitange; kang’oyofef’eamene, e ofasuke boluo, boluo kongokosuk’e. 
ROM.11.19	Nkwaho ongila, ate, Bitange bimoi bikeswaki lacin’eho emi njilame meho nko njongana. 
ROM.11.20	Nk’oko; biho bikeswaki lacin’ena boinda boniyo bon’imeedyo, ko e oemali l’imeedyo ine. Tayofefak’eamene la njengodya: ekoli lacina ooke losomo. 
ROM.11.21	Yombo Yakomba atikya bitange mene bin’ote, afakiikyak’e. 
ROM.11.22	Lenda isei ko la nkele ena Yakomba; eneyal’iy’anakwaki, nkele; ohonde eneyale, isei ina Yakomba, yombo ongoyala en’isei inande nko njalama; koko nk’ofayale yok’oho, e nkoho ongokeswa. 
ROM.11.23	Koko iyo nk’osamb’oho, yombo bafacindelane ena boinda boniyo bon’imeedyo, bangilama nko njongana, lacina Yakomba sinya oyaila lakina njongana. 
ROM.11.24	Yomb’e okeswaki ena bote bon’olaya bona ngonda, ko oilamaki njongana en’ote bon’olaya bon’olotsi l’okotua bonoteyan’oso: bane banayali bitange mene bafaleki nde yonganyama en’ote bon’olaya boniyoamene?
ROM.11.25	Koko bifili, emi mpalange lacina bomboyala yoka bofeya yoi line lina bofisafisa (lacina botongoyotang’moamene bomwu ena nkanyi inino), ko yoi liho liha line; bocilingitano bomoi bomokwela Ba-Yisalaele, yengoko ekokedyo en’esike ena Befenda eoyela; 
ROM.11.26	ko yok’oho Ba-Yisalaele bahatu bangika, yoka bosamb’onoki yoi otengamaka:
ROM.11.26	Botungoli angoya ena Siona;
ROM.11.26	Ende angumola baoyi banafana ekumedyo ena Yakomba eneyali Yakobo;
ROM.11.27	Line nko lisangya linami linalingi’m’oteel’iyo,
ROM.11.27	Enengi’m’oumola baoyi’owe’aniyo.
ROM.11.28	Ena likambo lin’osimo bon’olotsi, iyo bayali baokyi’owe lacin’enino; koko ena likambo lin’esonelo, bamolangama lacin’ena bafango. 
ROM.11.29	Lacina Yakomba afayokanya lacin’ena nganji ko la eelelo enande. 
ROM.11.30	Yoka bosamb’onotimedy’ino Yakomba en’esike eneki’oso, koko isanga isei imokana eneyal’ino lacin’ena lopoko loniyo, 
ROM.11.31	nk’osamb’oho bane bafimedya isanga, lacin’eho isei lokane eneyal’iyo lacin’en’isei ineyokana eneyal’ino. 
ROM.11.32	Lacina Yakomba amokomba bato babatu en’okasa bona lopoko, lacina aokamele bato bahatu isei. 
ROM.11.33	O lingunda lina bomwu ko la njeya ena Yakomba! bikeselo binande bin’akambo bifeyana, ko mboka inande ifanonganyama! 
ROM.11.34	Oneyaki lokanyi lona Nkolo o ka nai? ko onoyaaki boangi’onande bona biango oka nai? 
ROM.11.35	Onofak’ende en’oso lacin’eho aate boluko eneyalinde lakina oka nai? 
ROM.11.36	Lacin’oka bikambwa bihitubiyali l’ende, ko biyali lacin’enande, ko biyali nk’eneyal’ende. Lokumo eneyal’ende bisike bihitu. Ndoho.
ROM.12.1	Lacin’eho, lakoond’ino, bifili, la tosei tona Yakomba, lacina bolekya baonge’anino mbeka iniyaike, inekyama en’oeka, initangama bolotsi eneyali Yakomba; ekumedyo ena Yakomba enakolana l’ino nd’eho. 
ROM.12.2	Botakilanake l’okotua bon’esik’ene la njokola, ohonde bohalinywa la nnunola lakina ena nkanyi inino, lacinaho bofokole eango ena Yakomba en’olotsi, eango enetangam’olotsi ko l’enonga.
ROM.12.3	Lacin’emi lila, lacin’en’isei inifama eneyal’emi, emite, boto l’oto’onino atayofefake ena lokanyi lonande, l’okotua bonofakoli l’ende; ohonde akanelake lokanyi lonakolana, l’okotua bonoki Yakomba okoedyaka boto l’oto lelelo lon’imeedyo. 
ROM.12.4	Yoka bosambo bonat’iso bilama bike ena yonge limoko, ko bilama bihitu bilayali l’osala bon’okotu’omoko; 
ROM.12.5	nk’osamb’oho iso, kanya toyali bike, toyali yonge limoko eneyali Masiya, ko boto l’oto ayali nk’elama. 
ROM.12.6	Koko tomofama nganji inicikitana bosamb’onoyali isei inifamaki eneyal’iso, yotabo mpoladya ena baoyi bana Yakomba, tilake eho yoka bosamb’onoyali lelelo lon’imeedyo; 
ROM.12.7	yombo ekanibelo en’ekambwa, tokambake; ko ende onolaka, alakake lilako; 
ROM.12.8	yombo boto’omoi asomy’ato ena lilako, asomyake. Ende onof’ato nganji, aafake ibo l’otem’omoko; onilama ena lifoka, asalake bosala bona lifoka liho la locinji; onokamel’ato isei, aokake isei l’enyanga. 
ROM.12.9	Nk’ookamel’ato nganji, nganji eho etaatake bosimo. Bokilaka bowe nkila mene; bundamela nk’olotsi. 
ROM.12.10	Ena likambo lina nganji ena bifili, bokanaka nganji bike; boongya lifikana mpika. 
ROM.12.11	Botakambake ekambwa la bofedya; boyalamaka la mposa en’olimo; bosaela Nkolo. 
ROM.12.12	Bonyangela ena lolengedyo; botalembwake en’esike ena nyoma; bocindelana bina Lina ena beondo. 
ROM.12.13	Hokambya ban’oeka bana Masiya ena biinda bonind’iyo, bosangela befenda. 
ROM.12.14	Bosakel’iyo banatonyom’ino bosako: bosak’osako, botamomake. 
ROM.12.15	Bonyangela l’iy’ananyangela; bolela l’ikanelela. 
ROM.12.16	Boyalamaka la lokanyi lomoko en’atenyi’aninoamene. Botatomake nkanyi inino en’aoyi banakolek’ino, ohonde bambana l’iy’aninda lokumo. Botayotangak’inoamene bato bana bomwu. 
ROM.12.17	Botacindanyake boto l’oto bowe l’owe. Boongya yila baoyi banakoli nko nkolana en’aiso ban’ato bahatu. 
ROM.12.18	Yombo inoamene binya, bokend’efili l’ato bahatu. 
ROM.12.19	In’analangama, inoamene botutodyake nkele, ohonde bocikela nkele ena Yakomba mboka. Lacin’oka yoi limotengama, Mbutodya ena nkele eyali nk’enami; Yawe aila, ate, emamene nongutodya eho. 
ROM.12.20	Koko yombo bookyi’owe bone aoka njala, ofe toma; yombo aoka mposa, omedy’asi; enil’e yok’osamb’oho ongotadya baala bana nko; en’ote’onande. 
ROM.12.21	Botakoiyamake l’owe; ohonde bokoiyaka bowe l’olotsi.
ROM.13.1	Boto l’oto afikake iy’an’aise lifoka linalileki: lifoka limoi lifana, umola nk’eneyali Yakomba; ko bamene lifoka bamilama ena lifoka la Yakomba. 
ROM.13.2	Lacin’eho, onofafike lifoka, afafike ekambwa ena Yakomba; koko iy’anahmedya, bangotamba eneyaliyoamene ekoiyelo ena likambo. 
ROM.13.3	Lacin’oka bato bana lifoka bafayali la losomo eneyal’iy’anakamba bikambwa bin’olotsi, ohonde eneyal’iy’anakamba bikambwa bin’owe. Olang’oka ofoke boto on’ise lifoka losomo? Kambaka baoyi ban’olotsi, ko ongokumyama l’ende, 
ROM.13.4	lacin’ende ayali bosali bona Yakomba eneyali lacin’en’olotsi. Ohonde nk’okamba baoyi ban’owe, okaka losomo; lacin’oka ende afasukita lokula lon’ita efana ncina; lacin’ende ayali bosali bona Yakomba, butoli bona nkele eneyali bokambi bon’owe. 
ROM.13.5	Lacin’ebo, akoli eneyalino lacina bofike bana lifoka mpika, efa lacin’ena nkele kei, ohonde lacin’ena mbongi en’otema nkoho. 
ROM.13.6	Nko la ncina ene ino bofuta mpuci, lacin’iyo bayali basali ban’osala bona Yakomba, ko bayasale bosal’oho bina Lina. 
ROM.13.7	Bofaka bato bahatu baho banakoli l’iyo; mpuci eneyali bamene mpuci; efutelo eneyali bamene efutelo; losomo eneyali bamene losomo; lokumo eneyaliy’anakoli la lokumo.
ROM.13.8	Hotayalake l’osilo bon’oto, yengoko bone, noka, bokana nganji; lacin’oka ende onokamela bakin’ato nganji amomonya basangya. 
ROM.13.9	Lacina basangya baila, Mbo tatatake likele, Tayakake boto, Tiyake, Tokake mposa inileki, ko yombo likina lisangya liyali, baho bahatu baambana ena yoi line, Okamela boto onoli l’e nganji yoka bosamb’onayook’e eamene nganji. 
ROM.13.10	Nganji ena ndanga efilela boto onolil’ende bowe; lacin’eho, nganji eyali nk’ekokedyo ena basangya.
ROM.13.11	Koko bilaka yok’one, lacin’oka ina beya esike, bey’oka esike emokolana lacin’ino betwa en’ilo; enek’is’oimedyaka ena limatsako, liiko loniso loleki yolama mbolimboli isanga. 
ROM.13.12	Boco boolama lisila, bina booluma likya; lacin’ebo, tumolake bikambwa bin’ilima, ko tohatele bimunyi bin’ita bina fololo. 
ROM.13.13	Tokendake l’okotua bona bongompolu, yoka l’ane; efa la loyenge ko la ndangwa l’aana, efa la baoyi bana lisamba ko la niposa inifasukame, efa la lisa ko l’ekuku. 
ROM.13.14	Ohonde bolotaka Nkolo Yesu Masiya, ko botakanelake yonge lacin’eho bile mposa ena liho.
ROM.14.1	Bosangelaka boto onoyali bolu’olu en’imeedyo, ohonde efa lacin’eho boatane ntango. 
ROM.14.2	Boto’omoi aimedya ate akolana lila toma tohatotu; ko okina onoyali bolu’olu ala nko ndunda kei. 
ROM.14.3	Ende onola atasekake ende onofale, ko ende onofale ataakolake ende onola, lacin’oka Yakomba amolotamba. 
ROM.14.4	E onokoedya bosali bon’oto’okina baoyi oyali nai? Kang’aemala, kang’aokwa, nko likambo lina nyangetuke enandamene. Koko angemala, lacin’oka Yakomba sinya oyemadya. 
ROM.14.5	Boto’omoi akanela ate bina bomoi boleki bin’okina, boto’okina akanela ate bina behetu beyali nko kocu. Boto l’oto aongyake linonganya lokanyi lonandamene ena yoi liho. 
ROM.14.6	Onokanela bina botutuma, akanela boho lacin’ena Nkolo; ko ende onola toma ayale eneyali Nkolo, lacin’ende akanga Yakomba lokango; ko ende onofale, afale nk’eneyali Nkolo, ko akanga Yakomba lokango. 
ROM.14.7	Efan’oto’oniso onoyaike eneyal’endamene, ko efan’oto onowa eneyal’endamene. 
ROM.14.8	Yombo tika, tika eneyali Nkolo; ko yombo towa, towa eneyali Nkolo; lacin’eho, kanga tika, kanya towa, toyali nko bana Nkolo. 
ROM.14.9	Masiya awaki nko la ncin’ene, ko aikaki lakina, lacin’eho ayalame Nkolo eniy’anawaki ko l’eniy’anayaike. 
ROM.14.10	Koko e okodya baoyi ban’efili ene lacina na? ko lakina, e oehya efili ene lacina nai? lacin’oka isatu tongemala en’oso bon’ieko inatenda Yakomba bakambo. 
ROM.14.11	Lacina yoi limotengama,
ROM.14.11	Yawe aila, ate, Emi njaike, ko baongo l’aongo bangonjunamel’emi,
ROM.14.11	Ko ndemi la ndemi ingokumya Yakomba.
ROM.14.12	Yok’oho boto l’oto’oniso angolokola boloko bonandamene bona bikambwa binande eneyali Yakomba.
ROM.14.13	Lacin’eho, tedyake likoedyana baoyi; ohonde bokodyaka yoi line, noka, boto atilake ekumbelo l’ekoi yelo eneyali yoka lofoka lon’ilonga ena mboka en’efili enande. 
ROM.14.14	Emi leya, ko botem’onami bofana ntango eneyali Nkolo Yesu, emite, efan’iyema iniyali nselo nk’ihoamene, yengoko eneyal’ende onotang’iho nselo, iyali nsefo eneyal’ende. 
ROM.14.15	Koko yombo efili ene aoka lokeseli lacin’ena toma tona ndaka, e ofakende lakina ena nganji ena ndanga. Tehyake boto onoki Masiya owelaka la toma tone tona ndaka. 
ROM.14.16	Botimedyake’oka bolotsi’onino botangame lotango lon’owe; 
ROM.14.17	lacin’oka lifoka lina Yakomba lilayali ndaka la mmela; liyali nko mbongi la mwi l’ekiko ena Bolimo bon’olotsi. 
ROM.14.18	Lacin’ende onokambela Masiya bikambwa la baoyi’ane aokya Yakomba ekiko, ko aimedyam’olotsi l’ato. 
ROM.14.19	Lacin’eho, akoli eneyal’iso titane l’aoyi bana mwi, ko l’aoyi banang’is’okikyana l’aho. 
ROM.14.20	Tehyake ekambwa ena Yakomba lacin’ena toma tona ndaka. Toma tohatotu toyali soto solosolo, ohonde bowe lacina boto ayalame ekumbelo eneyali bato’amoi enal’ende toma. 
ROM.14.21	Bolotsi lacina ofale nyama, ko ofamele vina, ko ofile yoi lin’etaketaka linalingi efili ene okumba. 
ROM.14.22	Imeedyo inayat’e, ongya liata ibo eneyal’eamene en’oso bona Yakomba. Ekiko eneyali boto’oho onofayokoiy’endamene likambo la yoi linimedy’ende bolotsi. 
ROM.14.23	Koko ende onola kuma ayakandakanda amokoiyama likambo, lacin’oka afale l’imeedyo; yoi lin’etaketaka linifayali lin’imeedyo liyali nko bowe.
ROM.15.1	Akoli eneyal’iso banayali la locili totole tongitongi toniyo banafana locili, ko totilake baoyi banalang’isoamene. 
ROM.15.2	Boto l’oto’oniso ailelake boto onoli l’ende baoyi banalanga boto’oho lacin’eho aatel’ende bolotsi bonongokiky’ende locili. 
ROM.15.3	Lacin’oka Masiya mene atakamba baoyi banaki’ndamene olangaka, ohonde yok’onoki yoi otengamaka, ate, Ntango inik’iy’okotangak’e imonkwel’emi. 
ROM.15.4	Lacin’oka baoyi l’aoyi banatengamaki’ale batengamaki lacin’eho iso tolakame, lacin’eho toate lolendedyo lacin’ena locinji ko lacin’ena ncicimodya enatocicimodya bekanda bena Yakomba. 
ROM.15.5	Isanga ekoli lacina Yakomba ena locinji l’ena ekikedyo akof’ino lokanyi lacina boyalame la lokanyi lomoko eneyal’inoamene bosamb’onoyali Masiya Yesu; 
ROM.15.6	lucin’eho bokumya Yakomba la Bafango’ona Nkolo eniso Yesu Masiya la lokanyi lomoko ko la bonyua bomoko. 
ROM.15.7	Lacin’eho, botambanak’inoamene, yoka bosamb’onoki Masiya okotambak’ino, lacina Yakomba akumyame. 
ROM.15.8	Lacin’emi lakosumol’ino, Masiya amilama ona lifoka lina bosali eneyali iy’anakesama yonge lacin’ena solosolo ena Yakomba, lacin’eho akikya bisemba binisembyamaki eneyali bankya, 
ROM.15.9	ko lacin’eho Befenda bakumya Yakomba lacin’en’isei inande, yok’onoki yoi otengamaka;
ROM.15.9	Lacin’eho nongokokumy’e ena ntoto ena Befenda,
ROM.15.9	Ko nongembela lina line.
ROM.15.10	Koko aila lakina, ate,
ROM.15.10	Ino Befenda bonyangela l’ato’anande.
ROM.15.11	Ko lakina,
ROM.15.11	Ino Befenda behetu bokumyaka Yawe;
ROM.15.11	Ino bato bahatu bokumya nk’ende.
ROM.15.12	Ko lakina Yesaya aila, ate,
ROM.15.12	Boluo bona Yisai bongenya,
ROM.15.12	Ko onongemala ena lifoka lina nkumu ena Befenda;
ROM.15.12	Befenda bangolengedya nk’eneyal’ende.
ROM.15.13	Yakomba ena lolengedyo akolodyake to l’ekiko ehatu ko la mwi en’imeedyo inimedy’ino, lacin’eho boate lolengedyo la mpula, nk’ena locili lona Bolimo bon’olotsi.
ROM.15.14	Bifili binami, emamene l’ey’oka ino bolola la bongompolu, ko bomolodyama la nnonganya, ko bokolana liyolak’inoamene lilako. 
ROM.15.15	Ohonde emi lakusa likotengel’ino imbu lacin’eho nkootody’ino, lacin’en’isei iniki Yakomba ompaka, 
ROM.15.16	lacin’eho njalame bosali bona Masiya Yesu eneyali Befenda, lacina nkambe ekambwa en’osimo bon’olotsi bona Yakomba, lacina elekedyo ena Befenda eyalame mbeka enetangam’olotsi, enekyama en’oeka la Bolimo bon’olotsi. 
ROM.15.17	Lacin’eho, njali l’ekumedyo enami eneyali Masiya Yesu ena baoyi banayali eneka Yakomba. 
ROM.15.18	Lacin’emi mpakolana litenda lacin’ena bikambwa bimoi, umola nko biho biniki Masiya okambaka l’emi, lacin’ena efikelo ena Befenda, la yoi ko l’ekambwa, 
ROM.15.19	ena locili lona ndembi ko l’ikambwa bina mpefa, ena locili lona Bolimo bon’olotsi. Yok’oho mosidya lisekodya Bosimo bon’olotsi bona Masiya ena Yelusalema ko l’en’ekala benesambany’eho, yengoko eneki’m’osimbaka ena Iluliko; 
ROM.15.20	o, ndangaki la mposa mene lacin’eho nsumole bato bosimo’oho bon’olotsi en’ili beneteyana Masiya lina, lacina mpafake en’eango eneki boto’okina oangaka, 
ROM.15.21	yoka bosamb’onoki yoi otengamaka,
ROM.15.21	Iyo bangena, nko bato banatasumolama bosi-mo’onande,
ROM.15.21	Ko iy’anatok’osimo’oho bangononganya.
ROM.15.22	Lacin’eho, emi ntaya eneyal’ino, nko lacina eneki’m’ofekyamaka befekya bike 
ROM.15.23	koko isanga enefan’emi lakina etelo en’ekala bene, ko eneki’ni’ookaka mposa mbul’ine bike lacina nje eneyal’ino: 
ROM.15.24	enengi’m’ocoa Sepania nongoya eneyal’ino (lacin’emi lalengedy’oka nongoken’ino en’okit’onami, ko eneng’is’osidya likisase imbu, emi l’ino, nkwaho boncindela ena mbok’eho). 
ROM.15.25	Koko isanga locoa Yelusalema okambya ban’oeka. 
ROM.15.26	Lacina baise Makedonia la baise. Akaya baimedyaki’olotsi lacina basusanya nganji lacin’ena bato biinda banayali eneyali ban’oeka ena Yelusalema. 
ROM.15.27	O, baimedyaki bolotsi’koko bayali l’esilo l’iyo nkoho. Yombo Befenda bambana l’iyo ena toma toniyo ton’olimo, ekoli lacina Befenda bakamby’iyo la toma tona yonge. 
ROM.15.28	Lacin’eho, enengi’m’okadya ekambwa ene, ko njaambedya bemamo bone, nongoya la mboka enino enaco’emi ena Sepania. 
ROM.15.29	Ko emi ley’oka enengi’m’oya eneyal’ino, nongoya l’efulelo en’osako bona nsakama bona Masiya.
ROM.15.30	Koko, bifili, lakoond’ino la Nkolo eniso Yesu Masiya ko la nganji ena Bolimo, ino bambanaka l’emi la mposa mene ena beondo benambondel’ino Yakomba; 
ROM.15.31	lacin’eho ntungwa eneyal’iyo bana Yudea banafimedya, ko lacina bosala bonaco’emi ena Yelusalema bimedyame bolotsi la ban’oeka; 
ROM.15.32	lacin’eho nje eneyal’ino l’ekiko en’eango ena Yakomba, ko emi l’ino toate lifomya. 
ROM.15.33	Yakomba ena mwi ayalamake eneyal’inatu. Ndoho.
ROM.16.1	Emi leyanya Foibe eneyal’ino la lokumo: ende eyali mbangela eniso, bosali bon’ekelesia eneyali ena Kenkulea; 
ROM.16.2	lacin’eho bosangel’ende eneyali Nkolo yoka bosamb’onokoli la ban’oeka, ko bokamby’ende en’ekambwa en’etaketaka enalang’ende eneyal’ino; lacin’oka endamene ayalamaki bokambi bon’ato bike, ko amonkamby’emamene nkoho.
ROM.16.3	Besa Pulisekila la Akwila, banambana l’emi en’osala bona Masiya Yesu; 
ROM.16.4	iyo banambyaki nkingo iniyoamene en’ewedi lacin’ena liiko lonami; banakang’iyo lokango ef’emi kei: nko bikelesia bihitu bina Befenda behetu. 
ROM.16.5	Ko besa baise ekelesia eneyali en’otumb’oniyo. Besa Epaineto onolangama l’emi, ende onoyali bomamo bon’oso eneyali Masiya ena Asia. 
ROM.16.6	Besa Malia, onokambaki bikambwa bike lacin’enino. 
ROM.16.7	Besa Anduloniko ko la Yunia, mbotwa inami banatungamaki l’emi en’onyolo; iyo bayali la lokumo eneyali bikima, ko bayaaki bana-Masiya en’oso’onami. 
ROM.16.8	Besa Ampuliato onolangama eneyali Nkolo. 
ROM.16.9	Besa Ulubano onokambaki l’emi en’osala bona Masiya, ko la Setakusa onolangama l’emi. 
ROM.16.10	Besa Apele onotangam’olotsi eneyali Masiya. Besa iy’anayali en’oloi bona Alisitobulu. 
ROM.16.11	Besa Elodiana onotwa l’emi. Besa iy’anayali eneyali Nkolo en’oloi bona Nalukiso. 
ROM.16.12	Besa Tulufaina ko la Tulufosa banakamb’ikambwa eneyali Nkolo. Besa Pelusi onolangama, onokambaki bikambwa bike eneyali Nkolo. 
ROM.16.13	Besa Lufu onosonama eneyali Nkolo, ko la nyango enande l’emi. 
ROM.16.14	Besa Asunkulito ko la Felengono, ko la Eluma, ko la Pateloba, ko la lilumo, ko la bifili biniyali l’iyo. 
ROM.16.15	Besa Filolongo ko la Yulia, ko la Neleu ko la mbangela enande, ko la Olumpa, ko la ban’oeka bahatu banayali l’iyo. 
ROM.16.16	Besana la ndeyana bolumba bon’oeka. Baise bikelesia bina Masiya bihitu bakees’ino.
ROM.16.17	Koko lakoond’ino, bifili, boongya lilenda iy’anila bikambwanelo ko la bikumbelo eneyal’ino, kuma bayumbele lilako linalik’in’olakamaka, ino bum’eneyal’iyo. 
ROM.16.18	Bato ban’omun’oho bafasaele Nkolo eniso Yesu Masiya: basaela bakunju baniyoamene; ko bayonge betema ben’ato banafana locili longo la baoyi’aniyo ban’efefodyi la bana bolambyalambya. 
ROM.16.19	Lacina bosimo bon’imeedyo inino bomosekola eneyali bato bahatu. Lacin’eho, lakonyangel’ino; koko lalanga lacina boyalame bana bomwu en’aoyi ban’olotsi, ko bato bana soto ena likambo lin’aoyi’owe. 
ROM.16.20	Koko efan’olingolingo Yakomba ena mwi angikamela Satana en’ase ban’akak’anino.
ROM.16.20	Isei ina Nkolo eniso Yesu Masiya iyalamake eneyal’ino.
ROM.16.21	Timoteo onambana l’emi en’osala, ko la Lukio, la Yasona, la Sosipatulo banotwa l’emi bakees’ino. 
ROM.16.22	Emi Telutio onoteng’okanda lakees’ino eneyali Nkolo. 
ROM.16.23	Ngayo ononsangel’emi ko l’ekelesia ehatu en’otumb’onande, akees’ino. Elasito, bomonyi bon’osolo bon’onyanga, akees’ino, ko la Kwaluto efili nk’osamb’oho. 
ROM.16.24	(Isei ina Nkolo eniso Yesu Masiya iyalamake eneyal’ino. Ndoho.) 
ROM.16.25	Koko eneyal’ende oninya likokiky’ino yoka bosamb’onoyali bosimo’onami bon’olotsi ko la nsumola ena bosimo bona Yesu Masiya, yoka bosamb’onoyali enyelo ena yoi lina bofisafisa linalitasumolama ena bisike biniki’oso, 
ROM.16.26	ohonde isanga limenya, ko limeyana eneyali baise benyanga behetu lacin’eho bafike liho l’imeedyo, lacin’en’ekanda bena basumoli, yoka bosamb’onoyali lotomo lona Yakomba ena bisike bihitu: 
ROM.16.27	lokumo eneyali Yakomba ena bomwu nk’ende emoko kei, la Yesu Masiya, bisike la bisike. Ndoho.
1CO.1.1	Paulo onelelama lacin’eho ayalame ekima ena Yesu Masiya l’eango ena Yakomba, la Sosetene efili eniso, 
1CO.1.2	eneyali ekelesia ena Yakomba eneyali ena Kolinto, nk’iy’anekyama en’oeka eneyali Yesu Masiya, banelelama lacin’eho bayalame ban’oeka, iyo l’iyatu en’ili behetu banelela lina lina Nkolo eniso Yesu Masiya en’oondo, ende ayali Nkolo eniyo l’iso: 
1CO.1.3	Isei la mwi iyalamake eneyal’ino eneyali Yakomba Bafango’oniso ko l’eneyali Nkolo Yesu Masiya.
1CO.1.4	Lakanga Yakomba enami lokango bisike bihitu lacin’enino, lacin’en’isei ina Yakomba inifamaki eneyal’ino la Masiya Yesu; 
1CO.1.5	bofudyamaki eneyal’ende en’aoyi bahatu, nk’ena nkaso ehatu ko l’ena njeya ehatu; 
1CO.1.6	nk’osamb’onoki bosimo bona Masiya okikyamaka eneyal’ino; 
1CO.1.7	lacin’ino bofinde nganji ntutuma en’olimo; ko boyalengedya enyelo ena Nkolo eniso Yesu Masiya. 
1CO.1.8	Ende angokokiky’ino yengoko nsimbo, lacin’eho boyalame efana lofeli en’ina bona Nkolo eniso Yesu Masiya. 
1CO.1.9	Yakomba onokelelak’ino en’eambanelo ena Bon’onande Yesu Masiya Nkolo eniso, ayali nko solosolo.
1CO.1.10	Koko lakoond’ino, bifili, la lina lina Nkolo eniso Yesu Masiya, lacina inatu botende bonyua bomoko kei, ko botakambwanake eneyal’inoamene; ohonde bambana la lokanyi lomoko ko l’eango emoko en’eambanelo enakolana. 
1CO.1.11	Lacin’oka baise ecimo ena Kuloe bamonsumol’emi, bifili binami, iy’ate ino bosa nko nsaka en’atenyi’aninoamene. 
1CO.1.12	Lokanyi lonakanel’emi nde lone, emite boto Toto’onino ayile ate, Emi nde nde ona Paulo, ko Emi nde nde ona Apolo, ko Emi nde nde ona Kefa, ko Emi nde nde ona Masiya. 
1CO.1.13	Iya, Masiya akambwana nde? Paulo akowelaki nde en’ekulusu? Ino binamaki en’asi ena lina lina Paulo? 
1CO.1.14	Lakanga Yakomba lokango lacin’oka emi ntina boto’onino’omoko en’asi, umola nko Kulisipo la Ngayo; 
1CO.1.15	lacina boto’omoi atongoyila, ate, ino binamaki ena lina linami. 
1CO.1.16	Ko njinaki ecimo ena Setefano en’asi; koko mpeya yombo njinaki boto’omoi. 
1CO.1.17	Lacina Masiya atantoma oyin’ato en’asi: antomaki lacin’eho nsumole bato bosimo bon’olotsi: efa la bomwu bon’aoyi ntenda, lacina ekulusu ena Masiya etongoyalama bototoloto.
1CO.1.18	Lacina yoi lin’ekulusu liyali nko yoi lin’ilemeleme eneyal’iyo banayehyame, ohonde liyali nko mpa mba ena Yakomba eneyal’is’anayaike. 
1CO.1.19	Lacin’oka yoi limotengama,
1CO.1.19	Nongehya bomwu bona bamene bomwu,
1CO.1.19	Ko nongotembola nnonganya ena bamene nnonganya.
1CO.1.20	Mene bomwu ayali meya? botengi bon’okanda ayali meya? Baci bona ntango bon’esik’ene ayali meya? Yakomba atila nde bomwu bona loko lone boyalame nko baoyi ban’ilemeleme? 
1CO.1.21	Ko lacin’oka baise lokobateya Yakomba la bomwu boniyoamene, Yakomba ena bomwu bonande atangaki’olotsi ate aiky’ato banimedya la nsumola en’osimo enefana bomwu. 
1CO.1.22	Lacina Ba-Yuda baufola ndembi ena mpefa, ko Ba-Elene bafona bomwu; 
1CO.1.23	ohonde iso tosekodya bosimo bona Masiya onakamaki en’ekulusu, bosimo bonoyali nk’ekumbelo eneyali Ba-Yuda, ko la yoi lin’ilemeleme eneyali Ba-Elene; 
1CO.1.24	ohonde eneyal’iyo banelelama, le Ba-Yuda le Ba-Elene, ende ayali Masiya mpamba ena Yakomba ko la bomwu bona Yakomba. 
1CO.1.25	Lacin’oka biinda bona bomwu bona Yakomba boleki bato la bomwu, ko bolu’olu bona Yakomba boleki bato la locili.
1CO.1.26	Koko bokanela bokotua bonok’in’oelelamaka, bifili; lacina bana-bomwu bon’okotua bon’ato, la banampamba, la bana-lifoka banelelama bafan’ike: 
1CO.1.27	Yakomba amosona toma tona loko tonatoinda bomwu lacin’eho aokya baise bomwu nsoi; ko Yakomba amosona toma tona loko tona bolu’olu lacin’eho aokya bana locili nsoi; 
1CO.1.28	ko Yakomba amosona toma tona loko tonatoinda lokumo, ko la toma tonatokanel’ato bototoloto, ko la toma tonatofayali, lacin’eho aehya toma tonatoyali, toyalame nko bototoloto; 
1CO.1.29	lacina boto atongoyofef’endamene en’oso’onande. 
1CO.1.30	Koko lacin’enande ino boyali eneyali Masiya Yesu, onoki Yakomba otilelaka bomwu, ko la mbongi, ko la njekya en’oeka, ko l’ikwelo ena mbiko; 
1CO.1.31	lacina, yok’onoki yoi otengamaka, Onokumya lokumo, akumyake lokumo lona Nkolo.
1CO.2.1	Ko emi, bifili, eneki’m’oyaka eneyal’ino, ntaya oyokosumol’ino bosimo bona Yakomba la nkaso en’ao yi ko la bomwu. 
1CO.2.2	Lacin’oka njaaki la lisangya, emite mpeyaki yoi limoko eneyal’ino yengoko Yesu Masiya kei, ende onakamaki en’ekulusu. 
1CO.2.3	Ko njaaki l’ino la bolu’olu, ko la mbanga, ko la mbilima bike. 
1CO.2.4	Ko yoi linami ko enami batayala l’aoyi bana mbonda bana bomwu bon’ato: bayaaki l’etumelo en’olimo l’ena mpamba; 
1CO.2.5	lacin’eho imeedyo inino ifayale ena bomwu bon’ato: iyalamake ena mpamba ena Yakomba.
1CO.2.6	Ohonde totend’aoyi bana bomwu eneyal’iy’anatunda bato mene: bomwu bonofayali bon’esik’ene, ko bofayali bon’afoka ban’esik’ene banangoyalama linga bototoloto. 
1CO.2.7	Ohonde totend’aoyi bana bomwu bona Yakomba, nk’en’ofisafisa, nko bomwu bonofisamaki, bonoki Yakomba oangaka eanga en’oso bona bisike lacin’ena lokumo loniso; 
1CO.2.8	efana lifoka limoko lin’esik’ene oneyaki bomwu boho: yombo baeyaki, tumbe bataaka Nkolo en’okonde en’ekulusu. 
1CO.2.9	Koko yok’onoki yoi otengamaka,
1CO.2.9	Baoyi banatenana la liso, ko banatokana la litoi, Ko banatatua en’otema bon’oto,
1CO.2.9	Yakomba akoedyak’iy’anok’ende nganji nko baoyi’aho.
1CO.2.10	Koko Yakomba amotofiswel’iso baoyi’aho l’olimo’onande; lacin’oka Bolimo asisola baoyi bahatu, nko le baoyi bana Yakomba bana nginda. 
1CO.2.11	Oneya baoyi banayali eneyali boto oka nai, umola nko bolimo bon’oto mene bonoyali eneyal’ende? Nk’osamb’oho, efana oneya baoyi banayali eneyali Yakomba; yengoko Bolimo bona Yakomba kei. 
1CO.2.12	Koko iso totatamba bolimo bona loko lone: totambaki nko Bolimo bonoya eneyali Yakomba, lacin’eho teye baoyi banaki Yakomba otofaka nko bofakafaka l’isei. 
1CO.2.13	Ko toyatende baoyi’aho, efa la baoyi banatolaka bomwu bon’ato, ohonde l’aoyi banatolaka Bolimo bon’olotsi; toyalake balako ban’olimo nko l’aoyi ban’olimo. 
1CO.2.14	Koko boto’ona yonge afatambe baoyi bana Bolimo bona Yakomba, lacin’oka baho bayali baoyi ban’ilemeleme eneyal’ende; ko afinya yeya baho, lacina baho bafokolama nko l’olimo kei. 
1CO.2.15	Ohonde boto’on’olimo akodya baoyi bahatu, kang’endamene afakodyama l’oto’omoko. 
1CO.2.16	Oneyaki lokanyi lona Nkolo lacin’eho aolake oka nai? Ohonde iso toyali la lokanyi lona Masiya.
1CO.3.1	Ko emi, bifili, ntatendisa l’ino yok’eneyali bato ban’olimo, ohonde nk’eyok’eneyali bato bana yonge, nk’eyoka eneyali bana bana tosalisali bana Masiya. 
1CO.3.2	Mokof’ino baele, efa befambe mene, lacin’oka ino botinya, ko l’isanga bofinya. 
1CO.3.3	Lacin’ino boyali bato bana yonge nko l’isanga. Nk’en’oka ekuku la lisa la nkambwana bayali eneyal’ino, bofayali nde bato bana yonge? ko bofakende nde l’okotua bon’ato? 
1CO.3.4	Eni-l’omoi’onino, Mbo emi nde nde ona Paulo, ko okina, Mbo emi nde nde ona Apolo, iya, bofayali nde bato bana yonge? 
1CO.3.5	Paulo ayali nai? ko Apolo ayali nai? Iyo bayali bakambi, ko ino bimedyaki l’iyo; bosamb’onoki Nkolo ofaka boto l’oto. 
1CO.3.6	Emi mpusaki, Apolo afakisodyaki basi; ohonde Yakomba afaki mpula. 
1CO.3.7	Yok’oho, onofusa ko l’ende onofakisody’asi bayali bototoloto: Yakomba kongoamedya. 
1CO.3.8	Koko endeonofusa l’ende onofakisody’asi bayali nk’omoko; koko boto l’oto angotamba boluko bonandamene bonakolana l’ekambwa enandamene. 
1CO.3.9	Lacin’iso tambana la Yakomba en’ekambwa; ino boyali lisala lina Yakomba, ko l’otumba bonafaka Yakomba.
1CO.3.10	Emi mosidya yang’eango yoka bofaki bon’otumba bona bomwu, yok’osamb’onoyali isei ina Yakomba iniki’nd’ompaka; ko boto’okina afaka en’eango eho. 
1CO.3.11	Lacin’oka efan’oto onangisa eango emoi, yengoko eho enangamaki, nko Yesu Masiya. 
1CO.3.12	Koko yomb’oto’on’etaketaka afaka en’eango ene, yombo wolo, yombo argent, yombo baufe ban’otuya, yombo bambaya, yombo bekombi, yombo bailo: 
1CO.3.13	ekambwa en’otol’oto engenya fololo; lacina bin’oho bongenyany’eho, lacina bin’oho bongenya la nkoi; ko nkoi ingomeka bokotua bon’ekambwa en’oto l’oto. 
1CO.3.14	Yombo ekambwa en’oto eneki’nd’ofakaka en’eango eho eoyalama nko njalama, ende angotamba boluko. 
1CO.3.15	Yombo ekambwa en’oto eolika tutu, angungya boluko: enda mene angika, ohonde angika nk’eyoka boto onotianya nkoi.
1CO.3.16	Bofeya nd’oka boyali botumba bon’oeka bona Yakomba, ko Bolimo bona Yakomba atonga eneyal’ino? 
1CO.3.17	Yomb’oto aehya botumba bon’oeka bona Ya-komba, Yakomba angeehy’ende; lacina botumba bona Yakomba boyali nko boeka, ko ino boyali nk’otumb’oho.
1CO.3.18	Boto atayofotake endamene. Nko boto’omoi eneyal’ino ayotang’endamene boto’ona bomwu bon’esik’ene, akoli lacina ayalame ilemeleme, lacin’eho ayalame ona bomwu. 
1CO.3.19	Lacin’oka bomwu bona loko lone boyali nko yoi lin’ilemeleme la Yakomba. Lacina yoi litengamaki’ale, Aunda bamene bomwu nko la longo loniyoamene. 
1CO.3.20	Koko lakina, Nkolo aeya nkanyi inakanela bamene bomwu, ate iyali nko bototoloto. 
1CO.3.21	Botayofefake lacin’en’ato. Lacina baoyi bahatu bayali nko banino: 
1CO.3.22	kanga Paulo, kanga Apolo, kanga Kefa, kanga loko, kanga liiko, kang’ewedi, kanga baoyi ban’esik’ene, kanga baoyi banangoya linga: bahatu bayali banino; 
1CO.3.23	ko ino boyali bana Masiya, ko Masiya ayali ona Yakomba.
1CO.4.1	Ekoli lacina boto atotang’iso yoka bakambi bana Masiya, ko bamonyi ban’aoyi ban’ofisafisa bona Yakomba. 
1CO.4.2	Koko yoi linakemb’iyo eneyali bamonyi nk’oka boto asungyama nk’oto’ona cilili. 
1CO.4.3	Koko emi, kanga lamekama li’no, kanga lakodyama l’ekoedyo enakody’ato nkoho, ena lokanyi lonami lakanela yoi liho nko lin’isisali; o, mpayomek’emamene. 
1CO.4.4	Lacin’oka emamene mpeya yoi linatembw’emi; ohonde mpayengwa la ncin’eho. Ononkoedy’emi baoyi nko Nkolo. 
1CO.4.5	Lacin’eho, botakodyake baoyi kum’esike etayele, yengoko kuma Nkolo aoya. Ende angofisola baoyi banafisamaki en’ilima, ko angila ena fololo biango biniyali en’etema; nkwaho boto l’oto angata lokumo lonandamene eneyali Yakomba.
1CO.4.6	Bifili, mokolanya baoyi’ane en’ekolanya enamamene l’Apolo lacin’enino, lacin’eho bolakame eneyal’iso, lacin’eho bofalekanya baoyi banatengi, lacina boto’onino atongoyengodya, lacina akumy’omoi ko asonj’okina. 
1CO.4.7	Onokocikitany’e l’oto’okina oka nai? Ko e oyali l’iyema ika nai initatamb’e? Koko yombo otambaki, oyofef’eamene nk’eyoka otatamba nganji lacina nai? 
1CO.4.8	Isanga bomokinda liota, isanga bomo-yala batuki, bomoyalama bafoka, ohonde efa l’iso; o, bolotsi’oka boyalame bafoka, lacin’eho iso l’ino tambane ena lifoka. 
1CO.4.9	Lacin’emi lakanel’oka Yakomba amotemady’iso bikima ena mbusa mene, nk’eyoka bato banakoiyama en’ewedi; lacin’oka iso tomoyalama etakamelo eneyali benyanga behetu: eneyali bahatu, le bikima bina loola, le bato. 
1CO.4.10	Iso toyali tolemeleme lacin’ena Masiya, ohonde ino boyali bamene bomwu eneyali Masiya; iso toyali bolu’olu, ohonde ino bonde locili; ino bokumyama, ohonde iso tinda lokumo. 
1CO.4.11	Nko l’isik’ine iso towa la njala, ko towa la mposa en’asi; toyali bolumbulumbu, ko tofomama la bipunda, ko tofana litonga litutuma. 
1CO.4.12	Tokamb’ekambwa, tosala l’akas’anisoamene; enatosaiy’iyo tomasakel’osako; enatonyom’iyo tofalembwa; 
1CO.4.13	batotanga lotango, ohonde toonda boondo. Totangama nsefo ena loko, ko la bailo bana toma tohatotu nko le bon’in’one.
1CO.4.14	Mpakotengel’ino baoyi’ane lacin’eho nkooky’ino nsoi: lakotengela lacin’eho nkolak’ino yoka ban’anami banalangama. 
1CO.4.15	Kanga boyali l’alaki nkese eneyali Masiya, bofana bafango bike; lacin’emi nkootak’ino eneyali Masiya Yesu l’osimo bon’olotsi. 
1CO.4.16	Lacin’eho, lakoond’ino bokil’okotu’onami. 
1CO.4.17	La ncin’ene mokotomel’ino Timoteo onoyali bon’onami ona nganji l’ona solosolo eneyali Nkolo; ende angokoofody’ino bekotua benami eneyali Masiya, yok’osambo bonalak’emi en’ekala behetu ena bikelesia bihitu. 
1CO.4.18	Bamoi bayofef’iyoamene, nk’eyoka bakanel’oka ei mpaye eneyal’ino. 
1CO.4.19	Koko efan’olingolingo nongoya eneyal’ino, yombo Nkolo alanga yok’oho; ko nongeya, efa yoi liniyo banayofef’iyoamene, ohonde mpamba eniyo. 
1CO.4.20	Lacina lifoka lina Yakomba lifayali ena yoi: liyali nko la mpamba. 
1CO.4.21	Nalang’ino? njake eneyal’ino l’onganza bona mpoma, yombo la nganji ena lolango ko l’olimo bona bongompolu?
1CO.5.1	Yoi limosekola, iy’ate lisamba liyali enek’ino, ko lisamba lin’omun’oho lifayali eneka Befenda mene, lacina omoi ayali l’ooli bon’afango’onande. 
1CO.5.2	Ko ino boyofef’inoamene, ko botoka lokeseli lacin’eho bumole boto onilaki yoi line eneyal’ino. 
1CO.5.3	Koko emi, kanga mpayali enek’ino la yonge, njali meho l’olimo, ko mokadya likoiya boto’oho onilaki yoi line likambo, nk’eyok’emi njale meho isanga. 
1CO.5.4	Ena lina lina Nkolo eniso Yesu, enasolongan’ino, ino l’olimo’onami, la mpamba ena Nkolo eniso Yesu, 
1CO.5.5	boto’oho alekyamake eneyali Satana lacin’eho yonge yehyame, koko lacina bolimo bike en’ina bona Nkolo Yesu. 
1CO.5.6	Njofefa enayofef’ino efan’olotsi. Bofeya nd’oka imbu ina nyango ena mampa yosangya bomaka bohotu bona mampa? 
1CO.5.7	Lacin’eho, bumola nyango ena mampa en’alale lacin’eho boyalame bomaka bon’ototo, lacin’ino biinda nyango ena mampa. Lacin’oka Masiya, mpate eniso ena Etelo, amosila liyakama mbeka lacin’eniso. 
1CO.5.8	Lacin’eho, akoli eneyal’iso tole elambedya, efa la nyango ena mampa en’alale, ko efa la nyango ena mampa en’owe l’ena lofundo: tole elambedya la mampa enefana nyango, nko mampa en’olotsi l’ena solosolo.
1CO.5.9	Nkotengelak’ino en’okanda, emite, Botasimbanake efili l’ato bana lisamba; 
1CO.5.10	ohonde ntila, emite, Boalanaka l’ato bana lisamba bana loko lone, ko l’iy’anoka toma mposa eneleki, ko la bakumoli, ko l’iy’anakumya baidola, nko njalana mene: yombo bosokomeka yok’oho, tumbe bosokouma ena loko. 
1CO.5.11	Ohonde nkotengelak’ino lacina bofasimbane l’oto onotangama efili yombo boto’oho ayali boto’ona lisamba, yombo aoka toma mposa eneleki, yombo ayali bokumi’ona baidola, yombo atang’ato lotango, yombo alangwa ma-ma l’aana, yombo ayali bokumoli: botalake nko le toma l’oto onoyali yok’osamb’oho. 
1CO.5.12	Emi nsokotendel’iy’anayali en’anza bakambo bosamb’oya? Ino bofatendele iy’anayali ena ntundulu bakambo? 
1CO.5.13	Yako-mba kongoatendel’iy’anayali en’anza bakambo. Ino bumola boto’oho on’owe eneyal’ino.
1CO.6.1	Yombo omoi’onino aata likambo l’oto’omoi, akolana nde likadya likambo liho en’oso bon’ato baninda mbongi, ko ef’en’oso bona ban’oeka? 
1CO.6.2	Bofeya nd’okaban’oeka bangotend’akambo ban’ato bana loko bahatu? Ko yombo bakambo bana loko bangotendama l’ino, bofakolana nde lacina botende bakambo banaleki tosalisali? 
1CO.6.3	Bofeya nde iso tongotend’akambo banabikima bina loola? A koko tofaleki nde litenda bakambo bana loko lone? 
1CO.6.4	Yombo bongotend’akambo’a-moi bana loko lone, bongosona nde batenji banafakumyama l’ekelesia lacin’eho batende bakambo? 
1CO.6.5	Lilabaoyi’ane lacin’eho nkooky’ino nsoi. Noka, bofayali nde l’oto’omoko ona bomwu oninya litendisa bakambo en’atenyi’a bifili binande? 
1CO.6.6	Ohonde efili emoi aocoaokadya likambo linande l’efili ekina nk’en’oso bon’ato banafimedya Yakomba. 
1CO.6.7	O, koko enatan’ino bakambo en’atenyi’aninoamene ino bounga nko mbunga. Iya, bofimedya bakilel’ino bowe lanai? bofimedya bakotungy’ino lanai? 
1CO.6.8	Ohonde inoamene boyile bo-we, ko boyatungy’ato totungya—banilel’ino baoyi’ane nko bifili mene. 
1CO.6.9	Ino boteya nd’oka iy’aninda mbongi bafasangolaki lifoka lina Yakomba? Botafotamake: bato bana lisamba, la bakumi bana baidola, la batati bana likele, la bakambi ban’owe en’aonge’aniyoamene, la bakambi ban’aoyi bana nsoi la mpame imoi, 
1CO.6.10	la baiya, la baoki bana mposa inileki, l’ato banalangwa ma-ma l’aana, l’iy’anatang’ato lotango bike, l’akumoli—bane bahatu bafasangolaki lifoka lina Yakomba tutu. 
1CO.6.11	Ko bamoi’anino boyaaki yok’osamb’oho; ohonde bomokulwa, bomekyama en’oeka, bomoyengwa ena lina lina Nkolo Yesu Masiya, ko la Bolimo bona Yakomba eniso.
1CO.6.12	Baoyi bahatu bakoli l’emi, ohonde baoyi’amoi bafana nkita eneyal’emi; baoyi bahatu bakoli l’emi, ohonde mpalange lacina ndekyame ena yombo lina yoi limoko. 
1CO.6.13	Toma tona ndaka toyali lacin’ena likunju, ko likunju lacin’ena toma tona ndaka, koko Yakomba angehya le likunju le toma. Yonge lifayali lacin’ena lisamba: liyali lacin’ena Nkolo, ko Nkolo lacin’ena yonge. 
1CO.6.14	Ko Yakomba aetolaki Nkolo en’ewedi, ko angoteetol’iso en’ewedi nk’osamb’oho la mpamba enande. 
1CO.6.15	Bofeya nd’oka baonge’anino bayali bilama bina Masiya? Iya, ntambake bilama bina Masiya, ko njile biho bilama bina boyoto’ona lisamba? Efana! 
1CO.6.16	Bofeya nd’oka ende onambana l’oyoto’ona lisamba amoyalama l’ende yonge limoko? Lacin’oka Yakomba aila, ate, Iy’afe bangoyalama yonge limoko. 
1CO.6.17	Ohonde onambana la Nkolo amoyalama l’ende bolimo’omoko. 
1CO.6.18	Boongya lilota lisamba. Yoi la yoi lin’owe linakamb’oto Iiyali ena mbiolo ena yonge; ohonde onotamb’asamba ailela yonge linandamene bowe. 
1CO.6.19	Bofeya nd’oka baonge’anino bayali botumba’bon’oeka bona Bolimo bon’olotsi onoyali eneyal’ino, onok’in’otambaka eneyali Yakomba? Ko ino bofayali boninoamene; 
1CO.6.20	lacin’oka bosombamaki l’otuya; lacin’eho, bokumya Yakomba en’aonge’anino.
1CO.7.1	Ena likambo lin’aoyi banak’in’ontengelaka: Bolotsi eneyali mpame yombo afasongane l’oyoto. 
1CO.7.2	Ohonde lacin’ena lisamba, akoli eneyali mpame la mpame aate booli’onandamene, ko boyoto l’oyoto aate bome’onandamene. 
1CO.7.3	Tumbe bome aile booli’onande bokotua bonakolana, ko booli nkoho aile bome’onande bokotua bonakolana. 
1CO.7.4	Booli afayali nyangetuke ena yonge linandamene, yengoko bome’onande; ko nk’osamb’oho bome afayali nyangetuke ena yonge linandamene, umola nko booli’onande. 
1CO.7.5	Botambwanake, yengoko kum’in’afe bimedya ilalela lacin’eho boate etelo ntutuma en’oondo ko bambane lakina, lacina Satana atokomek’ino lacin’ena mposa inino. 
1CO.7.6	Latenda yok’osamb’one la lokanyi lonakanel’emamene, efa la lotomo lotutuma. 
1CO.7.7	Koko nsokolanga lacina bato bahatu bayale yoka bosamb’onoyal’emamene. Ohonde boto l’oto aata nganji enandamene eneyali Yakomba, omoi bokotu’one ko okina bokotu’okina.
1CO.7.8	Lasumola benjemba ko la beweli, bolotsi bayale yoka bosamb’onoyal’emi. 
1CO.7.9	Ohonde yombo bafafe kyisa mposa, tumbe basongane ena bolongai, lacin’oka nsongana eleki mposa ena mpeta bolotsi. 
1CO.7.10	Koko lasumol’iy’anayali ena liala (onasumola ef’emi: Nkolo mene kongoasumola), emite, booli atumake eneyali bome’onande, 
1CO.7.11	(koko yombo auma, acikalake bototoloto efan’ome, yombo aambane lakina l’ome’onandamene); ko bome atumolake booli’onande. 
1CO.7.12	Koko emamene lasumol’akina (efa Nkolo onasumola), emite, Yombo efili emoi ayali l’ooli onofan’imeedyo, ko booli’oho alanga lacina ayale l’ende, atumolake booli’oho. 
1CO.7.13	Koko boyoto onoyali l’ome onofan’imeedyo, ko bome’oho alanga lacina ayale l’ende, boyoto’oho atumake eneyali bome. 
1CO.7.14	Lacina bome onofan’imeedyo aekyama en’oeka lacin’en’ooli, ko booli onofan’imeedyo aekyama en’oeka lacin’en’ome; yomb’efa yok’oho, tumbe ban’anino bafayali en’oeka; ohonde isanga bayali en’oeka. 
1CO.7.15	Koko yomb’ende onofan’imeedyo auma, aumake: efili ena mpame l’en’oyoto afatungama ena likambo liho: Yakomba amotelel’iso lacina tokisase la mwi. 
1CO.7.16	E booli, oey’oka ongikya bome’one bosamb’oya? Ko e bome, oey’oka ongikya booli’one bosamb’oya? 
1CO.7.17	Koko akoli eneyali boto l’oto akendel’okotua bonoki Yakomba okafelak’ende, nk’okotua bonoki Yakomba oelelak’ende. Bone nko boeka bonakiky’emi ena bikelesia bihitu. 
1CO.7.18	Boto’omoi aelelamaki eneki’nd’okesamaka yonge? Atayalamake nk’eyoka atakesama yonge. Okina aelelamaki kum’atakesama yonge? Atakesamake. 
1CO.7.19	Nkesa ena yonge efan’iyema; ko biinda bona nkesa ena yonge bofan’iyema; iyema mene nko mmonya ena beeka bena Yakomba. 
1CO.7.20	Boto l’oto acikalake l’okotu’oho bonoki’nd’oyalaka eneki’nd’oelelamaka. 
1CO.7.21	Oelelamaki kum’oyali boombo? Takandakandake la yoi liho. (Ohonde yombo oat’etelo otungwa, ongya yila yok’osamb’oho.) 
1CO.7.22	Onelelamaki eneyali Nkolo kum’ayali boombo, ayali nsomi eneyali Nkolo; ko nk’osamb’oho, onelelamaki kum’ayali nsomi, ayali boombo bona Masiya. 
1CO.7.23	Ino bosombamaki l’otuya: botayalamake baombo ban’ato. 
1CO.7.24	Bifili, boto l’oto ayalamake la Yakomba ena lifoka linande linaliki’nd’oelelamaka.
1CO.7.25	Ena likambo lina benjemba ben’ayato, ntaata yoi litutuma eneyali Nkolo; ohonde lakosumol’ino lokanyi lonamamene nk’eyok’oto onotambaki isei eneyali Yakomba lacin’eho njalame ona solosolo. 
1CO.7.26	Lakanela bolotsi, lacin’ena bino bin’isik’ine, boto amboyala nk’osamb’onoyal’ende. 
1CO.7.27	Otungama ena liala la booli? Tafonake lacin’eho otungwa. Ofan’ooli? Tafonake booli. 
1CO.7.28	Ohonde nk’osong’ooli, otil’owe; ko yomb’oyoto bon’onjemba asongana l’ome, ende atil’owe. Ohonde bato’aho bangen’ino ena baonge; ko nsokolanga lacina nkiiky’ino, botongoyena bino biho. 
1CO.7.29	Koko lila yoi line, bifili, emite, esike emokokodyama; lacin’eho, ekoli en’isik’ine lacina iy’anayali l’aali bayalame nk’eyoka bafan’aali; 
1CO.7.30	ko iy’analela la mposoli nk’eyoka bafalele; ko iy’ananyangela nk’eyoka bafanyangele; ko iy’anasomba nk’eyoka bafaate; 
1CO.7.31	ko iy’anayakende ena ntoto en’ato bana loko bayalame nk’eyoka bafile lokanyi meho, lacina bokotua bona loko lone boyume. 
1CO.7.32	Koko lalanga lacin’eho boyalame efan’ekandokando. Ende onofan’ooli akanela baoyi bana Nkolo, bokotua bonongi’nd’ookya Nkolo ekiko; 
1CO.7.33	koko ende onoyali l’ooli akanela baoyi bana loko, bokotua bonongi’nd’ookya booli’onande ekiko. 
1CO.7.34	Koko boyoto onoyali booli l’oyoto onoyali bonjemba acikitana. Ende onofan’ome akanela baoyi bana Nkolo, lacin’eho aekyame en’oeka, le yonge le bolimo; ohonde onoyali l’ome akanela baoyi bana loko, bokotua bonongi’nd’ookya bome ekiko. 
1CO.7.35	Latenda yoi line nko lacin’eninoamene—efa lacina nkotungy’ino yoka l’ekoli: motenda lacin’eho bokende l’okotua bonakolana, ko bosaele Nkolo efan’okaokando. 
1CO.7.36	Koko yomb’oto akanel’oka afilele bon’onande’on’oyoto bon’onjemba bolotsi, lacin’oka bona aotunda boyoto mene, ko ncina ena losomo eyali, ailake yoi linalang’ende—yoi liho lifan’owe: ekoli lacin’iyo basongane ena bolongai. 
1CO.7.37	Ohonde onomonya lisangya linande en’otema la locili, ko afasomyama losomo, ohonde ainya yila yoi linalang’ende, ko aang’eango en’otem’onande ate asuke bon’onande’on’oyoto nko bonjemba, aila nk’olotsi. 
1CO.7.38	Yok’oho, ende onolekya bon’onande bon’oyoto ena liala lina bolongai aila bolotsi; ohonde onofalekya bon’onande bon’oyoto ena liala ail’olotsi bonoleki. 
1CO.7.39	Booli atungama ena liala kuma bome aika; ohonde yombo bome aowa, aat’etelo lacina asongane l’ome bonalang’ende—nko bome onokumya Nkolo kei. 
1CO.7.40	Koko yombo amboyala bosamb’onoyal’ende njalama, aleki likik’ekiko—lokanyi lonami nde loho, ko lakanel’oka nde nde la Bolimo bona Yakomba ena yoi line.
1CO.8.1	Ena likambo lina nyama inik’iy’oyakelaka baidola yoka mbeka: Tey’oka isatu toyali la njeya. Njeya eatel’ato njofefa, ohonde nganji ena lolango eokiky’ato. 
1CO.8.2	Nko boto akanel’oka ameya baoyi’amoi, ende ateye yoka bosamb’onokoli l’ende lacina aeye. 
1CO.8.3	Koko yombo boto’omoi aoka Yakomba nganji, boto’oho aeyana l’ende. 
1CO.8.4	Ena likambo lina ndaka ena nyama inik’iy’oyakelaka baidola yoka mbeka: Tey’oka idola mene efaate ena loko, ko efaate Yakomba ekina, yengoko Yakomba emoko kei. 
1CO.8.5	Kang’iy’anatangama yakomba bayali, kang’ena loola, kang’ena loko, (ko yakomba iho ind’ike, ko banyangetuke band’ike); 
1CO.8.6	ohonde eneyal’iso Yakomba ayali nk’emoko, Bafango, ko bikambwa bihitu bioya eneyal’ende, ko iso toyali lacin’enande; ko Nkolo nk’emoko, Yesu Masiya, ko bikambwa bihitu bioyalama l’ende, ko iso toyalama nko l’ende. 
1CO.8.7	Ohonde bato bahatu bafayali la njeya eho. Bamoi banekelaki’ale bokotua bon’idola bala nko l’isanga nyama iho iniyakamelaki idola yoka mbeka, ko lokanyi lon’otem’oniyo loneloyali nko bolu’olu lehyama. 
1CO.8.8	Toma tona ndaka tofatoatel’iso lokumo eneyali Yakomba; kanga tofale, tofaungy’iyema; kanga tola, tofana nkita la ncin’eho. 
1CO.8.9	Koko boongya lilenda lacina etelo ene enino etongoyalama ekumbelo eneyali bato banafana locili. 
1CO.8.10	Yombo boto’omoi akeen’e onoyali la njeya kum’oyakisase ena mesa ena toma en’otumba bon’idola, lokanyi lonande onoyali bolu’olu lofacidyamaki nde lacin’eho ale nyama inik’iy’oyakelaka baidola? 
1CO.8.11	Ko boto’oho onoyali bolu’olu, nk’e-fili onoki Masiya owelaka, aehyama nko lacin’ena njeya ene. 
1CO.8.12	Enilel’ino bifili bowe yok’one, ko enehy’ino nkanyi iniyo in’etema iniyali nko bolu’olu, yok’oho ino bilela Masiya bowe. 
1CO.8.13	Lacin’eho, yombo nyama engokumba efili enami, emi mpalaki nyama lakina bisike bihitu, ntongokoiya efili enami.
1CO.9.1	Emi mpayali nde nsomi? Emi mpayali nd’ekima? Emi ntena nde Yesu Nkolo eniso? Ino bofayali nde ekambwa enami eneyali Nkolo? 
1CO.9.2	Kang’emi mpayali ekima eneyali bato’akina, njali ekima eneyal’ino solosolo, lacin’ino boyali ndembi ena lifoka linami lin’ekima eneyali Nkolo. 
1CO.9.3	Boloko’onami eneyali iy’anansisol’emi boh’one. 
1CO.9.4	Tofana nde etelo lacin’eho tole ko tomele? 
1CO.9.5	Tofana nde etelo lacin’eho totole l’iso boolionoyali l’imeedyo, yoka bosamb’onila bikima bimoi l’akune bana Nkolo, la Kefa? 
1CO.9.6	Iya, emi la Balunabank’iso’afe kei tinda nde etelo oyambya likamb’ekambwa? 
1CO.9.7	Soldat onoyofut’endamene ayali meya? Boto onofusa lisala lin’ekoli bena vina, ko afale bemamo bena lisala liho, ayali meya? Ko onotombanya botonga bona nta, ko afamele baele bana nta iho, ayali meya? 
1CO.9.8	Latenda nde baoyi’ane yoka boto kei? Iya, basangya bafatende nde nkoho? 
1CO.9.9	Lacina yoi limotengama en’asangya bana Mose, ate, Tilake likama en’onyua bona ngombo enanokol’ende bopunga la njikamela. Yakomba akanela nde ngombo? 
1CO.9.10	Yo-mbo aila yoi liho solosolo lacin’eniso? O, yoi liho limotengama lacin’eniso, lacin’oka akoli eneyal’ende onocim’ekongo acime la ndengedya; ko ende ononokola bopunga, anokolake la ndengedya lacina atambe liondo lina toma. 
1CO.9.11	Yomb’iso tokofuselak’ino beona beka baoyi ban’olimo, bokanela nd’oka likambo lileki yombo tut’onuka toma tonino tona loko? 
1CO.9.12	Yombo bamoibayali l’etelo ene eneyal’ino, iso tofayali nde l’eho nko la ndeka? Ohonde iso totakamba l’etelo eho: iso titedya baoyi bahatu, totongosimbya Bosimo bon’olotsi bona Masiya. 
1CO.9.13	Bofeya nd’oka iy’anakamba bikambwa bina botumba bona Yakomba bala toma ton’otumba bona Yakomba? Ko iy’anasala ena mesa ena mbeka baata baondo’aniyo ena mesa ena mbeka? 
1CO.9.14	Nk’osamb’oho Nkolo amekya boeka lacin’eho iy’anasekodya bosimo bon’olotsi baate eatelo eniyo ena toma nko l’osimo bon’olotsi. 
1CO.9.15	Koko emi ntatamba liondo limoko lin’eatelo eho; ko mpatenge baoyi’ane lacin’eho mbate eatelo yok’osamb’oho. La mbwu, la boto ambehedya yoi line linanyangel’emi, on’olotsi’oka mbwu. 
1CO.9.16	Kang’emi lasekodya bosimo’on’olotsi, mpayokumya la ncin’eho, lacin’oka lasomyama losomo; o, bino eneyal’emi yomb’emi mpasekodya bosimo bon’olotsi. 
1CO.9.17	Yombo lakamb’ekambwa ene la ndokodya enamamene, njali l’oluko; ohonde yombo mpakambe la ndokodya enamamene, lifoka lin’ekambelo yofama eneyal’emi. 
1CO.9.18	Boluko’onami boka nai? nk’oka enasekody’emi bosimo bon’olotsi njil’oho efana mpuci, lacina mpatambe etelo ehatu enat’emi en’osimo bon’olotsi. 
1CO.9.19	Kang’emi ntayala boombo bon’oto’omoko, moyoil’emamene boombo bon’ato bahatu, lacin’eho mbate bato bik’ike bonoleki. 
1CO.9.20	Eneyali Ba-Yuda moyalama yoka bise Yuda lacin’eho mbate Ba-Yuda; ko eneyali iy’anayali ena lifoka lin’asangya moyalama nk’eyok’emamene njali ena lifoka lin’asangya (kang’emamene mpayali ena lifoka lin’asangya tu), lacin’eho mbate iy’anayali ena lifoka lin’asangya. 
1CO.9.21	Eneyal’iy’anafana basangya moyalama nk’eyok’emamene mpan’asangya; (ei mpayali ena mbiolo en’asangya eneyali Yakomba: njali ena lifoka lin’asangya eneyali Masiya;) lacin’eho mbate iy’anafana basangya. 
1CO.9.22	Eneyali bato bana bolu’olu moyalama yoka boto bon’olu’olu, lacin’eho mbate bato ban’olu’olu. Moyalama bekotua behetu eneyali bato bahatu, lacin’eho mbiky’amoi l’ekotua behetu bena mbikya. 
1CO.9.23	Lila baoyi’ane bahatu lacin’en’osimo bon’olotsi, lacin’eho mbambane l’ato’akina en’oluko bon’osimo’oho. 
1CO.9.24	Bofeya nd’oka iy’anakodya laango bacoa la laango nk’iyatu, ohonde onotamba boluko nk’omoko kei? Ino bocoaka la laango yok’osamb’oho lacin’eho botambe boluko. 
1CO.9.25	Ko boto l’oto onosela bembondo l’ato’akina asimbya mposa inande en’aoyi bahatu. Iyo baila yok’osamb’one lacina batambe likuka lin’elonga linalingeha linga, ohonde iso tila yok’oho lacin’ena likuka lin’elonga linalifehaki tu. 
1CO.9.26	Lacin’eho, emi njacu la laango, efa yok’oto onokandakanda; lafomana, efa yoka boto onofom’efoefoe l’ipunda; 
1CO.9.27	koko lafoma yonge linamamene, ko lila liho ena yombo, lacina, eneki’m’olakaka bakin’ato, emamene ntongokoiyama.
1CO.10.1	Koko bifili, mpalange’oka ino binda njeya ena yoi line: bafango’aniso bahatu bayaaki en’ase’a lilo, ko iyatu batianyaki lose lon’okwa; 
1CO.10.2	ko iyatu bainamaki eneyali Mose ena lilo ko l’ena lose lon’okwa; 
1CO.10.3	ko iyatu balaki toma ton’olimo tona bokotu’omoko; 
1CO.10.4	ko iyatu bamelaki emeelo en’olimo nk’eh’emoko; lacin’oka bamelaki ena lufe lin’olimo lineyakilaki, ko lufe liho nko Masiya. 
1CO.10.5	Ohonde Yakomba atakika la bike’oniyo bonoleki; ko la ncin’eho baehyamaki ena sengelenge. 
1CO.10.6	Baoyi’ane bakambamaki yoka ndembi ina lilako eneyal’iso, totongoyoka baoyi’owe mposa yoka bosamb’onok’iy’ookaka. 
1CO.10.7	Ko botayalamake bakumi bana baidola, yok’onoki bamoi’aniyo oyalaka, yoka bosamb’onoyali yoi linalitengi, Bato bakisaki’ase lacina bale ko bamele, ko baemalaki lacin’eho bakenya tokenya. 
1CO.10.8	Totatatake likele, yoka bosamb’onoki bamoi baniyo otataka, ko bawaki en’in’omoko bato nkese ife la nkoto isaso. 
1CO.10.9	Ko totamekake Nkolo, bosamb’onoki bamoi’aniyo omekaka, ko bawaki la njua. 
1CO.10.10	Ko botaninganingake, yoka bosamb’onoki bamoi’aniyo oninganingaka, ko baehyamaki la boyaki. 
1CO.10.11	Koko baoyi’ane bailamaki eneyal’iyo yoka bikolanya bina lilako, ko batengamaki lacin’ena lilako eneyal’iso, is’anaki esimbelo ena bisike ofoelaka. 
1CO.10.12	Lacin’eho, akoli eneyal’ende onokanel’oka aemali, aongya lilenda, atongoyokwa. 
1CO.10.13	Lomeko lotakokwel’ino lonelofinya boto yitedya; koko Yakomba ayali solosolo, ko afimedy’oka bomekame la lomeko lonelofiny’ino; ohonde enengi lomeko oyelo, angokokoedy’ino elotelo, lacin’eho bitedya loho.
1CO.10.14	Lacin’eho, in’analangama l’emi, bolota ekumedyo ena baidola. 
1CO.10.15	Latenda nk’eyoka eneyali bato bana bomwu: bosisolaka baoyi banatend’emi. 
1CO.10.16	Ekalaen’osako enasakel’iso, efa nde eambanelo ena bakila bana Masiya? Mampa enakes’iso, efayali nde eambanelo ena yonge lina Masiya? 
1CO.10.17	Lacin’is’anayali biketoyali mampa nk’emoko, yonge limoko; lacin’oka isatu toyali la liondo ena mampa emoko. 
1CO.10.18	Benaka Yisalaele bosamb’onoyali yonge: iy’anala nyama iniyakamaki ena mbeka, bafayali nde en’eambanelo ena mesa ena mbeka? 
1CO.10.19	Yoi linatend’emi lind’oya? Emi liland’oka idola iyali iyema itutuma? ko nyama enek’iy’oyakelaka idola eyali iyema itutuma? 
1CO.10.20	Efana: nyama inayaka Befenda ena mbeka bayakela bademona, bafayakele Yakomba. Ko mpalange’oka ino boat’eambanelo la bademona. 
1CO.10.21	Ino bofamelisa ekala ena Nkolo ko l’ekala ena bademona nkoho; ko bofakolana liata liondo ena mesa ena Nkolo ko l’ena mesa ena bademona nkoho. 
1CO.10.22	Iya, iso tongokya nde Nkolo ekuku? Iso tolek’ende locili?
1CO.10.23	Baoyi bahatu bakoli l’emi, ohonde baoyi bahatu bafana nkita. Baoyi bahatu bakoli, ohonde baoyi bahatu bafakiky’oto. 
1CO.10.24	Boto atayofonelake endamene bolotsi: afonelake boto’okina bolotsi. 
1CO.10.25	Nyama ihatu inateky’iyo ena mbakala bolaka, botufolake biufo lacin’ena bokandokando en’otema, 
1CO.10.26	loko londe lona Yawe, ko la toma tohatotu tonande nkoho. 
1CO.10.27	Yombo boto onofan’imeedyo akelel’ino en’elambedya, ko bolanga lacina bocu, toma tohatotu tonakoambedy’iyo, ino bolaka—botufolake biufo lacin’ena bokandokando en’otema. 
1CO.10.28	Ohonde yombo boto akosumol’ino, ate, Nyama ene eyakamaki ena mbeka; botalake nyama eho, lacin’enande onokosumolak’ino, ko lacin’ena juge en’otema; 
1CO.10.29	juge en’otema ef’ene, nd’enande, lacin’oka etelo enami ena nsomi eokodyama la juge en’otema en’oto’okina lacina nai? 
1CO.10.30	Yomboemi njale toma l’ekumedyo ena Yakomba, iya, bantang’emi lotango lacin’ena befambe benakang’emi Yakomba lokango ncina eka nai? 
1CO.10.31	Lacin’eho, kangabola toma, kanga bomela, kanga bokamb’ekambwa en’etaketaka, bilaka baoyi’aho bahatu lacin’eho Yakomba akumyame. 
1CO.10.32	Botayalamake ekumbelo eneyali Ba-Yuda, l’eneyali Ba-Elene, l’eneyali ekelesia ena Yakomba; 
1CO.10.33	yoka bosamb’onoky’emi bato bahatu ekiko en’aoyi bahatu, ko mpafone nkita enamamene: lafona nkita en’ato bike, lacin’eho baike.
1CO.11.1	Bokil’okotu’onami, yoka bosamb’onakil’emi Masiya.
1CO.11.2	Koko, bifili, lakokumy’ino lacin’oka bombofw’emi en’aoyi bahatu; ko bundamela balako nk’eyoka bosamb’onoki’m’okofaka baho. 
1CO.11.3	Koko lalang’ino bey’oka bote bona mpame la mpame nko Masiya, ko bote bon’oyoto nko mpame, ko bote bona Masiya nko Yakomba. 
1CO.11.4	Mpame ononda boondo ko asumol’ato bosimo l’ote’onande nko nkundama, aatela bote’onande nsoi. 
1CO.11.5	Koko boyoto ononda boondo ko asumol’ato bosimo kum’atakund’ote, aatela bote’onande nsoi; nk’aila yok’osamb’oho ayali nk’eyoka amokool’ote. 
1CO.11.6	Nko boyoto afakund’ote, tumbe akoola lifo; koko yombo nkesa ena lifo la nkoola en’ote bayali nsoi eneyali boyoto, akoli eneyal’ende akunde bote. 
1CO.11.7	Mpame afakunde bote, lacin’oka ende ayali ekolanya la bokoka bona Yakomba; ohonde boyoto ayali bokoka bona mpame. 
1CO.11.8	Ko mpame ayata eneyali boyoto: boyoto kongoyaki eneyali mpame. 
1CO.11.9	Ko mpame atanunolama lacin’en’oyoto: boyoto kongonunolamaki laci n’ena mpame. 
1CO.11.10	Lacin’eho, akoli eneyali boyoto alote en’ote ndembi en’efikelo enafik’ende, lacin’ena bikima bina loola. 
1CO.11.11	Koko eneyali Nkolo bayato bafayali nk’iyo kei efana mpame, ko mpame bafayali nk’iyo kei efan’ayato. 
1CO.11.12	Nk’eyok’onoki boyoto oyaka eneyali mpame, mpame aoya nk’eneyali boyoto—koko bikambwa bihitu biyali nk’eneyali Yakomba. 
1CO.11.13	Inoamene bokodyaka yoi line: Yombo boyoto aonda Ya komba kum’atakund’ote, yoi liho lind’olotsi? 
1CO.11.14	Bete-m’eninoamene befakolaka nd’oka yombo mpame ayali la lifo lina litali yoi liho liyali nsoi eneyal’ende? 
1CO.11.15	Ohonde yombo boyoto ayali la lifo lina litali, yoi liho liyali nko lokumo eneyal’ende, lacin’oka lifo linande limofama eneyal’ende yok’ekundelo. 
1CO.11.16	Koko yombo boto’omoi asokolanga lacina aate ntango la baoyi’ane, iso la bikelesia bina Yakomba tofeya bokotu’okina.
1CO.11.17	Enakolak’emi lilako line mpakokumy’ino, enok’emi’oka besolongano benasolongan’ino befakiilel’ino bolotsi: beokiilel’ino nko bowe. 
1CO.11.18	Yoi lin’oso liho line: enasolongan’ino en’osolongano bon’ekelesia, loka iy’ate bikambwanelo biyali en’atenyi’aninoamene, ko lakanel’oka yoi liho linde solosolo. 
1CO.11.19	Ekoli lacina beloi beata eneyal’ino, lacin’eho iy’anatangama bolotsi baenya eneyal’ino. 
1CO.11.20	Koko enasolongan’ino en’osolongano bofinya lila elambedya ena Nkolo; 
1CO.11.21	lacin’oka enal’ino boto l’oto ala nko toma tonandamene, on’omoi aoka njala, ko okina alangwa l’aana. 
1CO.11.22	Iya, bofana nde betumba lacin’eho bole ko bomele meho? Iya, botembola nde ekelesia ena Yakomba, ko booky’iy’anafan’iyema nsoi? Emi nongokolana nde likokumy’ino ena yoi line? Mpakokumya. 
1CO.11.23	Lacin’emi ntambaki eneyali Nkolo yoi linaliki’m’okofak’ino, lacina Nkolo Yesu, l’oco’oho bonoki’nd’oangelamaka, atambaki mampa; 
1CO.11.24	ko eneki’nd’okangaka Yakomba lokango, aokes’eho, ko aila, ate, Ene nko yonge linami linalingomunya lacin’enino; bila yok’osamb’one ena liofwa linami. 
1CO.11.25	Nk’osamb’oho, enem’iy’okadya lila toma, aotamb’ekala, aila, ate, Ekala ene eyali nko lisangya lina litoto en’akil’anami; esike l’esike enamel’ino bila yok’osamb’one ena liofwa linami. 
1CO.11.26	Esike l’esike enal’ino mampa ene, ko enamel’ene ekal’ene, benyanya bewedi bena Nkolo, yengoko enengi’nd’oya. 
1CO.11.27	Lacin’eho, ende onola mampa ene, ko amel’ekala ena Nkolo l’okotua bonofakolana, angokwa likambo lina yonge ko l’akila bana Nkolo. 
1CO.11.28	Ohonde akoli eneyali boto ayosisol’endamene, ko yok’oho ale mampa eho ko amel’ekala eho. 
1CO.11.29	Lacin’eho, ende onola ko amela l’okotua bonofakolana, ala ko amela ekoiyelo enandamene, lacin’oka afafokole yonge lina Nkolo. 
1CO.11.30	La ncin’ene bike bona bolu’olu la baise nkangi bayali eneyal’ino, ko bike nkoho bomotot’ilo. 
1CO.11.31	Yombo toyosisolak’isoamene, tumbe totakodyama baoyi la Nkolo; 
1CO.11.32	ohonde enakodyam’iso baoyi la Nkolo, tolakama la nsisodya, lacina totongokoiyama iso l’ato bana loko la laanda lomoko. 
1CO.11.33	Lacin’eho, bifili binami, enasolongan’ino lacin’eho bole, bolengedyana. 
1CO.11.34	Yomb’oto aoka njala, alake toma nk’en’ola, lacina enasolongan’ino botongokoiyama likambo. Ko enengi’m’oya nongongya baoyi’amoi banaciki.
1CO.12.1	Bifili, mpalange’oka biinda njeya ena likambo lina baoyi ban’olimo. 
1CO.12.2	Ino bey’oka, enek’in’oyalaka Befenda, bosumamaki eneyali baidola bana bokukuluku, yoka bosamb’onok’in’osumamaka. 
1CO.12.3	Lacin’eho, lakosumol’ino, emite, boto onoyatende la Bolimo bona Yakomba afakolana yilisa, ate, Yesu ayali Anateina; ko efan’oto onilisa, ate, Yesu ayali Nkolo, yengoko la Bolimo bon’olotsi.
1CO.12.4	Nganji ina bekotua l’ekotua iyali, koko Bolimo nk’omoko. 
1CO.12.5	Bikambelo biyali y’ekotua l’ekotua, koko Nkolo nk’emoko. 
1CO.12.6	Bikambwa biyali y’ekotua l’ekotua, koko Yakomba nk’emoko onokamba bikambwa bihitu eneyali bato bahatu. 
1CO.12.7	Koko enyelo ena Bolimo eofama boto l’oto lacin’ena nkita eneyali bato bahatu. 
1CO.12.8	Lacina yoi lina bomwu yofama boto’omoi la Bolimo; koko eneyali’okina yoi lina njeya, nko la Bolimo’oho; 
1CO.12.9	eneyali boto’omoi imeedyo, nko la Bolimo’oho; eneyali’okina nganji ina mbikya, nko la Bolimo’oh’omoko; 
1CO.12.10	eneyali boto’omoi ekambelo ena bikambwa bina mpefa; ko eneyali’okina mpoladya en’aoyi; eneyali’oinoi mpokola ena belimo; ko eneyali’okina mposo inay’ekotua l’ekotua; ko eneyali’okina mpoladya ena mposo inifeyana. 
1CO.12.11	Koko bikambwa bine bihitu biokambama la Bolimo’oh’omoko, ko akafel’oto’omok’omoko, boto l’oto yoka bosamb’onalanga Bolimo.
1CO.12.12	Yoka bosamb’onoyali yonge nko limoko, ko liyali la bilama bike, ko bilama bihitu, kanga biyali bike, biyali nko yonge limoko, Masiya ayali nk osamb’oho. 
1CO.12.13	Lacin’isatu tinamaki ena Bolimo’omoko, lacin’eho toyalame yonge nko limoko, kanga Ba-Yuda, kanga Ba-Elene, kanga baombo, kanga nsomi; ko isatu tomedyamaki eneyali Bolimo’omoko. 
1CO.12.14	Lacin’oka yonge lifayali elama emoko: bilama bind’ike. 
1CO.12.15	Yo-mbo likaka lisokoila, ate, Mpayali ena yonge, lacin’oka mpayali likasa; iya, la yoi liho, likaka lifayali nde ena yonge? 
1CO.12.16	Ko yombo litoi yila, ate, Ei mpayali enayonge, lacin’oka mpayali liso; iya, la yoi liho, litoi lifayali nde ena yonge? 
1CO.12.17	Yombo yonge lihalitulisokoyala nko liso, njoka esokoyala meya? Yomboyonge lihalitu lisokoyala njoka, iya njoka ena nsole, esokoyala meya? 
1CO.12.18	Ohonde Yakomba amila bilamaena yonge, elama l’elama nk’eyoka bosamb’onoki’nd’olangaka. 
1CO.12.19	Yombo biho bihitu bisokoyala elama nk’emoko kei, yonge lisokoyala meya? 
1CO.12.20	Kokoisanga bilama biyali bike, koko yonge nko limoko. 
1CO.12.21	Ko liso lifinya yilisa likasa, Mbo emi mpakolang’e; koko bote bofinya yilisa bakaka, Mbo emi mpakolang’ino. 
1CO.12.22	Koko yonge lifaonge yengoko la bilama biho bineyatangama bina bolu’olu; 
1CO.12.23	ko bilama bina yonge binifakanel’iso yoka bina lokumo, noka toleki likumya biho; ko bilama biniso bininda bokoka bioyalama la bokoka bonoleki; 
1CO.12.24	koko bilama biniso bin’ekoka bifinde yoka biinda. Yakomba amokolanya yonge lihalitu, ko amokokya lokumo loneloleki eneyali elama l’elama eninda lokumo; 
1CO.12.25	lacina yonge litongoyata ekambwanelo, ohonde lacina elama l’elama ekanele bilama bihitu. 
1CO.12.26	Yombo elama emoko een’ino, bilama bihitu bien’ino l’elama eho. Ko yombo elama emoko eokumyama, bilama bihitu bionyangela l’elam’eho. 
1CO.12.27	Koko ino boyali yonge lina Masiya, ko boto l’oto’onino ayali elama ntutuma ena yonge liho. 
1CO.12.28	Koko Yakomba amila bamoi en’ekelesia, en’oso bikima, en’ili’oniyo nko bafolali bana baoyi ban’ofisafisa bana Yakomba, en’ili’oniyo nko balaki, en’ili’oniyo bikambwa bina mpefa, en’ili’oniyo biikedyo, la bikambedyo, la bitombanyedyo, ko la bitendelo bina mposo ina bekotua l’ekotua. 
1CO.12.29	Iya, bahatu bayali nde bikima? bahatu bayali nde basumoli? bahatu bayali nde balaki? bahatu bakambisa nde bikambwa bina mpefa? 
1CO.12.30	Iya, bahatu baata nde nganji ina mbikya? bahatu batenda nde la mposo ikina? bahatu bahali ngola nde baoyi? 
1CO.12.31	Koko boongya lioka mposa enanganji inileki’olotsi. Koko lakotum’ino bokotua bomoi bonoleki’olotsi nko ndeka mene.
1CO.13.1	Kanga latenda la mposo in’ato ko la mposo ina bikima bina loola, koko mpana nganji ena lolango, moyalama nko yoka lofoso lon’elonza, yombo lofoso lona nkongo ineyangengela. 
1CO.13.2	Koko kanga lafoladya befisafisa bena Yakomba, ko leya baoyi ban’ofisafisa bahatu ko la njeya ehatu; kanga njali l’imeedyo ihatu lacin’eho njumole bangonji, enefan’emi nganji ena lolango moyalama nko bototoloto. 
1CO.13.3	Koko kanga lakafela bato biinda toma tonami tohatotu lacina bale toma, kanga lalekya yonge linami lacin’eho litumbame ena nkoi, ohonde enefan’emi nganji ena lolango mpana nkita tu. 
1CO.13.4	Nganji ena lolango eyali l’isei ina locinji, ko eokamel’ato isei; nganji efoke ekuku; efayokumya ehoamene; ko efayofefa ehoamene; 
1CO.13.5	efakambe baoyi banafakolana, efafone baoyi banalang’ehoamene, efasongwa, efaakole bato bowe; 
1CO.13.6	efanyangele baoyi baninda mbongi, ohonde eonyangela baoyi bana solosolo; 
1CO.13.7	nganji eitedya baoyi bahatu, eimedya baoyi bahatu, eolengedya baoyi bahatu, eocindelana locinji en’aoyi bahatu. 
1CO.13.8	Nganji ena lolango efakale; ohonde yombo mpoladya ina befisafisa bena Yakomba iyali, iho inguma; ko yombo mposo iyali, iho ingosila; ko yombo njeya eyali, eho inguma. 
1CO.13.9	Lacin’iso teya baoyi nk’etenyi, ko tofoladya baoyi nk’etenyi; 
1CO.13.10	ohonde enengi baoyi banakolana oya, baoyi banayaaki nk’etenyi kei banguma. 
1CO.13.11	Eneki’m’Oyalaka bonome, ntendaki yok’onome, njokaki yok’onome, nkanelaki yok’onome; ohonde eneki’m’otundak’oto, mumola bokotua bon’onome. 
1CO.13.12	Isanga tena nk’eyoka ena talatala, yok’oto onena ena loonge; koko en’esik’eho tongenana elongi l’elongi; isanga leya baoyi nk’etenyi, koko en’esik’eho nongeya fololo, nk’eyoka bosamb’onoki’m’oeyanaka fololo. 
1CO.13.13	Koko isanga baoyi’ane basaso baciki: nk’imeedyo, la lolendedyo la nganji ena lolango; koko la bah’asaso, onoleki nko nganji ena lolango.
1CO.14.1	Biitanaka la nganji ena lolango, ko bil’otema en’ekembelo ena baoyi ban’olimo, koko ena ekembelo eneleki, nko lacina bofoladya befisafisa bena Yakomba. 
1CO.14.2	Lacin’ende onotenda la lofoso lonelofeyana, afatende eneyali bato: atenda nk’eneyali Yakomba; lacin’oka efan’oto onoka, koko ayatende baoyi ban’ofisafisa nk’en’olimo. 
1CO.14.3	Ohonde onofoladya befisafisa bena Yakomba asumol’ato baoyi banangacidya, ko banangakikya, ko banangalombwela lokeseli. 
1CO.14.4	Ende onotenda la lofoso lonelofeyana ayokiky’endamene; ohonde onofoladya befisafisa bena Yakomba akikya ekelesia. 
1CO.14.5	Lalanga lacin’inatu botende la mposo ikina, ohonde lalanga nko ndanga mene lacina bofoladya befisafisa bena Yakomba; onofoladya beho alek’ende onotenda la mposo, umola nko onyi asakitola ncina ena mposo iho, lacin’eho ekelesia ecile. 
1CO.14.6	Koko bifili, yomb’emi loya eneyal’ino, ko latenda la mposo inifeyana, yombo mpakosumol’ino baoyi’amoi banenelo, yombo bana njeya, yombo bana mpoladya ena befisafisa bena Yakomba, yombo bana lilako, iya nongokoatel’ino nkita bosamb’oya? 
1CO.14.7	Nko le toma tonatofana liiko, tonatotenda la lofoso loniyo lotutuma, yoka ifonge la bongele, nko toho tofacikitanya yoi, iya, ncina en’etendelo enatenda toho engeyana bosamb’oya? 
1CO.14.8	Yombokilolo eofomama la yoi linifanongana bolotsi, onongoyokody’endamene lacina acu en’ita oka nai? 
1CO.14.9	Nk’osamb oho l’ino: nko bofatende la lolemi baoyi bananongana bolotsi, iya, bato bangeya baoyi banatend’ino bosamb’oya? yok’oho bongotenda nk’eneyali efoefoe. 
1CO.14.10	Mposo ind’ike, bekotua l’ekotua, ena loko, ko efana lofoso lomoko loninda efodya ntutuma. 
1CO.14.11	Lacin’eho, yomb’emi mpanonganya bokotua bona lofoso, nongoyalama eneyal’ende onotenda nk’eyoka bofenda, ko ende onotenda angoyalama yoka bofenda eneyal’emi. 
1CO.14.12	Ino nkoho, enafon’ino la mposa mene nganji in’olimo, boongya lifon’iho lacin’eho bokuse likikya ekelesia nko nkikya. 
1CO.14.13	Lacin’eho, ende onotenda la lofoso lonelofeyana, aondake lacin’eho ahalingole baoyi’aho. 
1CO.14.14	Yomb’emi laonda la lofoso lonelofeyana, bolimo’onami boonda, ohonde lokanyi lonami lofana nkita. 
1CO.14.15	Iya nai? Nongonda l’olimo, koko nongonda la lokanyi nkoho; nongemba njembo l’olimo, koko nongemba la lokanyi nkoho. 
1CO.14.16	Yombo efa yok’oho, iya, enakumy’e Yakomba l’olimo kei, ende onofalakame angokolana yilisa Ndoho ena lokumo lonakumy’e Yakomba bosamb’oya? lacin’oka ende afeye baoyi banatend’e. 
1CO.14.17	Solosolo, e okumya lokumo bolotsi, ohonde onyi afakikyame. 
1CO.14.18	Lakanga Yakomba lokango lacin’oka lakolek’inatu la mposo inatend’emi; 
1CO.14.19	ohonde en’osolongano bon’ekelesia lalanga lacina ntende baoyi’atano kei la lokanyi lonami, efa baoyi nkese ena lofoso lonelofeyana.
1CO.14.20	Bifili, botayalamake banatome ena nkanyi inino: en’aoyi ban’owe boyalamaka nko bikeke, ohonde boyalamaka bingambe mene ena nkanyi. 
1CO.14.21	Yoi limotengama ena basangya: Yawe aila, ate, Nongotenda l’ato’ane nko l’ato bana mposo ikina, ko la benyua bena befenda; ohonde bafandofaki nko l’aoyi’aho. 
1CO.14.22	Lacin’eho, nganji ina mposo ikina iyali nko ndembi, ef’eneyal’iy’animedya, nk’eneyal’iy’anafimedya; ohonde mpoladya ena befisafisa bena Yakomba eyali ndembi, efa eneyal’iy’anafimedya, nk’eneyali iy’animedya. 
1CO.14.23	Koko yombo ekelesia ehatu eosolongana en’esanga emoko, ko iyatu batenda la mposo inifeyana, ko bato’amoi banatalakama ko banafimedya batua en’osoiongano, bafilaki Mbo ino botombwa? 
1CO.14.24	Ohonde yombobahatu bafoladya befisafisa bena Yakomba, ko boto’omoi onofimedya yombo onotalakama atua en’osolongano, afisolama l’iyatu, ko aakolam’aoyi l’iyatu; 
1CO.14.25	ko baoyi ban’ofisafisa ban’otem’onande baenya fololo, ko ende angokwa mbosama en’elongi enande, ko angokumya Yakomba, ko angila, ate, Solosolo Yakomba ayali l’ino.
1CO.14.26	Bifili, yoi line lind’oya? Enasolongan’ino boto l’oto’onino aata nde lembo lona lokumo, yombo lilako, yombo enelo, yombo lofoso lonelofeyana yombo esakitwelo ena yoi? Baoyi bahatu bailamake lacin’eho bakiky’ato. 
1CO.14.27	Yombo boto atenda la lofoso lonelo feyana, akoli lacina bato’afe, yombo basaso kei, batende, ko batende omok’omoko, ko omoi ahalingolake baoyi’aniyo. 
1CO.14.28	Yomb’efaate bohalingoli, boto’oho ayalamake mwi en’ekelesia, atendake nko l’endamene ko la Yakomba. 
1CO.14.29	Koko bafolali bana befisafisa bena Yakomba batendake, yomb’afe yomb’asaso, ko bato’akina bafokole baoyi’aho. 
1CO.14.30	Koko yombo yoi litutuma yenya eneyali boto’omoi onokisase meho, akoli eneyal’ende on’oso ayalamake mwi. 
1CO.14.31	Lacin’oka inatu bokolana lifoladya baoyi, omok’omoko, lacin’eho bato bahatu banonganya, ko bahatu bakike; 
1CO.14.32	belimo bena basumoli beofika basumoli nko mpika; 
1CO.14.33	lacin’oka Yakomba afayali Yakomba ena loyenge: ayali Yakomba ena mwi; bosamb’onoyali ena besolongano behetu bena bikelesia.
1CO.14.34	Akoli eneyali bayato bayale mwi en’esolongano ben’ekelesia, lacin’oka efakolana l’iyo lacina batende en’esolongano; koko bayalamake ena lifiko, yoka bosamb’onatenda basangya. 
1CO.14.35	Ko yombo balanga lacina baeye yoi limoi, tumbe baufole baome’aniyo en’ola; lacin’oka ande nsoi lacina boyoto atende en’osolongano bon’ekelesia. 
1CO.14.36	Iya, yoi lina Yakomba limatsaki eneyal’ino? Iya, limoyela nde nk’eneyal’ino kei?
1CO.14.37	Yombo boto akanela ate endamene ayali bosumoli yombo boto’on’olimo, tumb’ende aongya linonganya ate baoyi banakotengel’emi bayali nko ntomo ina Nkolo. 
1CO.14.38	Koko yomb’oto ainda njeya, akusake liyala yok’osamb’oho. 
1CO.14.39	Lacin’eho, bifili, boongya likemba mpoladya ena baoyi, koko botafekyake ntenda ena mposo inifeyana. 
1CO.14.40	Bila baoyi bahatu l’okotua bonakolana l’ona cilili.
1CO.15.1	Koko bifili, lakosumol’ino bosimo bon’olotsi bonoki’m’osekodyaka eneyal’ino, bonok’in’otambaka, ko bonemal’ino, 
1CO.15.2	koko ino biikyama l’oho, yombo bundamela yoi lin’osimo bon’olotsi liniki’m’osekodyaka eneya l’ino, yombo botimedya bototoloto; 
1CO.15.3	emi nkofak’ino en’oso mene yoi liniki’m’otambaka, noka: Masiyaawaki lacin’ena baoyi’owe’aniso, yoka bosamb’onila bekanda bena Yakomba; 
1CO.15.4	ko akunjamaki, ko amole twa lakina en’ewedi en’ina bon’esaso, yoka bosamb’onila bekanda bena Yakomba; 
1CO.15.5	koko aenya eneyali Kefa; nkwaho aenyedya ba-jo-l’afe; 
1CO.15.6	koko ena mbusa aenyedya bifili binileki bekam’etano nk’en’esike emoko, bamoi’aniyo bike bayaike bon’in’one, koko bamoi baeci; 
1CO.15.7	koko ena mbus’eho aenyedya Yakobo; nkwaho aenyedya bikima bihitu. 
1CO.15.8	Koko ena mbusa mene amenya eneyal’emi, nk’eyoka eneyali bona onotwa en’esike enetakolana l’ende yotwa. 
1CO.15.9	Lacin’oka emi nde nde ekima eneleki bikima bihitu l’isalisali, mpakolana lacina ntangame ekima, lacin’oka nnyomaki’ale ekelesia ena Yakomba. 
1CO.15.10	Koko njali bosambo bonoyal’emi nko lacin’en’isei ina Yakomba; ko isei inande inifamaki eneyal’emi itayala bototoloto: emi nkambaki bikambwa binileki bikambwa bin’iyatu, koko onokambaki ef’emi: nk’isei ina Yakomba iniyaaki l’emi. 
1CO.15.11	Koko kang’emi, kang’iyo, tosekodya bosimo bon’olotsi yok’oho, ko ino bimedyaki yok’oho.
1CO.15.12	Koko yombo Masiya akumyama nk’eyoka one twaki en’ewedi, iya enila bamoi’anino, Mbo efan’eetwelo en’ato banawaki? 
1CO.15.13	Koko yombo efaate eetweloen’ato banawaki, Masiya atetwa en’ewedi; 
1CO.15.14	ko yombo Masiya atetwa en’ewedi, tumbe esekwedyo eniso en’osimo bon’olotsi emoyala nko bototoloto, ko imeedyo inino iyali nko bototoloto. 
1CO.15.15	Ko iso nkoho tosungyama basumoli bana Yakomba bana mpoci, lacin’oka tomila, is’ate, Yakomba aetolaki Masiya en’ewedi, kum’ende ateetola, yombo banawaki bafetwa. 
1CO.15.16	Lacina yombo banawaki bafetwa, Masiya atetwa en’ewedi; 
1CO.15.17	ko yombo Masiya atetwa en’ewedi, imeedyo inino iyali nko bototoloto: boyali en’aoyi’owe’anino nkol’isanga. 
1CO.15.18	Nkoho l’iyo baneci en’ewedi eneyali Masiya, bamolehyama. 
1CO.15.19	Yombo toata lolendedyo eneyali Masiya nk’en’esik’ene kei, bino biniso bileki biho bin’ato bahatu.
1CO.15.20	Ohonde isanga Masiya amoletwa enek’anawaki, ko ende amoyalama bomamo bon’oso eneyal’iyo baneci en’ewedi. 
1CO.15.21	Yok’onoki bewedi oyaka l’oto, nk’osamb’oho eetwelo en’ewedi emoya nko l’oto. 
1CO.15.22	Yoka bosamb’onawa bato bahatu la Adama, nk’osamb’oho bahatu bangikyama eneyali Masiya. 
1CO.15.23	Koko boto l’oto en’ondongo’onandamene: bomamo bon’oso nko Masiya, ko en’ili’onande bato banayali bana Masiya en’eyelo enanae. 
1CO.15.24	Nkwaho esimbelo engoyela, enengi’nd’olekya lifoka eneyali Yakomba, nko Bafango; ko angehya bafoka bahatu, ko la lifoka lihalitu ko la mpamba ihatu. 
1CO.15.25	Lacin’oka akoli eneyal’ende ayalame lifoka, yengoko enengi’nd’oila baokyi’owe’anande bahatu en’ase ban’akak’anande. 
1CO.15.26	Bookyi’owe bonongokoiyama ena nsimbo mene nk’ewedi. 
1CO.15.27	Lacina, Ende amila bikambwa bihitu en’ase ban’akak’anande. Koko enil’ende, ate, Bikambwa bihitu bimilama en’ase’anande, ten’oka afaand’ende onilaki bikambwa bihitu en’ase’anande—bihitu umola nk’ende kei. 
1CO.15.28	Ko enengi bikambwa bihitu oilama en’ase’anande, nkwaho Bona mene angoyoil’endamene en’ase bana Bafango onilaki bikambwa bihitu en’ase’a Bona, lacin’eho Yakomba ayalame Bomene bahatu eneyali bahatu.
1CO.15.29	Koko lakina, iy’aninama lacin’ena banawaki bangil’oya? yombo banawaki bafetwa en’ewedi, iyo bainama lacin’eniyo la ncina eka nai? 
1CO.15.30	Ko ncinaenemal’iso bina l’ina ena lilila lin’ewedi eka nai? 
1CO.15.31	Lakosumol’ino, bifili, la lokumo lonakumy’emi lacin’enino eneyali Yesu Masiya Nkolo eniso, emi njawu bina l’ina. 
1CO.15.32	Kang’emi mpomanaki la nyama iney’o lema ena Efeso, yoka bosamb’onoyali bato, iya nkita enat’emi eka nai? Yombo banawaki bafetwa en’ewedi, tole ko tomele lacin’oka tongowa loi. 
1CO.15.33	Botafotamake: bifili bin’owe biseki yehyaka bikambwa bin’olotsi. 
1CO.15.34	Betwaka, bilaka baoyi bana mbongi, ko botilake baoyi ban’owe; lacina bamoi bafeye Yakomba nko tu. Latenda yok’osamb one lacin’eho nkooky’ino nsoi.
1CO.15.35	Koko boto’omoi angila, ate, Banawaki baetwa en’ewedi yok’osamb’oya? Ko baoya la yonge lin’okotu’oya? 
1CO.15.36	E ilemeleme! boho bonafus’e bofameleyengoko bow’oso. 
1CO.15.37	Koko boho bonafus’e, ofafuse yonge linalingoyalama linga: ofusa nko boona kei yombo boona bon’asongu, yombo boona bomoi; 
1CO.15.38	ko Yakomba ayafa boho yonge linalang ende, boona l’oona yonge litutuma. 
1CO.15.39	Benufo behetu befasangi’okotua; bonufo bomoi boyali bon’ato, ko bonufo’okina bona nyama, bokina bona nse, ko bokina bona mpulu. 
1CO.15.40	Baonge’amoi bayali bana loola, ko la baonge’atnoi bana loko; koko bokoka bona bikambwa bina loola boyali bokotua bomoko, koko bokoka bona bikambwa bina loko boyali bokotua bokina; 
1CO.15.41	bokoka bona bina boyali bokotua bomoko, ko bokoka bona ngondo boyali bokotu’okina, koko bokoka bona tooto boyali bokotu’okina, lacin’oka ioto l’ioto yacikitana bokoka. 
1CO.15.42	Eetwelo ena banawaki eyali yok’osamb’oho. Yonge yafusama l’otuku, yeetolama kum’efana botuku tu; 
1CO.15.43	yafusama la nsoi, koko yeetolama l’okoka; yafusama la bolu’olu, koko yeetolama la locili; 
1CO.15.44	yafusama yonge lina bonufo, koko yeetolama yonge lin’olimo. Yonge lina bonufo liyali, koko yonge lin’olimo liyali nk’osamb’oho. 
1CO.15.45	Ko yoi limotengama yok’osamb’one: Boto onoki’oso oka Adama ayalamaki boto onoyaike; koko Adama ona mbusa amoyalama bolimo onof’ato liiko. 
1CO.15.46	Koko on’olimo afayali en’oso: en’oso nko on’oto, ko on’olimo ena mbusa. 
1CO.15.47	Boto’on’oso ayali ona loko, on’ekongo; ona mbusa ayali ona loola. 
1CO.15.48	Bana-bekongo bayali yoka bosamb’onoyal’ende on’ekongo; koko bana-loola bayali yoka bosamb’onoyal’ende ona loola. 
1CO.15.49	Ko yok’Onok’is’ofolanaka l’enae on’ekongo, nk’osamb’oho tongofolana l’ende ona loola.
1CO.15.50	Koko emi lila yoi line, bifili, emite, bonufo l’akila bafasangolisa lifoka lina Yakomba, ko botuku bofasangole biinda bona botuku. 
1CO.15.51	Enaka, lakosumol’ino yoi lin’ofisafisa: isatu tofaetamaki en’ewedi, ohonde isatu tongohalingwa bokotu’okina, 
1CO.15.52	nkwaho, ena ndidya ena nkefu ina liso, enengi bopate bona mbusa ofoma; lacina bopate bongofomama, ko banawaki bangetolama la biinda bona botuku, ko iso tongohalingolama bokotu’okina. 
1CO.15.53	Ekoli lacina botuku bone bolote biinda bon’otuku, ko yonge line liniyawu lilote yonge linifawaki. 
1CO.15.54	Koko enengi botuku bone olota biinda bon’otuku, ko yonge line liniyawu yolota yonge linifawaki, nkwaho yoi lingilama linalitengamaki, ate, Bewedi bemomelama l’elonga. 
1CO.15.55	Bewedi, elonga ene eyali meya? Bewedi, ngenge ene eyali meya? 
1CO.15.56	Nge nge en’ewedi nko baoyi’owe, ko locili lon’aoyi’owe nko basangya. 
1CO.15.57	Koko lokango eneyali Yakomba onotofa elonga la Nkolo eniso Yesu Masiya. 
1CO.15.58	Lacin’eho, bifili binami banalangama, bemalaka la locili, botalidyamake, ko bokusaka likamba ekambwa ena Nkolo bisike bihitu, lacin’ino bey’oka ekambwa enino efayali bototoloto eneyali Nkolo.
1CO.16.1	Ena likambo lina esusanyedyo ena nganji lacin’ena ban’oeka, ino bilaka yoka bosamb’onoki’m’osumolaka bikelesia bina Ngalatia. 
1CO.16.2	En’ina bon’oso bon’eyenga, boto l’oto’onino amonyake nganji bosamb’onoki nkita ofulaka eneyal’ende, ko amonya nganji iho, lacin’eho enengi’m’oya tofaate lakina bisusanyedyo bina nganji. 
1CO.16.3	Ko enengi’m’oyela enek’ino, nongotoma bato banimedy’ino bolotsi l’ekanda, lacin’eho batole nganji inino ena Yelusalema; 
1CO.16.4	ko yombo ekoli lacin’emi ncu nkoho, iyo bangocoa nko l’emi. 
1CO.16.5	Koko enengi’m’okadya litianya Makedonia, nongoya eneyal’ino, lacin’emi nongotianya Makedonia. 
1CO.16.6	Yombo nsokoyala l’ino isisali, ko yombo nongokadya esike ena lifia enek’ino, lacin’eho boncindedya en’okita bonongi’m’ocoa. 
1CO.16.7	Lacina mpalange’oka nkeen’ino isanga, nk’enalekan’emi kei: lalengedy’oka nongokinda l’ino isisali, yombo Nkolo aimedya. 
1CO.16.8	Ohonde nongoyala ena Efeso yengoko esike ena Pentekoseta; 
1CO.16.9	lacin’oka lokombo lona lokolo ko loneloonga lomokombwa eneyal’emi, ko basimbi band’ike.
1CO.16.10	Yombo Timoteo angoya, boongya yila lacin’eho ayalame l’ino efan’ofolu; lacin’ende ayakambe ekambwa ena Nkolo yoka bosamb’onakamb’emi. 
1CO.16.11	Lacin’eho, botimedyake lacina boto aotembole. Bocindedy’ende nko la mwi, lacin’eho aye eneyal’emi; lacin’oka emi njolengedy’ende l’ifili’imoi. 
1CO.16.12	Koko mbondaki Apolo efili eniso nko mbonda mene lacina acu eneyal’ino l’ifili, koko atalanga liya isanga tu; koko enengi’nd’oata etelo enakolana, angoya.
1CO.16.13	Botombanyaka, bemalaka la locili en’imeedyo, boyalama mpame mene, boyalama la locili. 
1CO.16.14	Bao yi’anino bahatu bailamake la nganji ena lolango.
1CO.16.15	Koko bifili, bomey’oka ecimo ena Setefano bayali nko bemamo ben’oso bana Akaya, ko bamoyoil’iyoamene bakambi bana ban’oeka, 
1CO.16.16	lakoond’ino, bofike bato bana bokotu’oho ko la boto l’oto onotokambya ko onokamb’ikambwa. 
1CO.16.17	Lakik’ekiko lacin’ena eyelo ena Setefano la Folutunato la Akaiko; lacin’oka iyo bankokedyaki eho enetamp’ino. 
1CO.16.18	Lacin’iyo bacicimodyaki bolimo’onami l’ino; lacin’eho, boongya yimedya bato ban’okotu’oho.
1CO.16.19	Bikelesia bina Asia bakees’ino. Akwila la Pulisekila bakees’ino bike eneyali Nkolo, iyo l’ekelesia eneyali en’otumb’oniyo. 
1CO.16.20	Bifili bihitu bakees’ino. Beesana la bolumba bon’oeka.
1CO.16.21	Boeso bonami, Paulo, la likasa linamamene. 
1CO.16.22	Nko boto afoke Nkolo nganji, ayalamake anatema. Nkolo eniso ayayi! 
1CO.16.23	Isei ina Nkolo Yesu Masiya iyalamake l’ino. 
1CO.16.24	Lolango lonami loyale eneyal’inatu eneyali Masiya Yesu. Ndoho.
2CO.1.1	Paulo, ekima ena Masiya Yesu l’eango ena Yakomba, la Timoteo efili eniso, eneyali ekelesia ena Yakomba eneyali ena Kolinto, ko l’eneyali ban’oeka bahatu banayali ena Akaya ehatu: 
2CO.1.2	isei eneyal’inola mwi eneyali Yakomba Bafango’oniso ko la Nkolo Yesu Masiya.
2CO.1.3	Lokumo eneyali Yakomba, Bafango’ona Nkolo eniso Yesu Masiya, Bafango’ona tosei la Yakomba en’ekikedyo ehatu; 
2CO.1.4	onotokikya ena bino biniso bihitu, lacin’eho tononganya likikyisa iy’anen’ino bin’etaketaka nko l’ekikedyo enatokikya Yakomba. 
2CO.1.5	Lacina yoka bosamb’onafula bino bina Masiya eneyal’iso, nk’osamb’oho ekikedyo eniso eofula la Masiya nkoho. 
2CO.1.6	Koko kanga ten’ino, tena biho lacin’ena ekikedyo enino, ko lacin’ena liiko lonino; ko yombo tokikyama, tokikyama nko lacin’ena ekikedyo enino, lacin’eho bocindelane ena bino, nko biho binen’isoamene; 
2CO.1.7	ko lolendedyo loniso lacin’enino lofan’okandokando, lacina tey’oka bosamb’onamban’ino l’iso ena bino, nk’osamb’oho boambana l’iso en’ekikedyo. 
2CO.1.8	Lacina tofalange’oka boyalame nk’eyoka bofeye bino binitokwelak’iso ena Asia, lacina tokaki bolito bike mene bonolekaki locili loniso nko ndeka mene, ko tokanelaki yombo tofikaki. 
2CO.1.9	Koko isoamene toataki nkuto en’ewedi nk’eneyal’isoamene, lacin’eho tofile botema eneyal’isoamene, ohonde eneyali Yakomba oneetola banawaki; 
2CO.1.10	onotiikyaki en’ewedi’eho en’okolo, ko angotiikya; ko tolengedy’oka angotiikya lakina. 
2CO.1.11	Ko ino botokambya la beondo benatoondel’ino; lacina bato bike bakange lokango lacin’eniso, lacin’ena nganji enefama eneyal’iso l’ato bike.
2CO.1.12	Lokumo loniso nde lone: botem’oniso boyali temoin, noka, tokambaki ena loko nko la mbongi ko la solosolo ena Yakomba, ko tofudyaki likamba yok’oho eneyal’ino; totakamba la bomwu bona yonge: tokambaki nko l’isei ina Yakomba. 
2CO.1.13	Iso tofakotengel’ino baoyi’akina, yengoko baoyi banand’ino ko banimedy’ino; ko lalanga lacina bokuse yimedya baoyi’aho yengoko nsimbo, 
2CO.1.14	yoka bosamb’onok’in’otimedyak’iso isisali nk’oka toyali lokumo lonino, nk’osamb’onoyal’ino lokumo loniso en’ina bona Nkolo eniso Yesu.
2CO.1.15	Koko eneki’m’oataka imeedyo me, njalamaki la lisangya en’oso lacina nje eneyal’ino, lacin’eho bokokedyame ekiko emoi; 
2CO.1.16	nsokofolanya enek’ino lacin’eho ncu Makedonia, la njute ena Makedonia eneyal’ino, ko boncindedya en’okita bonaco’emi ena Yudea. 
2CO.1.17	Koko eneki’m’oyalamaka la lisangya liho, nsangyaki nde bosangyasangya? Yombo biango binang’emi, laanga nde biho bosamb’onoyali yonge lacina yoi liyale l’emi O, O, ko la Efana, Efana? 
2CO.1.18	Nk’eyoka bosamb’ono-yali Yakomba solosolo, nk’osamb’oho yoi liniso eneyal’ino litayala O la Efana. 
2CO.1.19	Lacina bon’ona Yakomba, Yesu Masiya onok’is’okumyaka eneyal’ino, nk’emi la Siliwano la Timoteo, atayala O la Efana: eneyal’ende nsimbo nko O kei. 
2CO.1.20	Koko kanga bisemba bina Yakomba biyali bike, eneyal’ende biho biyali nko O; koko lacin’eho eneyal’ende iso tila Ndoho, nko lacin’ena lokumo lona Yakamba l’iso. 
2CO.1.21	Ko ende onotocidy’iso l’ino eneyali Masiya, ko atohinyaki l’ehinyedyo, nko Yakomba; 
2CO.1.22	amila ndembi eneyal’iso nkoho, ko amotof’iso mbandwa ena Bolimo en’etem’eniso.
2CO.1.23	Koko emi lelela Yakomba ayalame temoin en’olimo’onami, lacina ntaya eneyal’ino ena Kolinto, lacin’oka nkookamelaki isei. 
2CO.1.24	Efa lacin’oka iso toyali banyangetuke ban’imeedyo inino: toyali nko bakambi’anino en’enyanga enanyangel’ino; lacin’ino bemala nko l’imeedyo.
2CO.2.1	Koko emamene njalamaki la lisangya, emite mpayi eneyal’ino lakina la lokeseli. 
2CO.2.2	Yombo lakooky’ino lokeseli, boto ononkiky’emi ekiko oka nai, yomb’ef’ende onoky’emi lokeseli? 
2CO.2.3	Ntengaki yoi line, lacina, enengi’m’oya, ntongoyata lokeseli eneyal’iyo banasokokolana lacina banjoky’ekiko, lacin’emi limedya, emite enyanga enami eyali nk’enyanga en’inatu. 
2CO.2.4	Lacina eneki’m’okeselaka bik’ike ko njokaki bolito bike en’otema, nkotengelaki bokanda nko la mposoli bike; efa lacin’ino boke lokeseli: nkotengelaki lacin’eho beye nganji eneleki enakook’emi.
2CO.2.5	Koko yombo boto amoky’on’omoi lokeseli, atanjoky’emi kei: amokooky’inatu etenyi nkoho (mpafudya yoi liho bik’ike). 
2CO.2.6	Nsisodya ene eneki bato bike osisodyak’ende emokolana l’oto’oho; 
2CO.2.7	la ncin’eho akoli eneyal’ino bok’ende isei, ko bolombwele lokeseli, lacina boto’onyi atongoyowa la lokeseli loneloleki bik’ike. 
2CO.2.8	La ncin’eho, lakoond’ino boongya yokamela boto’oho nganji. 
2CO.2.9	Ntengaki nko la ncin’eho njeye la lomeko, yomb’ino boyali l’imeedyo ina lifiko en’aoyi bahatu. 
2CO.2.10	Koko oniky’ino ena yoi limoi, emi lomiikya nk’osamb’oho; lacin’oka yoi linaliki’m’oikyak’oto, yombo mbikyaki’oto ena yoi limoi, njiikyaki ena yoi liho nko lacin’enino, en’oso bona Masiya; 
2CO.2.11	totongoyongama la Satana; lacin’iso tofunge biango binande.
2CO.2.12	Eneki’m’oyaka ena Tuloa lacin’ena bosimo bon’olotsi bona Masiya, ko lokombo lokombolamaki eneyal’emi la Nkolo, 
2CO.2.13	enetasungy’emi Tito, efili enami, ntaata lifomya en’olimo’onami; koko njasesaki, ko ncoaki ena Makedonia. 
2CO.2.14	Koko lokumo eneyali Yakomba onotolond’iso l’elonga eneyali Masiya bisike bihitu, ko ko aenyanya l’iso mpimbo ena njeya enande en’ili behetu. 
2CO.2.15	Lacin’iso toyali mpimbo en’olotsi ena Masiya eneyali Yakomba, ena ntoto eniy’anayaike ko l’eniy’anayehyame: 
2CO.2.16	eneyali bane toyali mpimbo en’ewedi eneyali bewedi, koko eneyali banyi toyali mpimbo ena liiko eneyali liiko. Koko boto onokoli l’aoyi’ane oka nai? 
2CO.2.17	Lacin’iso tofayali yoka bato’a-moi banehya yoi lina Yakomba: iso totenda en’oso bona Yakomba eneyali Masiya, nk’eyoka bato bana solosolo, yoka bato bana Yakomba.
2CO.3.1	Iya, tomatsa nde lakina oyokumy’isoamene? iya, tolela nde bekanda bena lokumo, yoka bato’amoi, lacin’eho boteye? yombo bekanda bena lokumo eneyal’inoamene?
2CO.3.2	Ino boyali bokand’oniso, bonotengamaen’etem’eniso, boneyana ko bonandama l’ato bahatu. 
2CO.3.3	Ino bomeny’oka boyali bokanda bona Masiya, bonok’is’okambaka, bonotatengama la encre, ohonde la Bolimo bona Yakomba eneyaike; bonotatengama en’ekanda bena baufe: bomotengama en’ekanda ben’etema bena bonufo. 
2CO.3.4	Toyali l’imeedyo ine eneyali Yakomba nko lacin’ena Masiya; 
2CO.3.5	efa lacin’isoamene tokolana litanga yoi limoi is’ate liho liyaki nk’eneyal’isoamene: nkolana eniso eoya nk’eneyali Yakomba; 
2CO.3.6	onotoongyaki lacin’eho toyalame bakambi ban’eteelo ena lisangya lina litoto; efa lin’etengelo en’okanda, ohonde lin’olimo; lacina etengelo eoyaka nko njaka, koko Bolimo bofa liiko nko mpaka. 
2CO.3.7	Koko yombo ekambelo en’ewedi, enetengamaki l’etengelo ena nkota ena baufe, eyaki nko l’okoka, ko ban’ana Yisalaele batalendisa elongi ena Mose ta lacin’en’okoka bonoleki bon’elongi enande, bokoka bonosiela nko nsiela: 
2CO.3.8	ekambelo en’olimo efayale l’okoka bonoleki bosamb’oya? 
2CO.3.9	Yombo ekambelo en’ekoiyelo ena likambo eyali l’okoka, ekambelo ena mbongi eleki’okoka nko ndeka. 
2CO.3.10	Solosolo, eho eneyaaki l’okoka efaate bokoka lakina, lacin’ena bokok’one bonoleki nko ndeka. 
2CO.3.11	Ko yombo eho enesielaki nko nsiela eyaaki la bokoka, ene eneyali nko njalama eyali l’okoka bonoleki nko ndeka.
2CO.3.12	Koko enat’iso lolendedyo yok’osamb’one totenda nko la nkaso mene; 
2CO.3.13	ko tofayali yoka Mose, onokundaki elongi enande lacina ban’ana Yisalaele bafatakamele nsimbo ena yoi liho lineyasiele; 
2CO.3.14	koko betem’eniyo becilingitanaki; koko en’eandelo ena lisangya liniki’oso ekundelo eho eciki nko le bon’in’one, etakundwa, lacin’oka ekundelo eho euma nko la Masiya. 
2CO.3.15	Nko le bon’in’one, enand’iyo bekanda bena Mose, ekundelo eyali en’otem’oniyo nko njalama. 
2CO.3.16	Koko yombo botem’oho bohalingwa eneyali Nkolo, ekundelo eho enguma. 
2CO.3.17	Nkolo ayali Bolimo, koko eneyali Bolimo bona Nkolo etungwelo eyali nko meho. 
2CO.3.18	Koko isatu, l’elongi nko nkundwa, toyalende bokoka bona Nkolo yok’ena talatala, ko toyahalingwa en’ekolanya enandamene en’okoka eneyali bokoka, nko la Bolimo bona Nkolo.
2CO.4.1	Lacin’eho, enat’iso ekambelo ene, yoka bosamb’onok’is’otambaka isei, tofalembwa. 
2CO.4.2	Tomumbela baoyi ban’ofisafisa bana nsoi, ko tofakende la longo, ko tofehya yoi lina Yakomba l’itungya; ohonde la mpoladya ena solosolo eho toyolongy’isoamene eneyali botema bon’oto l’oto en’oso bona Yakomba. 
2CO.4.3	Koko yombo bosimo’oniso bon’olotsi bokunji nko nkundama, bokunji eneyal’iyo banayehyame; 
2CO.4.4	lacin’oka yakomba ena loko lone amoyaka baiso ban’etema ben’ato’aho sanafimedya, lacina fololo en’osimo bon’olotsi bon’okoide bona Masiya, onoyali ekolanya ena Yakomba, etongololoma eneyal’iyo. 
2CO.4.5	Lacin’iso tofayokumy’isoamene: tokumya Masiya Yesu nko Nkolo, ko isoamene iko baombo’anino lacin’ena Yesu. 
2CO.4.6	Lacina Yakomba inilaki, ate, Fololo elolomake en’ilima! endamene imololoma en’etem’eniso lacina atofe fololo ena njeya m’okonde bona Yakomba en’elongi ena Yesu Masiya.
2CO.4.7	Koko toata iyem’ine iney’otuya ena mpoke ina ilongo lacin’eho mpamba eho eneleki nko ndeka eyalame nk’ena Yakomba, efa eneyal’iso; 
2CO.4.8	bateeny’iso bino en’ili behetu, koko tofakoiyama; batokanzakanza, koko tofawu l’okandokando; 
2CO.4.9	tonyomama, koko tofumbelama; tosokodyama, koko tofehyama; 
2CO.4.10	bisike bihitu toyatole ewelo ena Yesu ena baonge’aniso, lacin’eho liiko lona Yesu lenya ena baonge’aniso nkoho. 
2CO.4.11	Lacin’oka bisike bihitu is’anayaike tolekyama en’ewedi lacin’ena Yesu, lacin’eho liiko lona Yesu lenya nkoho ena baonge’aniso ban’ewedi. 
2CO.4.12	Yok’oho bewedi beyasale eneyal’iso, koko liiko eneyal’ino. 
2CO.4.13	Koko enat’iso bolimo boho bon’imeedyo, bosamb’onoyali yoi linalitengi, Njimedyaki, ko la ncin’eho ntendaki; iso nkoho, timedya ko lacin’eho totenda; 
2CO.4.14	lacin’iso tey’oka ende onetolaki Nkolo Yesu en’ewedi, angoteetol’iso nkoho la Yesu, ko angoteemady’iso l’ino. 
2CO.4.15	Lacina baoyi bahatu bayali lacin’enino, lacina enafula isei, lacin’ena bato bike lokango loneloleki liilama l’isei iho eneyali lokumo lona Yakomba.
2CO.4.16	Lacin’eho, tofalembwa; koko kanga boto’oniso bona mbiolo ayawu, boto’oniso onoyali ena ntundulu ayikyama bina l’ina. 
2CO.4.17	Lacina bino biniso bin’isik’ine kei binifan’olito biotosaela bolito bonoleki bona bokonde bona bisike l’isike; 
2CO.4.18	enalend’iso, efa baoyi banenya: tolenda nko baoyi banafenya; lacina baoyi banenya bayali ban’isik’ine kei; koko baoyi banafenya bayali bana bisike bihitu.
2CO.5.1	Lacin’iso tomey’oka yombo botumb’oniso bona loko bona lilombe behyama, toyali la litonga eneyali Yakomba, nk’otumba bonotafakama la bakasa, bonoyali bon’isike l’isike ena loola. 
2CO.5.2	Solosolo ena litonga line tosaa besao lacin’oka tolanga tolotsame la litonga liniso linaliyali ena loola; 
2CO.5.3	lacina yombo tolotsama, tofenyaki lakina bolumbulumbu. 
2CO.5.4	O, is’anayali ena lilombe line tosaa, tok’olito: efa lacin’oka tolanga toyalame bolumbulumbu: tolanga tolotsame, lacinayonge lin’ewedi limelame la liiko. 
2CO.5.5	Koko ende ono toongyak’iso nko lacin’ena yoi line nko Yakomba, onotofaki mbwandwa en’olimo. 
2CO.5.6	Lacin’eho, tokiky’otema bisike bihitu, ko tey’oka esike eneyal’iso ena yonge tofayali eneyali Nkolo, 
2CO.5.7	(lacin’iso toyakende nko l’imeedyo, efa la njena). 
2CO.5.8	Tokiky’etem’eniso, ko tokanela bolotsi telane la yonge, ko toyale en’ola la Nkolo. 
2CO.5.9	Lacin’eho, kanga toyali en’ol’oho, kanga totayele en’ola, tofona la mposa mene lacin’eho totangame bolotsi eneyal’ende. 
2CO.5.10	Lacin’isatu tongenya en’oso bon’ieko ina etendelo en’akambo ina Masiya, lacina boto l’oto atambe yok’osambo bonoki’nd’okambaka ena yonge, nk’eyok’onoki’nd’okambaka, yombo baoyi ban’olotsi, yombo baoyi ban’owe.
2CO.5.11	Lacin’eho, eney’iso losomo lona Nkolo, toond’ato. Koko tenya fololo eneyali Yakomba, ko lalanga lacina tenya fololo eneyali betem’enino nk’osamb’oho. 
2CO.5.12	Tofayofef’isoamene lakina eneyal’ino, ohonde tokof’ino etelo ena mpefa en’aoyi lacin’eniso, lacina boate yoi linaling’in’okutwela iy’anakumya baoyi bana mbiolo ena yonge, ko bafakumya baho banayali en’otema. 
2CO.5.13	Yombo tolowa, tolowa nk’eneyali Yakomba; yombo toyali la lokanyi lon’olotsi, toyali yok’oho lacin’enino. 
2CO.5.14	Lacina nganji ena Masiya eotosomya; lacina tokodya yok’one, is’ate omoko awelaki bato bahatu, ko la ncin’eho bato bahatu bawaki. 
2CO.5.15	Ko ende awaki lacin’en’ato bahatu, lacina iy’anayaike bafaike lakina eneyal’iyoamene: baika nk’eneyal’ende onowaki lacin’eniyo ko aetwaki lakina en’ewedi. 
2CO.5.16	Lacin’eho, en’esik’ene tofeye boto l’okotua bona yonge; ko yombo teyaki’ale Masiya l’okotua bona yonge, isanga tofey’ende lakina yok’osamb’oho. 
2CO.5.17	Lacin’eho, yombo boto ayali eneyali Masiya, ayali nko boto’okina on’ototo: baoyi banaki’oso bamokala, noka, baoyi bahatu bamoyalama nko ban’atoto. 
2CO.5.18	Ko baoyi bahatu bayali eneyali Yakomba, onotambanyak’iso en’efili l’endamene nko la Masiya, ko atofaki ekambelo en’eambanyedyo en’efili; 
2CO.5.19	lacina Yakomba ayaaki eneyali Masiya, ko amolambanya bana-loko l’endamene, ko ataandel’ato bewe beniyo, ko amotosuky’iso yoi lin’eambanyedyo.
2CO.5.20	Lacin’eho, toyali bikima lacin’ena Masiya, nk’eyoka Yakomba ayaonde bato l’iso: tokoond’ino lacin’ena Masiya, bambanaka la Yakomba en’efili. 
2CO.5.21	Lacina amil’ende onoteya bowe, ayalame bowe lacin’eniso; lacin’eho iso toyalame mbongi ena Yakomba nko l’ende.
2CO.6.1	Ko is’anambana l’ende en’ekambwa tokoond’ino lacina bofatambe isei ina Yakomba bototoloto, 
2CO.6.2	(lacin’ende aila, ate,
2CO.6.2	Nkolofamelaki en’esike enetangam’olotsi,
2CO.6.2	Ko nkokambyaki en’ina bona liiko:
2CO.6.2	lenda, esike enetangam’olotsi nk’ene; lenda, bina bona liiko boh’one). 
2CO.6.3	Tofilele boto yoi lin’etaketaka lin’ekumbelo, lacina ekambelo eniso etongotangama bowe; 
2CO.6.4	ohonde en’aoyi bahatu toyoatel’isoamene lokumo l’ato, yoka bakambi ban’ekambwa ena Nkolo, ena mbitedya bike, ena bino, ena beelingitano bike, ena nkaka bike, 
2CO.6.5	ena mpomi, en’enyolo, ena bitomoko, ena bikambwa, ena betombanya, ena nkila ena toma; 
2CO.6.6	en’aoyi bana soto, ena njeya, en’isei ina locinji, en’isei mene, en’olimo bon’olotsi, ena nganji ena lolango enefana mpoci; 
2CO.6.7	ena yoi lina solosolo, ena mpamba ena Yakomba; la bimunyi bin’ita bina mbongi en’ili bona likasa y’ome l’en’ili bona likasa y’ooli; 
2CO.6.8	la lokumo, la biinda bona lokumo, la lokumo lon’olotsi, la lokumo lon’owe; yoka besimo, kanga toyali bato bana solosolo 
2CO.6.9	yoka banafeyana, kanga teyan’olotsi; yoka banayawu, koko lenda, toyaike; yoka banasisodyama, koko tofayakame; 
2CO.6.10	yoka banoka lokeseli, ohonde tonyangela bisike bihitu; yoka ba’to biinda, ohonde tofuedya bato bike lituka; yoka banafan’iyema tu, kanga toyali la toma tohatotu.
2CO.6.11	Ino baise Kolinto, bonyu’oniso boumbwa eneyal’ino, botem’oniso bolola la mposa eneyal’ino. 
2CO.6.12	Bofayali yoka ena ekami lacin’eniso, ohonde bomokama yok’ekami en’etem’eninoamene. 
2CO.6.13	Ekoli lacin’ino butodya nkuto en’okotu’oho ek’ene: boongya lilola la mposa nk’osamb’oho (latenda yok’eneyali ban’anami).
2CO.6.14	Botambanake l’ato banafan’imeedyo en’eamba nelo enefakolana kocu; lacina mbongi la bowe bayali l’eambanelo yok’osamb’oya? ko fololo eosimbana la bilima yok’osamb’oya? 
2CO.6.15	Ko Masiya la Belialabasangi bosamb’oya? ko liondo lineyata boto onimedya la boto onofimedya lika nai? 
2CO.6.16	Ko botumba bona Yakomba bon’oeka boambana la baidola en’eambanelo yok’osamb’oya? Lacin’iso toyali botumba bon’oeka bona Yakomba eneyaike; yoka bosamb’onoki Yakomba otendaka, ate, Nongotonga eneyal’iyo, ko nongeta ena ntoto eniyo; ko nongoyala Yakomba eniyo, ko iyo bangoyala bato’anami. 
2CO.6.17	Lacin’eho, Yawe aila, ate,
2CO.6.17	Buma eneyal’iyo, ko bosekyama nk’ino kei,
2CO.6.17	Ko botasukake iyema ina nsefo tu;
2CO.6.17	Ko nongokotamb’ino,
2CO.6.18	Ko nongoyala Bafango’onino,
2CO.6.18	Ko ino bongoyala ban’anami bana mpame l’an’ayato,
2CO.6.18	Yawe ona mpamba ehatu atenda yok’osamb’oho.
2CO.7.1	In’analangama, enat’iso bisemba bine, toyokulake isoamene ena nsefo ehatu ena yonge l’en’olimo, ko tokokyake baoyi bana mbongi ena mbanga ena Yakomba.
2CO.7.2	Botofak’iso eyaelo en’etem’enino: iso totilela boto’omoi yoi lin’owe, totehya boto, totatungya boto’omoi lacin’eho toate nkita. 
2CO.7.3	Mpatende yok’osamb’one oyokokoiy’ino likambo: mosila yil’oso, emite, ino boyali locela en’etem’eniso lacin’eho towu l’ino laanda lomoko, ko tike l ino laanda lomoko. 
2CO.7.4	Latenda lacin’enino nko la nkaso mene, ko lakumya lokumo bike lacin’enino; molola l’ekikedyo, ko botem’onami bokama l’enyanga ena bino biniso bihitu.
2CO.7.5	Koko enek’is’oyaka ena Makedonia, yonge liniso litaata lifomya tu, koko tenaki bino en’ili behetu: ena mbiolo nko bita, koko losomo ena ntundulu. 
2CO.7.6	Koke ende onocicimodya betem’eniyo banasaa, nko Yakomba, aocicimodya botem’oniso l’eyelo ena Tito; 
2CO.7.7	ko efa l’eyelo enande kei, ohonde la ncicima eneki’nd’ocicimaka l’ino nk’osamb’oho: aotosumola lokeseli lonanjok’ino, ko la lilelo linino, ko la mposa bike enanjok’ino; ko la ncin’eho enyanga enanyang’emi eleki nko ndeka. 
2CO.7.8	Kanga nkookyak’ino lokeseli l’okand’onami, mpayokanya la ncin’eho: yombo njokanyaki isisali (len’oka bokand’oho bomokooky’ino lokeseli, kanga loho lotalingalinga bike), 
2CO.7.9	ohonde isanga lanyangela, efa lacin’oka ino bokaki lokeseli, ohonde lacin’ino bokaki lokeseli lonokoyedya ena njumbela en’aoyi’owe; lacin’ino bokaki lokeseli l’okotua bona Yakomba, lacin’eho bofilelame yoi limoko lin’owe eneyal’iso. 
2CO.7.10	Lacina lokeseli lon’okotua bona Yakomba loatel’oto njumbela en’aoyi’owe lacin’ena liiko, ko njumbela eho efana njokanya lakina; ohonde lokeseli lona loko loatel’oto nk’ewedi. 
2CO.7.11	Koko lenda, lokeseli loho lon’okotua bona Yakomba lonok’in’ookaka, bokanelaka mposa ena locinji eneki loho okoatelak’ino, ko la mpoladya ena likambo linino, ko la ndemwa, ko la losomo, ko la mposa mene, ko la mbutodya ena nkele! En’aoyi bahatu boyotumaki’oka boyali nko soto ena yoi line. 
2CO.7.12	Lacin’eho, kanga nkotengelak’ino, ntatenga lacin’ena boto’oho onilaki’owe, ko ntatenga lacin’enande onoki’nd’oilelaka bowe: ntengaki lacin’eho mposa ena locinji enatook’ino enya eneyal’ino en’oso bona Yakomba. 
2CO.7.13	Lacin’eho iso tomocicima en’etema; ko ena ncicima eniso tonyangaki enyanga eneleki lacin’en’enyanga ena Tito, lacin’oka botem’onande bomoka ekiko l’inatu. 
2CO.7.14	Yomb’emi nkokumyak’ino ena yoi limoi eneki’m’otendaka l’ende, ntoka nsoi la yoi liho; koko yok’onok’is’okosumolak’ino baoyi bahatu la solosolo, nk’osamb’oho lokumo loniso lonoki’m’okumyaka en’oso bona Tito lomeny’oka loyali nko solosolo. 
2CO.7.15	Ko nganji enakookamel’ende eleki nko ndeka mene, enakanedy’ende imeedyo inino ina mpika, nko bokotua bonok’in’otambak’ende la mbanga ko la mbilima. 
2CO.7.16	Lanyanga lacin’oka en’aoyi bahatu lakolana likiky’otema lacin’enino.
2CO.8.1	Koko tokosumol’ino, bifili, isei ina Yakomba inifamaki ena bikelesia bina Makedonia; 
2CO.8.2	lacin’oka, kanga bayali ena lomeko lona bino bike, ekiko eniyo eneleki nko ndeka la biinda boniyo bik’ike bamolambana lacina bafudya lituka lin’isei iniyo. 
2CO.8.3	Lila lacin’eniyo, emite, bafaki nganji yoka bosamb’onoki etelo eniyo oyalaka, o, nko ndeka etelo eho, nko la ndokodya eniyoamene; 
2CO.8.4	batoondaki nko mbonda mene lacin’eho totambe isei ine ko l’eambanelo ene ena nkambya ena ban’oeka. 
2CO.8.5	Ko batila yoi line nk’eyoka bosambo bonok’is’olengedyaka kei: en’oso bayolekyak’iyoamene eneyali Nkolo, ko l’eneyal’iso l’eango ena Yakomba. 
2CO.8.6	Lacin’eho, toondaki Tito lacina akokokedy’ino isei ine nkoho, yok’onoki’nd’omatsaka en’oso. 
2CO.8.7	Koko yoka bosamb’onalek’ino nko ndeka en’aoyi bahatu, en’imeedyo, l’en’etendelo, l’ena njeya, l’ena mposa ehatu ena locinji, ko l’ena nganji enatook’ino, boongya lileka en’isei ine nk’osamb’oho. 
2CO.8.8	Mpatende yoi line yoka lotomo: lameka solosolo ena nganji eninoamene nko la mposa ena locinji en’ato’akina. 
2CO.8.9	Lacin’ino beya isei ina Nkolo eniso Yesu Masiya: kang’ayaaki ntuki, ayalamaki biinda lacin’enino, lacin’ino boyalame batuki nko la biinda bonande. 
2CO.8.10	Koko yoi linakanel’emi liho line: ekoli l’ino banamatsaki en’oso l’oso, efa lacina bokambe kei: boangaki eango nk’ena mbula enesilaki; 
2CO.8.11	ohonde isanga boongya lisiedya; lacina, yok’osambo bonok’in’oyalaka la mposa en’eangelo, ekambelo eyalame nk’osamb’oho, bosamb onoyali eatelo enino. 
2CO.8.12	Yombo mposa eyali, eotangam’olotsi bosamb’onoyali boto la toma, efa bosambo bonofan’ende toma. 
2CO.8.13	Mpile baoyi’ane lacin’eho bato’amoi baate lifomya ko ino bene bino: 
2CO.8.14	lila lacin’ena nkolanyakocu; lacina mpula enino en’esik’ene ekadya biinda bonind’iyo, koko lakina mpula eniyo ekadya biinda bonind’ino, ko bokolane nko kocu; 
2CO.8.15	yoka bosamb’onoyali yoi linalitengamaki, ate, Onosusanyaki bike ataata toma tona ncikala, ko onosusanyaki isisali atainda.
2CO.8.16	Koko lokango eneyali Yakomba onila mposa eho ena locinji en’otema bona Tito lacin’enino.
2CO.8.17	Lacin’oka ende aimedyaki boondo boniso, ko acoaki eneyal’ino la ndokodya enandamene, lacina ayaaki la mposa bik’ike. 
2CO.8.18	Ko tomotoma l’ende efili eho onoyali la lokumo en osimo bon’olotsi ena bikelesia bihitu, 
2CO.8.19	koko efa yok’oho kei: ende asonamaki la bikelesia lacina acu l’iso en’ekambwa en’isei ine eneyakambame l’iso lacin’ena lokumo lona Nkolo, ko lacin’eho mposa eniso eenya. 
2CO.8.20	Toongya lilenda, lacina boto atongototanga lacin’eneki nganji ine ineyasal’iso ofulaka bike; 
2CO.8.21	tokodya nko baoyi ban’olotsi, ef’en’oso bona Nkolo kei: nk’en’oso bon’ato nk’osamb’oho. 
2CO.8.22	Ko tomotoma l’iyo efili eniso onok’is’omekaka bemeka bike, ko tomey’oka ayali la mposa ena locinji en’aoyi bike, koko isanga mposa enande eleki lacin’ena njimedya bike enakimedy’ende ino. 
2CO.8.23	Ena likambo lina Tito: ende ayali bokambi’onami onambana l’emi en’ekambwa lacin’enino; koko ena likambo lina bifili biniso: iyo bayali bikima bina bikelesia, iyo nko bokonde bona Masiya. 
2CO.8.24	Lacin’eho, boatume en’oso bona bikelesia ndembi ena nganji enaokamel’ino, ko la ncina ena lokumo lonakumy’iso lacin’enino.
2CO.9.1	Ena yoi lin’ekambedyo ena ban’oeka, efaate ncina ntutuma enakotengel’emi yoi; 
2CO.9.2	lacin’emi leya mposa enino, ko lakokumya la ncin’eho eneyali baise Makedonia, enasumol’emi iyo, emite, Baise Akaya bamokolana mbul’emoko kali; ko mposa enino emoletola bato’aniyo bike. 
2CO.9.3	Koko motoma bifili biho lacina lokumo lonakumy’iso lacin’enino lotongoyalama bototoloto ena yoi line; lacin’ino bokolane, yok’onoki’m’otendaka; 
2CO.9.4	lacin’iso (kanga tofakoand’ino) totongoyoka nsoi ena njimedya eniso, yombo bamoi bana Makedonia baoya l’iso, ko bafakosungy’ino kuma bokolana. 
2CO.9.5	Lacin’eho, njilaki, emite, ekoli lacina njufole bifili bacu en’oso eneyal’ino, ko basusanya en’oso nganji eho enek’in’osembyak’esemba, lacina nganji eho ekolane yoka nganji en’isei, ef’ena nkudya.
2CO.9.6	Koko lila, emite, onofusa nk’isalisali angonuka nk’isalisali; ko onofusa l’osako angonuka nko l’osako. 
2CO.9.7	Boto l’oto afake yoka bosamb’onoki’nd’okanedyaka en’otem’onandamene, efa la lokeseli, ko efa la losomo; lacina Yakomba alanga boto onofa nganji nko l’ekiko. 
2CO.9.8	Ko Yakomba ainya likofuedy’ino isei ihatu; lacin’eho enat’ino toma tohatotu tonakolana l’ino en’aoyi bahatu, ino bokolane lifudya bikambwa bihitu bin’olotsi. 
2CO.9.9	Yoka bosambo’onoyali yoi linalitengi:
2CO.9.9	Amofanzafanza, amofa bato biinda;
2CO.9.9	Mbongi enande eyali bisike bihitu nko njalama.
2CO.9.10	Ko ende onofa bofusi beona ko la mampa ena ndaka, angokof’ino ko angokofuedy’ino beona bena mpusa, ko angofudya bemamo bena mbongi enino; 
2CO.9.11	ko bongoyalama batuki en’aoyi bahatu lacin’eho benyanya isei ihatu ineyatela Yakomba lokango l’iso. 
2CO.9.12	Lacina ekambelo en’ekambwa ene efakadya biinda boninda ban’oeka kei, ohonde eofuedya Yakomba nkanga ena lokango bike; 
2CO.9.13	lacin’iyo bakumya Yakomba lacin’ena lomeko lonamekam’ino en’ekambelo ene lacin’ena mpika enek’in’oimedyaka bosimo bon’olotsi bona Masiya, ko lacin’en’isei inaf’ino nganji eneyal’iyo l’eneyali bato bahatu; 
2CO.9.14	ko iyoamene, enakoondel’iyo, bakook’ino mposa mene lacin’en’isei ina Yakomba inileki bike iniyali eneyal’ino. 
2CO.9.15	Lokango eneyali Yakomba lacin’ena nganji enande enefan’oto oninya lisakitola bokotua.
2CO.10.1	Koko emamene, Paulo, lakoond’ino la mwi ko l’ongompolu bona Masiya, emi onoyofim’emamene kuma njali enek’ino, koko enefayal’emi meho njali la nkaso eneyal’ino: 
2CO.10.2	lakoond’ino, lacina, enengi’m’oyala l’ino, ntongoyil’aoyi la nkaso eho ko la locili loho lonil’emi, emite mpokaki’ofolu eneyali bato’amoi banil’oka iso toyakende yoka bosamb’onoyali yonge. 
2CO.10.3	Kanga toyakende ena yonge, tofokane bita bosamb’onoyali yonge. 
2CO.10.4	Lacina bimunyi biniso bin’ita bifayali bina yonge: biyali la locili eneyali Yakomba, lacin’en’eehedyo ena betumba ben’ita bena locili; 
2CO.10.5	tokoiya nkanela en’ase, ko l’ekambwa l’ekambwa ena njengodya eniledyama lacin’eho eumole njeya ena Yakomba; ko tounda nkanyi iniso ihatu en’onyolo bon’efikelo ena Masiya; 
2CO.10.6	ko tokolana lisisodya lopoko lohalotu, enengi lifiko linino okolana 
2CO.10.7	Ino bolenda nko baoyi banen’ino en’oso’onino kei. Yombo hoto’omoi aimedya, ate endamene ayali boto’ona Masiya, akanelake lakina eneyal’endamene, ate iso toyali bana Masiya, yoka bosamb’onoyal’ende ona Masiya. 
2CO.10.8	Kang’emi lakumya lokumo bik’ike lacin’ena etelo eniso, eneki Nkolo otofaka lacin’ena ekikedyo enino, efa lacin’ena ekoiyelo enino, mpokaki nsoi; 
2CO.10.9	ntongoyenya yoka lakooky’ino losomo l’ekand’enami. 
2CO.10.10	Lacina bamoi, Mbo ende, bekand’enande beyali ben’olito l’ena locili; ohonde eneny’ende ena yonge ande bolu’olu, ko etendelo enande nko bototoloto. 
2CO.10.11	Tumbe boto onila yok’oko akanela yok’osamb’one: ate, nko bosamb’onoyal’iso ena yoi lin’ekanda enefayal’iso meho, toyali nk’osamb’oho en’ekambwa kuma toyali meho. 
2CO.10.12	Lacin’iso tofakolana lacina toyambany’isoamene ke toyokody’isoamene l’ato’amoi banayokumy’iyoamene: iyo enakodyam’iyo l’iyoamene, ko enayokolany’iyo l’iyoamene, bainda bomwu. 
2CO.10.13	Koko iso tofayokumya l’aoyi banafakolana l’iso; ohonde toyokumya nk’osamb’onoyali lelelo lona etelo eneki Yakomba otokafelak’iso, ko lacina etelo eho eyele nk’eneyal’ino. 
2CO.10.14	Lacin’iso tofalekanya lelelo lonakolana l’iso, nk’eyoka totayel’enek’ino; lacin’oka toyaki nk’eneyal’ino l’osimo bon’olotsi bona Masiya. 
2CO.10.15	Tofayokumy’isoamene l’ekumedyo enefakolana l’iso, nko l’ikambwa bin’ato’akina; ohonde tolengedya is’ate enengi imeedyo inino ofula, ekambelo eniso engofula eneyal’ino l’okotua bonakolana l’etelo eniso; 
2CO.10.16	lacin’eho tosumole bato bosimo bon’olotsi en’ekala beneyali en’ili’onino, ko tofayofef’isoamene lacin’en’etelo en’oto’okina en’aoyi banilamaki. 
2CO.10.17	Koko onokumya lokumo, akumyake nko Nkolo. 
2CO.10.18	Lacin’oka boto onosokotangama bolotsi ef’ende onoyotang’endamene bolotsi, ohonde onotangam’olotsi la Nkolo.
2CO.11.1	Yomb’ino bosokokolana linjimedy’emi l’aoyi’amoi banafana bomwu bike! o, bomonjimedya isisali. 
2CO.11.2	Lacin’emi lakook’ino luha, yoka bosamb’onoyali luha lina Yakomba, eneki’m’okoambanyak’ino l’ome’omoko lacin’eho nkoleky’ino eneyali Masiya, nk’eyoka boyoto’on’oeka onotasongana la mpame. 
2CO.11.3	Koko laanga, lacina nkanyi inino itongoyehyama ena solosolo la mwi banayali eneyali Masiya, yoka bosamb’onoki njua oongaka Ewe la longo lonande. 
2CO.11.4	Yombo boto aoya, ko akumya Yesu omoi onotakumy’iso, yomb’ino botamba bolimo’omoi bonotatamb’ino, yombo bosimo’okina bon’olotsi bonotatamb’ino, ino bofainde njimedya. 
2CO.11.5	Lacin’emi ley’oka mpayali ena mbusa ena bikima bin’oso mene. 
2CO.11.6	Kang’emi lainda nkaso ena ntenda, mpinde nnonganya; koko en’aoyi bahatu ko l’ekotua behetu tokotumak’ino yok’osamb’oho. 
2CO.11.7	Iya, emi njilaki’owe eneki’m’oyofimak’emamene lacin’eho ino bokumyame? eneki’m’okosumolak’ino bosimo bon’olotsi bona Yakomba efana mpuci? 
2CO.11.8	Emi nku-molaki bikelesia bimoi, ko ntambaki mpuci eneyal’iyo, lacin’eho nkosael’ino; 
2CO.11.9	ko eneki’m’oyalaka l’ino, ko mbelingitanaki, ntayalama bolito eneyali boto’omoko; lacin’oka bifili banayaki ena Makedonia bankokedyaki toma tonatoki’m’oindaka; ko en’aoyi bahatu mbongyaki litombanya, ntongoyala yok’olito eneyal’ino, ko nongongya litombanya nk’osamb’oho. 
2CO.11.10	La solosolo ena Masiya eneyali l’emi, emite boto afampekyaki ena lokumo lone lonakumy’emi en’enyanga bena Akaya. 
2CO.11.11	Lacina nai? lacin’oka mpakook’ino nganji? Yakomba ameya. 
2CO.11.12	Ohonde yoi linil’emi, nongila nko liho, lacin’eho njumole etelo eneyal’iyo banalang’etelo, lacina baenya nk’osamb’onoyal’iso en’aoyi banayokumy’iyo. 
2CO.11.13	Lacina bato ban’okotu’oho bayali bikima bina mpoci, bakambi bana longo, banayohalingol’iyoamene yoka bikima bina Masiya. 
2CO.11.14	Ko yoi liho lifana mpefa; lacin’oka le Satana mene ayohalingol’endamene lacina ayalame ekima ena fololo. 
2CO.11.15	Lacin’eho, kanga bakambi’anande bayohalingol’iyoamene nk’eyoka bakambi bana mbongi, yoi liho lifan’okolo bike; nsimbo eniyo engoyala nk’eyoka bosamb’onoyali bikambwa biniyo.
2CO.11.16	Lila lakina, emite, boto atakanelake ate emi liinda bomwu; ohonde yombo bokanela yok’oho, bontambe yoka boto oninda bomwu, lacin’eho emi njokumya isisali. 
2CO.11.17	Baoyi’ane banatend’emi, mpatende eneyali Nkolo: latenda yoka ena biinda bona bomwu, la ncin’ene enimedy’emi ena njokumya. 
2CO.11.18	Bato bike bayokumya lacin’ena yonge: emi nongoyokumya nk’osamb’oho. 
2CO.11.19	Lacin’oka ino banayali la bomwu biitedya bato banafan’omwu nko l’olotsi. 
2CO.11.20	Lacin’oka ino biitedya boto, kang’akokaf’ino ena yombo, kang’akeehya, kang’akuunda, kang’ayofef’endamene, kang’akofoma nsoola en’elongi. 
2CO.11.21	Latenda nk’eyoka onoyofima, lacin’iso toyaaki bolu’olu. Ohonde yombo boto’on’etaketaka ayali la nkaso enefan’ofolu (latenda la biinda bona bomwu), emi nde nde la nkaso nk’osamb’oho. 
2CO.11.22	Iyo bayali nde Ba-Ebele? Emi nkoho. Iyo bayali nde Ba-Yisalaele? Emi nkoho. Iyo bayali ban’ecimo ena Abalayama? Emi nkoho. 
2CO.11.23	Iyo bayali nde bakambi banakambela Masiya? (Latenda nk’eyok’oto onotombwa) Emi njaleki: ena bikambwa nko ndeka, en’enyolo nko ndeka, ena mpomi nko ndeka mene, en’ewedi ma-ma. 
2CO.11.24	Ba-Yuda bampomaki befoma betano, bofoma l’ofoma bembambo ntuk’isaso l’ibwa. 
2CO.11.25	Bampomaki l’enganza befoma besaso, bampuselaki baufe bofusa bomoko, basua basaso banaki’m’ocoaka bekita bamokwela lose lon’okwa, moyala en’asi bana nginda boco’omoko l’ane’omoko; 
2CO.11.26	en’ekita bisike bike, ena lilila lin’ewedi la njose, ena lilila lin’ewedi la bakumoli, ena lilila lin’ewedi la mbotwa inamamene, ena lilila lin’ewedi eneyali Befenda, ena lilila lin’ewedi en’ongili, ena lilila lin’ewedi ena sengelenge, ena lilila lin’ewedi ena lose lon’okwa, ena lilila lin’ewedi la bifiili bina mpoci; 
2CO.11.27	en’ekambwa ko l’en’ino, ena betombanya ma-ma, ena njala l’ena mposa, ena nkila ena toma ma-ma, ena lifia l’ena bolumbulumbu. 
2CO.11.28	Baoyi’aho bayali en’anza, koko yoi limoi liyali lineyanjikamela bina l’ina, nko bokandokando lacin’ena bikelesia bihitu. 
2CO.11.29	Boto onoyali bolu oka nai, ko emi mpayali bolu? Boto onokumba oka nai, ko emi mpoke yoka nkoi en’otema? 
2CO.11.30	Yo-mbo layokumya, nongoyokumya lacin’ena bolu’olu bonami. 
2CO.11.31	Yakomba la Bafango’ona Nkolo eniso Yesu Masiya, ende onokumyama bisike la bisike, amey’oka mpafote. 
2CO.11.32	Ena Damaseke, gouverneur, onoyaaki ena lotomo lona Aleta lifoka lina roi, asendedyaki bonyanga bon’ato bana Damaseke lacin’eho ambunde; 
2CO.11.33	koko bampodyaki en’ofolo bona fenêtre, bankitsaki en’ifondo en’ili bona bokako bon’onyang’oho, ko emi ndotaki bakasa banande.
2CO.12.1	Kanga njokumya efakolana l’emi, nongoya ena bienelo ko la bienyedyo bina Nkolo. 
2CO.12.2	Leya boto eneyali Masiya, mbula inisilaki ileki jo l’inei (yombo ayaaki ena yonge, ei mpeye; yombo atayala ena yonge, mpeye: Yakomba mene kongoeya), boto’oho ailedyamaki ena loola lon’isaso. 
2CO.12.3	Ko leya boto’oho (yomb’ena yonge, yombo ef’ena yonge, ei mpeye: Yakomba kongoeya), 
2CO.12.4	boto’oho ailedyamaki ena Paladiso, ko aokaki baoyi banafatendamisa, banafakolana l’oto lacina atende baho. 
2CO.12.5	Nongokumya lokumo lon’oto’oho; ohonde mpayokumyaki lacin’enamamene, yengoko ena bolu’olu bonami. 
2CO.12.6	Kanga nsokolanga lacina njokumya, mpaindaki bomwu, lacin’oka nongotenda nko solosolo; ohonde mpile’oho, lacina boto’omoi atongonkanel’emi, ate ndeki bokotua bonen’ende eneyal’emi, l’okotua bonok’ende eneyal’emi. 
2CO.12.7	Ko lacin’ena bienelo biho binileki nko ndeka, lacina ntongoyokumy’emamene, boenge bofamaki eneyal’emi ena yonge linami, ekima ena Satana lacin’eho ampome, ntongoyiledyama bike ena lokanyi lonami. 
2CO.12.8	Mbondaki Nkolo beondo besaso lacin’ena yoi line, lacina yume eneyal’emi. 
2CO.12.9	Ko ende ankutwelaki, ate, Isei inami yakolana l’e; lacina locili lonami loongyama nko la boolu. Lacin’eho, nongokumya lokumo ena boolu bonami l’ekiko eneleki, lacina locili lona Masiya loyalame nko l’emi. 
2CO.12.10	Lacin’eho, lakanela bolu’olu nk’olotsi, ko la besao, la biinda, la nyoma, la beelingitano lacin’ena Masiya; lacin’oka eneyal’emi bolu’olu njali nko la locili.
2CO.12.11	Moyalama boto oninda bomwu: ino bonsomyaki yok’oho. Tumbe ino bontangaki bolotsi: ntayala ena mbusa ena bikima bin’oso mene, kanga njali boto ona bototoloto. 
2CO.12.12	Solosolo ndembi ina ekima imokambama eneyal’ino, ena locinji lohalotu, la ndembi, la baoyi bana mpefa, ko la bikambwa bina locili. 
2CO.12.13	Koko yoi linitakolan’ino la bikelesia bimoi kocu lika nai? yengoko enetayal’emi bolito eneyal’ino. Bombikya ena yoi liho liniki’m’okwaka.
2CO.12.14	Noka, emi mokolana lacina nje eneyal’ino boya bone bon’esaso; ko mpayalamaki bolito eneyal’ino, lacin’oka mpakembe tomatonino: lakokemba nk’inoamene; lacina bana bafamonyedya nyango l’afango toma: nyango l’afango kongobamonyedya bana toma. 
2CO.12.15	Nongokafa toma tonami, ko nongoyokafa nko le emamene lacin’ena belimo’enino nko l’ekiko mene, kanga enafudy’emi nganji enakook’emi, nganji enino enanjok’ino eokitakita. 
2CO.12.16	Efan’oko likambo—emi ntayalama bolito eneyal’ino; ohonde eneki’m’oyalaka la bomwu bona longo, nkoongaki la longo. 
2CO.12.17	Iya, emi mbataki nkita eneyal’ino l’oto’omoko ona baho banaki’m’okotomelaka? 
2CO.12.18	Ndakaki Tito, ko ntomakiefili eho l’ende. Iya, Tito aataki nde nkita eneyal’ino? Iso totakenda la Bolimo boh’omoko? totakenda nde la mboka eh’emoko?
2CO.12.19	Ino bokanela nd’oka iso tokolokwel’ino boloko’onisoamene? Totenda nk’en’oso bona Yakomba eneyali Masiya. Koko, in’analangama, baoyi bahatu bayali lacin’enino, lacin’eho bokikyame. 
2CO.12.20	Lacin’emi laanga, lacina, enengi’m’oya, yombo mpakosungy’ino bato ban’okotua bonalang’emi, ko emamene ntongosungyama l’ino boto’on’okotua bonofalang’ino; ntongosungya lisa, l’ekuku, la nkele, la bikambwanelo, la baoyi bana lotango, la toholiholi, la baoyi bana njengodya, ko la bitomoko bina loyenge; 
2CO.12.21	lacina, enengi’m’oya, Yakomba enami atongonjokya nsoi en’oso’onino, ntongolela lacin’ena bato bike banilaki bowe, ko batumbele baoyi banak’iy’oilaka bana nsefo, l’ana likele ko l’ana loyenge lona mposa inifafekyame.
2CO.13.1	Bone nko boya bon’esaso bonay’emi eneyal’ino. Baoyi l’aoyi bahatu bangakama l’enyua bena temoins ife yomb’isaso. 
2CO.13.2	Ntendaki en’oso, ko isanga latenda en’oso kuma ntayi, nk’osambo bonoki’m’otendaka eneki’m’oyalaka l’ino ena boya bonami bon’efe, lasumol’iy’anilaki bowe en’oso ko l’ato bahatu, emite yombo loya lakina mpokaki isei; 
2CO.13.3	lacin’oka ino bofona ndembi ena Masiya onoyatende l’onyu’onami; ende afayali bolu’olu eneyal’ino: ayali nko la locili eneyal’ino. 
2CO.13.4	Kang’ende aakamaki en’ekulusu la bolu’olu, ayaike la mpamba ena Yakomba. Lacin’iso nkoho toyali bolu’olu eneyal’ende, koko tongika l’ende nko la mpamba ena Yakomba eneyali eneyal’ino. 
2CO.13.5	Boyomekak’inoamene, yombo boyali en’imeedyo iho; boyosisolaka inoamene. Inoamene bofanonganya nd’oka Yesu Masiya ayali eneyal’ino?—yengoko bosokoyala bato banakoiyama ena lomeko. 
2CO.13.6	Koko emi lalengedy’oka ino bongey’oka iso tofakoiyame ena lomeko. 
2CO.13.7	Iso toonda Yakomba lacin’eho bofile yoi limoko lin’owe; efa lacin’eho iso tenya yoka totangam’olotsi ena lomeko, ohonde lacin’eho ino bile bolotsi, kang’iso totangama yoka bato banakoiyama ena lomeko. 
2CO.13.8	Lacin’oka solosolo efasimbama la yoi linakambis’iso: iso tokamba nko lacin’ena solosolo eho. 
2CO.13.9	Yombo iso toyali bolu’olu kum’ino boyali la locili, tonyangela; ko toonda lacin’eho ino bokolane la mbongi enakolana. 
2CO.13.10	La ncin’ene emi latenga baoyi’ane kuma mpayali l’ino, lacina, enengi’m’oyala l’ino, mpile baoyi bana locili, yoka bosamb’onoyali etelo eneki Nkolo ompaka lacin’eho nkiky’ato, efa lacina njakoiya.
2CO.13.11	Yoi lin’esimbelo, bifili, bokikaka; bokolanyama ena mbongi enakolana; bocicimodya betem’enino; boyalaka la lokanyi lomoko; boyalaka la mwi; ko Yakomba ena nganji l’ena mwi angoyala l’ino. 
2CO.13.12	Bosangelana la bolumba bona boeka.
2CO.13.13	Ban’oeka bahatu bakees’ino.
2CO.13.14	Isei ina Nkolo Yesu Masiya, la nganji ena Yakomba,
2CO.13.14	l’eambanelo ena Bolimo bon’olotsi, bayalamake l’inatu. Ndoho.
GAL.1.1	Paulo, ekima (ef’eneyali bato, ko efa l’ato: nko la Yesu Masiya, la Yakomba Bafango oneetolaki enek’anawaki), 
GAL.1.2	la bifili biniyali l’emi bihitu, eneyali bikelesia bina Ngalatia: 
GAL.1.3	isei eneyal’ino la mwieneyali Yakomba Bafango, ko l’eneyali Nkolo eniso Yesu Masiya, 
GAL.1.4	onoyolekyak’endamene lacin’ena bewe beniso, lacin’eho atotungole ena esik’ene en’owe, yoka bosamb’onoyali eango ena Yakomba la Bafango’oniso. 
GAL.1.5	Lokumo eneyal’ende bisike l’isike. Ndoho.
GAL.1.6	Lafefa lacin’oka bomuma isanga eneyal’ende onokeelelak’ino en’isei ina Masiya, lacina bocu en’osimo’okina bon’olotsi. 
GAL.1.7	Efaate bokin’osimo bon’olotsi; ohonde bamoi bayali enek’ino banakosengeny’ino, banalanga lacina baehya bosimo bon’olotsi bona Masiya. 
GAL.1.8	Ohonde, kang’iso, kang’ekima ena loola, tosekodya eneyaj’ino bosimo bon’olotsi bokina bonofayali boho bonok’is’osekodyaka eneyal’ino, ayalamake anatema. 
GAL.1.9	Lila lakina isanga, nk’eyok’onok’is’otendak’oso, emite, Yomb’oto asekodya eneyal’ino bokin’osimo bon’olotsi bonofayali boho bonok’in’otambaka, ayalamake anatema. 
GAL.1.10	Iya, lakemba nde lokumo eneyali bato, yombo eneyali Yakomba? lakemba nde lacin’eho njile baoyi banalang’ato? Yomb’emi lakamba baoyi banalang’ato, tumbe mpayale boombo bona Masiya.
GAL.1.11	Koko lakosumol’ino, bifili, emite bosimo bon’olotsi bonoki’m’osekodyaka eneyal’ino bofayali l’okotua bon’ato. 
GAL.1.12	Lacin’emi ntatamb’oho eneyali bato, ko boto atandak’emi boho: mbataki boho nko l’etumelo eneki Yesu Masiya ontumaka. 
GAL.1.13	Lacin’ino bomoka bokotua bonoki’m’okambak’oso kuma njali en’ekumedyo enakumya Ba-Yuda Yakomba, nko bosamb’onoki’m’onyomaka ekelesia ena Yakomba nko nyoma eneleki, ko mbehyaki eho nko mbehya. 
GAL.1.14	Ndekanyaki bato bike’ale, nko bifili binami bin’ecimo enamamene en’ekumedyo enakumya Ba-Yuda Yakomba, ko njaaki’ale la mposa en’aoyi bana bafango’anami’ale eneleki mposa eniyo. 
GAL.1.15	Koko Yakomba ononsonak’emi ena lototo lona boyango’onami, ko ambelelaki l’isei inande, 
GAL.1.16	eneki’nd’olangak’oka aenyanya Bon’onande nko l’emi, lacin’eho emi nsekodya bosimo’onande bon’olotsi eneyali Befenda, nkwaho ntufola boto yoi tu; 
GAL.1.17	ko ntacoa ena Yelusalema eneyal’iy’anayaaki bikima en’oso’onami: ncoaki nk’ena Alaba, ko lakina njutaki ena Damaseke.
GAL.1.18	Koko eneki mbula isaso oetaka, ncoaki ena Yelusalema oyengya Kefa, ko nkisaki’ase enek’ende bekolo jo l’etano. 
GAL.1.19	Koko ntena bikima bimoi tu, umola nko Yakobo, bakune’ona Nkolo.
GAL.1.20	Baoyi banakotengel’emi, lenda, en’oso bona Yakomba, mpafote. 
GAL.1.21	Ena mbusa njaki en’ekala bena Sulia la Kilikia; 
GAL.1.22	koko elongi enami eteyana eneyali bikelesia bina Yudea biniyali eneyali Masiya; 
GAL.1.23	koko iyo baokaki yoi kei, Mbo ende onotonyomaki en’oso’ale ayasekodya isanga bosimo bon’olotsi bon’imeedyo bonoki’nd’oehyak’ale nko mbehya. 
GAL.1.24	Ko bakumyaki Yakomba lacin’enami.
GAL.2.1	Koko eneki mbula jo l’inei okalaka, ncoaki lakina ena Yelusalema, emi la Balunaba, ko ntolaki Tito l’emi nkoho. 
GAL.2.2	Koko ncoaki meho eneki’m’olakamaka l’enelo; ko njasumolaki bosimo bon’olotsi bonasekody’emi eneyali Befenda, koko nsumolaki iyo bana lokumo nk’ena lokuko, lacina ntongokenda, yombo nkendaki, bototoloto. 
GAL.2.3	Koko batasomya nko le Tito, bise Elene, onoyaaki l’emi, lacin’eho akesame yonge. 
GAL.2.4	Ohonde lacin’ena bifili bimoi bina mpoci banatoyamaki la longo, banatuaki l’ofisafisa oyong’etungwelo enat’iso eneyali Masiya Yesu, lacin’eho batotole ena yombo. 
GAL.2.5	Iso totimedya bato’aho lacina tafike, efana nko l’isisali tutu; lacina bosimo bon’olotsi boyalame l’ino nko njalama. 
GAL.2.6	Koko iy’anatangama bana lokumo (emi mpakanele bokotua bonok’iy’oyalaka: Yakomba afatambe boto lacin’en’elongi en’oto)—iy’anayaaki la lokumo loho batankokedya yoi limoko. 
GAL.2.7	Ohonde enek’iy’oenak’oka emo njilamaki ena lifoka lina bosumoli eneyali banatakesama yonge, yoka bosamb’onoki Petelo oilamaka bosumoli eneyal’iyo banakesama yonge 
GAL.2.8	(ende onilaki Petelo ekima eneyali iy’anakesama yonge, anjilak’emi nkoho lacin’ena Befenda); 
GAL.2.9	ko Yakobo la Kefa la Yoane banatangamaki bakiki bana ekelesia, enek’iy’oenak’oka etelo emompam’emi, bansangelak’emi la Balunaba la likasa y’ome lin’eambanelo, lacin’eho iso tocu eneyali Befenda, ko iyo bacu eneyal’iyo banakesama yonge. 
GAL.2.10	Koko balangaki lacina tokanedya bato biinda, ko emamene ndangaki la mposa lacina njile nkoho.
GAL.2.11	Koko eneki Kefa oyaka ena Antiokia, njofelaki lofeli nk’en’oso bon’elongi enande, lacin’oka akwaki likambo. 
GAL.2.12	Lacin’ende alaki toma la Befenda, kuma bamoi batayi eneyali Yakobo; ohonde enek’iy’oyelaka, ayosumaki, ko aelanaki l’iyo, lacin’oka aangaki iy’anakesama yonge. 
GAL.2.13	Ko Ba-Yuda bamoi baambanaki l’ende ena yoi liho lina njofisa, ko le Balunaba mene atembwaki lacin’en’osimo’oniyo. 
GAL.2.14	Koko eneki’m’oenak’oka batakend’olotsi yoka bosamb’onoyali solosolo ena bosimo’on’olotsi, ntendaki la Kefa en’oso bon’iyatu, emite, Yomb’e, bise Yuda, oyakambe bokotua bonakamba Befenda, iya, osomya Befenda losomo lacina bakambe l’okotua bonokamba Ba-Yuda bosamb’oya?
GAL.2.15	Is’anotwaki Ba-Yuda, ko tofayali bat’owe bana Befenda, 
GAL.2.16	iso tey’oka boto afayengwa boyengo la bikambwa bina basangya: ayengwa nko l’imeedyo eneyali Yesu Masiya; isoamene timedyaki Yesu Masiya, lacin’eho toyengwa l’imeedyo eneyali Masiya, ko efa la bikambwa bina basangya, lacin’oka efan’oto onoyengwa la bikambwa bina basangya. 
GAL.2.17	Koko enafon’iso lacina toyengwa boyengo la Masiya, yomb’isoamene tosungyama bato ban’owe, iya, Masiya amoyalama nde bokambi bon’owe? Efana! 
GAL.2.18	Yombolafaka lakina bikambwa biniki’m’ofakolaka, lil’emamene bofulunganyi bon’asangya. 
GAL.2.19	Ena likambo lina basangya, emi mbwaki nko l’asangya, lacin’eho mbike eneyali Yakomba. 
GAL.2.20	Molakama la Masiya en’ekulusu; ko lakina ef’emi onoyaike: Masiya ayaike eneyal’emi; koko liiko lonik’emi isanga ena yonge, liika nko l’imeedyo, nk’imeedyo iho iniyali eneyali Bon’ona Yakomba, ononjokamelaki nganji, ko ayolekyak’endamene lacin’enami. 
GAL.2.21	Mpile isei ina Yakomba iyalame bototoloto; lacin’oka yombo mbongi eoya l’asangya, tumbe Masiya awaki bototoloto.
GAL.3.1	Ino baise Ngalatia baninda lokanyi, onokosengak’ino oka nai? ino banenaki Yesu Masiya fololo nko mbakama en’ekulusu, nk’eyoka la baiso’aninoamene. 
GAL.3.2	Lalanga bonsumole yoi line kei: Ino botambaki Bolimo yombo la bikambwa bina basangya, yombo la njoka en’imeedyo? 
GAL.3.3	Ino biinda nde lokanyi yok’o-nyi? Enek’in’omatsaka la Bolimo, iya, bongocoa nde osimba la baoyi bana yonge? 
GAL.3.4	Benaki bino bikeyok’osamb’one nko bototoloto? yombo biyaaki bototoloto. 
GAL.3.5	Ende onokof’ino Bolimo, ko ayakambe bikambwa bina mpefa eneyal’ino, aila yok’osamb’oho yombo la bikambwa bina basangya, yombo la njoka en’imeedyo? 
GAL.3.6	Yok’onoki Abalayama oimedyaka Ya-komba, ko imeedyo iho yandamaki eneyal’ende yoka mbongi. 
GAL.3.7	Lacin’eho, boongya linongany’oka bato banimedya, ban’ana Abalayama nd’aho. 
GAL.3.8	Koko en’oso’ale eneki Bokanda bona Yakomba oenak’oka Yakomba angoyengola Befenda boyengo l’imeedyo, boho bosumolaki Abalayama bosimo bon’olotsi en’oso, ate, Benyanga behetu bengosakelama bosako nk’eneyal’e.
GAL.3.9	Yok’oho iy’anayali l’imeedyo baosakelama bosako, iyo la Abalayama onimedyaki. 
GAL.3.10	Lacin’oka iyatu banayali bana bikambwa bina basangya baomomama bomomo; lacina yoi limoi litengi, ate, Boto l’oto onofacindelane en’aoyi bahatu banatengi en’okanda bon’asangya lacina aile baho, aomomama bomomo. 
GAL.3.11	Koko yoi limenya fololo lika efan’oto onosokoyengwa en’oso bona Yakomba la basangya; lacina bana mbongi baika nko l’imeedyo; 
GAL.3.12	ko basangya bafayali ban’imeedyo; ohonde, Boto onila baoyi’aho, angika nko l’aho. 
GAL.3.13	Masiya atiikolaki ena bomomo bon’asangya, eneki’nd’oyalamaka bomomo lacin’eniso; lacin’oka yoi limoi litengi, ate, Boto l’oto onakama en’ote aomomama bomomo; 
GAL.3.14	lacin’eho eneyali Yesu Masiya bosako bona nsakama bona Abalayama boyele eneyali Befenda, lacin’iso totambe l’imeedyo esemba ena Bolimo eneki’nd’osembyaka.
GAL.3.15	Bifili, latenda nko l’okotua bon’ato: Yombo boto aocika lisangya, ko liho limokikyama la ndembi, efan’oto onongila liho liyalame bototoloto, ko efan’oto onokokedya liho yoi limoko. 
GAL.3.16	Koko bisemba bisembyamaki eneyali Abalayama l’eneyali bon’onande. Atil’ate, Eneyali bana—nk’eyoka bayali bike: ailaki, ate, Eneyali bon’one—nk’eyoka bomoko, ko, Masiya nd’oho. 
GAL.3.17	Lila yok’one, emite, Eteelo ena lisangya enekikyamaki la ndembi en’oso bona Yakomba efehyama la basangya banayaki mbula bekam’enei la ntuk’isaso ena mbusa, ko esemba efilama bototoloto yok’osamb’oho. 
GAL.3.18	Yombo lisango liyali lina basangya, lifayali lakina lin’esemba tu; ohonde Yakomba afaki Abalayama lisango nganji nko l’esemba. 
GAL.3.19	Iy’oko, basangya bayali lacina nai? bafamaki lacin’ena baoyi’owe, yengoko bona onoki esemba osembyamaka aoya; ko batehamaki la bikima bina loola ena likasa lina bolekya. 
GAL.3.20	Koko bolekya afayali bolekya bon’oto’omoko kei, ohonde Yakomba ayali nk’omoko.
GAL.3.21	Basangya baehya nde bisemba bina Yakomba? Efana I Yombo lisangya lifamaki linakolana yatela bato liiko, tumbe mbongi eyaki nko la lisangya, solosolo. 
GAL.3.22	Ohonde Bokanda bona Yakomba bomokomba bato bahatu ena lokombo lona baoyi’owe, lacin’eho esemba eneyali en’imeedyo eneyali Yesu Masiya efame eneyali iy’animedya.
GAL.3.23	Kum’imeedyo ine itayi, basangya batotombanyaki yoka basungu, tokombamaki en’okasa, yengoko esike en’enyedyo en’imeedyo ena mbusa. 
GAL.3.24	Yok’oho basangya bayaaki bolaki’oniso, lacin’eho batoyedya eneyali Masiya, lacin’iso toyengwa l’imeedyo. 
GAL.3.25	Koko eneki imeedyo oyaka, tofayali lakina ena lifoka lin’olaki’oho. 
GAL.3.26	Lacina inatu boyali ban’ana Yakomba lacin’en’imeedyo eneyali Masiya Yesu. 
GAL.3.27	Lacin’oka inatu baninamaki eneyali Masiya, bolotaki Masiya. 
GAL.3.28	Efaate lakina Bise Yuda, efaate bise Elene; efaate lakina boombo, ko efaate onotungwaki; efaate lakina mpame, ko efaate’oyoto; lacin’inatu boyali nk’omoko eneyali Masiya Yesu. 
GAL.3.29	Koko yombo boyali bato bana Masiya, boyali nko ban’ana Abalayama, nko basangoli yoka bosamb’onoyali esemba.
GAL.4.1	Lila, emite, Yombo bosangoli ayali bonome, afacikitana la boombo, kang’ayali nyangetuke ena lisango lihalitu; 
GAL.4.2	ohonde ayali nk’eneyali batombanyi la bamonyi yengoko esike eneki bafango okodyaka. 
GAL.4.3	Nk’osamb’oho l’iso: enek’is’oyalaka banatome, totungamaki ena yombo lina bikambwa bina loko binay’oso; 
GAL.4.4	koko eneki esike enakolana oyelaka, Yakomba atomaki Bon’onande, onotwaki l’oyoto, ko aotwaki ena yombo lina basangya, 
GAL.4.5	lacin’eho aikole iy’anayaaki ena yombo lin’asangya, lacin’eho totambe lifoka lina bana. 
GAL.4.6	Ko lacin’eho ino boyali bana, Yakomba atomaki Bolimo bona Bon’onande en’etem’eniso, ko ayatende, ate, Aba, Bafa. 
GAL.4.7	Lacin’eho, ofayali boombo lakina: oyali nko bona; ko yomb’oyali bona, oyali bosangoli bona Yakomba lacin’ena Masiya.
GAL.4.8	Ohonde en’esik’eho, kum’ino boteye Yakomba, boyaaki ena yombo liniyo banafayali yakomba ina solosolo; 
GAL.4.9	koko isanga, eney’ino Yakomba, beyana nko l’ende, iya, butwa lakina ena bikambwa binay’oso biniyali bolu’olu ko la biinda, binalang’ino lacina butwa lakina ena yombo liniyo bosamb’oya? 
GAL.4.10	Bo-yamonya bina, ko la ngondo, ko la bilanga, ko la mbula. 
GAL.4.11	Laanga lacin’enino, lacina ekambwa eneki’m’okambaka lacin’enino etoyalama bototoloto.
GAL.4.12	Bifili, lakoond’ino boyalame yok’osambo bonoyal’emi; lacin’emi njali yok’ino; ino botanjilel’emi bowe tu. 
GAL.4.13	Bey’oka nsekodyaki bosimo bon’olotsi eneyal’ino bosekodya bon’oso nko lacin’ena tongitongi tona yonge. 
GAL.4.14	Koko ino botankila, ko botampengola lacin’ena tongitongi tona yonge linami, tonatoyaaki yoka lomeko eneyal’ino, ohonde bontambaki yoka ekima ena loola, o, nk’eyoka Masiya Yesu. 
GAL.4.15	Enyanga enek’in’onyangaka eyali meya? lacina emamene lila lacin’enino, emite, yombo binyaki, tumbe bosokokuma baiso’anino, ko bosokomp’emi baho. 
GAL.4.16	Iya, emi moyalama nde bookyi’owe’onino nko lacin’oka nkosumolaki solosolo eho? 
GAL.4.17	Bato’aho bakofef’inola mposa mene, ohonde efa la ncina en’olotsi: balanga lacin’eho batelany’iso l’ino, lacin’ino boakembe la mposa nkoho. 
GAL.4.18	Bolotsi lacina bofefame ena yoi lin’olotsi bisike bihitu, efa kum’emi njali l’ino kei.
GAL.4.19	Ban’anami bana tosalisali, lonwa loya eneyal’emi lacin’enino lakina, yengoko kuma Masiya anunolame en’etem’enino. 
GAL.4.20	Lalanga lacin’eho njale l’ino isanga, ko ncikitanya efodya enami; lacin’oka lakandakanda bike lacin’enino.
GAL.4.21	In’analang’oka boyalame ena lifoka lina basangya, bonsumole, bofoke basangya? 
GAL.4.22	Lacina yoilimotengama, noka, Abalayama ayaaki’ale l’an’afe bana mpame, on’omoi aotwaki la nyango ena boombo, ko okina la nyango enetayala boombo. 
GAL.4.23	Koko ende onotwaki la boombo, aotwaki l’okotua bona yonge; ohonde onotwaki la nyango enetayala boombo, aotwaki lacin’en’esemba. 
GAL.4.24	Baoyi’ane bayali yoka ekolanya: bayato’ane bafe bayali nko biteelo bin’asangya bife; emoi ena lingonji lina Sinai, enota bana ena yombo, Angala nd’eho. 
GAL.4.25	Lacina Angala one ayali nko lingonji lina Sinai linaliyali ena Alaba, ko yakolana la Yelusalema eneyali bisik’ine: ende ayali nk’ena yombo, ende l’an’anande. 
GAL.4.26	Ohonde Yelusalema eneyali ena liko efayali ena yombo, ntango eniso nd’eho. 
GAL.4.27	Lacina yoi limotengama, ate,
GAL.4.27	E, ekomba onofote bana, nyangaka,
GAL.4.27	E; onofatate la lonwa, fudya lofoso l’ekiko, ko loluaka;
GAL.4.27	Lacina ban’an’onjemba bamoleka ban’anande onoyali l’ome nko ndeka.
GAL.4.28	Koko iso, bifili, toyali ban’an’esemba, yok’onoki Isaka oyalaka. 
GAL.4.29	Koko en’esik’eho ende onotwaki l’okotua bona yonge anyomak’ende onotwaki l’okotua bona Bolimo; nk’osamb’oho isanga. 
GAL.4.30	Koko Bokanda bona Yakomba bila, ate oya? Ate, Fodya boyoto’ona boombo ko l’on’onande; lacin’oka bon’ona boombo afasangolaki lisango ende l’on’on’oyoto onotayala boombo. 
GAL.4.31	Lacin’eho, bifili, iso tofayali ban’an’oyoto bona boombo: toyali bana ban’oyoto onotayala boombo.
GAL.5.1	Masiya atotungolaki l’etungwelo mene: lacin’eho, bemalaka la locili, ko botatungamake lakina l’efoke ena yombo.
GAL.5.2	Noka, emi Paulo lakosumol’ino, emite yombo bokesama yonge, Masiya afakoatel’ino nkita. 
GAL.5.3	Lakina emi lasumola boto l’oto onokesama yonge, emite ayali l’osilo bon’asangya lacin’eho aile baho bahatu. 
GAL.5.4	In’analanga lacina boyengwa l’asangya, bomoelana ino la Masiya nko njelana, bomuma en’isei. 
GAL.5.5	Lacin’iso tolengedya la Bolimo ko l’imeedyo nko ndengedya enengi mbongi oilama. 
GAL.5.6	Lacina eneyali Masiya nkesa ena yonge efan’ekambwa, ko biinda bona nkesa ena yonge bofan’ekambwa: imeedyo ineyakambe la nganji, ekambwa nd’iho. 
GAL.5.7	Ino bokendaki’oso bolotsi: onokosimbyak’ino lacina bofimedya solosolo eho la mpika oka nai? 
GAL.5.8	Njimedya ene efaye eneyal’ende onokeelelak’ino. 
GAL.5.9	Imbu ina nyango ena mampa yofudya bomaka bohotu bona mampa. 
GAL.5.10	Emi limedya eneyali Nkolo lacin’enino, emite, bofaataki lokanyi lomoi; koko boto’oho on’etaketaka onokolidy’ino angotola bolito bona ekoiyelo enande ena likambo. 
GAL.5.11	Koko emi, bifili, yombo emi lakusa lisekodya lilako lina nkesa ena yonge, iya, lanyomama nko l’isanga lacina nai? Yok’oho ekumbelo en’ekulusu emoyala nko bototoloto. 
GAL.5.12	Nsokolanga lacina iy’anakotatengy’ino bayokes’iyoamene nko pa.
GAL.5.13	Lacin’oka, bifili, ino belelamaki iacin’eho botungwa; koko botalangake’oka etungwelo eho eyalame etelo ena yonge bosaelana la nganji enokan’ino. 
GAL.5.14	Lacin’oka basangya bahatu bailama la yoi line limoko, ate, Oka onoli l’e nganji yoka bosambo bona yook’e eamene nganji. 
GAL.5.15	Koko yombo bokunana, ko bolana l’okambakamba, boongya lilenda, botongokadyana.
GAL.5.16	Koko lila, emite, bokenda la Bolimo, ko yok’oho bofilaki mposa ena yonge tu. 
GAL.5.17	Lacina mposa ina yonge yafomana la Bolimo, ko mposa ina Bolimo yafomana la yonge; lacina mposa ina bah’afe yofekyana, botongoyila baoyi banalang’inoamene. 
GAL.5.18	Koko yombo Bolimo ayalonde en’oso’onino, bofayali ena lifoka lina basangya. 
GAL.5.19	Koko bikambwa bina yonge bienya fololo, bika lisamba, la nsefo, la likele, 
GAL.5.20	l’ekumedyo ena baidola, l’aoyi ban’okanga, la njoka en’owe, la lisa, l’ekuku, la nkele, la ntango, la mbatana, la beloi nkambwana, 
GAL.5.21	koko la bikuku, la njaka en’ato, la ndangwa l’aana, la loyenge, ko la baoyi’amoi ban’okotu’oho: lakosumol’ino isanga yok’onoki’m’okosumolak’oso, emite, bato banakamba baoyi’aho bafasangolaki lifoka lina loola tu. 
GAL.5.22	Koko bemamo bena Bolimo beyali nko nganji ena lolango, l’ekiko, la mwi, l’isei ina locinji, l’isei mene, la bongompolu, l’imeedyo, 
GAL.5.23	la njofima, la mpekya ena mposa: efana boeka bonakolana lisimba baoyi ban’okotu’oho. 
GAL.5.24	Koko iy’anayali bana Masiya Yesu bamosila liaka yonge en’ekulusu, ko la ndanga ko la mposa ina liho. 
GAL.5.25	Yombo toyaike la Bolimo, ekoli lacina tokende la Bolimo nkoho. 
GAL.5.26	Totayofefake, totanyomanake, ko totaokanake ekuku.
GAL.6.1	Bifili, yombo boto’omoi akingedyama en’ekambelo ena yoi limoi lin’owe, ino bato bana Bolimo bucisa boto’oho la bolimo bona bongompolu; ko eamene ongya liyosisola, otongomekama ena lomeko. 
GAL.6.2	Botoelana belito’enino: yok’oho bongomonya boeka bona Masiya. 
GAL.6.3	Yombo boto akanela ate ayali la lokumo kum’afana lokumo, yok’oho ayofot’endamene. 
GAL.6.4	Ohonde boto l’oto asisolake ekambwa enandamene, ko nkwaho angoyokumya lacin’enandamene kei, efa lacin’enalek’ende boto’okina. 
GAL.6.5	Lacina boto l’oto angotola bolito bonandamene.
GAL.6.6	Akoli eneyal’ende onolakama ena yoi, aof’ende onolaka liondo lina toma tohatotu tonat’olotsi. 
GAL.6.7	Botafotamake; Yakomba afasisedyama; lacina boto l’oto angonuka nk’eyoka bosamb’onoki’nd’ofusaka. 
GAL.6.8	Lacin’ende onofusa eneyali yonge linandamene, angonuka ena yonge liho nko botuku; koko onofusa eneyali Bolimo, angonuka eneyali Bolimo liiko lonelofakale. 
GAL.6.9	Totalembwake en’ekambelo ena bikambwa bin’olotsi: nko tofatenya, tongonuka en’esike enakolana. 
GAL.6.10	Lacin’eho, enat’iso etelo akoli lacina tosaele bato bahatu ekambwa en’olotsi, koko la ndeka tosael’iy’anayali en’oloi bon’imeedyo iho.
GAL.6.11	Bolenda lettres in’ikolo inakotengel’emi la likasa linamamene. 
GAL.6.12	Iyatu banalanga lacina baate lokumo lona baoyi bana yonge, bakosomy’ino losomo lacina bokesame yonge, batongoyenyama bino lacin’ena ekulusu ena Masiya. 
GAL.6.13	Koko le bato’aho banakesama yonge bafamonya basangya; koko balang’oka ino bokesame yonge lacin’eho bayofefe lacin’ena baonge’anino. 
GAL.6.14	Koko emi mpayokumya tu, yengoko lokumo lonakumy’emi ekulusu ena Nkolo eniso Yesu Masiya; en’okut’onami, loko lohalotu lomolakama en’ekulusu l’ende; ko en’okuta bona loko, emi molakama en’ekulusu. 
GAL.6.15	Lacina, eneyali Masiya Yesu, nkesa ena yonge efan’ekambwa, ko biinda bona nkesa ena yonge bofan’ekambwa: ekambwa mene nko boto on’enunwelo ena ntoto. 
GAL.6.16	Mwi l’isei eneyal’iyo banayakende yoka bosambo bonoyali lelelo lone, ko l’eneyali Ba-Yisalaele bana Yakomba.
GAL.6.17	En’esik’ene boto atannyomake; lacin’emi njatole ndembi ina Nkolo Yesu nk’ena yonge linami.
GAL.6.18	Bifili, isei ina Nkolo eniso Yesu Masiya iyalamake la bolimo’onino. Ndoho.
EPH.1.1	Paulo, ekima ena Masiya Yesu l’eango ena Yakomba, eneyali ban’oeka banayali ena Efeso, ko l’iy’animedya banayali eneyali Masiya Yesu: 
EPH.1.2	Isei la mwi eneyal’ino eneyali Yakomba Bafango’oniso ko la Nkolo Yesu Masiya.
EPH.1.3	Lokumo eneyali Yakomba, Bafango’ona Nkolo eniso Yesu Masiya, onotosakelaki besako behetu ben’olimo en’ekala bena loola eneyali Masiya; 
EPH.1.4	yoka bosamb’onoki’nd’otosonaka eneyal’ende en’oso bon’enunwelo ene loko, lacin’eho toyalame bato ban’oeka banafana lianda en’oso’onande ena nganji ena lolango. 
EPH.1.5	Atosonaki en’oso lacin’eho atil’iso yoka bana mene eneyal’endamene la Yesu Masiya, bosambo bonimedy’ende bolotsi l’eango enande, 
EPH.1.6	lacin’ena lokumo lona bolotsi bon’isei inande iniki’nd’otookaka eneyal’ende onolangama. 
EPH.1.7	Iso toata ikwelo eniso lacin’en’akila’anande, nk’etungwelo en’aoyi’owe’aniso, yok’osamb’onoyali lituka lin’isei inande, 
EPH.1.8	iniki’nd’otofuedyaka ena bomwu bohotu ko la nnonganya; 
EPH.1.9	aotononganyedya bofisa bon’eango enande, yoka bosamb’onoyali lisangya linatang’ende bolotsi liniki’nd’oyalamaka la liho eneyal’ende, 
EPH.1.10	nko lacin’eho en’ekambelo en’efulelo ena bisike, aambanya baoyi bahatu eneyali Masiya, le baoyi banayali ena loola, le baoyi banayali ena loko; nk’eneyal’ende, 
EPH.1.11	onok’is’oilamaka lisango eneyal’ende, lacin’oka tosonamaki’oso, yoka bosamb’onoki lisangya linande oyalaka onokamba bikambwa bihitu l’eango enanga lokanyi lon’otem’onande, 
EPH.1.12	lacin’eho is’analengedyaki eneyali Masiya en’oso, toyalame yoka lokumo lon’okonde’onande. 
EPH.1.13	Koko eneyal’ende, ino nkoho, enek’in’ookaka yoi lina solosolo nko bosimo bon’olotsi bona liiko lonino— nk’eneyal’ende, enek’in’oimedyaka, boakamaki ndembi, nko Bolimo bon’olotsi bon’esemba, 
EPH.1.14	boho boyali nk’eyoka mbandwa ena lisango liniso yengoko ikwelo ena bato banaki Yakomba mene osombaka, lacin’ena lokumo lon’okonde’onande.
EPH.1.15	Lacin’eho, emi nkoho, eneki’m’ookaka imeedyo inimedy’ino Nkolo Yesu, ko la nganji enokamel’ino ban’oeka bahatu, 
EPH.1.16	mpedya likanga Yakomba lokango lacin’enino, ko lakoand’ino ena beondo’enami; 
EPH.1.17	lacin’eho Yakomba ena Nkolo eniso Yesu Masiya, Bafango’on’okonde, akof’ino bolimo bona bomwu l’on’etumelo nk’ena njeya eney’ino ende, 
EPH.1.18	ko baiso ban’etem’enino balifolame lacin’eho beye bokotua bona lolendedyo lona leele lonande, ko la lituka lin’okonde bona lisango linande liniyali eneyali ban’oeka; 
EPH.1.19	ko la mpula eneleki nko ndeka ena mpamba enande eneyali is’animedya, yoka bosamb’onakamba ekambelo eho ena locili lona mpamba enande 
EPH.1.20	eneki’nd’okambaka eneyali Masiya, eneki’nd’oetolak’ende enek’anawaki, ko aofaki ekisel’ase en’ili bona likasa linande y’ome ena bekala bena loola, 
EPH.1.21	bosana mene ena liko y’afoka bahatu, ko la mpifo ehatu, ko la mpamba ehatu, ko la banyangetuke bahatu, ko la baina bahatu banandama, ef’en’esik’ene kei, koko en’esike enengoya linga; 
EPH.1.22	ko amila bikambwa bihitu en’ase bana bakak’anande, ko amil’ende bote mene en’ekelesia ena liko ya baoyi bahatu, 
EPH.1.23	ekelesia eho eyali nko yonge linande, mpula enande onofula en’aoyi bahatu eneyali bahatu.
EPH.2.1	Ko akiikyak’ino nkoho, in’anayaaki en’ewedi lacin’ena bikwelo ko la baoyi’owe’anino, 
EPH.2.2	banak’in’o kendaka l’aho en’oso, yoka bosambo bonoyali bokotua bona loko lone, bosamb’onoyali lifoka lina mpamba en’efoefoe, nk’olimo bonoyakambe isanga en’etema ben’an’ana lopoko; 
EPH.2.3	iso nkoho tokendaki’oso, isatu l’iyo, nko la mposa inileki ina baonge’aniso, tokambaki baoyi banalanga yonge ko la banalanga lokanyi, ko toyaaki, nk’en’eotwelo, ban’ana nkele, yoka bosamb’o noyali bato’akina. 
EPH.2.4	Koko Yakomba onoleki isei, ko lacin’ena bonganjinganji bonoki’nd’otookaka, 
EPH.2.5	atiikyaki iso la Masiya laanda lomoko, nko kum’iso toyali en’ewedi lacin’ena baoyi’owe’aniso (bomolikyama nko l’isei), 
EPH.2.6	ko ateetolaki en’ewedi, iso l’ende, ko atofaki iso l’ende ekisel’ase ena bekala bena loola, eneyali Masiya Yesu; 
EPH.2.7	lacin’eho ena bisike biningoya linga aenyanya botukatuka bon’isei inande nko la bongompolu bonande eneyal’iso lacin’ena Masiya Yesu, 
EPH.2.8	lacin’oka bomolikyama nko l’isei lacin’en’imeedyo; ko iho ifayali ininoamene: nganji ena Yakomba nd’iho; 
EPH.2.9	ko ifayali ina bikambwa, lacina boto atoyokumya. 
EPH.2.10	Lacin’iso toyali ekambwa enande, eneki’nd’onunolaka eneyali Masiya Yesu lacin’eho tokambe bikambwa biney’olotsi, biniki Yakomba okolanyak’oso lacin’eho tokende la biho.
EPH.2.11	Lacin’eho, boongya likanedy’oka ino boyaaki’ale nko Befenda ena yonge; ko iy’anatangama boloi bona Nkesa ena yonge (nk’ekeselo enilama l’akasa ena yonge y’oto) bakotang’ino boloi bona Biinda bona Nkesa ena yonge; 
EPH.2.12	ko bokanedy’oka en’esik’eho ino boyaaki bosana la Masiya, ko boelanaki l’oloi bona Ba-Yisalaele, ko boyaaki befenda eneyali biteelo bin’asangya bin’esemba, ko botaat’ale lolendedyo, ko biindaki Yakomba ena loko. 
EPH.2.13	Koko isanga, eneyali Masiya Yesu, in’anayaaki’ale bosana mene bomololama lacin’ena bakila bana Masiya. 
EPH.2.14	Lacin’oka ende ayali eambanelo eniso en’efili, nk’ende onambanyaki bah’afe lacina bayalame omoko, ko aumolaki bokako bona ndelo bonoyaaki en’atenyi; 
EPH.2.15	ko ena yonge linande akadyaki njoka en’owe, nko basangya bana beeka ko la ntomo; lacin’eho l’iy’afe anunole eneyal’endamene boto’omoko on’ototo, ko yok’oho aile eambanelo en’efili; 
EPH.2.16	lacin’eho aambany’iy’afe en’efili la Yakomba ena yonge limoko l’ekulusu, ko ayakaki njoka en’owe l’eho. 
EPH.2.17	Ende ayaki ko asekodyaki bosimo bona mwi eneyal’ino banayaaki en’osana ko l’eneyal’iyo banayaaki mbolimboli; 
EPH.2.18	lacin’oka iso’afe toata l’ende etuelo eneyali Bafango la Bolimo’omoko. 
EPH.2.19	Lacin’eho, ino bofayali lakina Befenda la bato banayali en’anza: ino boyali nko bamene’ola banambana la ban’oeka, ko boyali ena bomboi bona Yakomba; 
EPH.2.20	bofaki en’eango en’otumba ena bikima ko l’asumoli, Masiya Yesu mene ayali lufe lina likoka linay’oso; 
EPH.2.21	ko bitenyi l’itenyi biambanyama cilili eneyal’ende, ko biocoa oyalama botumba bon’oeka eneyali Nkolo; 
EPH.2.22	ko ino bomofakama eneyal’ende nkoho, lacina boyalame litonga lina Yakomba ena Bolimo.
EPH.3.1	Lacin’eho, emi Paulo, lisungu lina Masiya Yesu lacin’enino Befenda— 
EPH.3.2	yombo bokaki yoi lin’eka-mbelo en’isei ina Yakomba enefamaki eneyal’emi lacin’enino; 
EPH.3.3	yoka bosamb’onoki baoyi ban’ofisa otumamaka eneyal’emi l’enelo, yok’onoki’m’otengak’oso l’aoyi banataat’ike, 
EPH.3.4	ko enand’ino baoyi’aho bongokolana linonganya njeya enami en’ofisa bona Masiya. 
EPH.3.5	Yoi liho lin’ofisa litatumama eneyali bana ban’ato bana biotwelo bin’oso’ale yoka bosambo bonatumama boho isanga eneyali bikima ko l’asumoli’anande ban’oeka ena Bolimo; 
EPH.3.6	yoi liho lika: iso la Befenda toyali basangoli, ko iso l’iyo toyali bilama bina yonge limoko, ko iso l’iyo toyali la baondo ban’esemba enande eneyali Masiya Yesu lacin’en’osimo bon’olotsi, 
EPH.3.7	nk’osimo’oho bonoki’m’oilamaka bokambi bona boho, lacin’ena nganji en’isei iho ina Yakomba enefamaki eneyal’emi, bosamb’onoyali ekambelo ena mpamba enande. 
EPH.3.8	Isei ine ifamaki eneyal’emi onoleki ban’oeka bahatu l’isalisali, lacina nsumole Befenda bosimo bona lituka lina Masiya linifanonganyama; 
EPH.3.9	ko lacin’eho mpoladya bato ba-hatu, baene bokotua bon’ekambelo ena yoi lin’ofisa linalifisamaki’ale bisike bihitu nk’eneyali Yakomba, ononunolaki bikambwa bihitu; 
EPH.3.10	lacin’eho biomwu bina Yakomba bina bekotua l’ekotua bieyane eneyali bafoka ko la bamene mpamba banayali ena bekala bena loola, bieyane nko l’ekelesia, 
EPH.3.11	bosamb’onoyali lisangya lina bisike la bisike liniki’nd’oyalamaka la liho eneyali Masiya Yesu Nkolo eniso; 
EPH.3.12	eneyal’ende toata nkaso ko toyali l’etuelo l’ekikedyo en’otema lacin’en’imeedyo inimedy’iso ende. 
EPH.3.13	Lacin’eho, lakoond’ino, botalembwake lacin’ena bino binen’emi lacin’enino, biho biyali nko lokumo lonino.
EPH.3.14	La ncin’ene, emi luna baongo’anami en’oso bona Bafango, 
EPH.3.15	(ecimo l’ecimo eneyali ena loola l’eneyali ena loko eotangama lina nk’eneyal’ende), 
EPH.3.16	lacina akof’ino etelo lacina bokikyame la mpamba la Bolimo’onande en’otema, bosamb’onoyali lituka lina bokonde’onande; 
EPH.3.17	lacin’eho Masiya atonge litonga en’etem’enino l’imeedyo; lacin’eho, enakam’ino yoka beluo ben’ote, ko bocidyama ena nganji ena lolango, 
EPH.3.18	bokolane linonganya, ino la ban’oeka bahatu, bokotua bon’okolo l’otali la lisango la lingunda, 
EPH.3.19	ko beye nganji enefeyana enatooka Masiya, lacina bolole la mpula ehatu ena Yakomba.
EPH.3.20	Isanga eneyal’ende onokolana yilisa baoyi banaleki baho bahatu banufol’iso ko la banakanel’iso nko ndeka mene, lacin’ena mpamba eneyakambe en’etem’eniso, 
EPH.3.21	lokumo loyalamake nk’eneyal’ende ko la Masiya Yesu yengoko biotwelo bihitu bina bisike la bisike. Ndoho.
EPH.4.1	Lacin’eho, emi lisungu lina Nkolo, lakoond’ino lacin’eho bokende l’ekendelo enakolana la leele lonok’in’oelelamaka, 
EPH.4.2	la njosonja ena lokanyi, la bongompolu ko l’isei ina locinji; botalemwanake: bikyana nko la nganji en’otema; 
EPH.4.3	bofona la mposa mene lacin’eho bomonya eambanyedyo ena Bolimo en’embanelo ena mwi. 
EPH.4.4	Yonge liyali nko limoko, ko Bolimo bomoko, yoka bosamb’onok’in’oelelamaka la lolendedyo lomoko; 
EPH.4.5	Nkolo emoko, l’imeedyo imoko, l’inelo nk’emoko; 
EPH.4.6	Yakomba nk’emoko, Bafango’ona bahatu, onoyali ena liko ya bahatu, ko akamba eneyali bahatu, ko ayali eneyali bahatu. 
EPH.4.7	Koko isei ifamaki eneyali boto l’oto’oniso, ko imeledyama la lelelo lona nganji ena Masiya. 
EPH.4.8	Lacin’eho, amila, ate,
EPH.4.8	Eneki’nd’oilelaka ena liko atolaki yombo en’onyolo,
EPH.4.8	Ko afaki bato nganji.
EPH.4.9	(Koko yoi line, Ailelaki, lika nai? Ef’ende lacin’oka akitaki’oso ena bitenyi biniyali en’ase bana loko? 
EPH.4.10	Ende onokitaki ayali nk’ende onilelaki bosana ena liko lina loola lohalotu, lacin’eho alodya bikambwa bihitu nko to l’endamene.) 
EPH.4.11	Ko afaki bamoi etelo lacina bayalame bikima; bamoi bafolali ban’aoyi bana Yakomba; ko bamoi basumoli ban’osimo bon’olotsi; ko bamoi batombanyi la balaki; 
EPH.4.12	lacin’ena mbongya ena ban’oeka nko mbonga, ko lacin’en’ekambwa en’ekambelo enande, ko lacin’en’ekikedyo ena yonge lina Masiya; 
EPH.4.13	yengoko isatu toyela en’eambanelo en’imeedyo, ko l’en’eambanelo ena nnonganya ena Bon’ona Yakomba, yengoko toyalama nk’eyoka bingambe bina locili, ko la lelelo lon’esokwelo en’efuelo ena Masiya; 
EPH.4.14	lacina tofayalame lakina bikeke, banalidyama bili l’ili ko baotolama la tofongofongo tohatotu tona lilako, la nkotodya en’ato, la longo, bosamb’onatembody’iyo bato la mpoci; 
EPH.4.15	ohonde la nkamba ena solosolo la nganji ena lolango, tofulake en’aoyi bahatu eneyal’ende onoyali bote, nko Masiya; 
EPH.4.16	yonge lihalitu yambana ko yoongana eneyal’ende l’ekikedyo enofa eyongamelo l’eyongamelo, yoka bosamb’onakamba elama l’elama la lelelo lonakolana l’eho, ko l’okotu’oho yonge yofula lacin’eho licile lihoamene ena nganji ena lolango.
EPH.4.17	Lacin’eho, lila yoi line, ko latenda ena lina lina Nkolo, emite, Botakendake lakina l’okotua bonakenda Befenda ena njengodya ena nkanyi iniyo; 
EPH.4.18	iyo bayali la bilima ena nkanyi iniyo, ko bamoelana la liiko lona Yakomba lacin’ena biinda boniyo bona nnonganya, ko lacin’ena bocilingitano bon’etem’eniyo. 
EPH.4.19	Bamumola nsoi, ko bayocind’iyoamene ena baoyi bana mposa inifafekyame, lacina bakambe bikambwa bina nsefo bihitu la mposa mene. 
EPH.4.20	Koko ino botalakama la Masiya yok’osamb’oho, 
EPH.4.21	yombo bokak’ende, ko bolakamaki l’ende, bosamb’onoyali solosolo eho eneyali eneyali Yesu; 
EPH.4.22	lacina bumole bokotua bonoki’oso, nko boto onoki’oso’ale onoyeha la mposa bike ina mpoci; 
EPH.4.23	ko bonunolame lakina en’olimo bona lokanyi lonino; 
EPH.4.24	ko bolote boto’on’ototo ononunolama ena mbongi l’ena bolotsi bona solosolo, yoka bosamb’onoyali Yakomba.
EPH.4.25	Lacin’eho, bumola baoyi bana mpoci, ko boto l’oto atende baoyi bana solosolo l’oto onoli l’ende; lacin’oka isatu tambana yoka bilama bina yonge limoko. 
EPH.4.26	Yombo boka nkele, botilake bowe: botalangake bina bile kuma nkele enino etakale; 
EPH.4.27	botafake Satana etelo. 
EPH.4.28	Ende oniyaki, atiyake lakina: bolotsi akambe ekambwa, asale bosala bon’olotsi l’akas’anande, lacin’eho aate toma tonatongi’nd’ofa boto onelingitana. 
EPH.4.29	Botimedyake yoi lina nsefo lifole en’enyu’enino, ohonde yoi lin’olotsi lineyakiky’ato bosambo bonind’iyo, lacin’eho liatel’iy’anoka liho isei. 
EPH.4.30	Botokyake Bolimo bon’olotsi bona Yakomba lokeseli, bonok’in’oakamaka ndembi yengoko bina bona ikwelo. 
EPH.4.31	Baoyi bana njoka en’owe, la nkele, l’olema, la bitomoko la besao baumake eneyal’ino, ko la bongeno bohotu; 
EPH.4.32	ko boongya lilangana la lolango, bookan’isei en’etema, bikyana baoyi ban’owe, yoka bosamb’onoki Yakomba okiikyak’ino en’aoyi’owe eneyali Masiya.
EPH.5.1	Lacin’eho, bookolaka bokotua bona Yakomba, yoka bana banalangama; 
EPH.5.2	ko bokendaka la nganji, yoka bosamb’onoki Masiya okokak’ino nganji, ko ayolekyak’endamene lacin’eniso nganji ena ndekya ko la mbeka eneyali Yakomba lacin’eho iyalame mpimbo en’olotsi. 
EPH.5.3	Nk’eyoka bosambo bonakolana la ban’oeka, botimedyake lisamba, la nsefo ehatu, la mposa eneleki baandama eneyal’ino tu, 
EPH.5.4	la baoyi bana nsoi, la baoyi bana bokoko, la baoyi bana nsisedya: baoyi’aho bafaonge; ohonde ekoli lacina bokange Yakomba lokango. 
EPH.5.5	Lacin’oka beya yoi line la solosolo mene, noka, boto’ona lisamba, la boto’ona nsefo, la boto onoka mposa ena toma eneleki, onoyali bokumi bona baidola, afasangolaki lisango ena lifoka lina Masiya la Yakomba. 
EPH.5.6	Botimedyake boto akofot’ino la baoyi banafana ncina; lacin’oka nkele ena Yakomba eoya eneyali ban’ana lopoko lacin’ena baoyi’ane. 
EPH.5.7	Lacin’eho, botambanake l’iyo en’aoyi’aho; 
EPH.5.8	lacin’oka boyaaki’oso bilima, koko isanga boyali nko fololo eneyali Nkolo: bokendaka yoka ban’ana fololo 
EPH.5.9	(lacin’oka bemamo bena fololo benya ena bolotsi bohotu ko la mbongi ko la solosolo), 
EPH.5.10	boongya linonganya baoyi banimedya Nkolo bolotsi. 
EPH.5.11	Botambanake ena bikambwa bina bilima binifote bemamo: bosimbaka bikambwa biho; 
EPH.5.12	lacin’oka baoyi banakamb’iyo ena lokuko bande nsoi, bafakolana litangama la baina. 
EPH.5.13	Koko baoyi bahatu baofiswa eneyamekame baho la fololo, lacina yoi la yoi lineyenya liyali nko fololo. 
EPH.5.14	Lacin’eho, aila, ate, E oneci en’ilo, etwaka, ko emala enek’anawaki, ko Masiya angololoma eneyal’e.
EPH.5.15	Lacin’eho, boongya lilenda bokotua bonakend’ino, efa yoka bato baninda bomwu, ohonde yoka bato banayali l’omwu. 
EPH.5.16	Biikolaka bietelo, lacin’oka bina beyali nko ben’owe. 
EPH.5.17	La ncin’ene botayalamake tolemeleme, koko boongya linonganya eango ena Nkolo. 
EPH.5.18	Ko botalangwake la vina: bokotu’oho boseki loyenge; ohonde boongya lilola la Bolimo to. 
EPH.5.19	Botendanaka la njembo, la njembo ina lokumo, ko la njembo in’olimo, bemba ko bokumya Nkolo en’etem’enino; 
EPH.5.20	bokanga Yakomba, nko Bafango, lokango bina l’ina, lacin’ena baoyi bahatu, ena lina lina Nkolo eniso Yesu Masiya; 
EPH.5.21	ko inoamene bofikana ena mbanga ena Masiya.
EPH.5.22	Ino baali, bofika baome’anino, yok’eneyali Nkolo. 
EPH.5.23	Lacin’oka bome ayali bote bon’ooli, yoka bosamb’onoyali Masiya bote bon’ekelesia, endamene ayali boiki bona yonge. 
EPH.5.24	Koko yoka bosambo bonafika ekelesia Masiya, akoli eneyali baali bafike baome’aniyo en’aoyi bahatu nkoho. 
EPH.5.25	Ino boame, bokaka baali’anino nganji, yoka bosamb’onoki Masiya ookaka ekelesia nganji, ko ayolekyak’endamene lacin’ena ekelesia eho; 
EPH.5.26	lacin’eho aeky’eho en’oeka, eneki’nd’okulak’eho la Yoi en’esongelo en’asi; 
EPH.5.27	lacina ayof’endamene ekelesia en’okoka, enefana lianda, enefana yunda, ko enefana yoi limoi linakolana la baoyi’aho; ohonde lacina eyalame ekelesia en’oeka enefana lianda. 
EPH.5.28	Nk’osamb’oho, akoli eneyali baome baoke baali’aniyoamene nganji yoka bosamb’onok’iyo baonge’aniyoamene nganji. Ende onoka booli’onandamene nganji ayook’endamene nganji; 
EPH.5.29	lacin’oka boto afakile yonge linandamene: aleya liho toma, ko atombanya liho, yoka bosamb’onila Masiya l’ekelesia; 
EPH.5.30	lacin iso toyali bilama bina yonge linande. 
EPH.5.31	La ncin’ene boto angocika bafango la nyango enande, ko angambana nko l’ooli’onande; ko iy’afe bangoyala nko yonge limoko. 
EPH.5.32	Yoi line lin’ofisa liseki’okolo; koko latenda lacin’ena Masiya ko l’ekelesia. 
EPH.5.33	Koko ino nkoho, boto l’oto aokake booli’onande nganji yoka bosambo bonayook’ende endamene nganji; ko akoli eneyali booli aange bome’onande.
EPH.6.1	Bana, boongya lifika bafango la banyango’anino eneyali Nkolo, lacina yoi line likoli nko nkolana. 
EPH.6.2	Kumya bafango’one la nyango ene (line nko lisangya lin’oso liniyali l’esemba), 
EPH.6.3	lacin’eho oyalame nko l’olotsi, ko okinde elela ena loko. 
EPH.6.4	Ko ino bafango, botanyomake ban’anino lacina baoke nkele; ohonde baolole nko njolola la lilako lina nsisodya ko la lilako lina Nkolo.
EPH.6.5	Ino baombo, boongya lifika iy’anayali banyangetuke banino bana yonge, la losomo ko la mbilima, ko l’otema bona solosolo, nk’eyoka bosaela Masiya; 
EPH.6.6	efa yoka banasala en’aiso’aniyo kei, yoka banafona lokumo lon’ato: bosalaka yoka baombo bana Masiya, kuma boyile eango ena Yakomba en’etema; 
EPH.6.7	bokambaka la ndanga mene yoka banakambela Nkolo, ef’ato; 
EPH.6.8	lacin’ino bey’oka ekambwa en’olotsi en’etaketaka enakamb’oto, angotamba nk’osamb’oho lakina eneyali Nkolo, kang’ayali boombo, kang’afayali boombo. 
EPH.6.9	Ko ino banyangetuke, bailel’iyo nko baoyi’aho, ko bocika yaana njana, lacin’ino bey’oka Nkolo enino l’iyo ayali ena loola, ko ende afoke boto likai tu.
EPH.6.10	Yoi lin’esimbelo: boongya likika eneyali Nkolo la locili lona mpamba enande. 
EPH.6.11	Bolotaka bekoto ben’ita ko la bimunyi bin’ita bina Yakomba bihitu, lacin’eho bokolane yemalisa, ko bosimba baoyi bana longo bana Satana. 
EPH.6.12	Lacin’oka tofokane bita l’onufo ko l’akila: tokan’ita la bafoka ko la bamene mpamba, ko la bafoka bana loko bana bilima bone, tokana la beloi ben’elimo ben’owe beneyali en’ekala bena loola. 
EPH.6.13	Lacin’eho, bambola bekoto ko la bimunyi bin’ita bina Yakomba bihitu, lacin’eho bokolane yemalisa en’ina bon’owe, ko eneng’in’okadya bahatu, bokusa yemala. 
EPH.6.14	Bemalaka, ko bokakelaka litenaka linino la solosolo, ko bolota ena lingongo nko ngua ena mbongi, 
EPH.6.15	ko bolota en’akak’anino bikoto bina nkolanya en’osimo bon’olotsi bona mwi; 
EPH.6.16	ko boongya yambola ngua en’imeedyo, eneng’in’okolana lilunga l’eho belehe bena nkoi behetu benande On’owe. 
EPH.6.17	Ko botamba likuka lin’ote lina liiko, ko la lokula lon’ita lona Bolimo, lonoyali nko yoi lina Yakomba; 
EPH.6.18	ko boondaka bisike bihitu la boondo bohotu ko la lolombo, boonda en’olimo, ko botombanya en’oondo la locinji lohalotu ko la lolombo lacin’ena ban’oeka bahatu, 
EPH.6.19	ko lacin’enami, lacina etendelo efame eneyal’emi enamumol’emi bonyua bonami, lacin’eho nsekodya la nkaso yoi lin’ofisa lin’osimo bon’olotsi. 
EPH.6.20	Emi nk’ekima onotungi en’enyolo lacin’en’osimo’oho: boondaka lacin’eho nsumole bosimo’oho la nkaso, nk’okotua bonakolana l’emi lacina ntende.
EPH.6.21	Koko Tukiko, efili onolangama la bokambi eneyali Nkolo bona solosolo, angokosumol’ino baoyi bahatu lacin’eho beye baoyi’anami ko l’okotua bonoyal’emi; 
EPH.6.22	emi molotoma eneyal’ino nko la ncin’ene, lacina beye bokotua bonoyal’iso, ko lacina akokikedya betem’enino.
EPH.6.23	Mwi eneyali bifili, la nganji ko l’imeedyo eneyali Yakomba Bafango ko la Nkolo Yesu Masiya. 
EPH.6.24	Isei iyalamake eneyali iyatu banoka Nkolo eniso Yesu Masiya nganji enefakale tu. Ndoho.
PHP.1.1	Paulo la Timoteo, baombo bana Yesu Masiya, eneyali ban’oeka bahatu banayali eneyali Masiya Yesu ena Filipoi, l’eneyali bingambe ko la ba-diakono: 
PHP.1.2	Isei eneyal’ino la mwi eneyali Yakomba Bafango’oniso la Nkolo Yesu Masiya.
PHP.1.3	Lakanga Yakomba enami lokango bina l’ina enakokanedy’emi; 
PHP.1.4	bisike bihitu, en’oondo l’oondo bonakoondel’emi inatu, loanda nko l’enyanga, 
PHP.1.5	lacin’oka ino bambanaki l’emi ena nsekodya en’osimo bon’olotsi en’ina bon’oso yengoko esik’ene. 
PHP.1.6	Emi mpaate yoi line ntango, emite, ende onomatsaki ekambwa en’olotsi eneyal’ino angokolany’eho nko nkolana yengoko bin’oho bona Yesu Masiya. 
PHP.1.7	Ko akoli eneyal’emi nkanele yok’oho lacin’en’inatu; lacin’oka ino boyali ena lokanyi lon’otem’onami: kang’en’onyolo’onami, kang’en’oloko bonalokol’emi lacin’en’osimo bon’olotsi ko l’ekikedyo ena boho, inatu boyali l’aondo l’emi en’isei. 
PHP.1.8	Lacina Yakomba ayali temoin enami ena bokotua bonakook’emi inatu mposa la tosei tona Yesu Masiya tonatoleki. 
PHP.1.9	Ko laonda Yakomba yok’osamb’one, emite nganji enino ena lolango efulake la mpula eneleki ena nnonganya l’ena mpokola ehatu; 
PHP.1.10	lacin’eho bofokole baoyi banaseki’olotsi; lacina boyalame bato bana soto banafana ekumbelo yengoko bin’oho bona Masiya; 
PHP.1.11	ko bolodyame la bemamo bena mbongi benatama la Yesu Masiya, lacin’ena bokonde ko la lokumo lona Yakomba.
PHP.1.12	Koko lakina, bifili, lalanga lacina ino bey’oka baoyi banilamaki eneyal’emi bamoyalama nk’ekikedyo en’ekambwa en’osimo bon’olotsi; 
PHP.1.13	ko yok’oho benyolo benami lacin’ena Masiya bemenya fololo eneyali boloi bohotu bona soldats, ko l’eneyali bato’amoi bahatu; 
PHP.1.14	ko bike bonoleki bona bifili biniyali eneyali Nkolo bomokika locili lacin’ena benyolo benami, ko bamoyala la nkaso mene eneleki lacin’eho batende yoi lina Yakomba efan’ofolu. 
PHP.1.15	Solosolo bato’amoi basekodya yoi lina Masiya l’okotua bon’ekuku l’ona ntango; ko bakina bamokumya la ndanga en’olotsi: 
PHP.1.16	banebamokumya la nganji ena lolango, lacin’iyo bamey’oka emi milama lacin’eho ndokole beloko lacin’en’osimo bon’olotsi; 
PHP.1.17	koko banyi basekodya yoi lina Masiya la ntango, efa l’otema bonakolana, lacin’iyo bakanel’oka bambatel’emi bino binileki en’enyolo’enami. 
PHP.1.18	Iya nai? Nko la bekotua behetu, kanga la mpoci, kanga la solosolo, Masiya aosekodyama; ko emi lanyangela yoi liho, o, ko nongonyangela liho. 
PHP.1.19	Lacin’emi ley’oka yoi line lingombatel’emi etungwelo lacin’ena beondo’enino ko l’ekokedyo ena Bolimo bona Yesu Masiya, 
PHP.1.20	yoka bosamb’onoyali lolendedyo lonami lonalendedy’emi la mposa ko la njimedya enami, emite mpokaki nsoi ena yoi limoko tu, ohonde yok’onoki’oso ena bisike bihitu l’en’esik’ene nkoho, Masiya angokumyama la nkaso ehatu ena yonge linami, kanga la mbika, kanga la mbwaka. 
PHP.1.21	Lacin’oka eneyal’emi mbika eyali nko Masiya, ko mbwaka eyali nko nkita. 
PHP.1.22	Koko yombo mbika ena yonge—yombo eikelo eho eyali nko bemamo ben’osal’onami, mpeye yoi linalingi’m’osona. 
PHP.1.23	Koko lakandakanda en’atenyi’a baoyi bah’afe: loka mposa mene lacin’eho njume, ko njale la Masiya: yoi liho lileki bolotsi nko ndeka mene; 
PHP.1.24	koko lakina, yoi linalileki bolotsi lacin’enino nko lacin’eho nkuse liyala ena yonge. 
PHP.1.25	Emi molata njimedya ene, ko ley’oka nongoyala, ko nongokusa liyala l’inatu, lacin’ena efuelo enino ko l’ekiko enino en’imeedyo iho; 
PHP.1.26	lacin’eho lokumo lonakumy’ino lofule eneyali Masiya Yesu lacin’enami, la ncina enengi’m’oyala l’ino lakina. 
PHP.1.27	Koko ekoli lacina bikambwa binakamb’ino bikolane l’okotua bon’osimo bon’olotsi; lacin’eho, kanga loya oyokeen’ino, kang’emi mpaye, njoke baoyi’anino mbo ino bemali la locili ena bolimo’omoko, ko bocoa en’ita la lokanyi lomoko lacin’en’imeedyo ina bosimo’on’olotsi; 
PHP.1.28	ko bofoke basimbi’anino losomo tu: bokotu’oho bonde ndembi ena fololo en’eehedyo eneyal’iyo, ohonde ndembi ena liiko eneyal’ino, ko ndembi eho eoya nk’eneyali Yakomba; 
PHP.1.29	lacin’oka etelo emofama eneyal’ino lacin’ena Masiya, efa lacina bimedy’ende kei, ohonde lacina benel’ende bino nkoho; 
PHP.1.30	ko ino boyali ena bino biho binik’in’oenaka eneyal’emi, ko binok’ino isanga biho biyali eneyal’emi.
PHP.2.1	Lacin’eho, yombo ekikedyo eyali eneyali Masiya, yombo ncicimodya la nganji ena lolango eyali, yomb’ea mbanelo ena Bolimo eyali, yombo botema bon’isei boyali, yombo tosei toyali, 
PHP.2.2	bonkokedya ekiko enami, noka, bokanelaka nko yoi limoko, boyalamaka la nganji eh’emoko ena lolango, la botem’omoko ko la lokanyi lomoko; 
PHP.2.3	botilake yoi limoko la ntango ko la njofefa, ohonde la njofima, kuma boto l’oto akumya ban’amoi ate balek’endamene bolotsi; 
PHP.2.4	ko boto l’oto’onino atakanelake baoyi’anandamene kei: akanelake baoyi ban’ato’akina nkoho. 
PHP.2.5	Ekoli lacina lokanyi lone loneloyaaki eneyali Masiya Yesu loyalame eneyal’ino nkoho: 
PHP.2.6	ende onoyaaki l’okotua mene bona Yakomba, atakanela yoi liho linayal’ende la Yakomba kocu yoi line mbundamela; 
PHP.2.7	koko ende aumolaki bokonde bonande, ko atambaki bokotua bona boombo, ko ayalamaki en’ekolanya en’oto; 
PHP.2.8	ko eneki’nd’oenyaka nk’eyoka boto, ayofimaki, ko aimedyaki nko njimedya yengoko bewedi mene, nk’ewedi ben’ekulusu mene. 
PHP.2.9	Lacin’eho, Yakomba aoiledyaki njiledya mene, ko aofaki lina linalileki baina bahatu; 
PHP.2.10	lacin’eho ena lina lina Yesu baongo bahatu banayali ena loola l’anayali ena loko, l’anayali en’ase bana loko, bauname, 
PHP.2.11	ko ndemi ihatu imedy’oka Yesu Masiya ayali Nkolo, lacin’en’ekumedyo ena Yakomba Bafango.
PHP.2.12	Lacin’eho, in’analangama l’emi, yok’onok’in’oimedyaka ntomo bisike bihitu, efa nk’eyoka en’aiso’anami kei, ohonde isanga l’ekambelo eneleki enefan’emi l’ino, boongya likamb’ekambwa ena liiko loninoamene la mbanga ko la mbilima; 
PHP.2.13	lacin’oka Yakomba kongoakamba ekambwa eneyal’ino la njanga en’eango ko la nkambwa en’ekambwa, nko lacin’en’eango enimedy’ende bolotsi. 
PHP.2.14	Bokambaka baoyi bahatu efana beningoningo ko efana ntango; 
PHP.2.15	lacin’eho biinde likambo lina lofeli, ko boyalame soto, ban’ana Yakomba banafana bolema ena ntoto en’eotwelo en’ato enefana cilili ko l’ena bocilingitano, lacin’ino benya ena ntoto eniyo nk’eyoka miinda ena loko; 
PHP.2.16	ko boyasuke yoi lina liiko; lacin’eho mbate ncina ena lokumo lonelongi’m’okumya en’ina bona Masiya, lacin’oka ntakenda bototoloto, ko ntakamb’ekambwa bototoloto. 
PHP.2.17	O, ko kang’emi ndekyame mbeka lacin’en’ekambwa en’imee dyo inino, lakik’ekiko, ko lanyangela l’inatu; 
PHP.2.18	ko ino bokik’ekiko nk’osamb’oho, ko bonyangela l’emi.
PHP.2.19	Koko lalengedya eneyali Nkolo Yesu, emite ntome Timoteo eneyal’ino efan’olingolingo, lacin’eho nkikyame enengi’m’oeya bokotua bonoyal’ino. 
PHP.2.20	Lacin’emi mpana boto’okina onosangi l’ende ena lokanyi, onongokanela baoyi’anino la solosolo. 
PHP.2.21	Lacin’iyatu bayafone baoyi baniyoamene, efa baoyi bana Yesu Masiya. 
PHP.2.22	Koko ino beya lomeko lonoki’nd’omekamaka, nk’eyoka bosamb’onasaela bona bafango, ende asalaki l’emi ena nsekodya en’osimo bon’olotsi. 
PHP.2.23	Lacin’eho, njali la lisangya oyotom’ende isasanga, enengi’m’oena bokotua bonil’iyo ena likambo linami; 
PHP.2.24	koko njali la lokanyi eneyali Nkolo, emite efan’olingolingo emamene nongoya nk’osamb’oho. 
PHP.2.25	Koko nkanelaki, emite ekoli lacina nkotomel’ino Epafulodito, efili enami onambana l’emi en’osala ko l’en’ekambwa ena soldat, ende ayali ekima enino ko la bokambi ena biinda bonind’emi; 
PHP.2.26	lacin’oka akookak’inatu mposa mene, ko aokaki lokeseli mene lacina enek’in’ookak’oka ayaaki la nkangi. 
PHP.2.27	Ayaaki la nkangi mene nko solosolo, nko mbolama l’ewedi; koko Yakomba amookamel’isei; ko ef’ende kei: aonjokamel’emi nkoho, ntongoyata nkeseli ena liko ya nkeseli. 
PHP.2.28	Lacin’eho, molotoma la mposa eneleki, lacina, eneng’in’oen’ende lakina, bonyangele, ko lokeseli lonami lokokodyame isisali. 
PHP.2.29	Lacin’eho, botambe eneyali Nkolo l’enyanga ehatu; ko bokumya bato banasangi l’ende bokotua; 
PHP.2.30	lacin’oka aolamaki l’ewedi lacin’en’osala bona Masiya, ko ailaki nko le liiko lonande ena lilila lin’ewedi lacina akoky’eho enindaki en’ekambedyo enek’in’onkambyak’emi.
PHP.3.1	Yoi lina ncindedya, bifili, bonyangelaka eneyali Nkolo. Bolotsi eneyal’ino nkotengel’ino baoyi’ane, ko emamene mpoke baho lonungo tu. 
PHP.3.2	Bolendaka mbwa, bolendaka bakambi ban’owe, bolendaka bakesi; 
PHP.3.3	lacin’iso toyali Boloi bona Nkesa ena Yonge, is’anakumya Yakomba lokumo la Bolimo bon’olotsi, ko tokumya lokumo lacin’ena Masiya Yesu, ko tofile’otema eneyali yonge, 
PHP.3.4	kang’emamene nsokokolana yila botema eneyali yonge. Yombo boto’omoi akanela, ate akolana yilisa botema eneyali yonge, emi njolek’ende; 
PHP.3.5	emi nkesamaki yonge en’ina bona mwambi, njali on’onyanga bona Yisalaele, on’oloi bona Benyamina, emi nde nde Bise-Ebele mene ona Ba-Ebele; ena yoi lina Basangya, emi njaaki Bofalusi; 
PHP.3.6	ena likambo lina mposa, emi nyomaki ekelesia; ena likambo lina mbongi eneyali ena basangya, ntaata likambo lina lofeli. 
PHP.3.7	Koko baoyi banayaaki nkita eneyal’emi, motanga baho nko bototoloto lacin’ena Masiya. 
PHP.3.8	O solosolo, lakanela baoyi bahatu nko bototoloto lacin’ena bolotsi bona ndeka bona njeya ena Masiya Yesu, Nkolo enami. Mbungyaki baoyi bahatu lacin’enande, ko lakanela baho nko bailo, lacin’eho mbate Masiya, 
PHP.3.9	ko nsungyame eneyal’ende, efa la mbongi enamamene, nko mbongi eneyali en’asangya; ohonde la mbongi eho eneyali lacin’en’imeedyo eneyali Masiya, nko mbongi enatama eneyali Yakomba l’imeedyo; 
PHP.3.10	lacin’eho njeye ende, ko la mpamba en’eetwelo enande enek’anawaki, ko l’eambanelo ena bino binande, lacin’eho nkolane l’ewedi’enande; 
PHP.3.11	yombo layelisa en’eetwelo enande enek’anawaki. 
PHP.3.12	Mpile’oka molata isanga, ko efa lacina mokolana nko nkolana isanga; ohonde njombokenda la locinji, yombo nongokolana yundisa eho eneki’m’oundamaka la Masiya Yesu. 
PHP.3.13	Bifili, mpile’oka mosila yund’eho; ohonde emi lila yoi limoko: lofela baoyi banayali ena mbusa, ko lafona la mposa mene baoyi banayali en’oso, 
PHP.3.14	njombocoa la locinji eneyali ndembi eneyali ena nsimbo lacin’eho ntambe boluko bonoyali eneyali Masiya Yesu, nko mbelela la Yakomba ena liko. 
PHP.3.15	Lacin’eho, akoli eneyal’isatu banatunda en’imeedyo toongya likanela baoyi bana lokanyi lone; ko yombo bofakanele yok’osamb’one ena yoi limoi, Yakomba angokofiswela liho nkoho; 
PHP.3.16	koko akoli eneyal’iso tokusa likenda bina l’ina nko la lelelo lonok’is’oyelaka.
PHP.3.17	Bifili, ino bookolaka bokotu’onami, ko bolendaka iyo banayakende yok’osamb’oho, bosamb’onat’ino iso yoka ndembi ena lilako. 
PHP.3.18	Lacina bato bike ba yakende banaki’m’okosumolak’oso besumola bike, ko lakosumola isanga nko la mposoli, emite bayali baokyi’owe ban’ekulusu ena Masiya; 
PHP.3.19	esimbelo eniyo nko mbeha, yakomba eniyo nko likunju liniyoamene, ko njofefa eniyo eyali nk’ena nsoi eniyo, ko bakanela nko baoyi bana loko. 
PHP.3.20	Koko iso toyali baise loola; ko tolengedya Boiki onoyayi meho, nko Nkolo Yesu Masiya; 
PHP.3.21	onongonunola yonge lin’eehedyo eniso lakina, lacin’eho likolane la yonge lina bokonde’onande, lacin’ena ekambelo eniny’ende yila baoyi bahatu ena lifoka linandamene.
PHP.4.1	Lacin’eho, bifili binami banalangama l’emi ko banok’emi mposa, ekiko enami la likuka linami lin’elonga, bemalaka la locili eneyali Nkolo yok’osamb’oho, in’analangama.
PHP.4.2	Laonda Ewodia ko laonda Suntuke, bayalame la lokanyi lomoko eneyali Nkolo. 
PHP.4.3	Ko lakoond’e nkoho, bokambi’ona solosolo onambana l’emi, kambya bayato’ane, lacin’oka basalaki l’emi en’osimo bon’olotsi, iyo la Kulemento l’akambi’amoi banambanaki l’emi nk’osamb’oho, banayali l’aina en’okanda bona liiko.
PHP.4.4	Bonyangela eneyali Nkolo bina l’ina; lila lakina, emite, bonyangelaka. 
PHP.4.5	Bongompolu bonino beyanake l’ato bahatu. Nkolo ayali mbolimboli. 
PHP.4.6	Botakandakandake lacin’ena yoi limoko tu; ohonde en’aoyi bahatu, la boondo la lolombo la nkanga ena lokango, baoyi banufol’ino baeyanake eneyali Yakomba; 
PHP.4.7	ko mwi ena Yakomba eneleki nnonganya ehatu engotombanya betem’enino ko la nkanyi inino eneyali Masiya Yesu.
PHP.4.8	Yoi lina ncindedya, bifili, baoyi l’aoyi banayali solosolo, baho banayali bana lokumo, baho banayali bana mbongi, baho banayali bana soto, baho banayali ban’olotsi, baho banayali bana lokumo lon’olotsi: yombo bolotsi boyali, yombo lokumo loyali, bokanelaka nko baoyi’aho. 
PHP.4.9	Baoyi banak’in’ononganyaka, ko banak’in’otambaka, ko banak’in’ookaka, ko bana k’in’oenaka eneyal’emi, bilaka nko baho; ko Yakomba ena mwi angoyala l’ino.
PHP.4.10	Koko lanyangela eneyali Nkolo l’enyanga mene, lacin’oka isanga, nk’eyoka ena mbusa, ino bit’onkanel’emi lakina; bonkanelaki en’oso solosolo, ohonde biindaki etelo. 
PHP.4.11	Mpatende lacin’ena biinda bina toma; lacin’emi mekela, bokotua bon’etaketaka bonoyal’emi, nkike l’oho. 
PHP.4.12	Mekela bokotua bona njosonja, ko mekela bokotua bona mpula; en’aoyi bahatu l’ena toma tohatotu mekela le nkinda ena liota le njoka ena njala, le mpula le biinda bona toma. 
PHP.4.13	Lakambisa baoyi bahatu eneyal’ende onokikya locili. 
PHP.4.14	Koko ino bilaki’olotsi, enek’in’onkambyaka ena bino binami. 
PHP.4.15	Ko inoamene baise Filipoi bomey’oka ena limatsako lin’osimo bon’olotsi, eneki’m’oumaka ena Makedonia, efan’ekelesia enambanaki l’emi ena likambo lina mpaka la ntamba, yengoko ino kei; 
PHP.4.16	lacin’ino bontomelaki nganji betoma bike nko l’ena Tesalonike lacin’ena biinda bonami. 
PHP.4.17	Efa lacin’oka lafona nganji: lafona nko bemamo beneyafule lacin’enino. 
PHP.4.18	Koko emi laata toma tohatotu, njali la mpula; mokinda liota, eneki’m’otambaka eneyali Epafulodito toma tonatoyaki eneyal’ino: nko mpimbo en’olotsi, mbeka ena lokumo, enekumyam’olotsi la Yakomba. 
PHP.4.19	Ko Yakomba enami angokokokedy’ino biinda bonino bohotu, yoka bosamb’onoyali lituka linande en’okonde eneyali Masiya Yesu. 
PHP.4.20	Koko lokumo eneyali Yakomba Bafango’oniso bisike la bisike. Ndoho.
PHP.4.21	Beesaka ban’oeka bahatu eneyali Masiya. Bifili biniyali l’emi bakees’ino. 
PHP.4.22	Ban’oeka bahatu bakees’ino, banaleki oyokufol’ino nk’iy’anayali en’otumba bona Kaisala.
PHP.4.23	Isei ina Nkolo eniso Yesu Masiya iyalame la belimo’enino. Ndoho.
COL.1.1	Paulo, ekima ena Masiya Yesu, l’eango ena Yakomba, ko la Timoteo efili eniso, 
COL.1.2	eneyali ban’oeka la bifili bina solosolo banayali eneyali Masiya ena Kolosai: Isei la mwi eneyal’ino eneyali Yakomba, Bafango’oniso.
COL.1.3	Tokanga Yakomba, Bafango’ona Nkolo eniso Yesu Masiya, lokango, ko tokoondel’ino bina l’ina; 
COL.1.4	lacin’oka tomoka bosimo bon’imeedyo inino inimedy’ino Masiya Yesu, ko la nganji enok’ino ban’oeka bahatu, 
COL.1.5	lacin’ena lolendedyo lonelomonyama lacin’enino ena loola, nko loho lonalok’in’ookak’oso ena yoi lina solosolo en’osimo bon’olotsi. 
COL.1.6	Lacin’oka boho bomoyela enek’ino, ko boho boyali en’enyanga behetu nkoho, ko boyote bemamo, ko boyafule. Boho boyafule eneyal’ino nkoho, nk’en’ina bonok’in’ookak’ale ko beyaki isei ina Yakomba la solosolo; 
COL.1.7	yok’onok’in’olakamaka la Epafala, bosali onolangama l’iso, onambana l’iso en’osala, ko ayali bokambi bon’ekambwa ena Masiya bona solosolo lacin’enino; 
COL.1.8	ko ende atosumolaki nganji enino ena lolango eneyali lacin’ena Bolimo.
COL.1.9	La ncina ene, iso nkoho, nk’en’ina bonok’is’ookaka baoyi’ane, tofaedya likoondel’ino Yakomba, ko tufola lacin’enino lacin’eho bolole la njeya ena eango enande ena bomwu bon’olimo bohotu ko la mpokola, 
COL.1.10	lacin’eho bokende l’ekendelo enakolana en’oso bona Nkolo ko boate lokumo eneyal’ende en’aoyi bahatu, ko boote bemamo ena bikambwa bin’olotsi bihitu, ko bofule nko mpula ena nnonganya ena Yakomba; 
COL.1.11	ko bocidyame la locili lohalotu lacin’ena mpamba en’okonde’onande, ena mbitedya ehatu ko l’isei ina locinji nko l’enyanga; 
COL.1.12	ko lacina bokumya Bafango onotoongyaki lacin’eho totambe baondo bana lisango lina ban’oeka ena fololo eho. 
COL.1.13	Ende atotungolaki ena mpamba ena bilima, ko atolekyaki ena lifoka lina Bon’ona nganji enande; 
COL.1.14	toata ikwelo eniso eneyal’ende, nk’etungwelo en’aoyi’owe. 
COL.1.15	Ende ayali nk’ekolanya ena Yakomba onofenya, ko ayali ngolo en’enunwelo ehatu; 
COL.1.16	lacin’oka bikambwa bihitu binunolamaki nk’eneyal’ende, nko bikambwa biniyali ena loola ko l’ikambwa biniyali ena loko, binenya la binifenya, kanga toeko tona bafoka, kanga banyangetuke, kanga bafoka, kanga bana-mpamba; bikambwa bihitu bimonunolama l’ende ko lacin’enande; 
COL.1.17	ko ende ayali en’oso bona bikambwa bihitu, ko bikambwa bihitu bionongana eneyal’ende. 
COL.1.18	Ko ende ayali bote bona yonge liniyali nk’ekelesia; ko ende ayali limatsako mene, ngolo eniyo banafola enek’anawaki; lacin’eho ayalame iyome mene en’aoyi bahatu. 
COL.1.19	Lacin’oka Bafango alangaki ate nkolana ehatu eyale nk’eneyal’ende; 
COL.1.20	lacina aambanya bikambwa bihitu eneyal’endamene nko l’ende, (eneki’nd’okodyaka eambanelo en’efili l’akila ban’ekulusu enande), nko l’ende: kanga bikambwa biniyali ena loko, kanga bikambwa biniyali ena loola. 
COL.1.21	Ko ino boelanaki’ale la Yakomba en’esike eneki’oso, ko boyaaki baokyi’owe ena nkanyi inino l’ena bikambwa binino bin’owe; koko isanga amokambany’ino en’efili 
COL.1.22	ena yonge lin’onufo’onande nko l’ewedi, lacin’eho akoleky’ino en’oso’onande bato ban’oeka, banafana lianda ko bafana lofeli; 
COL.1.23	yombo bokusa liyala en’imeedyo la solosolo, ko bocidyama ko bokikyama locili, ko bofume ena lolendedyo lon’osimo bon’olotsi bonok’in’ookaka, bonosumolamaki en’enyanga behetu beneyali en’ase’a loola; ko emi, Paulo, njilamaki bokambi bon’osimo’oho.
COL.1.24	Isanga lanyangela bino biho binakeenel’emi, ko emamene lakokya ena bonufo’onami bino bina Masiya biniciki, nko lacin’ena yonge linande, linaliyali nk’ekelesia. 
COL.1.25	Emi njilamaki bokambi bon’ekelesia eho, yoka bosamb’onoyali ekambelo ena Yakomba, enefamaki eneyal’emi lacin’enino, lacin’eho nsumole bato yoi lihalitu lina Yakomba, 
COL.1.26	nko yoi lin’ofisa linalifisamaki eneyali bisike la biotwelo bihitu; koko isanga liho limenya eneyali ban’oeka banande, 
COL.1.27	banaki Yakomba olangaka lacina atume bokotua bona lituka lin’o konde bona yoi line lin’ofisa eneka Befenda; liho line: Masiya eneyal’ino lolendedyo lon’okonde. 
COL.1.28	Ko tokumy’ende, toyasomya boto l’oto ko toyalake boto l’oto la bomwu bohotu, lacin’eho tolekya boto l’oto nko nkolana mene eneyali Masiya. 
COL.1.29	La ncina ene, emi lakamb’ekambwa nkoho, lokana yoka bosamb’o nakamba ekambelo enande eneyakambe eneyal’emi la locili mene.
COL.2.1	Lacin’emi lalang’oka ino beye bokotua bon’ita binokan’emi lacin’enino, ko lacin’eniyo banayali ena Laodikiya, ko lacin’ena bato bahatu banaten’elongi enamamene; 
COL.2.2	lacin’eho betem’eniyo becicime enamban’iyo ena nganji ena lolango, lacin’eho baeye lituka lihalitu lina njimedya mene ena nnonganya, ko baeye yoi lin’ofisa lina Yakomba fololo, liho nko Masiya: 
COL.2.3	lituka lihalitu lina bomwu la njeya yofisama eneyal’ende. 
COL.2.4	Lila yok’osamb’one, lacina boto atokofot’ino l’aoyi bana longo. 
COL.2.5	Kang’emi mpayali l’ino ena yonge, njali l’ino en’olimo, lanyang’enyanga, ko len’oka baoyi’anino bamonongana bolotsi, ko imeedyo inino eneyali Masiya imocila nko locili.
COL.2.6	Lacin’eho, bokendaka la Masiya Yesu Nkolo, yoka bosamb’onok’in’otambak’ende; 
COL.2.7	boakama eneya-l’ende yoka beluo bena bote, ko bofakama eneyal’ende; ko bokikyama en’imeedyo yok’onok’in’olakamaka, ko bofula en’imeedyo iho la nkanga ena lokango.
COL.2.8	Boongya lilenda lacina boto atokotol’ino yoka basungu lo bomwu bonande bon’aoyi ntenda, ko la baoyi bana mpoci banafana ncina, yoka bosamb’onoyali lilako lin’ato ko la baoyi bana loko banatanongana, ko efa bosamb’onoyali Masiya. 
COL.2.9	Lacina mpula ehatu ena Yakomba eyali nk’eneyal’ende ena yonge, 
COL.2.10	ko ino bokolanyama eneyal’ende, onoyali bote bona lifoka lihalitu ko la mpamba ehatu; 
COL.2.11	ko eneyal’ende bokesamaki yonge l’ekeselo ena yonge enetilama l’a kasa, enek’in’oumolaka baoyi’owe bana yonge lin’onufo nko l’ekeselo ena yonge eneyali eneyali Masiya. 
COL.2.12	Bokunjamaki l’ende en’inelo, ko beetwaki meho l’ende la njimedya en’ekambelo ena Yakomba onetolak’ende enek’anawaki. 
COL.2.13	Ko enek’in’oyalaka en’e wedi lacin’ena baoyi’owe’anino ko la biinda bona nke sa ena yonge lin’onufo’onino, akiikyak’ino l’ende laanda lomoko, ko aototungol’iso en’aoyi’owe’aniso bahatu; 
COL.2.14	aolifola etengelo enetengamaki en’asangya enetotungyaki, enetofekyaki, ko aumol’eho tutu, eneki’nd’oakak’eho en’ekulusu; 
COL.2.15	aumola bafoka ko la baise mpamba, ko amaenyanya ena fololo, ko aolong’elonga mene l’ekulusu eho.
COL.2.16	Botimedyake lacina boto akokoedy’ino baoyi ena likambo lina toma tona ndaka la mmela, ko lacin’ena bina bon’elambedya, ko la limatsako lina ngondo, ko la bina bona Sabata: 
COL.2.17	baoyi’aho bayili nko li-lila kei lina baoyi banangoya linga, koko yonge mene liyali lina Masiya. 
COL.2.18	Botimedyake boto akokumol’ino boluko’onino la njofima enayofim’ende l’eango enandamene, ko la lokumo lonakumy’ende bikima bina loola: ende ayokumya lacin’ena baoyi banaki’nd’oenaka, ko ayofefa nko bototoloto ena lokanyi lonande lona yonge, 
COL.2.19	ko afundamele Bote; eneyali Bote’oho yonge lihalitu yat’ekikedyo, ko yambanyama la biyongamelo ko l’esisa, ko yafula la mpula ena Yakomba.
COL.2.20	Yombo bowaki la Masiya eneyali bikambwa bin’oso bina loko, biit’olanga beeka lacina nai, nk’eyoka boyike ena loko?— 
COL.2.21	beeka nko, Tasukake, Tamekake en’onyua, Tuundake: 
COL.2.22	beho behetu beyakalel’ekambelo, beeka ben’ato la balako ban’ato nd’eho. 
COL.2.23	Baoyi’aho bayali yok’ekolanya ena bomwu, nko lokumo lonakumy’oto l’eango enandamene, ko la njofima enandamene, ko la nsisodya ena yonge; ohonde baoyi’aho bafafekyisa mposa ena yonge.
COL.3.1	Lacin’eho, yombo betwaki en’ewedi, ino la Masiya laanda, bofonaka baoyi banayali ena liko, enakisase Masiya en’ili bona likasa lina Yakomba y’ome. 
COL.3.2	Bil’etema en’aoyi banayali ena liko, ef’en’aoyi banayali ena loko. 
COL.3.3	Lacin’oka ino bowaki, ko liiko lonino lomofisama la Masiya eneyali Yakomba. 
COL.3.4	Koko enengi Masiya, onoyali liiko loniso, oenya, ino bongenya l’ende en’okonde nkoho.
COL.3.5	Lacin’eho, boyaka bilama binino biniyali ena loko, nko lisamba, la nsefo, la mposa ena nsoi, la mposa en’owe, la mposa ena lituka eneleki—mposa eho eyali nko nkumya ena baidola; 
COL.3.6	nkele ena Yakomba eoya eneyali ban’ana lopoko lacin’ena baoyi’aho; 
COL.3.7	ko inoamene bokendaki en’aoyi’aho en’oso, enek’in’oyalaka en’aoyi’aho. 
COL.3.8	Koko isanga bumolaka baoyi’ane bahatu: nko nkele, la bolema, la bongeno, la besao, la baoyi bana nsefo en’enyu’enino. 
COL.3.9	Botafotanake mpoci; lacin’oka bomumola boto’on’alale ko l’ikambwa binande, 
COL.3.10	ko bomolota boto’on’ototo, ononunolama lakina ena njeya l’ekolanya enande ononunolaki; 
COL.3.11	en’enunwelo eho ena ntoto efaate lakina bise Elene la bise Yuda, onokesama yonge l’onotakesama yonge, Bofenda la bise Sekutia, la boombo l’onofayali boombo; ohonde Masiya ayali bahatu, ko ayali eneyali bahatu.
COL.3.12	Lacin’eho, ino banayali nk’eyoka banaki Yakomba osonaka, ban’oeka, ko banalangama, bolotaka yoka bisenda betema ben’isei, ko la bongompolu, ko la njofima, ko la mwi, ko l’isei ina locinji, 
COL.3.13	botalemwanake, ko biikyana baoyi’anino ban’owe yombo boto aata likambo l’on’omoi’oto; yoka bosambo bonoki Masiya okiikyak’ino, ino bilaka nkoho; 
COL.3.14	ko ena liko ya baoyi’ane bahatu, bokana nganji, eambanelo ena mbongi enakolana nd’eho. 
COL.3.15	Ko mwi ena Masiya eyalamake nyangetuke en’etem’enino, lacin’oka ino beelelamaki lacin’ena mwi eho ena yonge limoko; ko bokanga Yakomba lokango. 
COL.3.16	Yoi lina Masiya litongake eneyal’ino litonga la mpula ena bomwu bohotu; bolakana ko boofodyana la njembo, ko la njembo ina lokumo, ko la njembo ina bolimo, bembela Yakomba en’etem’enino l’isei inande. 
COL.3.17	Ko baoyi banil’ino bahatu, kanga yoi lina ntenda, kang’ekambwa ena nkamba, bilaka bahatu ena lina lina Nkolo Yesu, ko bokanga Yakomba Bafango lokango nko l’ende.
COL.3.18	Ino baali, bofika baome’anino, lacin’oka bokotu’oho bokoli eneyali Nkolo. 
COL.3.19	Ino baome, boka baali’anino nganji, ko botailelake bongeno. 
COL.3.20	Ino bana, bimedya bonyua bon’afango la banyango’anino en’aoyi bahatu, lacin’oka bokotu’one bimedyama bolotsi la Nkolo. 
COL.3.21	Ino bafango, botanyomake ban’anino, batongolembwa. 
COL.3.22	Ino baombo, bimedya iy’anayali banyangetuke’anino bana loko la mpika en’aoyi bahatu; efa bosala en’aiso kei, yoka bato banafona lokumo lon’ato; ohonde l’otema bomoko, boangaka Yakomba. 
COL.3.23	Baoyi ban’etaketaka banakamb’ino, bilaka botema ena baho, nk’eyoka bosaela Nkolo, efa bato; 
COL.3.24	lacina bey’oka bongotamba eneyali Nkolo boluko bona lisango. Ino bosaela Nkolo Masiya. 
COL.3.25	Ende onil’owe angotamba lakina bowe bokoki’nd’oilaka; ko efaate likai lacin’en’ato tu.
COL.4.1	Ino banyangetuke, bilelaka baombo’anino baoyi bana mbongi banakolana; lacina bey’oka inoamene boyali la Ngangetuke ena loola.
COL.4.2	Bocindelana ena boondo la locinji, botombanyaka ena boho la nkanga ena lokango. 
COL.4.3	Ko botoondelak’iso nkoho, lacin’eho Yakomba atokombwele lokombo lacin’ena yoi liho, lacin’eho tosumole bato yoi litutuma lin’ofisa lina Masiya, linaliki’m’otungamaka lacin’ena liho; 
COL.4.4	lacin’eho njile liho ena fololo, yoka bosamb’onakolana l’emi lacina ntende. 
COL.4.5	Bokendaka la bomwu eneyal’iyo banayali en’anza, biikolaka bietelo. 
COL.4.6	Etendelo enino eyalamake bina l’ina nko l’isei, nko mbongya nk’eyoka l’okwa, lacin’eho beye bokotua bonokoli l’ino lacina bokutwele boto l’oto.
COL.4.7	Tukiko onoyali efili onolangama, l’okambi’ona solosolo, la boombo onambana l’iso eneyali Nkolo, angokosumol’ino baoyi bahatu banayali eneyal’emi; 
COL.4.8	molotoma eneyal’ino la ncina ene ntutuma, lacina beye bokotua bonoyal’iso esik’ene, ko lacina akokikedya betem’enino. 
COL.4.9	Molotom’ende la Onesimo, efili ena solosolo l’onolangama, onoyali boto’oninoamene; iyo bangokosumol’ino baoyi bahatu banilama mendo.
COL.4.10	Alisitaluko onotungi l’emi en’onyolo akese’ino, ende la Malako mbotwa ena Balunaba (ino bomosila yata lotomo lacin’enande—nk’angoya eneyal’ino, botambe); 
COL.4.11	ko la Yesu onotangama Yuseto, banayali en’oloi bona nkesa ena yonge: nsimbo en’asali banambana l’emi en’osala lacin’ena lifoka lina Yakomba nk’iyo, koko iyo bamonkikedya bolema bike. 
COL.4.12	Epafula, onoyali boto’oninoamene, boombo’ona Masiya Yesu, akees’ino, ayakoondel’ino la mposa mene bina l’ina, lacin’eho bemale la mbongi nko nkolana, ko la njimedya mene en’eango ena Yakomba ehatu. 
COL.4.13	Emi lila lacin’enande, mbo ende akook’ino mposa bike mene, ko l’iy’anayali ena Laodikiya, ko l’iy’anayali ena Yelapoli. 
COL.4.14	Luka, bonganga onolangama, akees’ino, ende la Dema. 
COL.4.15	Beesaka bifili biniyali ena Laodikiya, ko la Numpa, ko l’ekelesia eneyali en’otumb’onande. 
COL.4.16	Ko enengi bokand’one oandama eneyal’ino, botomaka boho lacina boandame en’ekelesia eneyali ena Laodikiya nkoho; ko ino bandaka bokanda bonoya ena Laodikiya nkoho. 
COL.4.17	Ko bosumola Alukipo, in’ate, Ongya likanedya ekambelo enek’otambaka eneyali Nkolo, lacin’eho oonge en’ekambwa eho.
COL.4.18	Boeso’onami, Paulo, la likasa linamamene. Boofwa benyolo benami. Isei iyalamake eneyal’ino. Ndoho.
1TH.1.1	Paulo la Silwano la Timoteo, eneyali Ekelesia ena baise Tesalonike eneyali eneyali Yakomba Bafango ko la Nkolo Yesu Masiya: Isei la mwi eneyal’ino.
1TH.1.2	Iso tokanga Yakomba lokango lacin’en’inatu bisike l’isike, ko tokokanedy’ino l’aina en’eondo’eniso. 
1TH.1.3	Tokanedya bina l’ina behetu bosal’onino bon’imeedyo, la bikwamba binino bina nganji ena lolango, ko la locinji lonino lona lolendedyo eneyali Nkolo eniso Yesu Masiya, en’oso bona Yakomba Bafango’oniso. 
1TH.1.4	Bifili banalangama la Yakomba, iso teya esonamelo enino, 
1TH.1.5	lacin’oka bosimo’oniso bon’olotsi botaya eneyal’ino ena yoi ntenda kei: boyaki la mpamba nkoho, ko l’ena Bolimo bon’olotsi, ko l’ena mpula mene en’imeedyo; yoka bosamb’onok’in’oeyaka bokotu’oniso bonok’is’oyalaka eneyal’ino lacin’enino. 
1TH.1.6	Ko ino bookolaki bokotu’oniso njokola, l’oniso l’ona Nkolo, enek’in’otambaka yoi la bino bike ko l’ekiko ena Bolimo bon’olotsi. 
1TH.1.7	Ko yok’oho boyalamaki ndembi ena lilako eneyal’iyatu banimedya ena Makedonia l’ena Akaya. 
1TH.1.8	Lacin’oka yoi lina Nkolo limokumyama eneyal’ino, ef’ena Makedonia l’ena Akaya kei: en’ili behetu imeedyo inimedy’ino Yakomba imeyana; ko iso tofana ncina lakina ena ntenda yoi limoi. 
1TH.1.9	Lacina iyoamene baofwa bokotua bon’etuelo enek’is’otuaka eneyal’ino, ko l’okotua bonok’in’oumbelaka baidola, ko bokengwaki eneyali Yakomba, lacin’eho bosaele Yakomba eneyaike l’ena solosolo, 
1TH.1.10	ko lacin’eho bolengedya eyelo ena Bon’onande enay’ende ena loola, onoki’nd’oetolaka enek’anawaki, nko Yesu, onototungol’iso ena nkele enengoya.
1TH.2.1	Bifili, inoamene bey’oka etuelo eniso eneyal’ino etayal’ale bototoloto. 
1TH.2.2	Koko enek’is’oenaka bino en’oso ko la mpomi en’onyanga bona Filipoi, yoka bosamb’oney’ino, toyalamaki la nkaso eneyali Yakomba eniso lacin’eho tokosumol’ino bosimo bon’olotsi bona Yakomba, kanga basimbi bike bayali. 
1TH.2.3	Lacina lilako liniso litayala lina bokandokando, ko la nsefo, ko la longo; 
1TH.2.4	ohonde totendaki yok’onok’is’oimedyamaka bolotsi la Yakomba lacina atosukya bosimo bon’olotsi; ef’oka toyafone lokumo eneyali bato: lokumo loniso nk’eneyali Yakomba onosisola betem’eniso. 
1TH.2.5	Lacin’ino bey’oka etaate esike emoko enek’is’oyaka l’aoyi bana bolambyalambya, ko totaya l’ekundelo ena mposa ena toma eneleki, Yakomba ayali temoin en’aoyi’ane; 
1TH.2.6	ko totakemba lokumo eneyali bato, kang’eneyal’ino, kang’eneyali bato’akina; solosolo toyaaki nko bikima bina Masiya, ko yombo tosokolanga, tumbe tomoyalama l’olito eneyal’ino. 
1TH.2.7	Ohonde toyaaki l’ongompolu ena ntoto enino, yoka baale onolola ban’anandamene njolola. 
1TH.2.8	Ko lacin’oka tokookak’ino mposa mene yok’oho, totangaki’olotsi is’ate tokof’ino, efa bosimo’on’olotsi kei, ohonde belimo’enisoamene nkoho, lacin’oka tomokolang’ino la nganji mene ena lolango. 
1TH.2.9	Lacin’ino boofwa, bifili, bosal’oniso ko l’ekambwa eniso ena locili, bokotua bonok’is’osalaka l’ane l’oco, totongoyatela omoi’onino bolito, ko tokosumolak’ino bosimo’on’olotsi bona Yakomba nko yok’oho. 
1TH.2.10	Ko ino boyali temoins, ino la Yakomba nkoho, bokotua bonok’is’oyalaka ena ntoto enino banimedya, nko l’aoyi bana boeka, ko la baoyi bana mbongi, ko totayala l’aoyi banakolana la lofeli tu. 
1TH.2.11	Bomeya bokotua bonok’is’oilelaka boto l’oto’onino yoka bosamb’onila bafango l’an’anandamene, tokoondaki, ko tokokikyaki, ko tokosumolaki, 
1TH.2.12	lacin’eho bokende l’ekendelo enekoli l’ato bana Yakomba, nko Yakomba onokeelel’ino ena lifoka linandamene la bokonde.
1TH.2.13	La ncina ene, iso tokusa likanga Yakomba lokango bina l’ina, lacin’oka, enek’in’otambaka yoi lina Yakomba linalik’in’ookaka eneyal’iso, botambaki liho, efa yoka yoi lin’ato, ohonde nk’eyoka yoi lina Yakomba, ko liyali yok’osamb’oho solosolo; ko liho liyakambe en’etem’enino banimedya. 
1TH.2.14	Lacin’ino, bifili, bookolaki bokotua bona Bikelesia bina Yakomba biniyali eneyali Masiya Yesu ena Yudea; lacin’oka ino benaki bino eneyali bato ban’onyang’oninoamene yok’onok’iy’oenaka bino eneyali Ba-Yuda, 
1TH.2.15	nko Ba-Yuda banayakaki nko le Nkolo Yesu nko le basumoli, ko batiitanyak’iso. Yakomba afakike l’ato’aho, ko bayali baokyi’owe ban’ato bahatu. 
1TH.2.16	Iyo batofekya, mbo totatendake la Befenda, batongoyika. Yok’oho bafudya bikambwa biniyo bin’owe bina l’ina; ohonde nkele eneleki nko ndeka emoya eneyal’iyo.
1TH.2.17	Koko iso, bifili, enek’is’oalanaka l’ino ilalela— nk’ena yonge kei, ef’en’otema—tomekaki la mposa mene lacina tene bilongi binino nko la ndanga mene. 
1TH.2.18	Tosokolanga lacina toye eneyal’ino bisike bike, nk’emi Paulo, koko Satana aotofekya. 
1TH.2.19	Lolendedyo loniso loka nai? l’ekiko eniso eka nai? la likuka liniso lina lokumo lika nai? Efende nk’ino en’oso bona Nkolo eniso Yesu en’eyelo enande? 
1TH.2.20	O, lokumoloniso l’ekiko eniso nk’ino.
1TH.3.1	Lacin’eho, enetakolan’iso liledya lakina, tokanelaki’olotsi, is’ate tocikale ena Atenia nk’iso kei; 
1TH.3.2	ko totomaki Timoteo efili eniso la bokambi bona Yakomba en’osimo bon’olotsi bona Masiya, lacin’eho akokiky’ino ko akocidy’ino en’imeedyo inino; 
1TH.3.3	lacina boto afalidyame la bino bine; lacin’inoamene bey’oka tomosonama lacin’ena biho. 
1TH.3.4	O, kuma toyali l’ino, tokosumolak’ino en’oso, is’ate tongen’ino; ko ino bey’oka yoi liho limilama nko solosolo. 
1TH.3.5	La ncina ene, emi nkoho, enetakolan’emi liledya lakina, ntomaki ekima lacin’eho njeye imeedyo inino, yombo bomeki amokadya likomek’ino, ko bosal’oniso bomoyalama bototoloto. 
1TH.3.6	Koko isanga Timoteo, onoya eneyal’ino, amuta, ko amotoyela yoi lin’olotsi ena likambo lin’imeedyo inino ko la nganji enino ena lolango, ko la nkanedya en’olotsi enatokanedy’ino bisike bihitu, ko la mposa enok’ino lacina boteen’iso, yoka bosamb’onok’iso mposa lacina tokeen’ino; 
1TH.3.7	la ncina ene, bifili, tomokika lacin’enino l’imeedyo inino, ena ntoto ena bino biniso la nkeseli iniso ihatu. 
1TH.3.8	Lacin’oka isanga iso tika nko mbika, yomb’ino bemala la locili eneyali Nkolo. 
1TH.3.9	Iso tokolana likanga Yakomba lokango loka nai lacin’en’ekiko ehatu enakik’iso lacin’enino en’oso bona Yakomba eniso? 
1TH.3.10	L’ane l’oco toyonde nko mbonda inene lacina tene bilongi binino, ko lacin’eho tokokya baoyi’aho ban’imeedyo inino baninda.
1TH.3.11	Isanga Yakomba mene, Bafango’oniso, la Nkolo eniso Yesu, batokoedyake mboka eneng’is’oya eneyal’ino; 
1TH.3.12	ko Nkolo akilel’ino lacina bofule nko mpula mene ena nganji enokan’ino la nganji enok’ino bato bahatu, yoka bosamb’onakook’iso nganji; 
1TH.3.13	lacina akikya betem’enino locili en’aoyi ban’oeka, betema benefana lofeli tu, en’oso bona Yakomba Bafango’oniso. en’eyelo ena Nkolo eniso Yesu, ende la ban’oeka banande bahatu.
1TH.4.1	Yoi lina ncindedya, bifili: yok’onok’in’otambaka eneyal’iso bokotua bonakolana l’ino lacina bokende ko boate lokumo eneyali Yakomba, tokoond’ino ko tokosomy’ino ena lina lina Nkolo Yesu lacina bofudya likamba nko l’okotu’oho, nk’osamb’onakend’ino. 
1TH.4.2	Lacin’ino beya beeka benek’is’okofaka la Nkolo Yesu. 
1TH.4.3	Yoi linalanga Yakomba liho line: lacinaboekyame en’oeka, lacina bokile lisamba; 
1TH.4.4	ko lacina boto l’oto anonganya liata yonge linandamene la ntombanya en’oeka ko l’okotua bonakolana; 
1TH.4.5	ef’ena mposa ena likele, yoka bosamb’onila Befenda banafeye Yakomba; 
1TH.4.6	ko boto atatungyake efili enande, ko atilelake efili enande bowe ena yoi line; lacina Nkolo ayali boutoli bona nkele en’aoyi’ane bahatu, yok’onok’is’okolakak’ino en’oso ko tokosumolak’ino nkoho. 
1TH.4.7	Lacin’oka Yakomba atateelel’iso lacin’eho toyale bana nsefo, ohonde ban’oeka. 
1TH.4.8	Lacin’eho, boto onotembola beek’ene, afatembole bato: atembola nko Yakomba, onokof’ino Bolimo’onande bon’olotsi.
1TH.4.9	Koko ena likambo lina njoka bifili nganji, bofalele lacina boto akotengele yoi, lacin’inoamene bomolakama la Yakomba lacina bokane nganji; 
1TH.4.10	o, solosolo, ino boka bifili bihitu banayali ena Makedonia ehatu nganji nkoho. Koko tokoond’ino, bifili, lacina bokuse likamba yok’oho la mpudya; 
1TH.4.11	ko lacina boongya liyalama mwi, ko bokambe bikambwa bininoamene, ko bosale l’akas’aninoamene, nko yok’onok’is’okolakak’ino; 
1TH.4.12	lacina bokende l’okotua bonakolana eneyal’iyo banayali en’anza, ko bofinde iyema.
1TH.4.13	Koko tofalange, bifili, lacina boyalame nk’eyoka bato banafeye yoi liniyo baneci en’ewedi, botongoyoka lokeseli yoka bosamb’onoka bato’amoi banafana lolendedyo. 
1TH.4.14	Lacina, yombo timedy’oka Yesu awaki ko aetwaki lakina en’ewedi, nk’osamb’oho Yakomba angoya l’iyo baneci en’ewedi eneyali Yesu nko l’ende. 
1TH.4.15	Lacin’iso tokosumol’ino la yoi lina Nkolo, is’ate, is’anayike banaciki yengoko eyelo ena Nkolo, tofetaki en’oso’oniyo baneci en’ewedi. 
1TH.4.16	Lacina Nkolo mene angokita ena loola la yoi mbelela, la lofoso lon’iyome ina bikima bina loola, ko la bopate bona Yakomba; ko banawaki eneyali Masiya bangetwa en’oso. 
1TH.4.17	Nkwaho, is’anayike banaciki tongotambama nko kao, iso l’iyo ena bailo’a mbula lacina tukane la Nkolo ena liko; ko yok’oho tongoyala la Nkolo nko locela. 
1TH.4.18	Lacin’eho, bokikyana la baoyi’ane.
1TH.5.1	Koko ena likambo lina bisike la bauma, bifili, efaate ncina ntutuma enakotengela boto yoi. 
1TH.5.2	Lacin’inoamene beya fololo, bey’oka bina bona Nkolo boya yoka liya l’oco. 
1TH.5.3	Enil’iyo, Mbo mwi, efana yoi lina bofolu, nkwaho eehedyo eoya kaimo eneyal’iyo, yoka bosambonoya lonwa eneyali boyoto onoyali la yemi; ko iyo bafayat’elotelo tu. 
1TH.5.4	Koko ino, bifili, bofayali en’ilima lacina bina boho bokosaimody’ino yoka liya. 
1TH.5.5	Inatu boyali ban’ana fololo la ban’ana bane; tofayali bana boco, ko tofayali bana bilima. 
1TH.5.6	Lacin’eho, totetamake en’ilo, yoka bosamb’onila bato’akina: ekoli lacina totombanya, ko totalangwake l’aana. 
1TH.5.7	Lacin’oka iy’anatot’ilo, batota nko l’oco; ko iy’analangwa l’aana, balangwa nko l’oco. 
1TH.5.8	Koko akoli eneyal’iso, bato bana bina, tokile baana, ko tolote ngua ena lingongo eka imeedyo la nganji ena lolango, ko tolote likuka lina lolendedyo lona liiko en’ote. 
1TH.5.9	Lacin’oka Yakomba atateelel’iso lacina tukane la nkele enande: amoteelela lacina totambe liiko la Nkolo eniso Yesu Masiya, 
1TH.5.10	onotowelaki lacin’eho, kanga toyetwa, kanga tetama en’ewedi, tiike iso l’ende laanda lomoko. 
1TH.5.11	Lacin’eho, bokikyana ko bocidyana inoamene, nk’osambo bonil’ino.
1TH.5.12	Koko tokoond’ino, bifili, lacin’eho bononganya iy’anayakambe eneyal’ino, banakolond’ino en’aoyi bana Nkolo, ko bakolak’ino; 
1TH.5.13	ko bofikaka bato’aho la lifiko mene ena nganji ena lolango lacin’ena bikambwa biniyo. Boyalamaka la mwi en’atenyi’aninoamene. 
1TH.5.14	Ko tokoond’ino, bifili, bolak’iyo banakamba baoyi bana loyenge, bokikya iy’analembwa en’etema, bokambya iy’anayali bolu’olu, boyalama l’isei ina locinji eneyali bato bahatu. 
1TH.5.15	Botalangake lacina boto acindanya boto’okina bowe la bowe; ohonde boongya yitana bina l’ina la baoyi ban’olotsi eneyal’inoamene ko l’neyali bato bahatu. 
1TH.5.16	Bonyangaka bina l’ina; 
1TH.5.17	botacikake boondo tu; 
1TH.5.18	bokanga Yakomba lokango en’aoyi bahatu, lacin’oka eango ena Yakomba eneyali Masiya Yesu lacin’enino eyali yok’osamb’oho. 
1TH.5.19	Botalimake Bolimo; 
1TH.5.20	botatembolake balako; 
1TH.5.21	bomeka baoyi bahatu, ko buundamela baho banayali bolotsi. 
1TH.5.22	Bofengolaka bekotua behetu ben’aoyi’owe.
1TH.5.23	Ko Yakomba mene ena mwi akeekyake en’oeka mene; ko bolimo’onino bohotu l’otem’onino bohotu la yonge linino lihalitu bamonyamake efana likambo lina lofeli tu yengoko eyelo ena Nkolo eniso Yesu Masiya. 
1TH.5.24	Ende onokeelel’ino ayali nko solosolo, ko angokamba yoi liho.
1TH.5.25	Bifili, botoondele.
1TH.5.26	Boesa bifili bihitu la bolumba bon’oeka. 
1TH.5.27	Lakosumol’ino ena lina lina Nkolo, bokand’one boandamake eneyali bifili bihitu. 
1TH.5.28	Isei ina Nkolo eniso Yesu Masiya iyalamake l’ino.
2TH.1.1	Paulo la Silwano la Timoteo, eneyali Ekelesia ena baise Tesalonike eneyali eneyali Yakomba Bafango’oniso la Nkolo Yesu Masiya: 
2TH.1.2	Isei la mwi eneyal’ino eneyali Yakomba Bafango la Nkolo Yesu Masiya.
2TH.1.3	Bifili, akoli eneyal’iso lacina tokange Yakomba lokango bina l’ina lacin’enino, ko lokango loho lokoli, lacin’oka imeedyo inino iyafule nko mpula mene, ko nganji enokan’inatu eleki nko ndeka mene. 
2TH.1.4	Ko la ncina eho isoamene tokumya lokumo lonino ena bikelesia bina Yakomba lacin’ena locinji lonino ko l’imeedyo inino ena binyomelo binanyomam’ino bihitu ko l’ena bino binen’ino. 
2TH.1.5	Baoyi’aho bayali nko ndembi enenyanya etendelo ena mbongi enatenda Yakomba bakambo, lacin’eho ino bimedyam’oka bokoli la lifoka lina Yakomba; ko ino boyene bino lacin’ena liho; 
2TH.1.6	lacin’oka Yakomba amotanga yoi line mbongi, noka, alukole iy’anakeeny’ino bino boluko bona bino lakina; 
2TH.1.7	ko akolukol’ino banen’ino boluko bona lifomya, l’ino l’iso, enengi Nkolo Yesu oenya ena loola la bikima bina mpamba enande, 
2TH.1.8	la njombi ina nkoi, lacina autodya nkele eneyal’iyo banafeye Yakomba, ko l’eneyal’iyo banapoka lopoko ena likambo lin’osimo bon’olotsi bona Nkolo eniso Yesu. 
2TH.1.9	Iyo bangosisodyama, nko l’eehedyo ena njelana locela l’elongi ena Nkolo ko l’okonde bona mpamba enande, njelana enefakale tu, 
2TH.1.10	enengi’nd’oya oyokumyama eneyali ban’oeka banande, ko lacina afefame nko mpefa en’in’oho eneyal’iyatu banimedya (lacin’oka ino bimedyaki bosimo’oniso). 
2TH.1.11	La ncina ene, tokoondel’ino bina l’ina, lacin’eho Yakomba eniso atange ate ino bokoli la leele lonelok’in’oelelamaka, ko lacina akokya mposa ehatu en’aoyi ban’olotsi, ko l’ikambwa bihitu bin’imeedyo nko la mpamba enande; 
2TH.1.12	lacin’eho lina lina Nkolo eniso Yesu likumyame eneyal’ino, ko ino eneyal’ende, yoka bosamb’onoyali isei ina Yakomba eniso la Nkolo Yesu Masiya.
2TH.2.1	Koko, bifili, tokoond’ino ena likambo lin’eyelo ena Nkolo eniso Yesu Masiya ko l’esusanelo eneng’is’osusana eneyal’ende, 
2TH.2.2	tokoonda lacina bofalidyame isanga ena lokanyi lonino, ko bofakandakanda, kanga l’olimo, kanga la yoi lina ntenda, kanga l’okanda bonil’iyo, iy’ate boho boya eneyal’iso, nk’eyoka bina bona Nkolo bomosila liyela. 
2TH.2.3	Botalangake lacina boto akokotody’ino l’aoyi’amoi bana mpoci; lacina bin’oho bofaye yengoko eumbeelo eoya en’oso, ko boto’oho On’owe, nko bon’ona mbeha, aenya; 
2TH.2.4	nk’ende onosimba ko ayoiledy’endamene ena liko lina boho bohotu bonotangama Yakomba ko l’onokumyama, ko aokisase en’ilombe in’oeka ina Yakomba, ko ayokumy’endamene ate ayali nko Yakomba. 
2TH.2.5	Ino bofakanedya nde, nkosumolak’ino baoyi’ane kuma njali l’ino? 
2TH.2.6	Kokoisanga bomey’oho onofeka l’ende, lacin’eho aenya en’esike enandamene. 
2TH.2.7	Lacin’oka yoi lin’ofisa lina mpulunganya en’eeka liyakambe nko le bon’in’one; ohonde omoi ayafeke la liho esik’ene, yengoko enengi’nd’oumolama. 
2TH.2.8	Nkwaho ende ona mpulunganya angenya, onongi Nkolo Yesu oyaka la lofofe lon’onyu’onande, ko angeehya nko mbehya l’enyedyo en’eyelo enande. 
2TH.2.9	Eyelo en’oto’oho engoyala yoka bosamb’onoyali ekambelo ena Satana, enakamb’ende la mpamba ehatu, ko la ndembi, ko la bikambwa bina mpefa bina mpoci, 
2TH.2.10	ko la bikambwa biniseki’osimo ko la biniseki’owe eneyal’iyo banayeha, lacin’oka batatamba nganji ena lolango ena solosolo eho lacina baike. 
2TH.2.11	Ko la ncina ene Yakomba amatomel’iyo yoi lina ntatengya lina locili mene lacin’eho baimedya yoi lina mpoci; 
2TH.2.12	lacin’eho iyatu banatimedya solosolo eho, ohonde baokaki ekiko l’aoyi baninda mbongi, bakoiyame likambo.
2TH.2.13	Koko iso tokoli lacina tokange Yakomba lokango bina l’ina lacin’enino, ino bifili banalangama la Nkolo, lacin’oka Yakomba akosonak’ino ena limatsako mene lacin’ena liiko nko l’eekedyo en’oeka ena Bolimo, ko la njimedya ena solosolo. 
2TH.2.14	Ko akeelelak’ino l’osimo’oniso bon’olotsi, lacin’eho botambe bokonde bona Nkolo eniso Yesu Masiya. 
2TH.2.15	Lacin’eho, bifili, bemalaka locili, ko buundamela balako banak’in’olakamaka, yombo la yoi lina ntenda, yombo l’okand’oniso.
2TH.2.16	Koko Nkolo eniso Yesu Masiya mene, la Yakomba Bafango’oniso onotookak’iso nganji ko atofak’iso ekikedyo enefakale ko la lolendedyo lon’olotsi nko l’isei, 
2TH.2.17	acicimodyake betem’enino, ko akokikyake locili en’aoyi bahatu ban’olotsi ko l’en’ikambwa bihitu bin’olotsi.
2TH.3.1	Yoi lina ncindedya, bifili: botoondel’iso, lacina yoi lina Nkolo lisekole ko likumyame, bosamb’onoyali liho enek’ino; 
2TH.3.2	ko lacin’eho iso totungwa eneyali bato bana loyenge ko l’ato ban’owe; lacin’oka bato bahatu bafan’imeedyo. 
2TH.3.3	Koko Nkolo ayali solosolo, ko angokokiky’ino, ko angokotombany’ino lacin’enande on’owe. 
2TH.3.4	Koko iso toyali l’imeedyo ine eneyali Nkolo, is’ate baoyi banakosumol’iso, ino boyakambe baho, ko bongokamba nko baho. 
2TH.3.5	Ko Nkolo alondake betem’enino ena nganji ena Yakomba, ko l’ena locinji lona Masiya.
2TH.3.6	Koko tokosumol’ino, bifili, ena lina lina Nkolo eniso Yesu Masiya, lacina bume eneyali efili l’efili onoyakende l’ekendelo ena loyenge, ko afamonya balako banak’iy’otambaka eneyal’iso. 
2TH.3.7	Lacina inoamene beya bokotua bonakolana lacina bookole bokotu’oniso; lacin’oka iso totakamba bikambwa bina loyenge enek’ino; 
2TH.3.8	ko totala mampa ena boto’omoko bototoloto; ohonde tosalaki bosala ko l’ikambwa bin’efefe l’ane’l’oco, totongoyala yoka bolito eneyali boto’omoi’onino ena likambo lina nkemba ena toma; 
2TH.3.9	efa lacin’oka tofan’etelo: nko lacina toyoil’isoamene ndembi ena lilako eneyal’ino, lacin’eho bookole bokotu’oniso.
2TH.3.10	Lacina, en’esik’eho, kum’iso toyali l’ino, tokosumolaki, is’ate, Yombo boto afalange’osala, atalake toma.
2TH.3.11	Lacin’oka iso toka, iy’ate bamoi bayali enek’ino banayakende l’okotua bona loyenge, banafasale tu, koko bayali nko bendengi. 
2TH.3.12	Tosumola bato ban’omun’oho, ko tasomya losomo eneyali Nkolo Yesu Masiya, is’ate basalake la mwi, ko bale mampa eniyoamene. 
2TH.3.13	Koko ino, bifili, botalembwake en’ekambelo ena bikambwa bin’olotsi. 
2TH.3.14	Ko yombo boto’omoi afalange limonya yoi liniso liniyali en’okand’one, bolendaka boto’oho, ko botakendake efili l’ende, lacina aoke nsoi. 
2TH.3.15	Ohonde botatangake boto’oho bookyi’owe: bolake yok’efili.
2TH.3.16	Nkolo mene ena mwi akofake mwi bisike bihitu ko la bekotua behetu. Nkolo ayalamake l’inatu. 
2TH.3.17	Boeso bonami, Paulo, la likasa linamamene boh’one; boho boyali nko ndembi en’okanda l’okanda; etengelo enami eh’ene. 
2TH.3.18	Isei ina Nkolo eniso Yesu Masiya iyalamake l’inatu.
1TI.1.1	Paulo, ekima ena Masiya Yesu, bosamb’onoyali lotomo lona Yakomba Boiki’oniso ko la Yesu Masiya lolendedyo loniso; 
1TI.1.2	eneyali Timoteo, bon’onami bona solosolo en’imeedyo: Isei l’ongompolu la mwi eneyali Yakomba Bafango’oniso ko la Masiya Yesu Nkolo eniso.
1TI.1.3	Lakoofodya yoi linaliki’m’okoondaka eneki’m’ocoaka ena Makedonia, emite ocikale ena Efeso oyosumol’ato’amoi batalakake lilako lin’okotu’okina, 
1TI.1.4	ko batalofamelake basai ko la biandelo bina biotwelo binifan’esimbelo: baoyi’aho bafudya ntango, koko bafaatele boto ekikedyo ena Yakomba eneyali l’imeedyo. 
1TI.1.5	Koko ncina mene ena lotomo nko nganji eneyafole ena botema bona soto, ko l’ena lokanyi lon’otema lona cilili, ko l’en’imeedyo iniyali nko solosolo. 
1TI.1.6	Bamoi bamotembwa en’aoyi’aho, ko bamokunga lacina bacu ena ntango inifana ncina ntutuma; 
1TI.1.7	iyo balanga lacin’eho bayalame balaki bana basangya, ohonde bafanonganya baoyi banatend’iyo, nko le balako banalak’iyo nk’eyoka bameya bafanonganya ncina. 
1TI.1.8	Koko iso tey’oka beeka bend’olotsi, yombo boto akamba bokotua bonoki beho oekyamaka, 
1TI.1.9	eney’ende’oka beeka betekyama lacin’ena boto’ona mbongi: bemekyama lacin’ena bafulunganyi ko la bato bana lopoko, nko lacin’en’iyo banafakumya Yakomba ko l’ato ban’owe ko l’iy’anafafike Yakomba ko l’iy’anafana mbongi, nko lacin’ena njaki ina bafango l’anyango ko la njaki in’ato, 
1TI.1.10	nko lacin’ena bato bana lisamba, ko la mpame banakamba baoyi bana nsoi la mpame imoi, ko l’iyo baniya bato nko njiya, ko la bafoci bana mpoci, ko l’iy’anateha basangya bana mpoci, ko yombo yoi limoi liyali linalifasangi la lilako lineyonga, 
1TI.1.11	yoka bosamb’onoyali bosimo bon’olotsi bon’okonde bona Yakomba onosakelama bosako, nko bosimo bonoki’m’osukyamaka.
1TI.1.12	Lokang’ende lokango ononkikyaki, nko Masiya Yesu Nkolo eniso, lacin’oka antangaki boto’ona solosolo, ko anjilaki bokambi’onande; 
1TI.1.13	nk’emi onosaiyaki’ale Masiya, ko nnyomaki bato, ko njaehyaki. Ohonde anjokaki isei, lacin’oka nkambaki baoyi’aho kuma ntanonganya, kuma ntaate imeedyo. 
1TI.1.14	Ko isei ina Nkolo eniso ifulaki nko mpula mene l’imeedyo ko la nganji eneyali eneyali Masiya Yesu. 
1TI.1.15	Yoi line liyali nko solosolo, ko yakolana lacina boto l’oto atambe liho l’otema bohotu, noka, Yesu ayaki ena loko oyikya bato ban’owe; ko onoyali boto’on’owe on’oso nk’emi. 
1TI.1.16	Koko anjokaki isei la ncina ene: nko lacin’eho aenyanya l’emi, onoyali boto’on’owe on’oso mene, isei inande ina locinji ihatu, la njalame ndembi ena lilako eneyal’iy’anangimedy’ende ena mbusa lacina baate liiko lonelofakale. 
1TI.1.17	Isanga, eneyali Lifoka lina Roi lina bisike bihitu, onofawu tu, onofenya, onoyali Yakomba nk’ende kei, lokumo l’ekumedyo eneyal’ende bisike l’isike. Ndoho.
1TI.1.18	Bon’onami Timoteo, lakotom’e lotomo lone, yok’onoki baoyi otendamaka en’oso lacin’ene, lacina ookane bita bin’olotsi l’aoyi’aho; 
1TI.1.19	ko oundamele imeedyo ko la lokanyi lon’otema lon’olotsi. Bato’amoi bamumbela yoi line, ko yok’oho bamolehya imeedyo nk’eyoka boatu bonehyama la lose; 
1TI.1.20	bamoi’aniyonko Umenayo la Alesandulo, banaki’m’olekyaka eneyali Satana, balakame lacina bafasaiya Yakomba.
1TI.2.1	Yoi lin’oso linakosumol’emi liho line: bato balombake Yakomba ndomba, ko baonde beondo, ko baondele bakin’ato, ko bakange lokango, lacin’ena bato bahatu; 
1TI.2.2	lacin’ena bafoka bana rois ko la bamene lifoka bahatu, lacin’eho toate etelo okamba kibambwa biniso efana lofoso, nko la mwi, ko l’ekumedyo ena Yakomba ko la bokotua bona lifiko. 
1TI.2.3	Bokotu’one boonga, ko bond’olotsi en’aiso bana Yakomba Boiki’oniso, 
1TI.2.4	onolanga, ate basto bahatu baike, ko bayele ena njeya ena solosolo eho. 
1TI.2.5	Lacina Yakomba ayali nk’emoko, ko bolekya en’atenyi bana Yakomba l’ato nk’omoko, nko bota, Masiya Yesu; 
1TI.2.6	onoyolekyak’endamene mbiko lacin’en’ato bahatu—yoi liho yasumolama ena bisike binakolana la liho. 
1TI.2.7	Emi njilamaki bosumoli ko l’ekima ena yoi liho (latenda nko solosolo: mpafote), bolaki bona Befenda en’imeedyo l’ena solosolo.
1TI.2.8	Lacin’eho, lalang’oka mpame baonde en’ili l’ili, kuma bailedya bakasa ban’oeka, efana nkele ko efana ntango. 
1TI.2.9	Ko akoli eneyali bayato bayolots’iyoamene bisenda binakolana, l’okotua bona nsoi ko la njofima; efa la lifo ndoha, ko la ndota ena wolo la perles la bisenda bin’otuya mene: 
1TI.2.10	balote nko bikambwa bin’olotsi (nk’okotua bonakolana l’ayato banayctang’iyoamene bakumi bana Yakomba). 
1TI.2.11	Akoli eneyali boyoto aekele la mwi ko la lifiko lihalitu. 
1TI.2.12	Mpimedy’oka boyoto alake, ko ayalame nyangetuke ena bome: akoli lacina ayalame nko mwi. 
1TI.2.13	Lacin’oka Adama kongonunolamaki’oso, ko Ewe ena mbusa; 
1TI.2.14	ko Adama atafotama, boyoto kongoafotamaki, ko akwaki en’owe. 
1TI.2.15	Ohonde bayato bangika ena mbota en’ana yombo bacindelana en’imeedyo l’ena nganji ena lolango l’ena njekyama en’oeka la lokanyi lona njosimba.
1TI.3.1	Yoi line liyali nko solosolo: noka, Yombo boto akemba bosala bona botombanyi la mposa, amolang’ekambwa en’olotsi. 
1TI.3.2	Koko akoli eneyali botombanyi ayalame boto onofana likambo lina lofeli, bome’ona booli’omoko, boto’ona njofima, onoyali la lokanyi loneloonga, onofana loyenge, onosangela befenda l’olotsi, oninya lilakis’ato lilako; 
1TI.3.3	nko boto onofamele vina bike, onofafome bato; ohonde boto onoyali la bongompolu, onofalange bekindo mpomana, onofoke francs mposa bik’ike; 
1TI.3.4	boto onokamba baoyi banakolana en’otumb’onandamene, ko ban’anande bamofika nko mpika la lokumo lohalotu. 
1TI.3.5	(Yombo’boto afanonganya yongya baoyi ban’otumb’onandamene, angokolana litombanya ekelesia ena Yakomba bosamb’oya?) 
1TI.3.6	Atayalamake boto onimedyaki nko kekeke, atongoyokumy’endamene ko atongoyokwa en’ekoiyelo ena likambo lina Satana. 
1TI.3.7	Koko akoli lacina aate lokumo lon’olotsi eneyal’iy’anayali en’anza, atongoyokwa ena lotango lon’owe, ko l’en’ilonga ina Satana. 
1TI.3.8	La badiakono nkoho, akoli eneyal’iyo bayalame la lokumo lon’olotsi, banafayali la benyua befe, banafamele vina bike, banafoke nkita ena nsefo mposa; 
1TI.3.9	nko bato banundamela yoi lin’ofisa lin’imeedyo nko la lokanyi lon’otema lona soto. 
1TI.3.10	Ekoli lacina bato’ane bamekame en’oso; nkwaho, yombo bafana ncina ena lofeli tu, bayalamake badiakono. 
1TI.3.11	Ekoli lacina bayato nkoho bayalame la lokumo lon’olotsi, banafafote bato bakambo bana mpoci, nko bayato banayofima, ko bayali nko solosolo en’aoyi bahatu. 
1TI.3.12	Akoli eneyali badiakono bayalame bome’omoko booli’omoko, ko baongya likamba baoyi bana cilili eneyali ban’aniyo ko l’en’etumb’eniyoamene. 
1TI.3.13	Lacin’oka iy’anakamba bikambwa bina diakono l’okotua bonakolana bayoatel’iyoamene etelo en’olotsi, ko la nkaso mene en’imeedyo iniyali eneyali Masiya Yesu.
1TI.3.14	Lakotengela baoyi’ane eneyalengedy’emi emite efan’olingolingo nongoya eneyal’e. 
1TI.3.15	Koko yombo ntaye isanga, lakotengela lacin’eho oeye bokotua bonakolana lacina bato bakambe en’otumba bona Yakomba, bonoyali nk’ekelesia ena Yakomba onoyike, la likonji l’ekikedyo ena solosolo. 
1TI.3.16	Ko efana ntango, yoi lin’ofisa lina nkumya ena Yakomba liseki’okolo: Ende aenyaki ena yonge, ayengwaki en’olimo, aenyedyaki bikima bina loola, bosimo’onande bosekodyamaki eneyali benyanga, bato bana loko baoimedyaki, ailedyamaki en’okonde.
1TI.4.1	Koko Bolimo atenda fololo, ate ena bisike bina mbusa bamoi bangumbela imeedyo iho, ko bangolofamela belimo bena mpoci ko l’alako bana bademona, 
1TI.4.2	lacin’ena bato banaseki’osimo banayatende baoyi bana mpoci; lokanyi loniyo lon’otema lomoleha nk’eyoka la nkoi ndika; 
1TI.4.3	bayafeky’ato, iy’ate batasonganake ena liala, ko bakidy’ato nyama iniki Yakomba onunolaka lacin’eho iy’anitnedya ko baeya solosolo eho batambe iho la nkanga ena lokango. 
1TI.4.4	Lacin’oka toma tohatotu tonatoki Yakomba onunolaka toyali nk’olotsi, ko tofakilama, yombo bato batamba toho la nkanga ena lokango, 
1TI.4.5	lacin’oka toho teekyama en’oeka la yoi lina Yakomba ko l’oondo. 
1TI.4.6	Nk’oofodya bifili baoyi’ane, ongoyala bokambi bon’olotsi bona Masiya Yesu, bokambi onokikyama l’aoyi ban’imeedyo iho, ko la lilako lin’olotsi linalik’okilaka la locinji. 
1TI.4.7	Ohonde ongya lifengola basai bana loko banakolana la ngolosombo in’ayato kei. Ko oyokikyak’eamene la nnonganya ena nkumya ena Yakomba. 
1TI.4.8	Nkikya ena yonge eyali la nkita nk’isisali; ohonde nkumya ena Yakomba eyali la nkita en’aoyi bahatu: eyali l’esemba ena liiko loneloyali isanga ko la loho lonoyayi. 
1TI.4.9	Yoi line liyali nko solosolo ko likoli lacina boto l’oto atambe liho l’otema bohotu. 
1TI.4.10	Lacin’oka, iso tokamb’ikambwa ko toseela bembondo nko la ncina ene: lacin’iso tomil’etema nk’eneyali Yakomba onoyike, onoyali Boiki bon’ato bahatu, koko Boiki mene boniy’animedya. 
1TI.4.11	Ongya yasumola baoyi’ane ko oalake. 
1TI.4.12	Timedyake boto akookya nsoi lacin’eneyal’e bonome; ohonde yalamaka ndembi ena lilako eneyal’iy’animedya, l’en’aoyi banatend’e, l’en’ikambwa binakamb’e, l’ena nganji ena lolango, l’en’imeedyo ko l’en’aoyi bana soto. 
1TI.4.13	Ongya yand’ekanda, ko ongya yond’ato mbonda, ko ongya lilak’ato lilako, yengoko enengi’m’oya. 
1TI.4.14	Tofelake nganji eneyali eneyal’e, enefamaki eneyal’e l’aoyi bana mpoladya, eneki bingambe bin’Ekelesia otadyaka bakasa eneyal’e. 
1TI.4.15	Ongya likanedya baoyi’ane; il’otem’one bohotu nk’en’aoyi’ane, lacin’eho efuelo ena nnonganya ene eenya fololo eneyali bato bahatu. 
1TI.4.16	Oyokolany’eamene bolotsi, l’eamene ko la lilako line. Cindelana en’aoyi’ane la locinji; lacin’oka nk’oila yok’one ongoyiiky’eamene ko l’iy’anakolofamela nkoho.
1TI.5.1	Tafelake ngolosombo lofeli lona locili: oonde nk’eyoka bafango; ko laka befenga yoka bakune; 
1TI.5.2	ko la ngolosombo in’ayato nk’eyoka banyango, ko l’ayato banayali nk’eseka nk’eyoka bambangela: baoyi’ane bakambamake nko la soto mene. 
1TI.5.3	Fika bayato bana beweli banayali beweli mene solosolo. 
1TI.5.4	Koko yombo boweli’omoi ayali l’ana yombo bankanankana, akoli eneyal’iyo banonganya litum’ecimo eniyoamene lifiko linafik’iyo en’oso, ko balukole bafango l’anyango’aniyo; lacin’oka yoi linalanga Yakomba nde liho. 
1TI.5.5	Koko ende onoyali boweli solosolo, ko akisase nk’ende kei, amil’otem’onande ko la lolengedyo eneyali Yakomba, ko aocindelana ena lolombo ko l’ena beondo l’ane l’oco. 
1TI.5.6	Ohonde boweli’oho onoyakende la bikiko bina loko ayali nk’en’ewedi nk’eneyik’ende. 
1TI.5.7	Ongya yasumola baoyi’ane, lacin’eho bayale bato banafana ncina ena lofeli. 
1TI.5.8	Koko yombo boto afakoedya iy’anotwa l’ende toma, ko la ndeka iy’anotwa l’ende bomboi’omoko, boto’oho amangana imeedyo ihande, ko bowe’onande boleki bowe bon’oto onotimedya. 
1TI.5.9	Tatengake boweli en’okanda yengoko aotunda mbula ntuk’otoa, ko ayaaki booli’ona boto’omoko; 
1TI.5.10	ko ayali la lokumo lacin’ena bikambwa binande bin’olotsi: yombo aololaki bana, yombo asangelaki befenda, yombo asongaki bakaka bana ban’oeka, yombo akambyaki iy’anena bino, yombo aongyaki likamba bikambwa bin’olotsi bihitu la locinji. 
1TI.5.11	Koko tatengake beweli benetatunde; lacin’oka, eneng’iy’oelana la Masiya lacin’ena mposa enok’iyo, bangolanga lacina basongane l’aome; 
1TI.5.12	ko iyo baokoiyama likambo, lacin’oka baehya imeedyo iniyo iniki’oso. 
1TI.5.13	Ko lakina, bamatsa liyalama la mponya, ko baselasela ena betumba behetu; ko efa mponya kei: nko ntenji ina baoyi ban’etaketaka la bendengi nkoho, banatenda baoyi banafakoli l’iyo lacina batende. 
1TI.5.14	Lacin’eho, lalang’oka beweli benetatunde basongane l’aome, ko baote bana, ko bamonya baoyi ban’otumb’oniyoamene, ko bafafe bookyi’owe etelo ena lotango lon’owe; 
1TI.5.15	lacina bamoi bamosila litembwa lacin’eho baitane l’aoyi bana Satana. 
1TI.5.16	Yombo boto onimedya ayali la beweli, akoli eneyal’ende akamby’iyo, ko ekelesia efoke bolito lacin’eniyo; lacina ekelesia eate etelo okamby’iyo banayali beweli solosolo.
1TI.5.17	Ekoli lacina bingambe banatombanya bosala bolotsi batangame nk’eyoka bakoli la lokumo loneloleki, ko yok’oho la ndeka lacin’eniyo banayakambe ena yoi l’ena lilako. 
1TI.5.18	Lacin’oka bokanda bona Yakomba bila, ate, Tilake likama en’onyua bona ngombo eneyanokol’eho bopunga la njikamela. Ko lakina ate, Bosali akoli nko la mpuci enande. 
1TI.5.19	Timedyake engambe aakolame yengoko en’enyua bena temoins ife yomb’isaso. 
1TI.5.20	Iy’anakamb’owe, oafele en’oso bon’ato bahatu, lacin’eho bakina baange nkoho. 
1TI.5.21	Lakosumol’e en’oso bona Yakomba, ko l’en’oso bona Masiya ko la bikima bina loola binasonama, monyaka baoyi’ane, tetsaki yoi limoi en’oso bona yoi likina, ko tilake yoi limoko la likai. 
1TI.5.22	Tatadyake bakasa eneyali boto yaya, ko tambanake l’ato’amoi en’aoyi’owe’aniyo: oyomonyake eamene nko soto. 
1TI.5.23	Tamelake lakina basi kei: mel’isisali ina vina nkoho lacin’en’otem’one ko la nkangi inaw’e bina l’ina. 
1TI.5.24	Baoyi’owe ban’ato’amoi baenya fololo, bayete en’oso nk’en’ekoiyelo; koko baoyi’owe ban’ato’akina bafenya yengoko ena mbusa. 
1TI.5.25	Nk’osamb’oho, bikambwa bin’olotsi biyali binenya fololo, ko biho binifayali yok’oho bifafisamisa.
1TI.6.1	Akoli eneyali baombo banayali ena yombo bakanele, iy’ate banyangetuke’aniyo bakoli la lokumo lohalotu, lacina bato’amoi batongosaiya lina lina Yakomba ko la lilako linande. 
1TI.6.2	Ko iy’anayali la banyangetuke banimedya, batatembolake lacina eneyal’iyo bifili: bakoli lacina basael’iyo l’ekiko lacin’oka iy’anata nkita l’ekambwa eho bamimedya ko baolangama. Lak’ato baoyi’ane, ko oasomya l’aho.
1TI.6.3	Yomb’oto’omoi alaka lilako likina, ko afimedya baoyi banonga bolotsi, nk’aoyi bana Nkolo eniso Yesu Masiya, ko afimedya bokotua bona lilako bonakolana la nkumya ena Yakomba, 
1TI.6.4	boto’ho ayengodya la njofefa, ko afeye yoi limoko, koko yali nk’eyok’onolangwa la biufo ko la ntango ina baoyi, ko baoyi’aho baatel’ato nk’ekuku, la lisa, la ntango in’owe, ko la bekandokando ben’owe, 
1TI.6.5	ntango ina bato banehyama ena nkanyi iniyo, baninda solosolo, banakanela iy’ate nkumya ena Yakomba eyali eatelo ena nkita. 
1TI.6.6	Solosolo nkumya ena Yakomba eyali la nkita mene, yombo botema bona ncici boyali nkoho; 
1TI.6.7	lacin’oka totaya l’iyema imoko ena loko, ko efana ntango tofatolis’iyema imoko eneng’is’ouma meho. 
1TI.6.8	Koko eneyaat’iso toma tona ndaka ko la bisenda, akoli eneyal’iso tokisase l’aho. 
1TI.6.9	Koko iy’analanga lacina bayalame batuki bana toma baokwa ena losinganya ko l’en’ilonga, ko l’ena mposa inifana bomwu inayehy’ato inayin’ato l’inelo en’eehedyo l’ena mbwaka. 
1TI.6.10	Lacin’oka mposa ena francs eyali nko boluo bomoi bona bewe ben’ekotua behetu; ko bato’amoi bamok’iho mposa mene, ko bamotembwa en’imeedyo iniyo, ko bamoyook’iyoamene mboka la nkeseli bike mene.
1TI.6.11	Koko e, boto’ona Yakomba, lota baoyi’ane; koko itana la mbongi, ko la nkumya ena Yakomba, ko l’imeedyo, ko la nganji ena lolango, ko la mbitedya, ko la bongompolu. 
1TI.6.12	Okanaka bita bin’olotsi bin’imeedyo, undamelaka liiko lonelofakale, lonelok’oelelamaka ko lonelok’oimedyaka njimedya en’olotsi en’oso bona temoins bike. 
1TI.6.13	Lakosumol’e en’oso bona Yakomba onokikya toma tohatotu la liiko, ko l’en’oso bona Masiya Yesu, onolokolaki njimedya en’olotsi en’oso bona Pontio Pilato, 
1TI.6.14	emite, omonyaka lotomo lone efana lianda, efana likambo lina lofeli, yengoko enyedyo ena Nkolo eniso Yesu Masiya; 
1TI.6.15	enengi’nd’oenya ena bisike binandamene, ende onoyali Lifoka onosakelama bosako, nk’ende kei, Lifoka lina Roi lina Bafoka bana Rois, la Nyangetuke ena Banyangetuke; 
1TI.6.16	onofana bewedi nk’ende kei, onotonga ena fololo eho enefan’oto onolamisa; efan’oto oneenaki, ko efan’oto oninya yeena: lokumo la mpamba eneyal’ende bisike bihitu. Ndoho.
1TI.6.17	Sumol’iy’anayali batuki bana loko lone, batayo fefake, ko batilake’otema ena lituka linalifalingalinga lisila: bailake botema nk’eneyali Yakomba onotofuedya toma tohatotu lacin’eho tok’ekiko la toho; 
1TI.6.18	oasumole bakambe baoyi ban’olotsi, bafudya bikambwa bin’olotsi, bakolane likafel’ato toma, ko bakamby’ato; 
1TI.6.19	bayomonyedy’iyoamene emonyedyo enonga bolotsi lacin’en’esike enongoya linga, lacin’eho baundamele liiko loho loneloyali nko liiko mene.
1TI.6.20	O Timoteo, ongya litombanya yoi liho linik’osukyamaka; fengola baoyi ban’etaketaka banafaatela Yakomba lokumo, ko la bifekedyo bina njeya enefayali njeya mene, nde mpoci. 
1TI.6.21	Bamoi mbo iyo bamolata njeya eho; koko iyo bamotembwa en’imeedyo iniyo.
1TI.6.21	Isei iyalamake l’e.
2TI.1.1	Paulo ekima ena Masiya Yesu l’eango ena Yakomba, yoka bosamb’onoyali esemba ena liiko loho loneloyali eneyali Masiya Yesu, 
2TI.1.2	eneyali Timoteo, bon’onami onalang’emi: Isei l’ongompolu la mwi eneyali Yakomba Bafango ko la Masiya Yesu, Nkolo eniso.
2TI.1.3	Lakanga Yakomba lokango, ende onoki banky’anami ban’alale osaelaka ko l’emi nkoho lomosaela la lokanyi lon’otema lona soto, lacin’oka bina l’ina lakokanedy’e ena beondo benami, l’ane l’oco; 
2TI.1.4	ko eneyakanedy’emi mposoli ine, botem’onami boka mposa mene lacina nkeene, lacin’eho ekiko elole eneyal’emi. 
2TI.1.5	Lofwa nkoho imeedyo ina solosolo iniyali eneyal’e, iniyaaki’oso eneyali nkya ene en’oyoto eka Loi, ko l’eneyali boyango’one boka Eunike; ko mpaate ntango, emite iho iyali eneyal’e nkoho. 
2TI.1.6	Lacin’eho, lakoofodya lacina omanya nganji ena Yakomba eneyali ene yal’e la ntadya ena bakas’anami. 
2TI.1.7	Lacin’oka Yakomba atatofa bolimo bon’ofolu: amotofa bolimo bona mpamba, l’ona nganji, l’ona lokanyi lona bomwu. 
2TI.1.8	Lacin’eho, tokake bosimo bona Nkolo eniso nsoi, ko l’emi, tanjokak’emi, lisungu linande, nsoi; ohonde enelaka bosimo bon’olotsi bino, yoka bosamb’onoyali mpamba ena Yakomba. 
2TI.1.9	Ende atiikyaki, ko ateelelaki l’elelo en’oeka, efa bosamb’onoyali bikambwa biniso, ohonde bosamb’onoyali eango enandamene ko l’isei inande, inifamaki eneyal’iso la Masiya Yesu en’oso bona bisike bihitu, 
2TI.1.10	koko isanga iho imenya l’enyedyo ena Boiki’oniso Masiya Yesu, onokadyaki bewedi, ko onilaki ena fololo liiko ko la biinda bon’otuku nko l’osimo bon’olotsi. 
2TI.1.11	Emi njilamaki bosumoli ko l’ekima ko l’olaki bon’osimo’oho. 
2TI.1.12	Ko ncina enen’emi bino bine eh’eho. Koko mpoke nsoi, lacin’oka emi ley’ende onoki’m’oimedyaka, ko limedy’oka ende ainya limonya boho bonoki’m’osukyaka yengoko bin’oho. 
2TI.1.13	Undamela eango en’aoyi banonga banak’otambaka eneyal’emi nko l’imeedyo ko la nganji eneyali eneyali Masiya Yesu. 
2TI.1.14	Yoi liho lina solosolo linalik’osukyamaka, ongya litombanya liho la Bolimo bon’olotsi onotonga litonga l’iso.
2TI.1.15	Eamene omey’oka iyatu banayali ena Asia bamonjumbela; bafe’aniyo nko Fungelo la Elumonengo. 
2TI.1.16	Nkolo aokamele ecimo ena Onesifolo isei, lacin’oka ancicimodyaki ma-ma, ko atoka bonyolo’onami nsoi; 
2TI.1.17	ohonde eneki’nd’oyalaka ena Loma ankembaki la mposa mene ena locinji, ko ansungyaki. 
2TI.1.18	(Nkolo aofe lacina aukane l’isei eneyali Nkolo en’in’oho.) Ko eamene oeya fololo baoyi bike banaki’nd’onkambyaka ena Efeso.
2TI.2.1	Lacin’eho, e bon’onami, kikaka locili l’isei iniyali eneyali Masiya Yesu. 
2TI.2.2	Ko baoyi banak’ookaka eneyal’emi en’oso bona temoins bike, sukya bato bana solosolo baoyi’aho, nko bato banangolakisa bakin’ato nkoho. 
2TI.2.3	Enaka bino l’emi yoka bosamb’onoyali soldat en’olotsi ena Masiya Yesu. 
2TI.2.4	Boto onoyali en’osala bona soldat afayotungya la bikambwa bina loko lone: alang’oka atangame bolotsi l’ende oneelelaki en’osala bona soldat. 
2TI.2.5	Ko yombo boto aseela bembondo ena tokenya, afalotsama likuka lin’elonga yengoko kuma aoseela l’okotua bonakolana l’eeka. 
2TI.2.6	Akoli eneyal’ende onosala ena lisala linande atambe liondo lin’oso lina bemamo. 
2TI.2.7	Kanelaka baoyi banatend’emi, ko Nkolo angokofa nnonganya en’aoyi bahatu. 
2TI.2.8	Kanedyaka Yesu Masiya on’ecimo ena Dawidi, onetwaki en’ewedi, yoka bosamb’onoyali bosimo’onami bon’olotsi. 
2TI.2.9	Nko boho bonen’emi bino mene, nko ntungama l’enyolo, yoka bokambi bon’owe; ohonde yoi lina Yakomba lifatungame tu. 
2TI.2.10	Lacin’eho, emi litedya baoyi bahatu mbitedya lacin’eniyo banasonama, lacin’iyo nkoho baate liiko loneloyali eneyali Masiya Yesu l’okonde bona bisike l’isike. 
2TI.2.11	Yoi line liyali nko solosolo: Yombo towaki l’ende, tongika l’ende nkoho; 
2TI.2.12	yombo tocindelana ena bino, tongambana l’ende ena lifoka linande; yombo tangan’ende, angotoangan’iso nkoho; 
2TI.2.13	kang’iso tiind’imeedyo, endeakusa liyala nko solosolo: afakolana yangan’endamene.
2TI.2.14	Oaofodya baoyi’ane; ko oasomya losomo en’oso bona Nkolo, ate bataatanake ntango ina baoyi banayali nko bototoloto, banatatengya iy’anoka nko ntatengya. 
2TI.2.15	Kemba la mposa mene lacina oenya eneyali Yakomba yoka boto onotangama bolotsi, bosali onofana ncina ena nsoi, onolaki yoi lina solosolo l’okotua bona cilili. 
2TI.2.16	Lotaka betendatenda ben’owe benefakumyama Yakomba l’eho, lacin’oka baoyi’aho bangosokwa la mbunga ena Yakomba; 
2TI.2.17	ko yoi liniyo lingocima nk’eyoka etukelo ena mpota. Umenayo la Fileto bayali nk’en’oloi’oho; 
2TI.2.18	iyo bamotembwa ena solosolo eho, ko baila mbo eetwelo en’ewedi emosila lilekana, ko yok’oho baehya imeedyo ina bato’amoi. 
2TI.2.19	Ohonde eango ena Yakomba emali la locili, ko eyali la ndembi ene, noka, Nkolo ameya bato’anandamene, ko, Boto l’oto onanda lina lina Nkolo aumbelake baoyi baninda mbongi. 
2TI.2.20	En’otumba bon’okolo efaate bikala bina wolo ko la argent kei: bimoi binisengama en’onganza biyali, ko la bimoi bina ilongo nkenga; koko bimoi biyali la lokumo, koko bimoi bifana lokumo. 
2TI.2.21	Ko yombo boto ayokula ena likambo lin’aoyi’ane, angoyala ekala ena lokumo, enekyama en’oeka, enakolana l’ekambwa ena Nkolo, enekodyama lacin’ena ekambwa l’ekambwa en’olotsi. 
2TI.2.22	Koko lotaka mposa inay’owe ina befenga; koko itanaka la mbongi, l’imeedyo, la nganji, la mwi, l’e l’iy’anelela Nkolo en’oondo l’otema bona soto. 
2TI.2.23	Talangake biufo bina tolemeleme bininda bomwu, lacina omey’oka baoyi’aho baatel’oto nko lisa. 
2TI.2.24	Ko efaonge lacina bosali’ona Nkolo asa lisa: akoli eneyal’ende ayalame la bongompolu eneyali bato bahatu, ko aate bomwu ena lilako, ka afalembwa la baoyi ban’owe banokambela bato; 
2TI.2.25	akoli lacina alake bato banata ntango nko la njofima: yombo Yakomba angaf’iyo njokanya en’otema ko bangeya solosolo eho, 
2TI.2.26	lacina batungwa en’ilonga ina Satana inik’iy’otungamaka l’ende lacina bakambe eango enande.
2TI.3.1	Koko ongya linonganya yoi line, noka, en’ina bena esimbelo bisike bina lokeseli mene bingoya. 
2TI.3.2	Lacina bato bangoyalama nk’eyoka banayolang’iyoamene, ko bangoka francs mposa, bangoyofef’iyoamene, bangoyengodya, bangosaiya besao, bafafikaki bafango l’anyango’aniyo, bafayate lokango en’otema, bafakumyaki Yakomba tu, 
2TI.3.3	bafayate nganji eneyali mbotwa iniyo, koko bangoyala bato ban’ongeno, bangofot’ato mpoci, bafafekyaki mposa iniyoamene, bangoyala bato ban’olema, bafalangaki baoyi ban’olotsi, 
2TI.3.4	bangokotodya bato, bangoyala bato bana lopoko, bato bana njengodya, bangolanga bikiko bina loko: bafalangaki Yakomba; 
2TI.3.5	bangata bokotu’omoi bona nkumya ena Yakomba, ohonde bangangana mpamba en’ekumedyo eho. Oyosume eneyali bato’ane. 
2TI.3.6	Bato’amoi ban’okotu’one batua en’etumba la longo, ko baunda bayato bana tolemeleme banalola la baoyi’owe, banatolama la mposa inay’owe ina bekotua l’ekotua. 
2TI.3.7	Bayekole bina l’ina, ohonde bafakuse liyala ena njeya ena solosolo. 
2TI.3.8	Ko yok’onoki Yane la Yamabule ofekyaka Mose, bato’ane nkoho bafekya solosolo eho; bayali nko bato banehyama ena nkanyi iniyo nko mbehya, ko ena likambo lin’imeedyo baokoiyama likambo. 
2TI.3.9	Ohonde bafalindaki lakina; lacin’oka baoyi’aniyo bana bokoko bangenya fololo eneyali bato bahatu, yok’onoki baoyi ban’ato bah’afe oenyaka. 
2TI.3.10	Koko e omokilana l’emi ena lilako linami, ko l’ekendelo, ko la lisangya, ko l’imeedyo, ko l’isei ina locinji, ko la nganji, ko la mbitedya; 
2TI.3.11	ena binyomelo, l’ena bino: nko baoyi banankwelaki ena Antiokia ko l’Ikonio ko la Lusetula; nko binyomelo biniki’m’onyomamaka, ko Nkolo antungolaki en’aoyi’aho bahatu. 
2TI.3.12	Ko bato bahatu banayali la lisangya lacina bakende la nkumya ena Yakomba eneyali Masiya Yesu bangenyama bino nkoho. 
2TI.3.13	Koko bato ban’owe la bato ban’osimo bangosokodya bowe nko bik’ike, bangofot’ato ko iyoamene bangofotama. 
2TI.3.14	Koko e, omboyala en’aoyi banak’olakamaka, ko l’aoyi banak’oimedyaka, lacin’oka omeya iy’anakolakaki; 
2TI.3.15	ko l’olenge’one omeya bitengelo bin’oeka, binakolana likoatel’e bomwu bona mbata ena liiko lacin’en’imeedyo iniyali eneyali Masiya Yesu. 
2TI.3.16	Bitengelo bihitu bimofama la Bolimo bon’olotsi, ko bionga la lilako, ko la mpela ena bikambwa bin’owe lofeli, ko la mbongya, ko la lilako ena likambo lin’aoyi bana mbongi, 
2TI.3.17	lacin’eho boto’ona Yakomba aonge bolotsi, ko akolane nko nkolana lacina akambe bikambwa bihitu bin’olotsi.
2TI.4.1	Lakosumola en’oso bona Yakomba, ko l’en’oso bona Masiya Yesu, onongotenda linga bakambo ban’ato banayike ko l’anawaki; ko lakosomya lacin’en’enyedyo enande ena lifoka linande: 
2TI.4.2	emite, sekodya yoi liho; ongya lilola la mposa en’esike en’olotsi l’en’esike enefan’olotsi; akol’ato baoyi, fel’ato lofeli, ond’ato mbonda, l’isei ihatu ina locinji ko la lilako. 
2TI.4.3	Lacina esike engoya enefalangak’iyo lilako linakolana lakina; ohonde enatoha batoi’aniyo betoho, bangosusanya eneyal’iyaomene balaki banangalaka nk’eyoka bosamb’onoyali mposa iniyoamene inileki; 
2TI.4.4	ko bangokengola batoi’aniyo ena solosolo, ko bangotembwa lacina bacu eneyali basai. 
2TI.4.5	Koko e yalaka la bomwu en’aoyi bahatu; imedya njena ena bino; kamb’ekambwa ena bosekoli bona bosimo’on’olotsi; ongya likokya ekambelo ene. 
2TI.4.6	Lacin’emi molekyama isanga en’ewedi, ko esike enami ena njuma emoyela. 
2TI.4.7	Molokan’ita bin’olotsi, mokadya bokit’onami, molundamela imeedyo iho. 
2TI.4.8	Koko isanga likuka lina mbongi limomonyama lacin’enami, ko Nkolo onoyali Ntenji en’akambo ena mbongi, angompa liho en’in’oho; ko afampaki nk’emi kei: angaf’iyatu banalengedyaki enyedyo enande.
2TI.4.9	Meka la mposa mene lacina oye eneyal’emi isanga; 
2TI.4.10	lacin’oka Dema amonjumbela, eneki’nd’olangaka loko lone, ko amocoa ena Tesalonike; Kulesekene amocoa ena Ngalatia; Tito amocoa ena Dalumatia; 
2TI.4.11	onociki l’emi nko Luka kei. Ukola Malako, ko yaka l’ende eneyal’emi, lacin’ende aonga bolotsi yoka bokambi’onami. 
2TI.4.12	Motoma Tukiko ena Efeso. 
2TI.4.13	Enengoy’e, yaka l’okoto bonoki’m’ocikaka ena Tuloa eneka Kalupo, ko l’ekanda, ko taungake onjela bekanda bena parchemin. 
2TI.4.14	Alesandulo, botuli bona beango, anjilelaki bewe bike mene: Nkolo angutodya eneyal’ende yoka bosamb’onoki bikambwa binande oyalaka; 
2TI.4.15	e nkoho ongya lilot’ende, lacin’oka amaata baoyi’aniso ntango bike ina locili mene. 
2TI.4.16	Eneki’m’olokolaka boloko bonami bon’oso mene, efana nko l’oto onemalaki l’emi—iyatu banjumbelaki: mpala-nge’oka baate likambo ena yoi line. 
2TI.4.17	Ohonde Nkolo aemalaki l’emi, ko ankikyaki, lacin’eho bosimo bon’olotsi bohotu bosumolame bato l’emi, ko Befenda behetu baoke boho. Ko emi ntungolamaki en’onyua bona longuli. 
2TI.4.18	Nkolo angontungola en’ekambwa l’ekambwa en’owe, ko angommonya yengoko anjedya ena lifoka linande lina loola. Lokumo eneyal’ende bisike l’isike. Ndoho.
2TI.4.19	Esa Pulisekila la Akwila ko l’ecimo ena Onesifolo. 
2TI.4.20	Elasito amocikala ena Kolinto, koko ncikaki Tulofimo ena Mileto, kuma ayawu nkangi. 
2TI.4.21	Meka la mposa mene lacina oye kum’esike ena lifia etayele. Eubulo la Pudento la Lino la Kulaudia la bifili bihitu bakeesa.
2TI.4.22	Nkolo ayalamake l’olimo’one. Isei iyalamake l’e.
TIT.1.1	Paulo, boombo bona Yakomba l’ekima ena Yesu Masiya, yoka bosamb’onoyali imeedyo iniyo banasonama la Yakomba, nko la njeya ena solosolo eho enakolana l’ekumedyo ena Yakomba, 
TIT.1.2	lacin’ena lolendedyo lona liiko lonelofakale, loneloki Yakomba onofafote tu osembyak’ale esemba en’oso bona bisike bihitu; 
TIT.1.3	koko ena bisike binandamene amila yoi linande ena fololo, nk’osimo bon’olotsi bonofamaki eneyal’emi la lotomo lona Yakomba, Boiki’oniso: 
TIT.1.4	boeso bone eneyali Tito, bon’onami bona solosolo en’imeedyo inis’atu: Isei la mwi eneyali Yakomba Bafango la Masiya Yesu, Boiki’oniso.
TIT.1.5	Nkocikaki ena Kulete nko la ncina ene, lacina oongya baoyi banaciki, ko lacina oile bingambe bin’ekelesia en’onyanga l’onyanga, yok’onoki’m’okosumolaka; 
TIT.1.6	boto onokoli nk’onofana likambo lina lofeli, ko ayali bome bon’ooli’omoko, ko ayali’l’ana banimedya banafatangama l’akambo bana loyenge ko la lopoko. 
TIT.1.7	Lacin’oka akoli eneyali botombanyi ayalame boto onofana likambo lina lofeli, yoka bomonyi onosaela Yakomba, onofana bopokatoi, onofoke nkele yaya, onofalangwa bina l’ina l’aana, onofafome bato, onofoke nkita ena nsefo mposa; 
TIT.1.8	ohonde asangel’ato l’isei, boto onolangamel’aoyi ban’olotsi, boto’ona cilili, boto’ona mbongi, boto onofekya mposa inandamene; 
TIT.1.9	boto onundamela yoi lina solosolo yok’onoki liho olakamaka, lacin’eho ainya likiky’ato la lilako lineyonga, ko lacin’eho aakole iy’anata ntango.
TIT.1.10	Lacina bike bon’ato bana lopoko bayali, banayatende baoyi banafana ncina ko bafot’ato nko mpota; banaleki nk’iy’anakesama yonge; 
TIT.1.11	ekoli lacina benyu’eniyo bemumame. Iyo bakakanza bemboi betu tuma, eneyalak’iyo baoyi banafakoli, nko lacin’ena nkita ena nsefo. 
TIT.1.12	Omoi’oniyo, nkanga eniyoamene, amila, ate, Ba-Kulete bayali nko bafoci bana mpoci, nyama in’owe, balei bana toma banaseki mponya. 
TIT.1.13	Yoi line liyali nko solosolo. Lacin’eho, oafele lofeli lona locili, lacina baonge en’imeedyo, 
TIT.1.14	batalofamelake basai ban’a-Yuda ko la beeka ben’ato banatumela solosolo eho mbusa. 
TIT.1.15	Eneyali bato bana soto baoyi bahatu bayali nko soto; ohonde eneyali bato bana nsefo l’eneyali bato banafimedya efana nko le yoi limoko liyali soto, koko lokanyi loniyo la juge eniyo en’otema baehyama la nsefo. 
TIT.1.16	Iyo bail’oka baeya Yakomba, ohonde baangan’ende l’ikambw’iniyo, eneyal’iyo bato bana nsefo mene, l’ana lopoka, ko bafakolana likambisa ekambwa emoko en’olotsi tu.
TIT.2.1	Koko e, tendaka baoyi banakolana la lilako lineyonga. 
TIT.2.2	Sumola ngolosombo ina mpame bayalame la njosimba, bakolane la lokumo, bayalame la lokanyi lona bomwu, baonge en’imeedyo iniyo, l’ena nganji ena lolango, l’ena locinji. 
TIT.2.3	Ngolosombo ina bayato nkoho, bakendake l’ekendelo enakolana l’ato ban’oeka, batafotake bato bakambo bana mpoci, batayalamake baombo bana vina bike, ohonde bayalame balaki ban’aoyi ban’olotsi. 
TIT.2.4	Akoli eneyal’iyo balake bayato banatatunde bik’ike lacina baoke baome’aniyo nganji, ko baoke ban’aniyo nganji; 
TIT.2.5	bayalame la lokanyi loneloonga, bayomony’iyoamene nko soto, basale bolotsi en’ola, bayalame l’isei, ko bafike baome’aniyoamene, lacina yoi lina Yakomba litongosaiyama l’esao. 
TIT.2.6	Nk’osamb’oho laka befenga lacina bayalame la lokanyi loneloonga. 
TIT.2.7	Koko en’aoyi bahatu eamene yalaka ndembi ena lilako ena bikambwa bin’olotsi, kum’oyatume baoyi banafana mbeha, baoyi bana lokumo lon’olotsi, 
TIT.2.8	nk’etendelo enonga, enefana ncina ena lofeli; lacin’eho ende onata ntango aoke nsoi enefan’ende yoi lin’owe liningi’nd’ototang’iso la liho. 
TIT.2.9	Laka baombo lacina bafike banyangetuke baniyoamene, ko baoky’iyo ekiko en’aoyi bahatu; batutodyake baoyi, 
TIT.2.10	batiyake njiya, ohonde batum’iyo bina l’ina bokotua bon’olotsi, lacin’eho lilako lina Yakomba Boiki’oniso likumyame l’iyo en’aoyi bahatu. 
TIT.2.11	Lacin’oka isei ina Yakomba imenya, yoyela bato bahatu liiko, 
TIT.2.12	ko yotolaka lacina tumbele baoyi banafakoli l’ekumedyo ena Yakomba, ko tumbele mposa ina loko, ko tokende en’isik’ine la lokanyi loneloonga, ko l’okotua bona mbongi, ko l’ekumedyo ena Yakomba; 
TIT.2.13	ko tolendedya lolendedyo lon’ekiko, nk’enyedyo ena bokoka bona Yakomba en’okolo la Boiki’oniso Yesu Masiya; 
TIT.2.14	ende onoyolekyak’endamene lacin’eniso lacin’eho atiikole en’owe bohotu la mbiko, ko lacina ayosongel’endamene bato lacina bayalame banandamene, banoka bikambwa bin’olotsi mposa mene.
TIT.2.15	Tendaka baoyi’ane, ko somya bato la lilako, ko fel’ato lofeli la locili lonakolana. Timedyake boto akotembole.
TIT.3.1	Oaofodya lacina bafike bafoka ko l’ato bana lifoka, batapokake lopoko, ohonde bakolane likamba ekambwa l’ekambwa en’olotsi; 
TIT.3.2	batatangake boto lotango, bataatake ntango l’ato: bayalame la bongompolu, ko batume bato bina l’ina bokotua bona njofima. 
TIT.3.3	Lacin’oka iso nkoho toyaaki’ale l’okotua bona tolemeleme, ko la lopoko, tofotamaki, toyaaki ena yombo lina mposa inileki ko la bikiko bin’ekotua l’ekotua, tokendaki la bongeno ko l’ekuku, toyaaki nko bowe ko tokanaki bowe nkoho. 
TIT.3.4	Koko eneki isei ina Yakomba Boiki’oniso la nganji enokamel’ende bato oenyaka, 
TIT.3.5	atiikyaki (efa lacin’ena bikambwa bina mbongi binik’isoamene okambaka, ohonde bosamb’onoyali isei inande), atiikyaki l’esongelo ena mbotwa lakina, ko l’enunwelo lakina enatonunola Bolimo bon’olotsi, 
TIT.3.6	bonoki’nd’otoutsedyaka la mpula nko la Yesu Masiya Boiki’oniso; 
TIT.3.7	lacin’eho is’anayengwa boyengo l’isei inande, toyalame basangoli lacin’ena lolendedyo lona liiko lonelofakale. 
TIT.3.8	Yoi line liyali nko solosolo, ko lalang’oka oongya likikya baoyi’ane locili, lacin’eho iy’animedyaki Yakomba baongya yil’otema en’ekambelo ena bikambwa bin’olotsi. Baoyi’ane band’olotsi, ko bayali la nkita eneyali bato. 
TIT.3.9	Koko fengola biufe binifana ncina ntutuma, ko la biandelo bina biotwelo, ko la lisa, ko la ntango ena likambo lina beeka: baoyi’aho bafana nkita, ko bayali nko bototoloto. 
TIT.3.10	Boto onokambwany’ato en’eloi, nk’amolakama belaka befe ko afacikitana, ofengole; 
TIT.3.11	lacina oey’oka boto’ona bokotu’oho amolunga, ko aokamb’owe, ko ayokoiy’endamene likambo.
TIT.3.12	Enengi’m’okotomela Alutema yombo Tukiko, meka la locili mene lacina oye eneyal’emi ena Nikopoli, lacin’oka moyalama la lisangya emite nongoyala meho en’esike ena lifia. 
TIT.3.13	Ongya likambya Zena, ntenji ena beeka, ko la Apolo, ena bokit’oniyo, batongoyind’iyema. 
TIT.3.14	Koko akoli eneyali bato’aniso banonganya likambeela bina l’ina bikambwa bin’olotsi binakolana yatel’iyo toma tonatiind’iyo, batongoyala nk’eyoka bato banafote bemamo.
TIT.3.15	Iyatu banayali l’emi bakeesa. Oaes’iyatu banatok’iso nganji lacin’en’imeedyo.
TIT.3.15	Isei iyalamake l’inatu.
PHM.1.1	Paulo, lisungu lina Masiya Yesu, la Timoteo efili eniso, eneyali Filemona onolangama l’iso ko onambana l’iso en’ekambelo, 
PHM.1.2	ko eneyali Apia mbangela eniso, l’eneyali Alukipo onambana l’iso en’ita, ko l’eneyali ekelesia eneyali en’otumb’one: 
PHM.1.3	Isei la mwi eneyal’ino eneyali Yakomba Bafango’oniso ko la Nkolo Yesu Masiya.
PHM.1.4	Lakanga Yakomba enami lokango bina l’ina eneyakoondel’emi ena beondo’enami, 
PHM.1.5	lacin’oka loka bosimo bona nganji ene ena lolango l’imeedyo inimedy’e Nkolo Yesu ko la ban’oeka bahatu. 
PHM.1.6	Laonda lacin’eho eambanelo enamban’iyo en’imeedyo ine eonge ena njeya ena yoi la yoi lin’olotsi liniyali eneyal’iso lacin’ena Masiya. 
PHM.1.7	Lacin’emi molata enyanga la ncicimodya en’otema bik’ike, efili, lacin’ena nganji ene ena lolango, lacin’oka betema bena ban’oeka bemocicima l’e.
PHM.1.8	Lacin’eho, kang’emi njali l’etelo ehatu eneyali Masiya lacin’eho nkosumole yoi linakolana nko nsumola, 
PHM.1.9	ohonde, lacin’ena nganji ena lolango, emi Paulo, ngolosombo mene, ko isanga lisungu lina Masiya Yesu, lakoond’e nko mbonda. 
PHM.1.10	Lakoonda lacin’ena bon’onami onoki’m’ootaka en’onyolo’onami, nko Onesimo. 
PHM.1.11	En’oso ende atakoatel’e nkita, ohonde isanga atoatel’is’afe nkita, l’emi l’e. 
PHM.1.12	Lomoutodya eneyal’e, nk’ende onoyali nk’eyoka botem’onamamene. 
PHM.1.13	Nsokolanga lacina njomonya eneyal’emi, lacin’eho ankambya en’onyolo bon’osimo bon’olotsi, nk’ena mpuku ene; 
PHM.1.14	koko ntalanga yila yoi limoko enetok’emi bonyu’one; lacina ekambwa ene en’isei ine iyalame nko l’eango eneamene, efa lacin’oka omosomyama losomo. 
PHM.1.15	Yombo ende aalanaki l’e isisali lacin’eho oate nko locela: 
PHM.1.16	efa lakina yoka boombo, ohonde onolekiboombo, nk’efili onolangama bike l’emi, ko l’e nko bike bonoleki, l’ena yonge l’eneyali Nkolo. 
PHM.1.17	Yombo ontang’emi efili mene, otambe nk’eyoka ontamb’emamene. 
PHM.1.18	Koko yombo akiilelaki yoi lin’owe, yombo ayali l’osilo eneyal’e, ondekedy’emi likambo liho; 
PHM.1.19	emi, Paulo, latenga yoi line la likasa linamamene: nongokoutodya boho bonociki. (Mpakoofody’oka oyali l’osilo eneyal’emi, nk’e eamene.) 
PHM.1.20	O, efili, onjilele yoi line lacin’ena Nkolo. Cicimodya botem’onami eneyali Masiya. 
PHM.1.21	Mokotengel’e baoyi’ane lacin’emi limedy’oka ongokamba, ko ley’oka ongoleka baoyi banakosumol’emi nko ndeka. 
PHM.1.22	Koko onkoedya ekisel’ase nkoho, lacin’oka njali la lolendedyo, emite nongofama eneyal’ino lacin’ena beondo’enino.
PHM.1.23	Epafala onoyali l’emi en’onyolo eneyali Masiya Yesu akeesa; 
PHM.1.24	ende la Malako la Alisitaluko la Dema la Luka banambana l’emi en’ekambelo.
PHM.1.25	Isei ina Nkolo eniso Yesu Masiya iyalame l’olimo’onino. Ndoho.
HEB.1.1	Yakomba onotendaki’ale i’afango’aniso’ale bitendelo bike ko la bekotua bike nko l’asumoli; 
HEB.1.2	amotenda l’iso ena nsimbo ena bina bene nko la Bona, onoki’nd’oilaka bosangoli bona bikambwa bihitu, ko anunolaki loko l’ende; 
HEB.1.3	ende onoyali kalikali en’okonde’onande, ko l’ekolanya mene en’okotua bona Yakomba, onundisi bikambwa bihitu la yoi linande lina locili lonande. Eneki’nd’okulaka bato en’aoyi’owe, akisaki’ase en’ili bona likasa y’ome bonande Ona-Mpamba ena liko, 
HEB.1.4	eneki’nd’oyalamaka yok’onoleki bikima bina loola nko ndeka mene, lacin’oka amosangola lina linalileki liniyo la lokumo. 
HEB.1.5	Ekima ena loola eka nai eneki’nd’oilaka esike emoi, Mbo
HEB.1.5	E oyali bon’onami,
HEB.1.5	Mokoot’e bon’in’one?
HEB.1.5	ko lakina,
HEB.1.5	Nongoyala Bafango’onande,
HEB.1.5	Ko ende angoyala Bon’onami?
HEB.1.6	Ko lakina, enem’end’oila bon’ona ngolo ena loko, ate, Bikima bina loola baokumyake nk’ende. 
HEB.1.7	Ko aila lacin’ena bikima bina loola, ate,
HEB.1.7	Ende onila bikima binande mpongo,
HEB.1.7	Ko bakambi’anande loombi lona nkoi.
HEB.1.8	Koko lacin’ena Bona aila, ate,
HEB.1.8	Ieko ine, Yakomba, iyali bisike l’isike,
HEB.1.8	Nselo ena lifoka line eyali nko nselo ena mbongi.
HEB.1.9	Omolanga mbongi, ko omokila bowe;
HEB.1.9	Ko lacin’eho, Yawe Yakomba ene amokohiny’e L’auta
HEB.1.9	ban’ekiko ena liko ya bifili bine.
HEB.1.10	Koko,
HEB.1.10	E, Nkolo, omang’eango ena loko ena limatsako’ale,
HEB.1.10	Ko loola loyali nk’ekambwa en’akas’ane.
HEB.1.11	Baho bangeha, koko e oyali nko njalama,
HEB.1.11	Baho bangolemba yok’esenda enekindaki,
HEB.1.12	Ko ongofuta baho yok’esenda, ko bangohalingwabokotu’okina.
HEB.1.12	Koko e oyali bokotu’omoko, ofan’ecikitanelo,
HEB.1.12	Ko mbula ine ifasimbaki tu.
HEB.1.13	Koko ekima ena loola eka nai eneki’nd’oilaka en’esike emoi, ate,
HEB.1.13	E kisak’ase en’ili bona likasa linami y’ome,
HEB.1.13	Yengoko enengi’m’oila baokyi’owe’ane limbolongo lin’akak’ane?
HEB.1.14	Baho bahatu bafayali nde belimo ben’ekambelo, banatomama lacina bakamb’ekambwa lacin’eniyo banangosangol’olo liiko?
HEB.2.1	Lacin’eho, ekoli lacina tokanedya baoyi banak’is’ookaka nko nkanedya mene, totongoyunga ena baho. 
HEB.2.2	Lacin’eho, yombo yoi linaliki bikima bina loola otendaka licidyamaki locili, ko bikwelo bihitu la bepokatoi behetu beataki boluko bona nsisodya bonakolana, 
HEB.2.3	yomb’iso tofakanele liiko loho lona lokolo, tongata elotelo bosamb’oya? Liiko loho losumolamaki la Nkolo ena limatsako ko lokikyamaki eneyal’iso nko l’iy’anokaki. 
HEB.2.4	Yakomba aambanaki l’iyo en’osimo’oho, la ndembi la bikambwa bina mpefa la bikambwa bina locili bin’ekotua l’ekotua, ko la nganji ina Bolimo bon’olotsi, bosamb’onoki eango enande oyalaka.
HEB.2.5	Lacin’ende atila loko loho loneloyayi, lonand’iso, ena lifoka lina bikima bina loola. 
HEB.2.6	Koko boto’omoi amila en’edye emoi, ate,
HEB.2.6	Boto and’oya, lacina okanel’ende?
HEB.2.6	Yombo bon’on’oto, lacina omoyengya?
HEB.2.7	Omil’ende en’ase’a bikima bina loola isalisali,
HEB.2.7	Omololotsa likuka lin’okonde ko la lokumo,
HEB.2.7	Ko omil’ende iyome ina bikambwa bin’akas’ane;
HEB.2.8	Omila baoyi bahatu en’ase’a bakak’anande. Eneki’nd’oilaka baoyi bahatu ena lifoka linande, atacika yoi limoko linitilama ena lifoka linande. Koko isanga totene’oka baoyi bahatu bamilama ena lifoka linande; 
HEB.2.9	ohonde ten’ende onilamaki en’ase’a bikima isalisali, nko Yesu; lacin’ena bino bin’ewedi amolotsama likuka lin’okonde ko la lokumo, lacin’eho, l’isei ina Yakomba, aene bewedi lacin’ena boto l’oto. 
HEB.2.10	Lacina yoi limokolana l’ende (bikambwa bihitu biyali lacin’enande, ko biyali eneyal’ende), eneki’nd’olondaka bana bike en’okonde, aongya Bomatsi bona liiko loniyo nko mbonga mene la njena bino. 
HEB.2.11	Lacin’oka, l’ende oneky’ato en’oeka l’iy’anekyama en’oeka bayali nk’eneyali omoko. Lacin’eho, ende afoke nsoi enatang’ende baho bifili, 
HEB.2.12	ate,
HEB.2.12	Nongosumola bifili binami lina line,
HEB.2.12	Ko ena ntoto en’osolongano nongemba lokumo lone.
HEB.2.13	Ko lakina, Nongil’otem’onami eneyal’ende. Ko lakina, Lenda, emi l’ana banaki Yakomba ompaka. 
HEB.2.14	Lacin’eho bana basangi nko bonufo l’akila, endamene aambanaki l’iyo ena baho nk’osamb’oho, lacina l’ewedi aehy’ende onoyaaki la mpamba ena bewedi, nko Satana; 
HEB.2.15	ko atungole iyo banayaaki ena yombo nko l’eotwelo eniyo lacin’ena bofolu bon’ewedi. 
HEB.2.16	Lacin’ende, solosolo, afunde bikima bina loola oyakambya: banund’ende oyakambya nko ban’ana Abalayama. 
HEB.2.17	Lacin’eho, emokolana l’ende lacina akolane l’ifili’inande en’aoyi bahatu, lacina ayalame nkanga iyome en’isei l’ena solosolo en’aoyi banayali eneyali Yakomba; ko ayalame mbeka lacin’ena baoyi’owe ban’ato. 
HEB.2.18	Lacin’oka endamene amen’ino la lomeko loneloki’nd’omekamaka, ko lacin’eho ainya likambya bato banamekama la lomeko.
HEB.3.1	Lacin’eho, bifili bin’oeka banambana en’elelo ena loola, bokanela Ekima la Nkanga iyome en’imeedyo iniso, nko Yesu. 
HEB.3.2	Ende akambaki la solosolo eneyal’ende oniilaki ena lifoka, yoka bosamb’onoki Mose okambaka en’otumb’onande bohotu. 
HEB.3.3	Lacin’ende amotangama nk’eyoka akoli la lokumo loneloleki lolio lona Mose, yoka bosamb’onata bofaki bon’otumba lokumo loneloleki loho lon’otumba mene. 
HEB.3.4	Lacina botumba l’otumba bofakama l’oto; koko ononunolaki toma tohatotu nko Yakomba. 
HEB.3.5	Koko Mose ayaaki boto’ona solosolo en’otumb’onande bohotu yoka bosali, lacin’eho ayalame yoka ndembi en’osimo bon’aoyi banasokotend’ama ena mbusa; 
HEB.3.6	ohonde Masiya nk’eyoka bona ena lifoka lin’otumba bona Yakomba; ko iso toyali botumb’onande, yombo toongya yundamela nkaso eniso ko la lolendedyo lonanyangel’iso la locili yengoko nsimbo. 
HEB.3.7	Lacin’eho, yoka bosamb’onatenda Bolimo bon’olotsi, ate,
HEB.3.7	Bon’in’one yombo bongoka efodya enande,
HEB.3.8	Botacilingitanyake betem’enino, yok’onok’iy’oi-laka en’etokwelo,
HEB.3.8	Yok’onok’iy’oilaka en’ina bona lomeko ena sengelenge,
HEB.3.9	Bonoki bafango’anino ommekak’emi la lo-meko,
HEB.3.9	Ko baenaki bikambwa binami mbula ntuk’inei.
HEB.3.10	Lacin’eho, ndemwaki lacin’en’eotwelo ene,
HEB.3.10	Ko njilaki, emite, Iyo bayatembwa en’etem’eniyo bisike l’isike;
HEB.3.10	lyo bateya mboka inami.
HEB.3.11	Ko ena nkele enami ntehaki lisangya, emite,
HEB.3.11	Iyo bafatuaki ena lifomya linami.
HEB.3.12	Bifili, bolendaka, lacina omoi’onino atongoyala la botema bon’owe bonind’imeedyo, onumbela Yakomba eneyike; 
HEB.3.13	ohonde bosomyana inoamene bina l’ina en’esike enetangama Bon’in’one, lacina omoi’onino atongocilingitana en’otema la bokandokando bon’aoyi’owe. 
HEB.3.14	Lacin’oka iso tomolambana la Masiya yombo toongya yundamela njimedya eniso ena limatsako yengoko ena nsimbo; 
HEB.3.15	yoka bosamb’onila yoi, ate,
HEB.3.15	Bon’in’one yombo bongoka efodya enande,
HEB.3.15	Botacilingitanyake betem’enino yok’onok’iy’oilaka en’etokwelo.
HEB.3.16	Iy’anokaki ko baotungyaki baka nai? Efende nk’iyatu banafolaki ena Ejipeto la Mose? 
HEB.3.17	Ko batobanaki’nd’olemwaka mbula ntuk’inei baya? Efende nk’iyo banilaki bowe, ko beduo’eniyo bekwaki ena sengelenge? 
HEB.3.18	Ko bato banaki’nd’oteelaka lisangya, ate bafayatua ena lifomya linande, baya? Efende nk’iyo banapokaki lopoko? 
HEB.3.19	Ko ten’oka iyo batinyaoyotua lacin’ena biinda bon’imeedyo.
HEB.4.1	Lacin’eho, eneki esemba ena ntuaka ena lifomya linande ocikamaka, tokoli lacina toke losomo, lacina omoi’onino atongoyala yoka onunganya esemba eho. 
HEB.4.2	Lacin’oka isoamene nkoho tomolakama l’osimo bon’olotsi nko bosamb’onok’iy’olakamaka; koko yoi lina njoka litaatel’iyo nkita, lacin’oka liho litasanganyama l’imeedyo eneyal’iyo banokaki. 
HEB.4.3	Lacin’iso banimedyaki totua ena lifomya liho; yoka bosamb’onoki nd’oilaka, ate,
HEB.4.3	Yok’onoki’m’otehaka ena nkele enami,
HEB.4.3	emite, Iyo bafayatua ena lifomya linami;
HEB.4.3	kanga bikambwa bihitu bisilaki likambama ena limatsako lina loko. 
HEB.4.4	Lacin’oka amotenda yok’one en’ili’omoi ena likambo lina bina bona nsambo, ate, Ko Yakomba afomyaki ena bikambwa binande bihitu en’ina bona nsambo; 
HEB.4.5	ko lakina en’ili’one, ate, lyo bafayatua ena lifomya linami. 
HEB.4.6	Lacin’oka yoi liciki lacina bamoi batua ena lifomya liho, ko iy’analakamaki l’osimo bon’olotsi en’oso batatua lacin’ena lopoko, 
HEB.4.7	aut’okodya bina botutuma, nko Bon’in’one, enatend’ende l’onyua bona Dawidi, eneki elela oetaka, yok’onoki yoi otendamaka en’oso, ate,
HEB.4.7	Bon’in’one yombo bongoka efodya enande,
HEB.4.7	Botacilingitanyake betem’enino.
HEB.4.8	Yombo Yoswa aafaki’ale lifomya, tumbe Ende atit’okodya bin’okina ena mbusa. 
HEB.4.9	Lacin’eho, sabata ena lifomya eciki eneyali bato bana Yakomba. 
HEB.4.10	Lacin’ende onotua ena lifomya linande amofomya ena bikambwa binande, yok’onoki Yakomba ofomyaka ena bikambwa binande. 
HEB.4.11	Lacin’eho, akoli eneyal’iso tofone la locinji lacina totua ena lifomya liho, lacina boto’omoi atongoyokwa ena lopoko yok’onok’iy’okwak’ale. 
HEB.4.12	Lacina yoi lina Yakomba liyaike, ko liyakambe ekambwa, ko yofeta nko mpeta eneleki lokula lon’ita lon’etaketaka lona beselek’efe, ko yotua nk’ena mbambola en’otema l’olimo, ko l’ena biyongamelo la mpongo ina biuha, ko likoli lacina lifokole nkanyi ko la biango bin’otema. 
HEB.4.13	Efan’ekambwa enenunolama enefenya en’aiso’anande; bikambwa bihitu biyali nk’eyoka bolumbulumbu ko bienya fololo en’aiso’anande onoyali mene’eniso.
HEB.4.14	Enat’iso nkanga en’iyome mene ena lokumo onotianyaki loola, nko Yesu Bon’ona Yakomba, tundamelake njimedya eniso. 
HEB.4.15	Lacin’oka tofaate nkanga en’iyome onofatokamel’iso isei ena tongitongi toniso; ohonde toyali la nkanga iyome onomekamaki en’aoyi bahatu yok’iso, koko atila yoi lin’owe tu. 
HEB.4.16	Lacin’eho, tolamake l’ieko in’isei efan’ofolu, lacina totambe isei, ko tosungya isei ineyatokambya en’esike enelingitan’iso.
HEB.5.1	Lacina nkanga la nkanga en’iyome onosonama eneyali bato, ailama ena lifoka lacin’en’ato en’aoyi bana Yakomba, lacin’eho alekya nganji ko la mbeka lacin’en’aoyi’owe; 
HEB.5.2	boto onokolana yokamela iy’aninda njeya ko l’iy’anunga isei, lacin’oka endamene nkoho afinde bolu; 
HEB.5.3	ko lacin’eho, akoli eneyal’ende alekya mbeka lacin’ena baoyi’owe ban’ato ko la banandamene nkoho. 
HEB.5.4	Ko efan’oto onotamba lifoka liho endamene, yengoko aelelama la Yakomba mbelela, yok’onoki Aluna oelelamaka. 
HEB.5.5	Nk’osamb’oho Masiya atayokumy’endamene lacina ailame nkanga en’iyome: onofaki lifoka liho nk’ende onotendaki l’ende, ate,
HEB.5.5	E oyali Bon’onami,
HEB.5.5	Mokoot’e bon’in’one;
HEB.5.6	nko bosamb’onil’ende en’ili’omoi, ate,
HEB.5.6	E oyali nkanga ena locela,
HEB.5.6	Yok’onoki lifoka lina Malekisedeke oyalaka.
HEB.5.7	Ena bina beneki’nd’oyalaka ena yonge, Bon’oho aondaki beondo la lolombo nko la lilelo mene la mposoli eneyal’ende onokolanaki yiikyis’ende en’ewedi, ko Yakomba aolofamelaki lacin’oka aokumyaki nko la mbanga; 
HEB.5.8	kang’ayaaki Bona, alakamaki l’aoyi banaki’nd’oenaka bino lacin’eho aimedya la mpika; 
HEB.5.9	ko eneki’nd okodyamaka nko nkolana, ayalamaki bomene liiko lonelofakale eneyal’iyatu banofik’ende l’imeedyo; 
HEB.5.10	atangamaki la Yakomba nkanga en’iyome mene yoka bosamb’onoki lifoka lina Malekisedeke oyalaka.
HEB.5.11	Iso toyali l’aoyi bike otenda lacin’enande, ko baho bande locili mene ena nsakitola, lacin’oka ino bomit’atoi. 
HEB.5.12	Elela mene emeta, ko akoli eneyal’ino lacina boyalame balaki; ohonde bofayali baho, bofaonge yengoko boto’omoi akolak’ino baoyi ban’oso bana limatsako lina balako bana Yakomba; ko bomoyalama nk eyoka bato banakolana nko la baele kei, banafakolana la toma tona ndaka tona locili. 
HEB.5.13	Lacina boto l’oto onomela baele atanonganya yoi lina mbongi; lacin’oka ende ayali nko bolenge. 
HEB.5.14	Koko toma tona ndaka tona locili toonga l’ato banatunda bingambe, nk’iy’ananonganya l’ekambelo enakamb’iyo lacina bafokole bolotsi ko la bowe.
HEB.6.1	Lacin’eho, tocike yoi lina limatsako lina Masiya, ko tombocoa yengoko toyela ena baoyi banakolana nko nkolana; tofaange lakina eango ena njumbela ena bikambwa biniwaki, ko l’imeedyo eneyali Yakomba, 
HEB.6.2	ko la lilako lina njina ena basi, ko la ntadya ena bakasa, ko l’eetwelo ena banawaki, ko l’etendelo en’akambo en’ina bona nsimbo. 
HEB.6.3	Ko tongokusa likenda yok’oho yombo Yakomba aimedya. 
HEB.6.4	Ko ena likambo liniyo baneyaki’ale fololo, ko batambaki nganji ina loola, ko baambanaki ena Bolimo bon’olotsi, 
HEB.6.5	ko bamekaki yoi lin’olotsi lina Yakomba ko la mpamba en’esike eneyayi, 
HEB.6.6	koko bakwaki: njucisa en’ato’aho en’eyokanelo efaonge tu; lacin’oka lyoamene bayaka lakina Bon’ona Yakomba en’ekulusu ko baoky’ende nsoi eneyali bato. 
HEB.6.7	Lacina loko lonelomela mbula enalwa loho bisike bike, ko loota toma tonatokolana l’iy’anaki loko osalamaka, loho losakelama bosako eneyali Yakomba. 
HEB.6.8	Koko yombo loko loho loota beenge ko l’afengolankoi, lokilama, ko loolama l’omomo; esimbelo ena loho nk’etumbelo.
HEB.6.9	In’analangama, kanga totenda yok’osamb’one, iso timedy’oka baoyi banaleki bane l’olotsi bayali enek’ino, ko l’aoyi banambana la liiko. 
HEB.6.10	Lacina Yakomba afinde mbongi lacina aofele ekambwa enino mbofela, ko la nganji enino ena lolango enek’in’oenyanyaka lacin’ena lina linande, enek’in’okambyaka ban’oeka, ko boyakamby’iyo nk’isanga. 
HEB.6.11	Ko tolanga lacina boto l’oto aenyanya mposa eho ena locinji la mpula ena ndengedya yengoko nsimbo; 
HEB.6.12	lacina bofayalame la mponya, ohonde lacina bookole bokotu’oniyo banasangola bisemba lacin’en’imeedyo la nkikya en’otema.
HEB.6.13	Lacina, eneki Yakomba osembedyaka Abalayama esemba, enetaat’ende okina onoleki ende lacina atehe l’ende, atehaki nko l’endamene; 
HEB.6.14	ate, Nko solosolo mene, enasak’emi bosako, nongokosakel’e bosako, ko enafudy’emi bana, nongokofuedy’e bana. 
HEB.6.15	Ko yok’oho, eneki’nd’olengedyaka la locinji, atambaki esemba eho. 
HEB.6.16	Lacina bato bateha seko nko l’on’omoi onoleki, ko enatan’iyo ntango, lisangya yakikya yoi limoi, ko ntango eokala nkwaho. 
HEB.6.17	Nk’osamb’oho, eneki Yakomba olangaka lacina atume basangoli ban’esemba nko ntuma mene eango enande enefacikitana tu, atehaki lisangya nkoho; 
HEB.6.18	lacin’eho, l’aoyi’afe banafacikitana tu, banafafotisa Yakomba mpoci tu, iso tokikyame nko locili mene, is’analotaki en’efisamelo lacin’eho tundamele lolendedyo loneloyali en’oso’oniso, 
HEB.6.19	lonat’iso nk’eyoka mboko en’olimo, lolendedyo lonelocila locili mene, ko lofalile tu, ko lotua meho en’ili bon’esenda ena ndelo; 
HEB.6.20	bili bonoki Yesu onetaki en’oso otuaka lacin’eniso, eneki’nd’oyalamaka nkanga iyome mene ena locela, yoka bosamb’onoki lifoka lina Malekisedeke oyalaka.
HEB.7.1	Boto’one Malekisedeke, lifoka lina Salema, nkanga ena Yakomba eneleki nko ndeka, ende onukanaki’ale l’Abalayama kum’ayute en’eyakelo ena bafoka, ko aosakelaki bosako; 
HEB.7.2	ende onoki Abalayama ofak’ale liondo limoko lina baondo jo-jo lina toma (Malekisedeke ayaaki en’oso nko Lifoka lina Mbongi—ncina ena lina linande nd’eho—koko lakina Lifoka lina Salema, nko Lifoka lina Mwi; 
HEB.7.3	afan’efango, afana nyango, afan’eandelo en’eotwelo, afan’ematsedyo ena bina ko afan’esimbelo ena liiko, ohonde amokolanyama yok’ekolanya ena Bon’ona Yakomba): ende amoyalama nkanga nko njalama.
HEB.7.4	Koko bokanelaka lifoka lin’okolo lina boto’one onoki Abalayama nkya en’alale ofak’ale liondo limoko lin’aondo jo-jo lina toma tonatoleki’olotsi tonatoki’nd’oundaka. 
HEB.7.5	Ko solosolo ban’ana Lewi banata etelo en’osala bona nkanga bamofam’etelo lacina batambe liondo limoko lin’aondo jo-jo lina toma tona bato, yoka bosamb’onoyali basangya, batambe nk’eneyali bifili’iniyo, kanga bato baho baotwaki en’ecimo ena Abalayama. 
HEB.7.6	Ohonde boto’one onotaandama eotwelo eneyal’iyo atambaki liondo lina jo-jo eneyali Abalayama, ko asakelak’ende onoyaaki la bisemba bosako. 
HEB.7.7	Koko efana ntango, ende onise lifoka lin’isisali kei asakelama bosako l’ende onise lifoka lin’okolo. 
HEB.7.8	Ko mendo bato banawa batamba liondo limoko lina jo-jo; koko meho, omoi onoki temoins oilaka mbo ayike, atambaki. 
HEB.7.9	Koko, yombo tokolana yila yok’one, nko le Lewi onotamba liondo limoko lina jo-jo alekyaki liondo liho nko la Abalayama, 
HEB.7.10	lacin’oka ende ayaaki ena yonge lina nkya enande en’esike eneki Malekisedeke oukanaka l’ende.
HEB.7.11	Koko yombo bato baongaki’ale nko mbongi mene lacin’en’ekambelo ena nkanga ena Lewi (lacina bato batambaki’ale basangya nko l’ekambelo eho ena nkanga), ncina eka nai enek’iy’olelaka nkanga ekina aemale l’okotua bon’ekambelo ena nkanga ena Malekisedeke’ale, ko afaandame l’okotua bon’ekambelo ena nkanga ena Aluna? 
HEB.7.12	Lacin’oka yombo bokotu’oki-na bona nkanga bomokitanya, efana ntango bokotua bona beeka bongocikitana nkoho. 
HEB.7.13	Lacin’ende onok’iy’otendaka baoyi’ane lacin’enande ayali boto’ona boloi’okina, ko ena boloi’oho efaate nko le boto onokambaki ena mesa ena mbeka. 
HEB.7.14	Lacina yoi line liyali nko fololo: lika, Nkolo eniso aotwaki en’oloi bona Yuda; ko ena likambo lina nkanga, Mose atatend’ale nko le yoi limoko lacin’ena boloi’oho. 
HEB.7.15	Ko yoi line liyali fololo mene eneleki, lacin’oka nkanga emoi amemala l’okotua bon’ekambelo ena nkanga ena Malekisedeke’ale, 
HEB.7.16	ko atilama nkanga l’okotua bonoki lisangya lina lotomo lona yonge oyalaka: amilama nkanga yoka bosamb’onoyali mpamba ena liiko lonelofakale. 
HEB.7.17	Lacina yoi liyali lacin’enande, ate,
HEB.7.17	E oyali nkanga ena locela,
HEB.7.17	Yok’onoki lifoka lina Malekisedeke oyalaka.
HEB.7.18	Bokotua bona lotomo lon’oso’ale bomoyakama lacin’ena boolu bona boho, ko lacin’oka boho biindaki nkita, 
HEB.7.19	(lacina basangya bataongy’ale yoi limoko mbonga), ko lolendedyo loneloleki’olotsi lomolata, ko iso toolama la Yakomba la loho. 
HEB.7.20	Ko yoi line litilama kum’efana lisangya. 
HEB.7.21	(ban’amoi bailamaki ena lifoka lina nkanga, solosolo, efana lisangya; ohonde ende ailamaki la lisangya linande onilaki lacin’enande, ate,
HEB.7.21	Yawe amoteha lisangya, ko afayokanyaki, ate
HEB.7.21	E oyali nkanga ena locela),
HEB.7.22	nk’osamb’oho Yesu amoyalama bolekya bon’eteelo ena lisangya eneleki’olotsi. 
HEB.7.23	Ko solosolo iyo bamilama nkanga bike mene; bafakolana liyalama njalama, lacin’oka bewedi beyali; 
HEB.7.24	ohonde ende, lacin’oka ayali locela nko njalama, ayali la lifoka linande lina nkanga linalifan’oto okitany’ende. 
HEB.7.25	Lacin’eho, ainya yikya iy’anolama la Yakomba mbikya mene l’ende, lacin’oka ende ayike locela oyaondel’iyo.
HEB.7.26	Bokotua bona nkanga iyome bonakolana l’iso bolotsi nd’oho, nko nkanga en’oeka, onofana longo, nko soto, onelana l’ato ban’owe njelana, ko oniledyama ena liko lina loola; 
HEB.7.27	onofan’osala bona ndekya mbeka bina l’ina, yoka nkanga iho ina toome, en’oso lacin’ena baoyi’owe banandamene, ko ena mbusa lacin’ena baoyi’owe ban’ato; lacin’oka ailaki’oho boila bomoko bona locela, eneki’nd’oyolekyaka endamene mbeka. 
HEB.7.28	Lacina basangya baila bato banayali la tongitongi nkanga ina toome; ohonde yoi lina eteho, eneyaki ena mbusa en’asangya, yila nko Bona onongyamaki nko mbonga locela.
HEB.8.1	Ko en’aoyi banatend’iso, yoi lin’oso linalileki liho line: Toyali la nkanga iyome mene en’okotu’oho, onokisak’ase en’ili bona likasa y’ome bon’ieko ina Lifoka lina Mpamba ena loola, 
HEB.8.2	nko bokambi onokamba en’edye en’oeka, l’en’otumba bon’esenda bona solosolo bonoki Nkolo oemadyaka, ef’ato. 
HEB.8.3	Nkanga la nkanga en’iyome ailama lacin’eho alekya nganji ko la mbeka; koko ekoli lacina nkanga ene en’iyome mene nkoho aate mbeka enaleky’ende. 
HEB.8.4	Yombo asokoyala ena loko, tumbe atayala nkanga, lacin’oka iy’analekya nganji bosamb’onoyali basangya bayali, 
HEB.8.5	nk’iy’anasaela yoi liho linaliyali nko ndembi la lilila lin’aoyi bana loola, nko bosamb’onoki Mose olakamaka la Yakomba, eneki’nd’omatsak’ale lifaka botumba bon’esenda: ailaki, ate, Noka, ongya likamba bikambwa bihitu yoka bosamb’onoyali ndembi enek’otumamaka ena lingonji. 
HEB.8.6	Ohonde isanga amolata ekambelo eneleki’olotsi, lacin’oka ayali bolekya bon’eteelo ena lisangya eneleki’olotsi, enetehamaki la bisemba binileki’olotsi. 
HEB.8.7	Yombo eteelo ena lisangya eneki’oso etaat’ale ncina ena lofeli, tumbe eteelo ekina ena lisangya lina litoto etakembama. 
HEB.8.8	Lacin’oka afelak’iyo lofeli, ate,
HEB.8.8	Yawe aila, ate, Lenda, bina bengoya
HEB.8.8	Benengi’m’oteela boloi bona Yisalaele ko l’oloi bona Yuda lisangya lina litoto;
HEB.8.9	Efa bosamb’onoyali lisangya linfki’m’oteelak’ale bafango’aniyo,
HEB.8.9	En’ina bonoki’m’oundak’iyo la likasa lacin’eho njafodya
HEB.8.9	en’onyanga bona Ejipeto;
HEB.8.9	Lacin’iyo batacindelana ena lisangya linami,
HEB.8.9	Ko emi ntakanel’iyo. Yawe aila yok’osamb’oho.
HEB.8.10	Koko Yawe aila, ate, Lisangya liningi’m’oteela boloi bona Yisalaele,
HEB.8.10	Ena mbusa ena bina beho, liho line:
HEB.8.10	Nongila beeka benami ena nkanyi iniyo,
HEB.8.10	Ko nongotenga beho en’etem’eniyo,
HEB.8.10	Ko nongoyala Yakomba eniyo,
HEB.8.10	Ko iyo bangoyala bato’anami.
HEB.8.11	Ko bafalakaki boto l’oto boto onoli l’ende,
HEB.8.11	Ko boto l’oto efili enande, Mbo, eyaka Yawe;
HEB.8.11	Lacin’iyatu bangonjeya, Nko l’ende onoleki isisali yengoko ende onoleki’okol
HEB.8.11	o enek’iyo.
HEB.8.12	Lacin’emi nongokamel’iyo baninda mbongi isei,
HEB.8.12	Ko mpakanedyaki baoyi’owe’aniyo lakina tu.
HEB.8.13	Enil’ende, ate, Lisangya lina litoto, amila liho liniki’oso nk’eyoka limoyalama lin’alale. Koko iyema iniyalembe ko yokinda yolama la njuma.
HEB.9.1	Koko eteelo ena lisangya eneki’oso eyaaki l’eeka bena ekumedyo ena Yakomba, ko l’edye en’oeka ena loko lone. 
HEB.9.2	Lacina botumba bon’esenda bofakamaki, ko etenyi en’oso eyaaki l’ilelo ena moinda, la mesa, ko la mampa en’oeka: etenyi eho eotangama Etenyien’oeka. 
HEB.9.3	Ko en’ili bon’esenda ena ndelo en’ife, etenyi emoi eyaaki enetangama Boeka bon’eeka. 
HEB.9.4	Etenyi eho eyaaki la mesa ena wolo ena ntumba ena toumba, ko la sanduka ena lisangya enekundamaki bili behetu la wolo, ko ekala ena wolo eneyaaki la mana eyaaki ena ntundulu ena sanduka eho, ko la bonganza bona Aluna bonomelaki njoiya, ko la mesa ina baufe ina eteelo ena lisangya; 
HEB.9.5	ko bakeluba ban’ekoka batalamaki ena liko lina sanduka eho, banakundaki nkici en’isei la lilila liniyo: koko ena likambo lina toma toho tofakolana lisakitola yoi la yoi litutuma isanga. 
HEB.9.6	Eneki toma toho okodyamaka yok’oho, nkanga batueela bisike bihitu en’etenyi en’oso, ko bakamba bikambelo bin’ekumedyo. 
HEB.9.7	Ohonde en’etenyi en’ife nkanga en’iyome kei atua mbula la mbula botua bomoko, ko afatua yengoko atol’akila banaleky’ende lacin’enandamene ko lacin’ena baunga ban’ato. 
HEB.9.8	Yok’oho Bolimo bon’olotsi aenyanya yoi line: noka, kuma botumba bon’esenda bon’oso bemali, mboka enepusola ena Etenyi en’oeka etakombwa. 
HEB.9.9	Botumb’oho boyali nk’ekolanya en’esike ene, enalekyama nganji la mbeka inifinya yatela bokumi mbongi enakolana ena likambo lina lokanyi lon’otema; 
HEB.9.10	beeka beho beyali bena yonge kei (la toma tona ndaka, la bimeelo, ko la biokelo bin’asi bimoi bike), beeka benekyamaki yengoko esike ena mbongya en’aoyi.
HEB.9.11	Koko Masiya amoya, nkanga en’iyome mene en’aoyi ban’olotsi banayayi, nko l’otumba bon’esenda bonoleki’okolo ko boleki la mbongi enakolana, bonotafakama l’akasa, lacina boho bofayali ban’enunwelo ene. 
HEB.9.12	Ende atuaki en’Etenyi en’oeka, efa l’akila bana nta ko l’akila bana ban’ana ngombo: atuaki botua bomoko bona locela nko l’akila banandamene, ko aataki etungwelo ena locela. 
HEB.9.13	Yombo bakila bana nta l’ana ngombo ina mpame ko l’etoko bena ngombo en’oyoto en’onome mpakisodya eneyali bato banehyama la mbindo bamaekya en’oeka ko bamasiedya nsefo ena yonge: 
HEB.9.14	bakila bana Masiya, onoyolekyak’endamene mbeka eneyali Yakomba, mbeka enefana lianda, nko la Bolimo bona bisike la bisike, bafaleki nde likula lokanyi lonino lon’otema ena bikambwa biniwaki lacin’eho bosaele Yakomba eneyike? 
HEB.9.15	Ko la ncina. ene ende ayali bolekya bona lisangya lina litoto, lacin’eho iy’anelelamaki batambe esemba ena lisango lina locela, la ncina eneki bewedi oilamaka mbiko lacin’ena baoyi’owe banilamaki en’esike ena lisangya liniki’oso. 
HEB.9.16	Lacina yombo liciki liyali, lifanongana yengoko bewedi ben’oto onocikaki liho beyali nkoho. 
HEB.9.17	Liciki yakikyama nk’eneki boto owaka: liho lifana ncina ntutuma kum’ende onocika liho ayali. 
HEB.9.18	Lacin’eho, nko le lisangya liniki’oso litatehama kum’efan’akila. 
HEB.9.19	Eneki Mose okadyaka lisumola bato beeka behetu bosamb’onoyali basangya, atambaki bakila bana ban’ana ngombo ko l’akila bana nta, ko la basi, ko la besa bena ngola, ko la hysope, ko afakisodyaki le bokanda mene le bato bahatu, 
HEB.9.20	ko ailaki, ate, Bane nko bakila bana lisangya linaliki Yakomba okoteelak’ino. 
HEB.9.21	Koko afakisodyaki botumba bon’esenda ko la bikala bin’ekambelo bihitu nk’osamb’oho, nko l’akil’aho. 
HEB.9.22	Ko en’ekambelo en’asangya, tosokokolana yila, is’ate baoyi bahatu bakulwa nko l’akila, ko nk’efana njutela en’akila, efan’etungwelo en’aoyi’owe.
HEB.9.23	Lacin’eho, ekoli lacina bikolanya bina baoyi bana yali ena loola bikulwa la toma tone; ohonde ekoli lacina baoyi mene bana loola bakulwa la mbeka inileki ine bolotsi. 
HEB.9.24	Lacina Masiya atatua en’Etenyi en’oeka enilamaki l’akasa, nk’ekolanya en’etenyi eho ena solosolo: amotua nk’ena loola mene, lacin’eho aenya isanga en’oso bon’elongi ena Yakomba lacin’eniso. 
HEB.9.25	Ko efa lacina ayoleky’endamene belekya bike, yoka bosamb’onatua nkanga en’iyome en’Etenyi en’oeka mbula la mbula l’akila banafayali banandamene: 
HEB.9.26	yombo esokoyala yok’oho, tumbe aenaki bino beena bike nk’ena limatsako lina loko; ohonde isanga ena nsimbo ena bisike amenya benya bomoko kei lacina aumole baoyi’owe nko la njolekya enandamene yoka mbeka. 
HEB.9.27	Ko yoka bosambo bonokodyama eneyali bato bawu bowa bomoko, ko en’ili bon’ewedi’eho nk’etendelo en’akambo, 
HEB.9.28	nk’osamb’oho Masiya, eneki’nd’olekyamaka mbeka bolekya bomoko lacina atole baoyi’owe ban’ato bike, angenya benya bon’efe, njelana l’aoyi’owe, eneyal’iyo banolengedya, lacin’ena liiko.
HEB.10.1	Basangya bayali nko la lilila kei lin’aoyi ban’olotsi banayayi, ef’okotua mene bon’aoyi’oho; ko bafinya yongya la mbongi enakolana iy’anolama meho, la mbeka iho inaleky’iyo mbula la mbula. 
HEB.10.2	Yombo esokoyala yok’oho, tumbe mbeka iho itasila nde lilekyama? eneki bakumi okulwaka bokulwa bomoko, tumbe bafoke lakina bolito bon’aoyi’owe en’etem’eniyo. 
HEB.10.3	Ohonde liofwa lin’aoyi’owe liyali ena mbeka iho mbula la mbula. 
HEB.10.4	Lacin’oka bakila bana ngombo ina mpame l’akila bana nta bafumolisa baoyi’owe. 
HEB.10.5	Lacin’eho, enay’ende ena loko, aila, ate,
HEB.10.5	E otalanga mbeka la nganji,
HEB.10.5	Ohonde onkoedyaki yonge;
HEB.10.6	Otok’ekiko la mbeka ina ntumba ina nyamabotutuma ko la mbeka lacin’ena baoyi’owe.
HEB.10.7	Nkwaho njilaki, emite, Lenda, loya
HEB.10.7	(En’okand’oho yoi limotengama lacin’enami)
HEB.10.7	Lacin’eho njile eango ene, O Yakomba.
HEB.10.8	Enil’ende en’oso, ate, E otalanga mbeka la nganji la mbeka ina ntumba ina nyama botutuma ko la mbeka lacin’en’aoyi’owe, ko otok’ekiko l’aoyi’aho (baho baolekyama bosamb’onoyali basangya), 
HEB.10.9	nkwaho aila, ate, Lenda, loya oyila eango ene. Amumola yoi liniki’oso lacin’eho akikya yoi lin’afe. 
HEB.10.10	Iso teekyama en’oeka l’eango eho nko la ndekya ena yonge lina Yesu Masiya bolekya bomoko bona locela. 
HEB.10.11	Ko nkanga la nkanga aemala bina l’ina, ko ayakambe bikambwa bina ekumedyo ko ayalekya belekya bike nko mbeka iho inifinya yumolisa baoyi’owe tu. 
HEB.10.12	Koko ende, eneki’nd’olekyaka mbeka emoko ena locela lacin’en’aoyi’owe, akisak’ase en’ili bona likasa y’ome lina Yakomba; 
HEB.10.13	ko aolengedya yengoko enengi baokyi’owe’anande oilama limbolongo lin’akak’anande. 
HEB.10.14	Lacin’oka, la mbeka emoko, amolongya locela la mbongi enakolana iy’anekyama en’oeka. 
HEB.10.15	Ko Bolimo bon’olotsi atosumola nkoho, eneki’nd’oilak’oso, ate,
HEB.10.16	Yawe aila, ate, Lisangya liningi’m’oteel’iyo Ena mbusa ena bina beho, liho line:
HEB.10.16	Nongila basangya banami en’etem’eniyo,
HEB.10.16	Ko nongotenga baho nk’ena nkanyi iniyo;
HEB.10.16	nkwaho aila, ate,
HEB.10.17	Mpit’okanedya baoyi’owe’aniyo la bekandoka-ndo beniyo tu.
HEB.10.18	Koko yombo njumola en’aoyi’ane eyali, ndekya ena mbeka lacin’ena baoyi’owe efayali lakina.
HEB.10.19	Bifili, enat’iso njimedya mene lacina totua en’Etenyi en’oeka l’akila bana Yesu, 
HEB.10.20	nko la mboka eneki’nd’otoongedyaka, mboka ena ntoto eneyike, enetianya esenda ena ndelo, nko yonge linande; 
HEB.10.21	ko enat’iso nkanga ena lokumo mene en’otumba bona Yakomba: 
HEB.10.22	toolamake l’etema bena solosolo ko la mpula en’imeedyo, ko la betem’eniso nko mpakisodya lacin’ena lokanyi lon’otema lon’owe, ko yonge liniso nko nkula l’asi bana sengelele. 
HEB.10.23	Tundamelake njimedya ena lolendedyo loniso enefalile; lacin’ende onosembyaki esemba ayali nko solosolo. 
HEB.10.24	Ko tokoli lacina tokanelane, nko lacina tosomyane lacin’eho toke nganji ena lolango ko tokambe bikambwa biney’olotsi; 
HEB.10.25	totumbelake nsolongana ena besolongano beniso, yoka bosamb’onila bato’amoi, ohonde tokikyane; ko boongya yila yok’oho nko la ndeka lacin’oka bena bin’oho boolama.
HEB.10.26	Lacin’oka, enek’is’otambaka njeya ena solosolo eho, yombo til’owe lakina l’eango enisoamene en’otema, efaate lakina mbeka emoi lacin’ena baoyi’owe: 
HEB.10.27	eciki nko ndengedya ntutuma ena losomo en’etendelo en’akambo, ko la nkele ena nkoi enengehya baokyi’owe. 
HEB.10.28	Boto onofunzafunzaki beeka bena Mose awaki la beloko bena temoins ife yomb’isaso, efan’oto onookak’isei. 
HEB.10.29	Iya boto onikamelaki Bon’ona Yakomba l’akaka, ko amotanga bakila ban’eteelo ena lisangya banaki’nd’oekyamaka en’oeka l’aho iyema inifan’oeka, ko amotembola Bolimo bon’isei, bofakanela nd’oka boto’oho angotangama nk’eyoka onokoli la nsisodya eneleki nko ndeka? 
HEB.10.30	Lacin’iso tomey’endeonilaki, ate, Mbutodya ena nkele eyali nk’ena lifoka linami, ko emi nongolukola boluko. Ko lakina, Yawe angotendela bato’anande bakambo. 
HEB.10.31	Nkwaka en’akasa bana Yakomba eneyike eyali nko yoi lina losomo mene eneyali bato.
HEB.10.32	Koko bokanedyaka bina beneki’oso benek’in’oenaka bino mene nk’eyoka bita mene, ena mbusa en’esike enek’in’ofoladyamaka fololo; 
HEB.10.33	lacin’ino bookyamaki nsoi en’oso bon’ato la ntango inay’owe ko la mpomi; ko bambanaki l’iy’anenaki bino bin’okotu’oho. 
HEB.10.34	Lacin’ino bokaki iy’anatungamaki en’enyolo isei, ko eneki bato okokumolaka toma tonino, bonyangelaki; lacin’inoamene bey’oka boyali l’iyema inileki toho bolotsi ko iyali nko locela. 
HEB.10.35	Lacin’eho, botokake njimedya enino mboka: eho eyali la mpuci en’oluko bon’okolo. 
HEB.10.36	Akoli eneyal’ino biitedya nko la locinji, lacin’eho, eneng’in’okadya yila eango ena Yakomba, botambe esemba.
HEB.10.37	Lacina isanga nk’ilalela mene,
HEB.10.37	Ko ende onoyayi angoya, ko afalingalingaki.
HEB.10.38	Koko boto’onami ona mbongi angika nko l’i-meedyo;
HEB.10.38	Ko yombo ayosume, bolimo’onami bofan’ekike l’ende bolotsi.
HEB.10.39	Ohonde iso tofayali en’oloi’oniyo banayosuma ko bayela en’eehedyo: iso toyali en’oloi’oniyo banimedya ko bayela en’ikedyo en’olimo.
HEB.11.1	Imeedyo iyali nk’etambelo en’aoyi banalengedy’oto, nko enyedyo en’aoyi banafenya. 
HEB.11.2	Lacina bingambe baataki’ale lokumo lon’olotsi nko l’iho. 
HEB.11.3	L’imeedyo tonongany’oka loko lonunolamaki l’etendelo ena Yakomba, lacina iyema inayen’oto itanunolama eneyali toma tonatenya l’aiso. 
HEB.11.4	L’imeedyo Ebele alekedyaki Yakomba mbeka enelekaki eho ena Kaina bolotsi, ko aataki lokumo lone l’iho, ate ende ayali boto’ona mbongi, lacina Yakomba aimedyaki nganji inande la lokumo, ko l’imeedyo ende onowaki ayatende nk isanga. 
HEB.11.5	L’imeedyo Anoka aumolamaki ena loko lacina afene bewedi, ko atasungyama, lacin’oka Yakomba aotolaki; lacin’ende, kum’atatolama, aataki’ale lokumo lone, noka, aatelaki Yakomba enyanga. 
HEB.11.6	Koko yomb’afan’imeedyo, boto afinya yatel’ende enyanga; lacina yombo boto angoya eneyali Yakomba, tumbe aimedya, ate, Ende ayali, ko ayali bolukoli bon’ato banofon’Ende. 
HEB.11.7	L’imeedyo Noa, eneki’nd’olakamaka la Yakomba lacin’en’aoyi banatenya isanga, aangaki Yakomba, ko afakaki basua lacina aikya ecimo enande; ko la yoi liho akoyaki loko likambo, ko ayalamaki bosangoli bona mbongi en’imeedyo. 
HEB.11.8	L’imeedyo Abalayama, eneki’nd’oelelamaka lacin’eho aume en’ola ko acu en’edye enengi’nd’osangola lisango, aimedyaki, atafedya; ko afolaki kum’ateye bili bonoki’nd’ocoaka. 
HEB.11.9	L’imeedyo atongaki litonga en’onyanga bon’esemba, nk’eyoka en’onyanga bon’efenda, akisak’ase en’etumba bena bisenda, ende la Isaka la Yakoba, basangoli, iyo l’ende, bana esemba eh’emoko; 
HEB.11.10	lacina alengedyaki bonyanga bonoyali la biango bina njanga, njangi la mpaki en’onyang’oho nko Yakomba. 
HEB.11.11	L’imeedyo Sala mene atambaki locili lacina atole yemi (kang’amolekanya esike ena mbota en’ana), lacina ailaki, ate ende onosembyaki esemba ayali nko solosolo. 
HEB.11.12	Ko lacin’eho, eneyali boto’omoko (nk’oto onolama l’ewedi) bato bike baotwaki, botuya bik’ike nk’eyoka tooto tona loola, ko yoka longewu loneloyali en’oselelia bona lose l’okwa lonelofeyana laali.
HEB.11.13	Bato’ane bahatu bawaki en’imeedyo; batatamba bisemba, ohonde baenaki biho en’osana, ko basangelaki biho, ko baimedyaki’oka bayali nko befenda la bato banafan’ola ena loko. 
HEB.11.14	Bato banatenda baoyi yok’osamb’oho baenyany’oka bayafone bonyanga boniyoamene. 
HEB.11.15	Yombo bakanelaki bonyanga bonok’iy’oumaka, tumbe baataki etelo oyutwa meho. 
HEB.11.16	Ohonde isanga balanga bonyanga bonoleki’olotsi, nko bona loola. Lacin’eho, Yakomba afoke nsoi enatangam’ende Yakomba eniyo; lacin’oka amolakoedya bongili.
HEB.11.17	L’imeedyo Abalayama, eneki’nd’omekamaka, alekyaki. Isaka mbeka: nk’ende onotambaki bisemba, alekyaki bon’onande bona likinda, 
HEB.11.18	nko bon’oho bonoki yoi oilamaka, Mbo ecimo ena ban’ane enga-ndama eneyali Isaka. 
HEB.11.19	Aimedyaki, ate Yakombaainya yetola boto eneka banawaki; ko aotambaki lakina eneyali baho nk’en’ekolanya. 
HEB.11.20	L’imeedyo Isaka asakelaki Yakoba la Esau bosako lacin’ena baoyibanayayi. 
HEB.11.21	L’imeedyo Yakoba, eneki’nd’oolamaka l’ewedi, asakelaki ban’ana Yosefa bana mpame bah’afe bosako; ko akumyaki Yakomba nko nsurtama ena nsoli ena boinbele’onande. 
HEB.11.22	L’imeedyo Yosefa, eneki’nd’oolamaka la nsimbo enande, akanelaki emwelo ena ban’ana Yisalaele, ko atomaki lotomo lacin’ena biuha binande. 
HEB.11.23	L’imeedyo Mose, eneki’nd’ootwaka, afisamaki l’afango la nyango enande nsenza isaso, lacin’iyo baenaki’oka ayaaki bona bon’olotsi; ko bataanga lotomo lona Lifoka lina Roi. 
HEB.11.24	L’imeedyo Mose, eneki’nd’otundaka boto, afedyaki litangama bon’ona bon’on’oyoto bona Falo; 
HEB.11.25	asonaki ate aene bino la bato bana Yakomba, efa lacina aate ekiko en’aoyi’owe ilalela; 
HEB.11.26	la lofeli lacin’ena Masiya, la lituka lina Ejipeto, atangaki ate lofeli loho loleki lituka liho l’enyanga; lacin’oka alengedyaki mpuci ena boluko. 
HEB.11.27	L’imeedyo aumbelaki Ejipeto, ataanga nkele ena Lifoka lina Roi, lacin’oka acindelanaki locinji nk’eyoka boto onen’Ende onofenya. 
HEB.11.28	L’imeedyo ailaki Elambedya ena Etelo ko la mpakisodya en’akila, lacin’iyo batongofomwa l’ende onoyaka ban’ana ngolo. 
HEB.11.29	L’imeedyo batianyaki Lose lona Ngola nk’eyoka ena loko lona komukomu; koko baise Ejipeto, enek’iy’omekaka yila nk’osamb’oho, baehyamaki en’asi. 
HEB.11.30	L’imeedyo bekako bena Yeliko bekwaki, eneki bato oetaka nsambanya beho bekolo nsambo. 
HEB.11.31	L’imeedyo Laba, boyoto’ona likele, atehyama ende l’iyo banapokaki lopoko, lacin’oka asangelaki bekiso l’olotsi. 
HEB.11.32	Yoi limoi linalingi’m’otenda lika nai? Esike efakolana lacina ntende baoyi banaki Ngidona, la Balaka, la Samasona, la Yefeta, la Dawidi, la Samwele l’asumoli okambaka. 
HEB.11.33	L’imeedyo bakoiyaki bafoka, bakambaki bikambwa bina mbongi, batambaki bisemba, bamumaki benyua bena nguli, 
HEB.11.34	balimaki locili lona nkoi, balotaki njatala la lokula lon’ita; ena boolu boniyo bakikyamaki locili, bayalamaki la mpamba en’ita, batongolaki beloi bena soldats ina befenda. 
HEB.11.35	Bayato batambaki bato’aniyo banawaki nko l’eetwelo en’ewedi; ko bamoi bawaki la mpomi mene, ko batimedya lacina batambe etungwelo eniyo, lacin’eho baate eetwelo eneleki’olotsi; 
HEB.11.36	bamoi bamekamaki la besisedya ko la befoma la mpimbo, o nko mbunda en’enyolo l’en’ayaka. 
HEB.11.37	bafuselamaki baufe, bakesamaki la tokwakwa, bamekamaki la mmeko, bayakamaki la lokula lon’ita; baselaselaki kuma bayalote bikoto bina mpate ko l’ikoto bina nta, baelingitanaki, baenaki bino, banyomamaki nko nyomama, 
HEB.11.38	(loko lotakolan’ale l’iyo), baungaki ena sengelenge l’ena bangonji ban’atale, ena bekole ko l’en’afoku bana loko. 
HEB.11.39	Ko bato’ane bahatu, kanga baataki lokumo lon’olotsi lacin’en’imeedyo iniyo, batatamba bisemba; 
HEB.11.40	lacin’oka Yakomba akodyaki yoi limoi lacin’eniso linalileki bolotsi, lacin’iyo bafayelaki ena mbongi enakolana yengoko bayela nk’iso l’iyo.
HEB.12.1	Lacin’eho, enatosambanya boloi bona temoins bik’ike mene, iso tumolake belito behetu, ko la yoi lin’owe linalileki yambana l’iso mbambana, ko tocu la laango la locinji en’otema en’emekelo ena laango eneyali en’oso’oniso; 
HEB.12.2	totakamele Bomatsi bon’imeedyo iniso onongy’iho nko mbongya, nko Yesu, onenaki bino bin’ekulusu lacin’ena enyanga eneyaaki en’oso’onande, atembolaki nsoi, ko amokisase ena likasa y’ome lin’ieko ina Yakomba. 
HEB.12.3	Koko bokanelak’ende onenak’ino bina ntango bike mene iniki bato ban’owe oatsaka, tacina botongolembwa ko botongotenya ena nkanyi inino. 
HEB.12.4	Enokan’ino bita la baoyi’owe, botayele yoka ena njutsa ena bakila en’ita biho; 
HEB.12.5	ko bomolofela nsomya enakolak’ino nk’eyoka bana, ate,
HEB.12.5	Bon’onami bona mpame, tatangake lilako lina nsisodya lina Yawe yoi lin’isisali,
HEB.12.5	Ko tatenyake enakofel’ende lofeli;
HEB.12.6	Lacina Yawe alaka la nsisodya boto onok’ende nganji,
HEB.12.6	Ko afoma bona l’ona onatamb’ende mpomi.
HEB.12.7	Enitedy’ino lilako lina nsisodya, Yakomba ayakambe l’ino nk’eyoka la bana; bona onofalakame l’afango’onande lilako lina nsisodya ayali meya? 
HEB.12.8	Kokoyomb’ino bofaate lilako lina nsisodya linalakama bato bahatu, yok’oho boyali nko ban’ana lisamba, ko bofayali bana mene. 
HEB.12.9	Koko lakina, toyaaki l’afango bana baonge’aniso, banatolakaki la nsisodya, ko tafikaki; nd’ate Bafango’ona belimo, tofaleki nde lifik’ende, ko tike? 
HEB.12.10	Iyo solosolo batolakaki la nsisodya binabenetaat’ike, yok’onok’iy’otangak’olotsi; ohonde ende lacin’ena nkita eniso, lacina tekyame l’ende en’oeka bonande. 
HEB.12.11	Lilako lina nsisodya lihalitu yotangam’isanga nk’eyoka lifayali lin’ekiko, nko lina lokeseli; ohonde ena mbusa liho yatel’iy’anakikyamaki la liho bemamo bena mwi, nk’emamo bena mbongi. 
HEB.12.12	Lacin’eho, biledya bakasa banalengela ko la baongo banamunya; 
HEB.12.13	ko bokodya mboka ina cilili lacin’ena bakak’anino, lacin’ende onoyali l’etumbe atongokungyama mboka: akoli lacina aikyame.
HEB.12.14	Bitanaka la mwi eneyali bato bahatu, ko la njekyama en’oeka, lacina, enefan’oto eho, afayene Nkolo. 
HEB.12.15	Boongya lilenda lacina boto’omoi atongo yunganya isei ina Yakomba; lacina boluo bomoi bon’ololo botongomela, ko bokotungy’ino, ko lacin’ena boho bato bike baehyama la nsefo; 
HEB.12.16	lacina boto’omoi atongoyala boto’ona lisamba, yombo boto oninda boeka, yoka Esau, onokafaki lifoka linande lina ngolo lacin’ena etate emoko ena toma tona ndaka. 
HEB.12.17	Lacin’ino bey’oka, eneki’nd’olangaka ena mbusa ate asangole bosako, atimedyama; lacin’oka atasungya etelo ena njokanya, kang’afonaki yoi liho la locinji ko la mposoli.
HEB.12.18	Lacin’ino botaya ena lingonji linakolana lifomwa bakasa, ko yafeta la nkoi, ko botaya ena lilo lina ficifici, l’ena liucu, ko la lofongo lona lokolo, 
HEB.12.19	ko la lofoso lona kilolo, ko l’efodya en’aoyi bana ntenda; iy’anokaki efodya eho baondaki, yoi limoi litatendamake eneyal’iyo; 
HEB.12.20	lacin’iyo batakolana yitedya boeka bonekyamaki, ate, Yombo lingonji yafomwa nko la nyama kei, eho engoyakama la mpusa ena baufe; 
HEB.12.21	ko enelo enenyaki eyaaki ena losomo loneloleki nko ndeka mene, ko Mose mene ailaki, ate, Laanga nko mbanga mene, ko lilima la losomo. 
HEB.12.22	Ohonde bomoya ena lingonji lina Siona, ko l’en’onyanga bona Yakomba onoyike, nko Yelusalema ena loola, ko l’eneyali beloi bena bikima bina loola binifeyana laali, 
HEB.12.23	ko l’eneyali esusanelo la Ekelesia ena bana-ngolo banatengama baina ena loola, ko l’eneyali Yakomba, Ntenji en’akambo en’ato bahatu, ko l’eneyali belimo ben’ato bana mbongi banakolanyama nko nkolana, 
HEB.12.24	ko l’eneyali Yesu, Bolekya bon’eteelo ena lisangya lina litoto, ko l’eneyali bakila bana mpakisodya banatenda baoyi banaleki baho bana bakila bana Ebele bolotsi. 
HEB.12.25	Boongya lilenda, botongofengol’ende onotenda mpengola. Yomb’iyo bataat’ale elotelo’ale enek’iy’ofengolak’ende onotendaki baoyi bana Yakomba ena loko, nd’ate iso banatumel’ende mbusa onotendana ena loola, tofalotisa tu. 
HEB.12.26	En’esik’eho efodya enande elidyaki’ale loko; ohonde isanga amosembya esemba, ate, Nongolidya loko lakina, bolidya bomoko, ko efa loko kei: nongolidya le loola nkoho. 
HEB.12.27	Koko yoi line, Lakina bolidya bomoko, yatosumola nko njumola ena bikambwa binilidyama, nk’eyoka bikambwa bininunolamaki, lacin’eho bikambwa binifalidyame bicikale. 
HEB.12.28	Lacin’eho, enatamb’iso lifoka linifalidyamisa, toongya liyalama la lokango, lacina tokambela Yakomba la loho l’okotua bonatang’ende bolotsi, nko l’ekumedyo ena lokumo ko la mbanga. 
HEB.12.29	Lacina Yakomba eniso ayali nko nkoi eneyafete la ndungola.
HEB.13.1	Boongya lilangana yoka bakune l’otoolo. 
HEB.13.2	Botaofelake nsangela ena befenda; lacina yok’oho bamoi basangelaki’ale bikima bina loola, batey’oka bayaaki bikima. 
HEB.13.3	Bokanedyaka iy’anatungi en’enyolo, nk’eyoka inoamene bosokotungama l’iyo; ko l’iy’ananyomama, lacin’oka inoamene boyali nk’ena yonge. 
HEB.13.4	Ekoli lacina liala likumyame l’ato bahatu, ko ntange eyalame nko soto; lacina Yakomba angokoiya banalikele la bana-lisamba likambo. 
HEB.13.5	Botayalamake balangi bana francs. Bokisak’ase la toma tonatoat’ino, lacin’oka endamene amila, ate, Mpakocikaki tu, ko mpakumbelaki tutu. 
HEB.13.6	Lacin’eho, iso tokolana yila la njimedya mene, is’ate,
HEB.13.6	Yawe ayali bokambi’onami, mpaangaki tu:
HEB.13.6	Boto asokonjilel’emi yoi lika nai?
HEB.13.7	Bokanedyaka iy’anilamaki ena lifoka eneyal’ino, banakosumolak’ino yoi lina Yakomba; bokanelaka nsimbo en’ekendelo eniyo, ko bokilana l’okotua bon’imeedyo iniyo. 
HEB.13.8	Yesu Masiya ayali bokotua nk’omoko: bin’onoki loi, la bon’in’one, la bisike bihitu afacikitana tu. 
HEB.13.9	Botatolamake bili l’ili la balako ban’ekotua l’ekotua ko la balako banafey’ino; ekoli lacina botema bocidyame l’isei, efa la toma tona ndaka: toho totaatel’iy’anakanelaki toho nkita. 
HEB.13.10	Iso toyali la mesa ena mbeka, ko iy’anasaela botumb’oho bon’esenda bafan’etelo oyola toma ena mesa eho. 
HEB.13.11	Lacina nyama iho inatola nkanga en’iyome bakila baniyo ena Etenyi en’oeka yoka mbeka lacin’ena baoyi’owe, beduo bena nyama iho beotumbama ena mbiolo en’esusanelo. 
HEB.13.12	Lacin’eho, Yesu nkoho aenaki bino ena mbiolo en’ofolo, lacina aekya bato en’oeka l’akila bananda mene. 
HEB.13.13	Lacin’eho, akoli eneyal’iso tofole l’ende ena mbiolo en’esusanelo, totole lotango lonande lon’owe. 
HEB.13.14	Lacin’iso tofan’onyanga bonongoyala locelamendo: toyafone boho bonongoya linga. 
HEB.13.15	Bolotsi tolekya mbeka l’ende, nko mbeka ena nkumya ena Yakomba bisike bihitu, nko bemamo bena nkefu inayimedya lina linande. 
HEB.13.16	Koko botofelake likamb’olotsi ko bokambyana; lacina Yakomba atanga inbeka ina bokotu’oho bolotsi. 
HEB.13.17	Bofik’iy’anilama ena lifoka eneyal’ino, ko baimedya la lifiko, lacin’iyo batombanya lacin’ena belimo’enino yoka bato banangolokola linga boloko’oniyo; lacina baile yoi liho l’enyanga, efa la lokeseli: bokotu’oho bofakoatel’ino nkita.
HEB.13.18	Botoondel’iso; lacin’oka tokanel’is’ate botem’oniso bofatokoiya likambo, ko tolanga tokambe l’ekambelo ena cilili en’aoyi bahatu. 
HEB.13.19	Ko lakosomy’ino losomo la ndeka, bile yok’osamb’one lacin’eho emi mbutodyame eneyal’ino isasanga.
HEB.13.20	Koko Yakomba ena mwi, onucisaki lakina enek’anawaki Botombanyi’oho bona mpate bon’okolo, l’akila ban’eteelo ena lisangya ena bisike l’isike, nko Nkolo eniso Yesu; 
HEB.13.21	Endamene akoongy’ino nko mbonga ena bikambwa bihitu bin’olotsi, lacina bile eango enande, ko akambe eneyal’ino ekambwa enetangam’olotsi en’oso’onande, nko la Yesu Masiya; lokumo eneyal’ende bisike la bisike. Ndoho.
HEB.13.22	Koko lakoond’ino, bifili, biitedya yoi line lina lilako; lacin’oka mokotengel’ino baoyi banafan’ike. 
HEB.13.23	Beyak’oka efili eniso, Timoteo, amotungwa, ko yombo afalingalinga liya, tongokeen’ino, emi l’ende.
HEB.13.24	Bees’iyatu banilama ena lifoka eneyal’ino, ko la ban’oeka bahatu. Iy’anayali baise Italia bakees’ino.
HEB.13.25	Isei iyalamake l’inatu. Ndoho.
JAS.1.1	Yakobo, boombo bona Yakomba la Nkolo Yesu Masiya, eneyali beloi jo l’efe beneyali en’efafandelo: Lakees’ino l’enyanga.
JAS.1.2	Bifili binami, enakosambanya mmeko ina bekotua l’ekotua, ekoli lacina botange yoi liho nk’ekiko; 
JAS.1.3	lacina bey’oka emekelo en’imeedyo inino eokoatel’ino locinji. 
JAS.1.4	Koko ekoli lacina locinji lokambe ekambwa enande ehatu, lacina ino boonge nko mbonga, ko bokoke, ko bafinde iyema.
JAS.1.5	Yomb’omoi’onino ainda bomwu, aufole Yakomba, onof’ato bahatu la mpula, ko afafele lofeli, ko boho bongofama eneyal’ende. 
JAS.1.6	Ohonde aufolake nko l’imeedyo, efan’okandokando. Lacin’ende onokandakanda ayali nk’eyoka basi bana lose l’okwa banalidyama la lofongo ko batomama bili l’ili la loho. 
JAS.1.7	Boto’oho atakanelake ate angotamb’iyema eneyali Nkolo: 
JAS.1.8	boto’ona nkanyi ife akandakanda en’aoyi’anande bahatu.
JAS.1.9	Ekoli lacina efili onofana lokumo anyangele bokotua boniledyam’ende; 
JAS.1.10	koko ntuki ena toma anyangelake enakitsam’ende, lacin’oka ende anguma nk’eyoka liyeya lina tolenge. 
JAS.1.11	Lacina bina bokya ko bane bofula nko bik’ike, ko bonyeladya tolenge, ko liyeya lina toho yokwa, ko bokoka bon’okotua bona toho behyama: nk’osamb’oho ntuki ena toma angehyama ena bikambwa binande.
JAS.1.12	Boto onitedya lomeko lonamekam’ende akik’ekiko, lacin’oka enengi’nd’olongyama, angotamba likuka lina liiko, linaliki Nkolo osembedyak’iy’anok’ende nganji esemba. 
JAS.1.13	Enamekam’oto lomeko, atilake, Mbo emi lamekama nde la Yakomba; lacina Yakomba afamekama la bowe, ko Endamene afameke boto tu. 
JAS.1.14	Ohonde boto l’oto aomekama nk’enasumam’ende la mposa enandamene eneleki, ko aongama longo l’eho. 
JAS.1.15	Nkwaho mposa enande eoyalama la yemi, ko eota yoi lin’owe; ko enatunda yoi lin’owe, liho yoot’ewedi. 
JAS.1.16	Bifili binami banalangama, botafotamake. 
JAS.1.17	Bifaelo bihitu bin’olotsi la nganji ihatu ineyonga nko mbonga yoya ena liko, ko yokita eneyali Bafango’ona fololo ehatu, onofacikitana tu, ko afana lilila linilama la njokengola. 
JAS.1.18	Atootaki la yoi lina solosolo, nko l’eango enandamene, lacina toyalame yoka bemamo ben’oso bena bikambwa biniki’nd’onunolaka.
JAS.1.19	Bifili binami banalangama, ino beya yoi line. Akoli eneyali boto l’oto aoke yaya, koko atatendake yaya, ko atokake nkele yaya, 
JAS.1.20	lacina mbongi ena Yakomba efilama la nkele en’oto. 
JAS.1.21	Lacin’eho, bumolaka baoyi bahatu bana nsefo ko l’esokwelo bik’ike ena bowe; ko botambaka la njofima yoi linalifusama eneyal’ino yoka boona, yoi lineyikyisa belimo’enino. 
JAS.1.22	Koko boyalamaka bakambi bana yoi, efa baoki kei: yok’oho boyofot’inoamene. 
JAS.1.23	Lacina yomb’oto ayali booki bona yoi ko afayali bokambi, ayali nk’eyoka boto onolenda elongi enandamene ena talatala; 
JAS.1.24	lacin’ende ayolend’endamene, ko aocoa, ko isasanga aofela bokotua bonoki’nd’oyalaka. 
JAS.1.25	Ohonde ende onosisola boeka bononga nko mbonga, nko boeka bon’etungwelo, ko aokusa lisisola boho, ko afayalame booki onoofela isanga, ohonde bokambi onokamb’ekambwa, boto’one angokik’ekiko en’ekambelo enande. 
JAS.1.26	Yombo’oto’omoi ayotang’endamene bokumi bona Yakomba, koko afafekya lolemi lonande, ko aofota botem’onandamene, ekumedyo enakumya boto’oho Yakomba eyali nko bototoloto. 
JAS.1.27	Ekumedyo ena solosolo l’ena soto en’oso bona Yakomba, Bafango’oniso, eh’ene: njengya ena biciki ko la bayato bana beweli ena bino biniyo, la njomonya enandamene efana lianda lin’aoyi bana loko tu.
JAS.2.1	Bifili binami, botaatake imeedyo ina Nkolo eniso Yesu Masiya, Nkolo en’okonde, la likai eneyali bato. 
JAS.2.2	Lacina yombo boto atua en’osolongano’onino la lofete lona wolo, ko ayalote bisenda bin’okoka, koko boto’omoi ona biinda onoyalote bisenda bina mbindo atua nkoho; 
JAS.2.3	ko ino bolend’ende onolotisi bisenda bin’okoka, ko bomosumola, Mbo e kisase mendo en’edye en’olotsi; koko bosumola boto’ona biinda, Mbo e emalaka meho, yombo, kisak’ase mendo en’ase’a limbolongo lin’akak’anami: 
JAS.2.4	yok’oho ino botayokambwa-nya nde la likai? ko bomoyalama nk’eyoka banakody’aoyi la nkanyi inay’owe. 
JAS.2.5	Bifili binami banalangama, bolofaka: Yakomba atasona nde iy’anayali biinda ena loko lone lacina bayalame batuki ban’imeedyo, ko bayalame basangoli bana lifoka linaliki’nd’osembedyaka iy’anok’ende nganji esemba? 
JAS.2.6	Oho-nde ino bomofima boto’ona biinda lokumo tutu. Banakeeny’ino bino, ko bakosum’ino en’oso bona toeko ton’etendelo en’akambo, efende batuki bana toma? 
JAS.2.7	Iyo bafasaiya nde lina liho linaliseki’olotsi linatangam’ino? 
JAS.2.8	Koko yomb’ino bomonya boeka bonalifoka, yoka bosamb’onoyali bitengelo bina Yakomba, ate, Oka onoli l’e nganji yoka bosamb’onayook’e eamene nganji, biila nk’olotsi. 
JAS.2.9	Ohonde yombo botamba boto la likai, bila bowe, lacin’oka basangya bakoakola nk’oka boyali bafulunganyi ban’eeka. 
JAS.2.10	Lacina boto l’oto onomonya basangya bahatu, ohonde aokwa ena yoi limoko, ende amokwa likambo lina basangya bahatu. 
JAS.2.11	Lacin’oka ende onilaki, ate, Tatatake likele, ailaki, Tayakake boto, nk’osamb’oho. Kang’e ofatate likele, ohonde oyak’oto, yok’oho omoyalama bofulunganyi bon’asangya. 
JAS.2.12	Boongya litend’aoyi, ko bokamb’ikambwa, yoka bato banangoyela linga en’etendelo en’akambo enengokodyama la boeka bon’etungwelo. 
JAS.2.13	Lacin’oka, etendelo ena likambo linande onofokamel’ato isei efayalamaki l’isei; isei yakolana liyokumya’ena liko y’etendelo en’akambo.
JAS.2.14	Bifili binami banalangama, yombo boto aila ate ayali l’imeedyo, koko fana bikambwa, nkita eka nai? Imeedyo iho ikyis’ende? 
JAS.2.15	Yombo efili emoi, kangampame kang’oyoto, ayali bolumbulumbu ko afaate nko le toma tona ndaka bina l’ina, 
JAS.2.16	ko omoi’onino amasumola, ate, Bocoak’oko’ako, botawake la lifia, boki ndaka liota; ohonde bofaf’iyo toma tonatokolana la baonge—nkita eka nai? 
JAS.2.17	Nk’osamb’oho imeedyo, yombo ifana bikambwa, iowa nko ihoamene. 
JAS.2.18	Nde, omoi angila, Mbo e oyali l’imeedyo, ko emi njali l’ikambwa; ontume imeedyo ine kum’efana bikambwa, ko nongokotuma imeedyo inami nko l’ikambwa binami. 
JAS.2.19	E oimedya ate Yakomba ayali nk’emoko; oila nk’olotsi: bademona baimedya yoi liho nkoho, ko bailima mbilima. 
JAS.2.20	E, boto bon’ototoloto, ofalange yeya nd’oka imeedyo inifana bikambwa iyali nko bototoloto? 
JAS.2.21	Abalayama bafango’oniso’ale, atayengwa nde boyengo l’ikambwa, eneki’nd’olekyaka Isaka bon’onande ena mesa ena mbeka? 
JAS.2.22	Oen’oka imeedyo yamba-naki l’ikambwa binande, ko imeedyo yongyamaki nko mbonga nko l’ikambwa. 
JAS.2.23	Ko etengelo ena Yakomba eilamaki, ate, Ko Abalayama aimedyaki Yakomba, ko imeedyo iho iandamaki eneyali ende nk’eyoka mbongi; ko atangamaki efili ena Yakomba. 
JAS.2.24	Yok’oho bomena, boto ayengwa boyengo l’ikambwa, efa l’imeedyo kei. 
JAS.2.25	Nk’osamb’oho Laba, atayengwa nde boyengo l’ikambwa, eneki’nd’osangelak’ale bikima, ko amautodya la mboka ekina? 
JAS.2.26	Yoka bosamb’onawa yongelinifana bolimo, imeedyo inifana bikambwa yowa nkoho.
JAS.3.1	Bifili binami, botayalamake balaki bike, lacin’ino bey’oka etendelo en’akambo’aniso engoleka locili. 
JAS.3.2	Lacin’isatu tokumba en’aoyi bike. Yomb’oto afakumbe ena yoi lina ntenda, ende ayali nko boto onongyama nko mbonga, oneya Mifekya yonge lihalitu nk’osamb’oho. 
JAS.3.3	Enil’iso bakama en’enyua bena mpunda lacina batofike mpika, tokengola yonge liniyo lihalitu nko yok’oho. 
JAS.3.4	Lenda, basua nkoho: kanga baseki’okolo ko baotolama la mpongo ina locili, bakengolama la yenda lin’isisali mene bili bon’etaketaka bonalanga boto’ona yenda. 
JAS.3.5	Nk’osamb’oho, lolemi loyali nk’elama en’isisali, koko loyokumya la baoyi ban’akolo. Lenda, nkoi bik’ik’ike nke’ane yofeta nko l’isasi kei. 
JAS.3.6	Ko lolemi loyali nko nkoi; loko loho lona baoyi’owe, loka lolemi, loyali ena ntoto ena bilama biniso, ko lehya yonge lihalitu la nsefo, ko lofetsa boto bohotu yoka nkoi, ko loho mene lofetsama la Ngena. 
JAS.3.7	Lacina bekotua behetu bena nyama la mpulu la towawa la nyama iniyali ena lose l’okwa imololama, ko yololamaki’ale, l’ato; 
JAS.3.8	ohonde efan’oto oninya yolola lolemi: loho loyali bowe mene bona loyenge; ko lomolola la ngenge en’ewedi nko to. 
JAS.3.9	La lolemi tokumya Nkolo, Bafango; koko la lolemi tomom’ato bananunolama en’efoya ena Yakomba bomomo. 
JAS.3.10	Nkumya la mmoma bafola en’onyua boh’omoko. Bifili binami, tumbe baoyi’ane bafilame yok’one. 
JAS.3.11	Iya, etoko eofodya nde basi ban’olotsi la basi ban’ololo en’okole boh’omoko? 
JAS.3.12	Bifili binami, bote bonaliteli aota nde bilaya? bokoli bona vina aota nde bateli? Nk’osamb’oho etoko emoko efakolana lifodya le basi ban’okwa le basi ban’olotsi.
JAS.3.13	Boto’onino ona bomwu l’ona nnonganya oka nai? Atumake bato bikambwa binande l’ekendelo enande en’olotsi, nko la bomwu ko la njofima. 
JAS.3.14	Koko yombo boyali l’ekuku ena locili ko l’okotua bona bikambwanelo en’etem’enino, botayokumyake, ko botafotake solosolo eho. 
JAS.3.15	Bomwu boho bofayali bomwu bonokita ena liko: boyali nko bona loko, bona yonge, bona Satana. 
JAS.3.16	Lacin’oka en’edye eneyali ekuku la bikambwanelo, loyenge la bikambwa bihitu bin’owe bayali nko meho. 
JAS.3.17	Bomwu bonoya ena liko boyali en’oso nko soto, koko boyali bona mwi, l’ona bongompolu, bofafedya boondo, bolola l’isei ko l’emamo ben’olotsi, bofana likai, ko bofan’osimo. 
JAS.3.18	Ko bemamo bena mbongi beofusama ena mwi l’iyo banafona mwi.
JAS.4.1	Bita la basa banayali eneyal’ino baoya meya? Bafaye nde lacin’ena mposa inino inayokan’ita bina l’ina ena bilama binino? 
JAS.4.2	Ino boka mposa eneleki, ko bofaate; boyak’ato ko boka mposa bik’ike ena toma, koko bofaody’iyema; bosa basa ko bofomana; koko bofaate lacina enefaufol’ino. 
JAS.4.3	Bufola, koko bofatambe, lacina bufola l’okotuabonofakolana: bolanga lacina bokaf’eho lakina la mposa ininoamene. 
JAS.4.4	Ino bato bana likele I bofeya nd’oka efili ena loko eyali nko njoka ena Yakomba bowe? Lacin’eho, boto onolanga ate asimbane efili la loko, angoyala bookyi’owe bona Yakomba. 
JAS.4.5	Bokanela nd’oka etengelo ena Yakomba eotenda bototoloto, enil’eho, ate, Bolimo bonoki’nd’oilaka lacina boyale l’iso botook’iso mposa yoka luha mene? 
JAS.4.6	Ohonde Yakomba afudya iseinko mpudya. Lacin’eho, etengelo ena Yakomba eila, ate, Yakomba afeka la bato banayofefa, koko af’ato banayosonja isei. 
JAS.4.7	Lacin’eho, boongya lifika Yakomba; bookan’ita la Satana ko angokolota. 
JAS.4.8	Boolama la Yakomba, ko Ende angolama l’ino. Bokulak’akas’anino, ino bato ban’owe; ko bosonga betem’enino nko soto, ino bana nkanyi ife. 
JAS.4.9	Benaka bino, bofomaka befwi, ko bolelaka la mposoli; tolo tonino tohalingwake lilelo, ko enyanga enino ehalingwake bolito. 
JAS.4.10	Boyosonjak’inoamene en’oso bona Nkolo, ko angokiledy’ino.
JAS.4.11	Bifili, botatanganake lotango. Ende onotanga efili enande lotango, ko akoedya efili baoyi, ende aotanga basangya lotango, ko aokoedya basangya baoyi nkoho. Koko yomb’e okoedya basangya baoyi, ofayali bokambi bon’asangya: oyali nko bokodyi. 
JAS.4.12	Boekyi bona beeka la Ntenji en’akambo ayali nk’omoko kei, nk’ende onikyisa ko aehyisa; koko e fo, onokoedya on’omoi baoyi, e ond’oya?
JAS.4.13	Koko ino, banila, Mbo bon’in’one yombo loi tongocoa en’onyang’one botutuma, ko tongokinda mbula emoko, ko tongosombya baongwa, ko tongata nkita. 
JAS.4.14	Ino bofeye yoi linalingilama loi. Liiko lonino loka nai? Noka, ino boyali nk’iyongonge inayenya isisali kei, ko nkwaho yosiela nko nsiela. 
JAS.4.15	Akoli eneyal’ino lacina bile, in’ate, Yombo Nkolo alanga, tongika, ko tongila yombo yoi line, yombo yoi liho. 
JAS.4.16	Ohonde isanga boyokuiny’inoamene ena njengodya enino: njokumya en’okotu’oho eyali nko bowe. 
JAS.4.17	Lacin’eho, ende oneya likamb’olotsi, ko afile’oho, yoi linakamb’ende liyali nko bowe.
JAS.5.1	Noka ino batuki bana toma, bolelaka ko bofomaka befwi lacin’ena bino binino biningokokwel’ino. 
JAS.5.2	Lituka linino limoleha, ko bisenda binino bimolama la towawa. 
JAS.5.3	Wolo bonino la argent enino bamoleha la mbakwako; ko mbakwako ena baho engoyala yoka boloko bona temoin eneyal’ino, ko engola bonufo’onino nko ndaka yoka nkoi. Bomofudya lituka linino en’ina bene bena nsimbo. 
JAS.5.4	Lenda, mpuci ina basali bananukaki bepunga en’asal’anino, mpuci inik’in’oafimaka la totungya tonino, iho yololua; ko lilelo lina banuki’anino limoyela en’atoi bana Yawe ena Beloi. 
JAS.5.5	Ino bomokenda ena loko l’efulelo ena toma, ko bomolata bikiko binino; bomokinza betem’enino nk’eyoka en’ina bon’eyakelo. 
JAS.5.6	Bomokoiya bato—bomoyaka boto’ona mbongi onotafeka l’ino.
JAS.5.7	Lacin’eho, bifili, biitedya yengoko eyelo ena Nkolo. Lenda, bomene lisala alengedya bemamo ben’olotsi bena loko, ko akiky’otema la locinji lacin’ena beho, yengoko mbula en’oso la mbula ena mbusa yolwa ena beho. 
JAS.5.8	Ino boyalamaka la locinji nk’osamb’oho; ko bokikyaka betem’enino; lacina eyelo ena Nkolo eolama mbolimboli. 
JAS.5.9	Botaningelaningelake boto l’oto efili enande, bifili, lacina botongokoiyama. Lenda, Ntenji en’akambo aemali en’oso bona nkombo. 
JAS.5.10	Bifili, botambaka basumoli, banatenaaki’ale ena lina lina Yawe, yoka ndembi ena njen’ino la mbitedya. 
JAS.5.11	Lenda, totang’iyo banitedyaki nko bato ban’ekiko; bomoka yoi lina locinji lona Eyobo, ko bomena nsimbo eneki Yawe ofaka, lacin’oka Yawe and’isei mene la nganji.
JAS.5.12	Koko ena liko lin’aoyi bahatu, bifili binami, botatehake, kanga la loola, kanga la loko, kanga la lisangya limoi lin’etaketaka. Ohonde O enino eyalamake nko O kei, ko Efana enino eyalamake nko Efana kei botongokoiyama likambo.
JAS.5.13	Omoi’onino aena nd’ino l’efafo? Aondake Yakomba. Omoi anyangela nde? Aembake njembo ina lokumo. 
JAS.5.14	Omoi’onino aowa nde nkangi? Aelelake bingambe bin’ekelesia; ko iyo baonde lacin’enande, ko baoky’ende bauta ena lina lina Nkolo; 
JAS.5.15	ko boondo bon’imeedyo bongiky’ende onowa nkangi, ko Nkolo angeemadya; ko yombo amokamba baoyi’owe, angotungwa ena baho. 
JAS.5.16	Lacin’eho, bosumolana baoyi’o we’anino, ko boondelana Yakomba, lacina bikyame. Boondo bona locili bona boto’ona mbongi boonga nko mbonga en’ekambelo ena boho. 
JAS.5.17	Eliya ayaaki nko boto onokaki mposa inayok’iso; ko aondaki nko mbonda mene lacina mbula efalwa; ko mbula etalw’ale ena loko mbula isaso la nsenza botoa. 
JAS.5.18	Ko aondaki lakina, ko loola lolweyaki mbula, ko loko lootaki bemamo bena loho.
JAS.5.19	Bifili binami, yombo omoi’onino aunga ena solosolo eho, ko omoi aokengol’ende, 
JAS.5.20	tumbe aeye yoi line: noka, ende onucisa bokambi bon’owe ena mboka eneki’nd’okungaka, angikya bolimo’omoi en’ewedi, ko angokunda baoyi’owe bik’ike.
1PE.1.1	Petelo, ekima ena Yesu Masiya, eneyal’iyo banasonama banayali yoka befenda en’efafandelo banayali ena Ponto la Ngalatia la Kapadokia la Bitunia, 
1PE.1.2	banasonama yoka bosambo bonoyali njeya en’oso eneki Yakomba Bafango oeyak’ale, en’eekedyo en’oeka ena Bolimo, lacin’ena imeedyo ina mpika ko la mpakisodya en’akila bana Yesu Masiya: Isei la mwi ifudyamake eneyal’ino.
1PE.1.3	Lokumo eneyali Yakomba, Bafango’ona Nkolo eniso Yesu Masiya, onotootaki lakina l’isei inande inileki nko ndeka lacina toate lolendedyo lonoyaike nko l’eetwelo eneki Yesu Masiya oetwaka enek’anawaki; 
1PE.1.4	lacina tosangole lisango linalifawu, linalifana nsefo, ko lifayeha, koko yamonyama ena loola lacin’enino, 
1PE.1.5	nk’in’anamonyama la mpamba ena Yakomba nko l’imeedyo lacina boate liiko lonakolana yenya en’esike ena nsimbo. 
1PE.1.6	Ino bonyangela liiko loho l’enyanga mene, kanga ben’ino isanga ilalela la mmeko ina bekotua l’ekotua, yombo bino biho biyali; 
1PE.1.7	lucina mmeka en’imeedyo inino (inileki wolo l’otuya, nko wolo boneha kanga boho bomekama la nkoi) enya la lokumo, la bokonde ko l’ekumedyo enengi Yesu Masiya oenya. 
1PE.1.8	Kanga boteena, ino bok’ende nganji; kanga bofeene isanga, bimedya, ko boyonyangele enyanga mene enefakolana lisakitolama bokotua, ko eseki lokumo; 
1PE.1.9	ko boyatambe boluko bon’imeedyo inino, nko liiko lona belimo’enino. 
1PE.1.10	Ena likambo lina liiko loho, basumoli banatendaki’ale baoyi’an’isei iho iniyayi eneyal’ino, baufolaki ko basisolaki baoyi la locinji; 
1PE.1.11	bakembaki lacina banonganya esike ko l’okotua bon’esike eneki Bolimo bona Masiya bonoyaaki en’etem’eniyo oatumaka, eneki Bolimo’oho ofisolaka en’oso bino bina Masiya, ko la bokonde bonoyayi ena mbusa ena bino. 
1PE.1.12	Iyo bamonongany’oka batakamba baoyi’ane lacin’eniyoamene: bakambaki nko lacin’enino, baoyi’ane banasekodyama eneyal’ino isanga l’ato’aho banakosumolak’ino Bosimo bon’olotsi la Bolimo bon’olotsi onotomamaki ena loola. Bikima bina loola balanga lacina basisole baoyi’ane.
1PE.1.13	Lacin’eho, boongya likikya nkanyi inino, bokendaka la cilili, ko boongya lilengedya isei iningofama eneyal’ino l’enyedyo ena Yesu Masiya nko ndengedya mene. 
1PE.1.14	Yoka bosamb’onoyali bana banimedy’aoyi bolotsi, botakilake bokotua bona mposa may’owe inik’in’oyalaka l’iho en’oso’ale enetanongany’ino’ale. 
1PE.1.15	Koko yoka bosamb’onoyal’Ende boeka onokeelelak’ino, ino nkoho boyalamaka boeka ena bikambwa binakamb’ino bihitu; 
1PE.1.16	lacina yoi limotengama, ate, Ino bongoyala la boeka, lacin’emi njali on’oeka. 
1PE.1.17	Yomb’ino belel’Ende en’oondo yoka Bafango, Ende onotend’akambo yoka bosamb’onoyali ekambwa en’oto l’oto efana likai, boongya litonga litonga linino la mbanga; 
1PE.1.18	lacin’ino bomey’oka botungwaki en’okotua bon’aoyi banafana ncina ntutuma banaki bafango’anino’ale okocikelak’ino, botatungwa la toma tonateeha, nko wolo la francs: 
1PE.1.19	botungwaki nko l’akila ban’otuya mene yoka bakila bana bon’ona mpate onofan’eseko ko onofana lianda, nk’akila bana Masiya. 
1PE.1.20	Ende aeyanaki solosolo en’oso’ale, kuma loko lotanunolama, koko amenya en’esimbelo ene ena bisike lacin’enino; 
1PE.1.21	ko lacin’enande ino bimedya Yakomba oneetolaki enek’anawaki, ko aofaki bokonde; lacin’eho imeedyo inino la lolendedyo lonino bayalamake nk’eneyal’Yakomba. 
1PE.1.22	La ncina enek’in’okulaka belimo benino l’efikelo enek’in’oimedyaka solosolo eho la Bolimo bon’olotsi lacin’ena nganji eneyali bifili enefan’okotua bon’osimo, bokanaka nganji l’otema bonakolana ko la mposa mene. 
1PE.1.23	Lacin’oka, ino bootwaki lakina, efa la boona bonongowa linga: bootwaki l’oona bonofawu tu, nko la yoi lina Yakomba lineyaike ko liyali nko njalama. 
1PE.1.24	Lacina
1PE.1.24	Bonufo bohotu boyali nko yoka tolenge,
1PE.1.24	Ko bokoka bohotu bon’oto boyali yoka liyeya lina tolenge;
1PE.1.24	Tolenge tonyelala, ko liyeya yokwa;
1PE.1.25	Ohonde yoi lina Yawe liyali nko njalama. Ko yoi liho nko yoi linalik’in’osumolamaka l’osimo bon’olotsi.
1PE.2.1	Lacin’eho, bumola bowe bohotu, ko la longo lohalotu, ko la besimo la bikuku la ntango ihatu inay’owe. 
1PE.2.2	Koko yoka belenge benotwaki nko kekeke, boongya lilangamela baele ban’olimo bana solosolo, lacina bofule la baho ko boate liiko; 
1PE.2.3	yombo bomonongany’oka Nkolo and’isei; 
1PE.2.4	boya eneyal’ende, nko lufe lineyike, linaliki bato ofengolaka solosolo, ohonde lisonamaki la Yakomba, lufe linaliseki’otuya. 
1PE.2.5	Ko l’inoamene nkoho, yoka baufe banayaike, bofakama botumba bona Bolimo, lacina boyalame boloi bona nkanga bon’oeka, lacina bolekya mbeka ina bolimo iningimedyama la Yakomba lacin’ena Yesu Masiya. 
1PE.2.6	Lacin’oka yoi limilama en’etengelo ena Yakomba,
1PE.2.6	Lenda, laambya ena Siona lufe lin’oso lina likoka, lufe linalisonamaki, linaliseki’otuya;
1PE.2.6	Ko boto onomimedya afokaki nsoi.
1PE.2.7	Lacin’eho, ende aseki likumyama bike l’ino banimedya; onde eneyal’iyo banafimedya,
1PE.2.7	Lufe linaliki bafaki okilaka
1PE.2.7	Limoyalama lin’oso lina likoka.
1PE.2.8	ko la
1PE.2.8	Lufe lin’ekumbelo ko la lufe liniyali yoka lofoka lon’ilonga;
1PE.2.8	iyo bakumba la liho, lacina enapok’iyo lopoko la yoi linande: nko bokotua bonokodyamaki’ale lacin’eniyo. 
1PE.2.9	Ohonde ino boyali boloi bonosonama, nkanga ina mpifo en’afoka, botonga bona boeka, bato bana Yakomba mene, lacin’eho benyanya baoyi bana mbongi enande onokeelelak’ino lacina bume en’ilima ko bofole ena fololo enande ena mpefa. 
1PE.2.10	En’oso’ale botayal’ale bato mene, ohonde isanga boyali bato bana Yakomba; efan’onokookaki’ale isei, ohonde isanga bomosungy’isei.
1PE.2.11	In’analangama l’emi, lakoond’ino, nk’eyoka bakenji la befenda, bofengolaka mposa ina yonge, lacina iho yokan’ita la bolimo. 
1PE.2.12	Boongya likamba l’okotua bonakolana cilili ena ntoto ena Befenda; lacin’eho, en’aoyi banakotang’iyo bakambi ban’owe, iyo bakumya Yakomba en’ina bona njengya, nko lacin’ena bikambw’inino bin’olotsi binen’iyo.
1PE.2.13	Lacin’ena Nkolo, boongya lifika bafoka bahatu banilama l’ato. Bofika Lifoka lina Roi, nk’eyoka boto onilama ena lifoka lin’iyome; 
1PE.2.14	ko la gouverneurs, nk’eyoka bato banatomama l’ende lacina basisodya bakambi ban’owe ko bakumya bakambi ban’olotsi. 
1PE.2.15	Lacin’oka eango ena Yakomba eyali yok’osamb’one, lacina bofekya biinda bona nnonganya bona tolemeleme nko la nkamba ena bikambwa bin’olotsi. 
1PE.2.16	Boyalamaka yoka bato banatungwa, ohonde botilake etungwelo enino yoka ekundelo ena bowe: boyalamaka nk’eyoka baombo bana Yakomba. 
1PE.2.17	Bokumya bato bahatu. Boka bifili nganji. Boanga Yakomba. Bokumya Lifoka lina Roi.
1PE.2.18	Basali, bofika banyangetuke banino la mbanga ehatu; ef’iyo ban’olotsi la ban’ongompolu kei: boafik’iyo banaseki itungya nkoho. 
1PE.2.19	Yombo boto aen’ino, ko aonyomama kum’atakamb’owe, nko lacina enafik’ende Yakomba la lokanyi lon’otema, bokotu’oho botangam’olotsi. 
1PE.2.20	Lacina yombo bil’owe ko bofomama nsoola lacin’ena bowe’oho, kanga bitedya nsoola, lokumo lonat’ino loka nai? Ohonde yombo bil’olotsi, ko bonyomama lacin’ena boho, ko bitedya nyoma, bokotu’oho botangam’olotsi la Yakomba. 
1PE.2.21	Ncina enek’in’oelelamaka eh’eho; lacina Masiya nkoho akeenelak’ino bino, ko akocikelak’ino ndembi ena lilako, lacina bokile en’aina banaki’nd’ocoaka. 
1PE.2.22	Ende atila yoi lin’owe tu, ko longo lotasungyama en’onyu’onande. 
1PE.2.23	Eneki’nd’otangamaka lotango, atut’otanga on’omoi lotango tu; eneki’nd’oenyamaka bino, ataan’oto njaana: acikaki likambo linande eneyal’ende onotend’akambo bahatu l’etendelo enonga nko mbonga. 
1PE.2.24	Endamene atolaki baoyi’owe’aniso ena yonge linande en’ote, lacin’eho is’anawaki eneyali baoyi’owe, tike eneyali mbongi. Ino bikyamaki la mpota iniki’nd’ofomamaka. 
1PE.2.25	Lacin’oka ino bungaki yoka mpate; ohonde isanga bomuta eneyali Botombanyi la Bomonyi bon’elimo’enino.
1PE.3.1	Yok’osamb’oho, ino baali bofika baome’aninoamene; lacina, kanga bamoi batembola yoi, bangatama en’imeedyo, efa la yoi, ohonde l’okotua bona bikambwa bina baali’aniyo, 
1PE.3.2	enen’iyo bokotua bonakamb’ino la mbongi ko la mbanga. 
1PE.3.3	Bokombe bona baali botayalamake boho bona yonge, nko ndoha ena lifo, la ndota ena wolo ko la bisenda: 
1PE.3.4	bokombe’oniyo boyalamake nko boto onofisi en’otema, bokombe bonofeha, boka bolimo bona njofima l’ona mwi, bonoyali bon’otuya mene en’aiso bana Yakomba. 
1PE.3.5	Lacina bayato ban’oeka ban’alale banataki’ale lolendedyo loniyo eneyali Yakomba, bayokombyak’iyoamene yok’osamb’one, ko bafikaki baome’aniyoamene; 
1PE.3.6	yok’onoki Sala ofikaka Abalayama, ko amotanga nko nyangetuke. Ko yomb’ino bil’olotsi, ko bofaange ko bofoke losomo, ino boyali nko ban’anande.
1PE.3.7	Nk’osamb’oho ino baome bokisak’ase l’aali’anino l’okotua bona nnonganya, bokumya booli la lokumo lonakolana l’oto onokolek’ino la bolu, lacin’oka l’ino l’iyo bomolambana ena lisango lin’isei ina liiko; nko lacin’eho beondo’enino betongofekyama.
1PE.3.8	Yoi lin’esimbelo, inatu boyalamaka la lokanyi lomoko, bokamelana nganji, bolangana yoka bakune l’otoolo, bokamelan’isei, boyofima ena nkanyi inino; 
1PE.3.9	botacindanyake bowe l’owe, ko lotango la lotango: butodya nko bosako; ncina enek’in’oelelamaka eh’eho, lacina bosangole bosako bona nsakama. 
1PE.3.10	Lacina
1PE.3.10	Ende onoka liiko mposa Ko alanga lacina aene bina ben’olotsi,
1PE.3.10	Asukake lolemi lonande ena likambo lin’owe,
1PE.3.10	Ko la nkefu inande, itongotenda la longo;
1PE.3.11	Aumbelake bowe, ko akambe bolotsi,
1PE.3.11	Afone mwi, ko aitane l’eho la locinji.
1PE.3.12	Lacina baiso bana Yawe balenda bato banambongi,
1PE.3.12	Ko batoi’anande balofamela beondo’eniyo; Ohonde elongi ena Yawe eotakamela bakambi ban’owe.
1PE.3.13	Yomb’ino boka mposa mene en’aoyi ban’olotsi, boto onongokiilel’ino yoi lin’owe oka nai? 
1PE.3.14	Kangaben’ino lacin’ena mbongi, bokik’ekiko. Botaangake la mbanga eniyo, ko botakandakandake. 
1PE.3.15	Koko bomonya Masiya en’etem’enino yoka Nkolo l’emonyedyo en’oeka. Boongya likolana bisike bihitu lacina bokutwele boto l’oto onokufol’ino ncina ena lolendedyo loneloyali eneyal’ino, nko la njofima ko la mbanga; 
1PE.3.16	ko boyalamaka la lokanyi lon’otema lon’olotsi; lacina iy’anakotang’ino lotango lon’owe, ko bakofot’ino lacin’ena bikambwa bin’olotsi binakamb’ino, baoke nsoi mene en’aoyi’aho. 
1PE.3.17	Yombo Yakomba amolanga yok’oho, yoi linalileki’olotsi nko lacina bene bino lacin’ena nkamba en’olotsi, efa lacin’ena nkamba en’owe. 
1PE.3.18	Lacin’oka Masiya mene aenaki bino bena bomoko lacin’en’aoyi’owe, boto’on’olotsi lacin’ena bamoi ban’owe, lacin’eho atoyedya eneka Yakomba. Ayakamaki ena yonge, koko aikyamaki en’olimo; 
1PE.3.19	koko acoaki en’olimo oyolaka belimo benetungi en’enyoio, 
1PE.3.20	nk’iy’anapokaki’ale lopoko, eneki isei ina Yakomba ina locinji olengedyaka ena bina beneki Noa ofakak’asua, nko basu’aho banaki bato banataat’ale bike, nko mwambi kei, oikyamaka l’asi. 
1PE.3.21	Ko baho bakiiky’ino isanga lon’olotsi eneyali Yakomba, nko l’eetwelo eneki Yesu Masiya oetwaka en’ewedi. 
1PE.3.22	Ende amocoa ena loola, ko ayali en’ili bona likasa y’ome lina Yakomba; bikima bina loola la bafoka la baise-mpamba bamilama ena lifoka linande lacina baofike.
1PE.4.1	Lacin’eneki Masiya oenaka bino ena yonge, ino nkoho boyokikyak’inoamene la lokanyi loho loneloki’nd’oyalaka la loho; lacina ende onenaki bino ena yonge amoledya likamba bowe; 
1PE.4.2	lacin’eho en’esike eneciki eneyal’ino ena yonge bofakambaki lakina la mposa inileki ina bato, ohonde l’eango ena Yakomba. 
1PE.4.3	Lacina esike eneki’oso enek’in’okambaka baoyi banalanga Befenda emokoka, enek’in’okendaka l’aoyi bana likele, la mposa inay’owe inileki, la ndangwa l’aana, la bilambedya biniseki loyenge, la bimeelo bin’aana, la bikumedyo bina baidola bina nsefo. 
1PE.4.4	Ko iyo bafefa enefaco’ino la mbango oyila loyenge loho lonil’iyo, ko bakotang’ino bowe. 
1PE.4.5	Koko iyo bangolokola linga beloko’eniyo en’oso’onande onokolana lacina atende bakambo ban’ato banayaike ko la banawaki. 
1PE.4.6	La ncina ene bosimo bon’olotsi bosumolamaki nkoho eneyali banawaki, lacin’eho bakambo’aniyo batendame yoka bakambo ban’ato banayali ena yonge, ohonde baike bosamb’onoyali Yakomba en’olimo.
1PE.4.7	Koko esimbelo en’aoyi bahatu eolama; lacin’eho, boyalamaka la lokanyi lona bomwu, ko boyoongy’inoamene lacina boonde beondo. 
1PE.4.8	Yoi linalileki baoyi bahatu, boongya yokamelana nganji, lacin’oka nganji eokunda baoyi bike ban’owe. 
1PE.4.9	Bosangelana l’olotsi, efana boningoningo. 
1PE.4.10	Yok’onoki boto l’oto’onino otambaka nganji, akambyake on’omoi l’eho, lacina boyalame batombanyi ban’olotsi ban’isei ina Yakomba inay’ekotua l’ekotua. 
1PE.4.11	Yombo boto’omoi atenda atendake yoka bosamb’onoyali baoyi bana Yakomba, yomb’omoi akamby’ato, akoli lacina amakambya nko la mpamba enefama la Yakomba; lacin’eho Yakomba akumyame en’aoyi bahatu la Yesu Masiya, onokoli la lokumo la mpamba bisike la bisike. Ndoho.
1PE.4.12	In’analangama, botafefake la lomeko lona nkoi loneloyali enek’ino lonoya lacin’eho lokomek’ino, nk’eyoka bokanedya in’ate yoi lina mpefa limoya enek’ino. 
1PE.4.13	Ef’eho; nde bonyangelaka lacin’oka bomolambana la Masiya ena bino binande, lacin’eho bonyangele l’enyanga bik’ike enengi bokonde’onande oenya. 
1PE.4.14	Yombo botangama lotango lacin’ena lina lina Masiya, bokik’ekiko; lacina Bolimo bon’okonde, nko Bolimo bona Yakomba, boyatonge eneyal’ino. 
1PE.4.15	Efakolana lacina boto’onino aenyame bino yoka boyaki bon’oto, yombo yoka liya, yombo bokambi bon’owe, yombo bondengi onosisola baoyi ban’ato’akina. 
1PE.4.16	Ohonde yombo boto aen’ino yoka bokili bona Masiya, atokake nsoi: akumyake Yakomba ena lina liho. 
1PE.4.17	Lacina esike emoyela lacina etendelo en’akambo ematsa en’otumba bona Yakomba; koko yomb’eho eomatsa en’oso eneyal’iso, nsimbo eniyo banafalange yimedya bosimo bon’olotsi bona Yakomba engoyal’oya? 
1PE.4.18	Ko yombo eikelo en’oto’ona mbongi eatamala locili, nd’ate boto onofakumya Yakomba, la boto on’owe, bangenya linga meya? 
1PE.4.19	Lacin’eho, akolieneyal’iyo banena bino bosamb’onoyali eango ena Yakomba, bacike belimo’eniyo eneyali Bonunoli’ona solosolo, nk’ena nkamba ena bikambwa bin’olotsi.
1PE.5.1	Laonda bingambe biniyali enek’ino, emi onoyail engambe nkoho, ko njali temoin ena bino biniki Masiya oenaka, ko lambana l’iyo en’okonde bonongenya linga: 
1PE.5.2	emite, Botombanyaka botonga bona Yakomba bonoyali enek’ino; bolendana l’oho, efa nk’eyoka bocindama, ohonde la ndokodya eninoamene, yoka bosamb’onoyali eango ena Yakomba; ko efa lacin’ena nkita ena nsefo, ohonde la mposa mene en’otema; 
1PE.5.3	ko eneki etelo ofamaka eneyal’ino, botakambake yoka banyangetuke, ohonde boyalamaka yoka ndembi ina lilako eneyali botonga. 
1PE.5.4	Ko enengi Botombanyi bon’iyome oenya, bongotamba likuka lina bokonde bonofasile. 
1PE.5.5	Nk’osamb’oho ino befenga boongya lifika bingambe. O, inatu boyolots’inoamene la njofima, lacina bofikane lifiko; lacina Yakomba afeka la bato banayofefa, koko af’ato banayofima isei. 
1PE.5.6	Lacin’eho, boyosonjak’inoamene en’ase’a likasa lina Yakomba lina locili, lacina akiledy’ino en’esike enakolana. 
1PE.5.7	Bofusel’ende bokandokando bonino bohotu, lacin’oka akokanedy’ino nko nkanedya. 
1PE.5.8	Bokamba bokokya, botombanyaka; lacina bookyi’owe’onino oka Satana ayaselasela yoka longuli lonelolungola, ayafone boto onongi’nd’ola. 
1PE.5.9	Bofeky’ende la locili lon’imeedyo, lacin’ino bey’oka bifili binino banayali ena loko baena nko bino biho binen’ino. 
1PE.5.10	Ko Yakomba en’isei ihatu onokeelelak’ino lacina botambe bokonde bonande bona bisike l’isike eneyali Masiya, kuma ben’ino ilalela, Endamene angokoongy’ino nko mbonga, angokokiky’ino, ko angokof’ino locili. 
1PE.5.11	Lifoka la mpamba eneyal’ende bisike la bisike! Ndoho.
1PE.5.12	Mokotengel’ino bokand’one bon’isisali la likasa lina Siliwano, onakanedy’emi yoka efili eniso ena solosolo; lakoond’ino ko lakosumol’ino, emite, ine nk’isei ina Yakomba ina solosolo: bemala locili en’isei iho. 
1PE.5.13	Ekelesia eneyali ena Babela, enesonama iyo l’ino, bakees’ino; ko Malako, bon’onami, akees’ino nkoho. 
1PE.5.14	Besana inoamene l’olumba bona nganji ena lolango. Mwi eneyal’inatu banayali eneyali Masiya.
2PE.1.1	Simona Petelo, boombo l’ekima ena Yesu Masiya, eneyal’iyo banatambaki imeedyo in’otuya mene yok’iho ineyat’iso ena mbongi ena Yakomba eniso la Boiki Yesu Masiya: 
2PE.1.2	Isei la mwi ifudyamake eneyal’ino la njeya ena Yakomba ko l’ena Yesu Nkolo eniso. 
2PE.1.3	Lacin’oka mpamba enande ena Yakomba emotofa baoyi bahatu banakolana la liiko ko l’ekumedyo ena Yakomba, nko la njeya eney’iso ende onoteelelak’iso l’okonde’onande ko l’olotsi’onande. 
2PE.1.4	La baho amotofa bisemba biniseki’okolo ko biseki’olotsi; lacin’eho botambe baondo ban’okotua bona Yakomba l’isemb’iho, nk’in’analotaki nsefo eneyali ena loko lacin’ena mposa inay’owe inileki. 
2PE.1.5	La ncina ene, enem’inoamene oongya liyalama la mposa mene ena locinji, bokokya mbongi ena liko y’imeedyo inino; ko bokokya njeya ena liko ya mbongi; 
2PE.1.6	ko bokokya njofima ena liko ya njeya; ko bokokya mbitedya ena liko ya njofima; ko bokokya nkumya ena Yakomba ena liko ya mbitedya; 
2PE.1.7	ko bokokya nganji eneyali bifili ena liko ya nkumya ena Yakomba; ko bokokya nganji ena lolango ena liko ya nganji eneyali bifili. 
2PE.1.8	Lacina, yombo baoyi’ane bayali enek’ino, ko basokwa eneyal’ino nko nsokwa, bakiil’ino nk’eyoka bofayali bato bana mponya la bato baninda bemamo ena likambo lina njeya ena Nkolo eniso Yesu Masiya. 
2PE.1.9	Lacin’ende oninda baoyi’ane ayali nko yok’onody’aiso, onofene bosana, ko amolofela ekulelo eneki’nd’okulwak’ale en’aoyi’owe’anande. 
2PE.1.10	Lacin’eho, bifili, boyalamaka la mposa mene lacina bokikya elelo enek’in’oelelamaka ko l’esonelo enek’in’osonamaka; lacin’oka, yombo bokamba baoyi’ane, bofakumbaki tu. 
2PE.1.11	Ko yok’oho etuelo ena lifoka lina bisike l’isike lina Nkolo eniso la Boiki Yesu Masiya engofama eneyal’ino la mpudya mene.
2PE.1.12	Lacin’eho, mpaledya likoofody’ino baoyi’ane, kanga bomeya baho, ko bomokikyama locili ena solosolo eho eneyali eneyal’ino. 
2PE.1.13	Ko lakanela bolotsi, kuma njali ena lilombe line lina yonge, emite ekoli lacina nkeetol’ino la mbofodya. 
2PE.1.14	Lacin’emi ley’oka efan’olingolingo njumola ena lilombe linami eoya, yok’onoki Nkolo eniso Yesu Masiya onsumolaka. 
2PE.1.15	Ko nongongya likamba yok’one, lacina, enengi’m’ouma, ino binya likanedya baoyi’ane bina l’ina. 
2PE.1.16	Enek’is’okosumolak’ino mpamba ko l’eyelo ena Nkolo eniso Yesu Masiya, totakolaka la basai banaki bato onunolaka la bomwu boniyoamene: toyaaki nko temoins banenaki bokonde’onande l’aiso’anisoamene. 
2PE.1.17	Lacin’ende atambaki lokumo ko la bokonde eneyali Bafango, eneki lofoso oyaka ena bokonde bonoleki nko ndeka mene lonilaki baoyi yok’one, ate, One nko Bon’onami ona nganji, onanyangel’emi enyanga. 
2PE.1.18	Ko isoamene tokaki lofoso lone loneloyaki ena loola, enek’is’oyalaka l’ende ena lingonji lin’oeka. 
2PE.1.19	Ko toyali la yoi linaliki bosumoli otendaka, limokikyama locili loneloleki, ko ekoli lacina boongya likanedya yoi liho, yok’onoyali moinda eneyafete en’edye ena liucu, yengoko bina bokya, ko loto y’okulu yenya en’etem’enino. 
2PE.1.20	Boongya linonganya yoi line en’oso, noka, efaate yoi limoko en’etengelo ena Yakomba linaliki basumoli otendaka linakolana lifoladyama l’esakitwelo ntutuma; 
2PE.1.21	lacin’oka baoyi ban’asumoli bataya l’eango en’oto; ohonde bato banatomamaki la Yakomba batendaki enek’iy’ocindamaka la Bolimo bon’olotsi.
2PE.2.1	Koko basumoli bana mpoci bayaaki’ale ena ntoto en’ato; ko balaki bana mpoci bangoyala ena ntoto enino nkoho, ko bangotoya balako ban’eehedyo nko la longo loniyo, bangangana nko le Nkolo mene onasombaki, ko bangoyehy’iyoamene l’eehedyo ena sasimo. 
2PE.2.2	Ko bike bon’ato bongakila en’aoyi’aniyo ban’eehedyo; ko lacin’eniyo mboka ena solosolo engotangama lotango lon’owe. 
2PE.2.3	Bangokitanya nkita eniyo. enek’ino l’aoyi bana mpoci, nko lacin’ena mposa eniyo ena lituka bike. Ekoiyelo enek’iy’okoiyamak’ale efaate’osana lakina, ko eehedyo eniyo efetame. 
2PE.2.4	Yombo Yakomba atikya bikima bina loola banilaki’owe, ohonde afusak’iyo ena Talutalu, ko amatoma ena bafoku bana bilima oyomonyama meho yengoko etendelo en’akambo; 
2PE.2.5	ko yombo atikya loko loneloki’oso, ohonde amonyaki Noa, bosekodyi bon’aoyi bana mbongi, ende l’ato’amoi nsambo, eneki’nd’otomaka efela ena loko lon’ato banatokumy’ende; 
2PE.2.6	ko yombo ahalingolakibenyanga bena Sodomo la Amola betoko, eneki’nd’otumbaka beho, ko akoiyaki beho l’ekoiyelo mene, ko ailaki beho nk’eyoka ndembi ena lilako eneyali bato banafakumyaki Yakomba ena bisike bina mbusa; 
2PE.2.7	ohonde akambyaki Loto, boto’ona mbongi onokaki lokeseli bike lacin’ena bikambwa bina nsefo bin’ato ban’owe 
2PE.2.8	(lacin’oka, eneki boto’oho ona mbongi otongaka ena ntoto eniyo, botem’onande bona mbongi bokeswaki la lokeseli bina l’ina la njena ko la njoka ena bikambw’iniyo bin’owe mene): 
2PE.2.9	Nkolo aeyayelingitola bakumi bana Yakomba en’esike ena lomeko, ko aeya limonya iy’aninda mbongi nk’ena nsisodya yengoko bina bon’etendelo en’akambo; 
2PE.2.10	la ndeka mene nk’iy’analangamela bokotua bona yonge la mposa eneleki en’aoyi bana nsefo, ko bafalange lifik’afoka. Iyo baseki’ongeno ko la lopoko, ko enasaiy’iyo banampamba bafilima tu; 
2PE.2.11	ohonde le bikima bina loola banalek’iyo la locili ko la mpamba bafaakol’iyo mbakola la besao en’oso bona Yawe. 
2PE.2.12	Koko bato’ane, nk’eyoka nyama inifana lokanyi inotwaki nko nyama kei lacina yundame ko yehyame, basaiya besao en’aoyi banafanongany’iyo, ko bangehyama en’eehedyo eniyoamene; 
2PE.2.13	ko yok’oho bangotamba bowe nko boluko bona nkamba ena bowe. Iyo batanga baoyi bana loyenge banakamb’iyo l’ane mene nk’ekiko. Bayali nko baanda la belema, enal’iyo bilambedya l’ino, baolola la loyenge lona mpoci. 
2PE.2.14	Baiso’aniyo baolola la likele, ko bafinya yumbela baoyi ban’owe. Baonga belimo ben’ato banafacile nko la longo loniyo; bayali l’otema bonekela mposa bike ena lituka nko njekela; bayali nko ban’ana bomomo. 
2PE.2.15	Bamumbela mboka ena cilili, ko bamotembwa, enek’iy’okilaka mboka ena Bilama, bon’ona Bola, onolangamelaki boluko bona baoyi’owe. 
2PE.2.16	Koko ende afelamaki lofeli lacin’ena ekambwa enande en’owe: mpunda enefan’etendeloetendaki l’efodya en’oto, ko efekyaki bokotua bon’okoko bonoki bosumoli olowaka l’oho. 
2PE.2.17	Bato’ane bayali bitoko binifan’asi, mbonge inatomama la lofongo; bilima mene bona kocukombe bomomonyama lacin’eniyo. 
2PE.2.18	Eneyatend’iyo baoyi ban’akolo banafana ncina ntutuma, bayonge la longo lona mposa ena yonge eneleki, ko la likele, iy’analotaki bato’aho banayakambe bina l’ina la liunga mene; 
2PE.2.19	bamasembedy’iyo esemba en’etungwelo kum’iyoamene bayali nko baombo bana bikambwa bina nsefo; lacina boto ayali boombo’o nande onokoiyaki en’ita. 
2PE.2.20	Yombo bamolota baoyi bana nsefo bana loko nko la njeya ena Nkolo la Boiki Yesu Masiya, koko lakina baut’oyotungy’iyoamene l’aoyi’aho, ko baokoiyama, bokotu’oniyo bona mbusa boleki boho bonoki’oso la bowe. 
2PE.2.21	Enek’iy’ioeyaka mboka ena mbongi, koko lakina bait’oumbela lisangya lin’oeka linifamaki eneyal’iyo, tumbe bolotsi eneyal’iyo yombo batey’ale mbok’eho. 
2PE.2.22	Koko yoi limilama eneyal’iyo yoka bosamb’onoyali lisai liho lina solosolo, ate, Mbwa emuta ena ndoi eneki’nd’oselaka, ko nsombo enekulwaki eut’oyokilimodya ena lomoto.
2PE.3.1	Bokand’one nko bokanda bon’efe bonakotengel’emi, in’analangama; ko en’ekand’eh’efe emi letola nkanyi inino ina solosolo nko la mbofodya, 
2PE.3.2	lacina bokanedya baoyi banaki basumoli ban’oeka otendaka en’oso’ale, ko la lotomo lona Nkolo la Boiki lonofama la bikima binino. 
2PE.3.3	Yoi lin’oso, bey’oka basiseli bangoya en’ina bena nsimbo la nsisedya eniyo, nko bato banayakende la mposa iniyoamene inay’owe mene, 
2PE.3.4	ko bangufola, Mbo esemba en’eyelo enande eh’eya? lacin’oka, eneki banky’aniso’ale oetamaka en’ewedi yengoko esik’ene bikambwa bihitu biyali nko bokotua bonoki biho oyalak’ale ena limatsako lin’enunwelo’ale. 
2PE.3.5	Ko iyo bafalange linongany’oka loola loyalamaki’ale, ko loko lilamaki l’asi ko ena ntoto en’asi, nko la yoi lina Yakomba; 
2PE.3.6	koko la baoyi’ane, loko loneloyaaki esik’eho lehyamaki eneki basi okwelaka loho; 
2PE.3.7	ohonde loola loneloyali isanga ko la loko bamomonyama lacin’ena nkoi nko la yoi liho; bamomonyama yengoko bina bon’ekoiyelo ko l’eehedyo en’ato banafakumya Yakomba.
2PE.3.8	Koko in’analangama, botungake, eneyali Nkolo bin’omoko boyali nk’eyoka mbula nkoto, ko mbula nkoto yoka bin’omoko. 
2PE.3.9	Nkolo afana lokuto ena likambo lina esemba eriande, yoka bosamb’onatanga bato’amoi lokuto; ohonde akookamel’ino isei ina locinji, ko afalange lacina boto’omoko aehyame: alanga lacina bato bahatu bayosume en’aoyi’owe. 
2PE.3.10	Koko bina bona Nkolo bongoya yoka liya; en’in’oho loola longuma la lolingo lona lokolo mene, ko bikambwa bina loola bingolangwa la nkoi iniseki’olema l’efefe, ko loko ko la bikambwa bihitu bina loho bingolika nko tu. 
2PE.3.11	Yombo bikambwa bihitu bingolangwa yok’osamb’oho, akoli eneyal’ino boyalame bato ban’okotu’oya en’ekendelo en’oeka l’en’ekumedyo ena Yakomba? 
2PE.3.12	Boyalengedya ko boyakenza eyelo ena bina bona Yakomba, bina bonongi loola ofeta la nkoi, ko longolangwa, ko bikambwa bina loola bingolangwa la nkoi iniseki’olema l’efefe. 
2PE.3.13	Koko iso, yoka bosamb’onoyali esemba enande, iso tolengedya loola lona lototo ko la loko lona lototo, ko baoyi bana mbongi batonga litonga meho.
2PE.3.14	Lacin’eho, in’analangama, enalengedy’ino baoyi’ane, boyalame la mposa mene lacina bosungyame l’ende ena mwi, efana lianda, ko efana yoi linakolana la lofeli en’oso’onande. 
2PE.3.15	Ko boongya litanga isei ina locinji ina Nkolo nk’eyoka liiko; yok’onoki Paulo, efili eniso onolangama, okotengelak’ino, nko la bomwu bonofama eneyal’ende; 
2PE.3.16	yoka bosamb’onatend’ende baoyi’ane en’ekand’enande behetu. Baoyi’amoi banayali en’ekand’enande baseki locili ena nnonganya, ko bato’amoi banafeye ko bafacile locili bakengola baoyi’aho, yoka bosamb’onil’iyo la bitengelo bimoi bina Yakomba, ko bayehy’iyoamene la baoyi’aho. 
2PE.3.17	Lacin’eho, in’analangama, eney’ino baoyi’ane en’oso, boongya litombanya, botongokungyama la baunga bana bafunzifunzi, ko bokwa ko bocika locili lonelok’in’ocilaka. 
2PE.3.18	Ohonde bofulaka en’isei ko l’ena njeya ena Nkolo eniso la Boiki’oniso Yesu Masiya. Lokumo eneyal’ende isanga ko la bisike bihitu yengoko nsimbo. Ndoho.
1JN.1.1	Yoi liniyaaki ena limatsako, linik’is’ookaka, linik’is’oenaka l’aiso’aniso, linik’is’olendaka, liniki bakas’aniso oundaka, ena likambo lina Yoi lina liiko; 
1JN.1.2	(liiko loho lenyaki, ko iso tomena, ko tolokola boloko’oniso, ko tokosumol’ino liiko loho, liiko lonelofakale, loneloyaaki la Bafango ko lenyaki eneyal’iso): 
1JN.1.3	tokosumol’ino yoi liho linik’is’oenaka ko la linik’is’ookaka, lacin’ino bambane l’iso en’eambanelo; ko eambanelo eniso eyali la Bafango ko la Bon’onande Yesu Masiya. 
1JN.1.4	Ko totenga baoyi’ane lacin’eho enyanga eniso efule.
1JN.1.5	Bosimo bonok’is’ookaka eneyal’ende, ko bonakosumol’iso, boh’one: Yakomba ayali fololo, ko eneyal’Ende efana bilima tu. 
1JN.1.6	Yombo tila, is’ate, Tambana l’ende en’eambanelo, koko lakina tokenda en’ilima, tofota nko mpoci, ko tofakambe solosolo. 
1JN.1.7	Koko yombo tokenda ena fololo, yoka bosamb’onoyali Ende ena fololo, tambana boto l’oto en’eambanelo, ko bakila bana Yesu Bon’onande batokul’iso en’aoyi’owe bahatu. 
1JN.1.8	Yombo tila, Mbo iso tofana baoyi’owe, toyofot’isoamene, ko solosolo eho efayali eneyal’iso. 
1JN.1.9	Yombo tofisola baoyi’owe’aniso, ende ayali solosolo ko ayali la mbongi lacina atotungole en’aoyi’owe’aniso, ko atokule en’aoyi bahatu baninda mbongi. 
1JN.1.10	Yombo tila, Mbo iso totila baoyi’owe, tomiil’ende bofoci bona mpoci, ko yoi linande lifayali eneyal’iso.
1JN.2.1	Ban’anami bana tosalisali, lakotengel’ino baoyi’ane lacina bofakambe baoyi’owe. Koko yombo boto’omoi akamba baoyi’owe, toyali la Bolekya eneka Bafango, nko Yesu Masiya ona mbongi. 
1JN.2.2	Ko ende ayali mbeka en’eambanyedyo lacin’ena baoyi’owe’aniso; ko efa lacin’ena baoyi’owe’aniso kei: nko lacin’en’ato bana loko lohalotu. 
1JN.2.3	Ko yok’one tey’oka tomey’ende, yombo tomonya beeka benande. 
1JN.2.4	Boto onila, Mbo omi momeeya, ko afamonya beeka benande, ayali nko mpoci, ko solosolo efayali eneyal’ende. 
1JN.2.5	Koko boto onomonya yoi linande, solosolo nganji ena Yakomba emolonga eneyal’ende nko mbonga. La yoi line tey’oka toyali eneyal’ende. 
1JN.2.6	Onila, ate ayali eneyal’ende nko njalama, akoli eneyali boto’oho akende yok’onok’endamene okendaka.
1JN.2.7	In’analangama, mpakotengel’ino boeka bon’ototo: lakotengela nko boeka bon’alale bonok’in’oataka ena limatsako’ale; boeka bon’alale boyali nko yoi linik’in’ookaka. 
1JN.2.8	Koko lakina, lakotengel’ino boeka bon’ototo, bonoyali solosolo l’eneyal’ende l’eneyal’ino, lacin’oka liucu liyasile ko fololo eyalolome isanga. 
1JN.2.9	Boto onila, ate ayali ena fololo, ko aok’efili enande bowe, ende ayali nk’en’ilima. 
1JN.2.10	Koko ende onokamela efili enande nganji, ayali ena fololo nko njalama, ko eneyal’ende efaate ekumbelo. 
1JN.2.11	Koko ende onoka efili enande bowe ayali nk’en’ilima, ko ayakende en’ilima, ko afanonganya mboka enaco’ende, lacin’oka bilima bomolifa baiso’anande.
1JN.2.12	Lakotengel’ino, ban’anami bana tosalisali, lacin’ino bomotungwa en’aoyi’owe’anino lacin’ena lina linande. 
1JN.2.13	Lakotengel’ino, bafango, lacin’ino bomey’ende onoyaaki ena limatsako’ale. Lakotengel’ino, befenga, lacin’ino bomokoiya Boto’oho on we. Mokotengel’ino, ban’ana tosalisali, lacin’ino bomeya Bafango. 
1JN.2.14	Mokotengel’ino, bafango, lacin’ino bomey’ende onoyaaki ena limatsako’ale. Mokotengel’ino, befenga, lacin’ino boyali locili, ko yoi lina Yakomba liyali eneyal’ino njalama, ko bomokoiya Boto’oho on’owe. 
1JN.2.15	Botokake loko ko la toma tonatoyali ena loko nganji. Yombo boto’omoi aoka loko nganji, nganji ena Bafango efayali eneyal’ende. 
1JN.2.16	Lacina baoyi bahatu banayali ena loko, mposa ena yonge, la mposa en’aiso, la njengodya en’ekendelo ena loko, baoyi’aho bafayali bana Bafango: bayali nko bana loko. 
1JN.2.17	Ko loko loyasile, ko mposa ena loho eyasile; koko ende onokamba eango ena Yakomba ayali bisike l’isike nko njalama.
1JN.2.18	Ban’ana tosalisali, ene nk’esike en’esimbelo; ko yok’onok’in’ookaka, Mbo Onofeka-la-Masiya ayayi, isanga Banafeka-la-Masiya bike bamemala: la yoi liho tey’oka esik’ene nk’esike en’esimbelo. 
1JN.2.19	Iyo baumaki eneyal’iso, koko batayala baniso; yombo bayaaki baniso, tumbe bamoyala l’iso locela; ohonde baumaki eneyal’iso lacin’eho baenyany’oka iyatu bafayali baniso. 
1JN.2.20	Koko ino boyali l’ehinyedyo eneyal’ende on’oeka, ko bomeya baoyi bahatu. 
1JN.2.21	Ntakotengel’ino lacina enefey’ino solosolo eho: mokotengel’ino lacin’oka bomeya solosolo eho, ko lacina yoi lina mpoci lifakolana la solosolo eho tu. 
1JN.2.22	Onoyali bofoci bona mpoci oka nai? Ef’ende onangana, ate, Yesu afayali Masiya? One nk’ende Onofeka-la-Masiya, nk’ende onangana Bafango ko la Bona. 
1JN.2.23	Boto onangana Bona, afayali la Bafango; koko ende onimedya Bona, ayali la Bafango nkoho. 
1JN.2.24	Koko inoamene, akoli eneyal’ino lacina yoi linik’in’ookaka ena limatsako liyale eneyal’ino nko njalama. Yombo yoi linik’in’ookaka ena limatsako liyali eneyal’ino njalama, ino bongoyala eneyali Bona l’eneyali Bafango nko njalama. 
1JN.2.25	Ko esemba eneki’nd’otosembedyaka eh’ene, nko liiko lonelofakale. 
1JN.2.26	Mokotengel’ino baoyi’ane ena likambo liniyo banalanga lacina bakotembody’ino. 
1JN.2.27	Koko ehinyedyo enek’in’otambaka eneyal’ende eyali l’ino nko njalama, ko bofinde lilako lacina omoi akolak’ino; koko yoka bosamb’onakolaka ehinyedyo enande en’aoyi bahatu, ko eho eyali nko solosolo ko efaate mpoci, yok’onoki eho okolakak’ino, bomboyala nk’eneyal’ende. 
1JN.2.28	Ko isanga, ban’anami bana tosalisali, bomboyala eneyal’ende, lacin’eho, enengi’nd’oenya, toyalame la nkaso, ko tofoke nsoi en’oso’onande en’eyelo enande. 
1JN.2.29	Yombo bey’oka ende ayali la mbongi, bey’oka boto l’oto onokamba baoyi bana mbongi amolotwa eneyal’ende nkoho.
1JN.3.1	Bolenda bokotua bona nganji ena lolango eneki Bafango otookamelaka, lacina totangame ban’ana Yakomba; ko toyali nko baho. La ncina ene, bato bana loko bafateya, lacin’oka iyo bateey’ende. 
1JN.3.2	In’anala ngama, isanga toyali ban’ana Yakomba, ko bokotua bonong’is’oyala linga boteyana esik’ene. Koko tey’oka enengi’nd’oya tongoyala yok’ende; lacina tongeen’ende nk’okotua bonoyal’ende. 
1JN.3.3	Ko boto l’oto onoyali la lolendedyo lone en’otema ayokul’endamene soto, yoka bosamb’onoyal’Ende soto. 
1JN.3.4	Boto l’oto onokamba baoyi’owe afunzafunza beeka, lacina baoyi’owe bayali nko mpunzafunza ena beeka. 
1JN.3.5	Ko ino bey’oka ende aenyaki lacina aumole baoyi’owe; ko eneyal’ende baoyi’owe bafayali nko tu. 
1JN.3.6	Boto onoyali eneyal’ende nko njalama afakambe baoyi’owe tu; boto onokamba baoyi’owe aten’ende ko ateeya. 
1JN.3.7	Ban’anami bana tosalisali, botalangake lacina boto akotembody’ino. Boto onila baoyi bana mbongi ayali nko boto’ona mbongi, yoka bosamb’onoyal’Ende ona mbongi. 
1JN.3.8	Boto onila baoyi’owe ayali nko boto ona Satana; lacin’oka Satana amokamba baoyi’owe nk’ena limatsako. La ncina ene Bon’ona Yakomba aenyaki, lacin’eho aehya bikambwa bina Satana. 
1JN.3.9	Boto onotwa eneyali Yakomba afakambe baoyi’owe, lacin’oka boona bonande boyali nk’eneyal’ende; ko afakambisa baoyi’owe, iacin’oka aotwaki eneyali Yakomba. 
1JN.3.10	Yok’osamb’one ban’ana Yakomba baenya ko la ban’ana Satana: boto l’oto onofakambe baoyi bana mbongi afayali bon’ona Yakomba, ko l’ende onofoke efili enande nganji nkoho. 
1JN.3.11	Lacina boeka bonok’in’ookaka ena limatsako boh’one, lacina tookamelane nganji; 
1JN.3.12	efa yoka Kaina, onoyaaki bon’ona Boto’oho on’owe, ko ayakaki bakune’onande. Ko aoyakaki la ncina eka nai? Nko lacin’oka bikambwa binande biyaaki bowe, ko biho bin’akune’onande biyaaki bina mbongi.
1JN.3.13	Bifili, botafefake yombo bato bana loko bakook’ino bowe. 
1JN.3.14	Iso tey’oka tomuma en’ewedi, ko tomoyela ena liiko, lacin’oka tokamela bifili nganji. Ende onofoke’ato nganji ayali nk’en’ewedi. 
1JN.3.15	Boto l’oto onoka efili enande bowe ayali boyaki bon’oto; ko ino bey’oka boyaki bon’oto afaate liiko lonelofakale eneyal’ende njalama. 
1JN.3.16	Nganji ena lolango eyana eneyal’iso yok’one, lacin’oka endamene aambyaki liiko lonande lacin’eniso; ko akoli eneyal’iso tambya liiko loniso lacin’ena bifili. 
1JN.3.17	Koko nk’en’oka boto aata toma tona loko, ko aena efili enande aelingitana la biinda bona toma, ko afokamel’ende isei en’otema, nganji ena Yakomba eyali eneyal’ende yok’osamb’oya? 
1JN.3.18	Ba-n’anami bana tosalisali, totokake nganji ena yoi ko la lolemi: toke nganji ena bikambwa ko la solosolo. 
1JN.3.19	Yok’oho tongey’oka toyali bana-solosolo eho, ko tongokikya betem’eniso en’oso’onande, 
1JN.3.20	en’aoyi bahatu banatokoiya betem’eniso; lacin’oka Yakomba aleki betem’eniso, ko ameya baoyi bahatu. 
1JN.3.21	In’analangama, yombo betem’eniso befatokoiya, tokolana likits’etema eneyali Yakomba; 
1JN.3.22	ko yoi lin’etaketaka linufol’iso totamba liho eneyal’ende, lacin’oka tomonya beeka benande, ko tokamb’ikambwa biniyali la lokumo en’aiso’anande. 
1JN.3.23	Ko boeka bonande boh’one, lacina timedya ena lina lina Bon’onande Yesu Masiya, ko tokamelane nganji, yok’onoki’nd’otosumolaka. 
1JN.3.24	Ko ende onomonya beeka benande ayali eneyal’Ende njalama, ko Ende ayali eneyali boto’oho nko njalama. Ko yok’one tey’oka ayali eneyal’iso. nko la Bolimo bonoki’nd’otofaka.
1JN.4.1	In’analangama, botimedyake belimo behetu, ohonde bomeka belimo, yombo beyali bena Yakomba; lacin’oka basumoli bike mene bana mpoci bamoya ena loko. 
1JN.4.2	Bongeya Bolimo bona Yakomba yok’one: bolimo l’olimo bonimedya, ate Yesu amoya ena yonge boya nk’eneyali Yakomba; 
1JN.4.3	koko bolimo l’olimo bonofimedya Yesu yok’oho bofayali eneyali Yakomba tu; bone nk’olimo bonande Onofeka-la-Masiya; ino bokaki’oka bolimo’one ayayi, ko boh’one ena loko nk’isanga. 
1JN.4.4	Ban’anami bana tosalisali, ino boyali bana-Yakomba, ko bomolakoiya; lacina ende onoyali eneyal’ino alek’ende onoyali ena loko. 
1JN.4.5	Iyo bayali bana loko, ko la ncin’eho batenda baoyi bana loko, ko baise loko bamalof’iyo. 
1JN.4.6	Iso toyali bana-Yakomba. Ende oneya Yakomba atolof’iso; koko ende onofayali boto’ona Yakomba afatok’iso. La yoi line teya bolimo bona solosolo ko la bolimo bona liunga.
1JN.4.7	In’analangama, ekoli lacina tokamelane nganji, lacina nganji eoya nk’eneyali Yakomba; ko boto l’oto onoka nganji amolotwa la Yakomba, ko aeya Yakomba. 
1JN.4.8	Ende onofoke nganji afeye Yakomba, lacina Yakomba ayali nko nganji. 
1JN.4.9	Nganji ena Yakomba enyaki eneyal’iso la yoi line: Yakomba atomaki Bon’onande ona likinda ena loko lacin’iso tike l’ende. 
1JN.4.10	Nganji mene eh’ene: efa lacin’oka iso tokaki Yakomba nganji, ohonde lacin’ende atokak’iso nganji, ko atomaki Bon’onande yoka mbeka en’eambanyedyo lacin’ena baoyi’owe’aniso. 
1JN.4.11	In’analangama, yombo Yakomba atokaki nganji yok’one, akoli eneyal’iso tokamelane nganji nkoho. 
1JN.4.12	Bisike bihitu efan’oto onenaki Yakomba. Yomb’iso tokamelana nganji, Yakomba ayali eneyal’iso nko njalama, ko nganji enande eonga eneyal’iso nko mbonga. 
1JN.4.13	Tey’oka toyali eneyal’ende ko ende ayali eneyal’iso njalama nko lacin’oka amotofa liondo lina Bolimo bon’olotsi. 
1JN.4.14	Iso tomena ko tolokola boloko’oniso, is’ate Bafango atomaki Bona lacina ayalame Boiki bona loko. 
1JN.4.15	Boto l’oto onimedya, ate Yesu ayali Bon’ona Yakomba, Yakomba ayali eneyal’ende njalama, ko ende eneyali Yakomba. 
1JN.4.16	Ko iso tomeya ko tomimedya nganji enatooka Yakomba. Yakomba ayali nganji; ko ende onoyali ena nganji njalama, ayali eneyali Yakomba nko njalama, ko Yakomba eneyal’ende. 
1JN.4.17	Yok’one nganji eongyama eneyal’iso nko mbonga, lacina tofaange en’ina bon’etendelo en’akambo; lacina yoka bosamb’onoyali endamene, iso toyali nkoho ena loko. 
1JN.4.18	Nganji ena lolango efaate mbanga tu; ohonde nganji enonga nko mbonga eumola mbanga, lacina mbanga eyali la nsisodya. Ende onanga mbanga, nganji enande etaonga mbonga mene. 
1JN.4.19	Iso toka nganji lacin’oka ende atokak’iso nganji en’oso. 
1JN.4.20	Yombo boto aila, Mbo emi loka Yakomba nganji, koko aoka efili enande bowe, ayali nko mpoci; iya, ende onofoke efili enande onoki’nd’oenaka nganji, angoka Yakomba onoten’ende nganji yok’osamb’oya? 
1JN.4.21	Iso toata boeka bone eneyal’ende, ate akoli eneyali boto onoka Yakomba nganji aoke efili enande nganji nkoho.
1JN.5.1	Boto l’oto onimedy’oka Yesu ayali Masiya, amolotwa la Yakomba; ko boto l’oto onok’ende onotaki nganji, aok’ende onoki’nd’ootaka nganji nkoho. 
1JN.5.2	Tey’oka toka ban’ana Yakomba nganji la yoi line: nk’enok’iso Yakomba nganji, ko tomonya beeka benande. 
1JN.5.3	Lacina nganji ena Yakomba eh’eho, lacina tomonya beeka benande; ko beeka benande befana locili bike. 
1JN.5.4	Lacina boto l’oto onotwa la Yakomba akoiya loko; ko elonga enekoiya loko eh’ene, nk’imeedyo iniso. 
1JN.5.5	Onokoiya loko oka nai? Efende nko boto onimedya, ate Yesu ayali Bon’ona Yakomba? 
1JN.5.6	One nk’ende onoyaki l’asi ko l’akila, nko Yesu Masiya; efa l’asi kei, ohonde l’asi ko l’akila. 
1JN.5.7	Onoyali temoin ena yoi line nko Bolimo, lacina Bolimo ayali nko solosolo. 
1JN.5.8	Lacina temoins iyali isaso—nko Bolimo, la basi la bakila; ko bah’asaso baambana ena yoi limoko. 
1JN.5.9	Yombo timedya yoi linatend’ato, yoi linatenda Yakomba lileki liho lin’ato; lacin’oka yoi liniki Yakomba otendaka nko liho liniki’nd’otendaka lacin’ena Bon’onande. 
1JN.5.10	Onimedya Bona ayali la temoin en’otem’onande; koko ende onofimedya Yakomba amila ate Yakomba ande mpoci, lacin’oka atimedya yoi liniki Yakomba otendaka lacin’ena Bon’onande. 
1JN.5.11	Ko yoi liho liho line: Yakomba atofaki liiko lonelofakale, ko liiko loho loyali nk’eneyali Bon’onande. 
1JN.5.12	Ende onoyali la Bona, ayali la liiko loho; ende onofayali la Bon’ona Yakomba afana liiko loho.
1JN.5.13	Mokotengel’ino baoyi’ane, in’animedya ena lina lina Bon’ona Yakomba, lacina beye oka boyali la liiko lonelofakale. 
1JN.5.14	Ko nkaso enat’iso eneyal’ende eh’ene, lacina, yombo tufola yoi yoka bosamb’onoyali eango enande, atoka; 
1JN.5.15	ko yombo tey’oka atoka en’aoyi bahatu banufol’iso, tey’oka toata baoyi’aho banak’is’oufolak’ende en’oondo. 
1JN.5.16	Yombo boto’omoi aen’efili enande kum’ayakambe yoi lin’owe linalifaatel’oto bewedi, angufola, ko Yakomba angof’ende liiko lacin’en’ato’aho banakamb’owe bonofayali yoka bowe bonatel’oto bewedi mene. Yoi limoi lin’owe liyali lina yatel’oto bewedi mene: mpile emite aonde lacin’ena yoi liho. 
1JN.5.17	Baoyi bahatu banafana mbongi bayali nko baoyi’owe; koko yoi limoi liyali linalifaatel’oto bewedi.
1JN.5.18	Tey’oka boto l’oto onotwa la Yakomba afakambe baoyi’owe; koko ende onotwaki la Yakomba ayotombany’endamene, ko afafomwa la Boto’oho on’owe. 
1JN.5.19	Tey’ok’iso toyali bana-Yakomba, ko baise loko bahatu baeci ena likasa lina boto’oho on’owe. 
1JN.5.20	Ko tey’oka Bon’ona Yakomba amoya, ko amotof’iso mpokola lacina teye ende ona solosolo, ko toyali eneyal’ende ona solosolo, nk’eneyali Bon’onande Yesu Masiya. One nko Yakomba ena solosolo, ko la liiko lonelofakale. 
1JN.5.21	Ban’anami bana tosalisali, boyotombany’inoamene ena likambo lina baidola.
2JN.1.1	Engambe, eneyali Kulia onosonama, ko l’eneyali ban’anande banok’emi nganji ena solosolo, ko ef’emi kei: nk’iyatu baneya solosolo eho; 
2JN.1.2	lacin’ena solosolo eho eneyali eneyal’iso, ko engoyala eneyal’iso bisike bihitu: 
2JN.1.3	Isei la nganji la mwi bangoyala l’iso eneyali Yakomba Bafango, l’eneyali Yesu Masiya Bon’ona Bafango, nk’ena solosolo l’ena nganji.
2JN.1.4	Monyangela bike eneki’m’osungyaka ban’ane bamoi bayakende ena solosolo, yok’onok’is’otambaka boeka eneyali Bafango. 
2JN.1.5	Koko isanga lakoond’e, Kulia (efa nk’eyoka lakotengela yoi lina litoto: lakotengela nko liho linik’is’oataka ena limatsako), emite, tokamelane nganji. 
2JN.1.6	Nganji ena lolango eh’ene, lacina tokende yoka bosamb’onoyali beeka benande. Bone nko boeka boho bonok’in’ookaka ena limatsako, lacina bokende l’oho. 
2JN.1.7	Lacina bafoci bike bamenya ena loko, banafimedy’oka Yesu Masiya amoya ena yonge. One nk’ofoci’oho l’ende Onofeka-la-Masiya. 
2JN.1.8	Boyolendak’inoamene, botongoyungya bikambwa binik’is’okambaka, ohonde la cina botambe boluko la mpula. 
2JN.1.9	Boto onolekanya lilako lina Masiya, ko afayali ena lilako liho njalama, ende afaate Yakomba; ohonde ende onoyali ena lilako liho nko njalama, boto’oho aata le Bafango le Bona. 
2JN.1.10	Yombo boto aoya eneyal’ino ko afaye la lilako line, botasangelake boto’oho en’otumb’onino, ko boteesake. 
2JN.1.11	Lacin’oka boto onomeesa aambana l’ende en’ikambw’inande bin’owe.
2JN.1.12	Kanga baoyi bike bayali lacina nkotengele, ntalanga lacina nkotengele baho la papier ko la encre; ohonde lalengedya, emite nje eneyal’ino, la totendane bonyua l’onyua, lacina ekiko enino ekolane nko nkolana. 
2JN.1.13	Bana ban’oyoto onosonama onotwa l’e bakeesa.
3JN.1.1	Engambe, eneyali Ngayo onolangama, onok’emi nganji ena solosolo.
3JN.1.2	Efili onolangama, laonda lacin’eho e oonge en aoyi bahatu, ko okike ena yonge yoka bosamb’ononga bolimo’one. 
3JN.1.3	Lacin’emi nyangelaki bike eneki bifili oyaka ko bansumolaki bokotua bona solosolo bonoyali eneyal’e, nko bosamb’onakend’e ena solosolo eho. 
3JN.1.4	Mpan’ekiko eneleki ekiko ene, nk’enok’emi’oka ban’anami bayakende ena solosolo eho.
3JN.1.5	Efili onolangama, ekambwa enakambel’e bifili ko la bifili bina befenda, ekambwa ena solosolo nd’eho. 
3JN.1.6	Iyo bamolokola boloko bona nganji ene ena lolango en’oso bona Ekelesia; bolotsi lacina oacindedya en’okit’oniyo l’okotua bonokoli la Yakomba; 
3JN.1.7	lacin’oka iyo bacoaki lacin’ena Lina liho, ko batatamba iyema eneyali Befenda. 
3JN.1.8	Lacin’eho, akoli eneyal’iso tosangele bato ban’okotu’oho, lacina tambane l’iyo en’ekambwa ena solosolo eho.
3JN.1.9	Ntengelaki Ekelesia baoyi’amoi; koko Diotulefe, onolanga lacina ayalame iyome enek’iyo, afatotamb’iso tu. 
3JN.1.10	Lacin’eho, yombo loya, nongenyanya bikambwa binande binakamb’ende, enatotendel’ende baoyi banaseki’owe; koko afasimbe meho, ohonde endamene afatambe bifili, ko afekya iy’anasokolanga oyatamba, ko amafodya en’Ekelesia. 
3JN.1.11	Efili onolangama, tookolake bokotua bon’owe: okolaka boho bon’olotsi. Ende onokamb’olotsi ayali boto’ona Yakomba; ende onokamb’owe atena Yakomba. 
3JN.1.12	Demetulio ayali la lokumo lon’olotsi eneyali bato bahatu, l’eneyali solosolo eho nkoho; o, ko l’iso nkoho toyali temoin enande, ko oey’oka yoi linatend’iso liyali nko solosolo.
3JN.1.13	Mbataki baoyi bike banasokolang’emi lacina nkotengele, ohonde mpalange’oka nkotengele baho la encre ko la likonga. 
3JN.1.14	Koko lalengedya, emite nongokeena efan’olingolingo, ko tongotendana bonyua l’onyua. Mwi eneyal’e. Bifili bakeesa. Esaka bifili boto l’oto la lina linande.
JUD.1.1	Yuda, boombo bona Yesu Masiya, ko bakune’ona Yakobo, eneyali iy’anelelama, banalangama eneyali Yakomba Bafango, ko banamonyedyama Yesu Masiya: 
JUD.1.2	Isei la mwi la nganji ifudyamake eneyal’ino.
JUD.1.3	In’analangama, eneki’m’Oyalaka la mposa mene lacina nkotengel’ino ena likambo lina liiko lon’isatu, mosomyama losomo lacina nkotengel’ino ko nkosengeny’ino lacina bookane yoka bita la mposa mene lacin’en’imeedyo inifamaki bofa bomoko bona locela eneyali ban’oeka. 
JUD.1.4	Lacina bato’amoi bamotua la longo, banaki ekoiyelo ene eniyo otengamaka en’oso’ale, bato banafakumya Yakomba, banahelengola isei ina Yakomba iyalame etelo en’aoyi bana nsefo, ko baangana Yesu Masiya, onoyali nk’ende kei Bomene la Nkolo eniso.
JUD.1.5	Lalanga nkoofody’ino, kanga bomeya baoyi’ane bahatu fololo, bokotua bonoki Nkolo otungolaka bato en’onyanga bona Ejipeto, ko ena mbusa aehyak’iyo banatimedya. 
JUD.1.6	Ko bikima bina loola banatayala ena lifoka liniyoamene njalama, ohonde baumbelaki litonga liniyoamene, amolamonya en’enyolo bena bisike bihitu ena bilima, yengoko etendelo en’akambo ena bina bin’okolo. 
JUD.1.7	Nko bosamb’onoki Sodomo la Amola l’enyanga benoli la beho oyolekyak’iyoamene ena lisamba, ko baitanaki la bonufo’okina, koko bamilama yoka ndembi ena lilako, bayene bino bina nsisodya ena nkoi enefakale tu. 
JUD.1.8	Koko nk’osamb’oho bato’ane banaseki lilotwa balotwa baehya yonge, ko batembola bato bana lifoka, ko basaiya bana-bokonde. 
JUD.1.9	Ohonde Mikaele, ekima ena loola en’iyome, eneki’nd’oseelaka la Satana bembondo, ko aatanaki l’ende ntango lacin’ena boduo bona Mose, atakolana yakol’ende la besao, ohonde ailaki, ate, Yawe akofelake lofeli! 
JUD.1.10	Kokobato’ane basaiya baoyi banafanongany’iyo; ko en’aoyi’amoi baney’iyo l’okotua bona yonge, yoka bosamb’oneya nyama inifana lokanyi, baehyama l’aoyi’aho. 
JUD.1.11	Bino eneyal’iyo! lacin’oka bamocoa ena mboka ena Kaina, ko bamolindimwa la loyenge ena liunga lina Bilama lacin’ena boluko, ko bamolehyama ena ntango ena Kola. 
JUD.1.12	Bato’ane bayali nko baufe banafisi ena bilambedya binino bina nganji; batombanyi banayoley’iyoamene toma, ko bafaange tu; bailo banafan’asi, banatolama nko la mpongo; bete ben’esike ena luma benefana bemamo, bemowa bewa befe, bemoluolama beluo; 
JUD.1.13	bafukumo ban’olema bana lose l’okwa banafodya bafulo bana nsoi iniyoamene; bayali nko tooto tonatounga: bilima bona kocukombe bomomonyama lacin’eniyo bisike bihitu. 
JUD.1.14	Koko Anoka, onoyaaki boto’ona nsambo ena mbusa ena Adama, atendaki’ale baoyi lacin’ena bato’ane, ate, Lenda, Yawe aoya la nkese la nkese ina ban’oeka banande, 
JUD.1.15	lacina atende bakambo ban’ato bahatu, ko aakol’iyatu banafakumya Yakomba likambo lina bikambwa biniyo bihitu binifan’ekumedyo ena Yakomba binik’iy’okambaka efana nkumya ena Yakomba, ko lacin’en’aoyi bahatu bana locili banaki bato ban’owe otangak’ende. 
JUD.1.16	Bato’ane bayali nko beninginingi, bato banamemesana bike, ko bayakende nko la mposa iniyo inay’owe inileki (ko bonyu’oniyo boyatende baoyi ban’akolo bana njengo dya), ko bakumya bato’amoi lacin’ena nkita kei.
JUD.1.17	Koko in’analangama, bokanedyaka baoyi banaki bikima bina Nkolo eniso Yesu Masiya otendaka en’oso, 
JUD.1.18	bosamb’onok’iy’okosumolaka, iy’ate, En’esike ena nsimbo basiseli bangenya, banangokenda la mposa iniyo inileki inifan’ekumedyo ena Yakomba tu. 
JUD.1.19	Bane nk’iyo banakambwany’ato en’eloi, bato bana yonge kei, baninda Bolimo bon’olotsi. 
JUD.1.20	Koko in’analangama, boyokikyak’inoamene en’imeedyo inino in’oeka mene, ko boondaka ena Bolimo bon’olotsi, 
JUD.1.21	boyotombanyak’inoamene ena nganji ena Yakomba, ko bolengedyak’isei ina Nkolo eniso Yesu Masiya lacin’ena liiko lonelofakale. 
JUD.1.22	Bokamela bamoi banakandakanda isei, 
JUD.1.23	koko biky’amoi nk’eyoka bakudy’iyo ena nkoi; koko eneyali bamoi bambanya isei la mbanga, boka nko le bokoto mene bowe yombo boho bomambola baanda ena yonge.
JUD.1.24	Isanga, eneyal’ende oninya likotombany’ino lacina bofakumbe, ko ainya likeemady’ino en’oso bon’elongi enande ena bokoka bonande nko l’ekiko mene eneleki, ko efana lianda tu, 
JUD.1.25	eneyali Yakomba nk’eh’emoko kei, Boiki’oniso—bokonde, la lokumo, la lifoka, la mpamba bayalamake eneyal’ende, en’oso bona bisike bihitu, ko l’en’esik’ene, ko l’ena bisike bihitu. Ndoho.
REV.1.1	Enelo ena Yesu Masiya eneki Yakomba ofak’ende, lacin’eho atume baombo’anande baoyi’aho banafalingalgaki yilama; ko atomaki ekima enande ena loola ko atumaki boombo’onande oka Yoane, 
REV.1.2	onoyali temoin ena yoi lina Yakomba ko l’osimo bona Yesu Masiya, nk’aoyi bahatu banaki’nd’oenaka. 
REV.1.3	Ende onanda ko l’iy’anoka baoyi ban’enelo ene, ko bamonya baoyi banatengi meho, bakik’ekiko; lacin’oka esike eolama.
REV.1.4	Yoane, eneyali bikelesia nsambo biniyali ena Asia: Isei eneyal’ino la mwi, nk’eneyal’ende onoyali, ko ayaaki’ale, ko angoyala linga; ko l’eneyali Belimo nsambo beneyali en’oso bon’ieko inande; 
REV.1.5	ko l’eneyali Yesu Masiya, onoyali nko Temoin ena solosolo, Ngolo enek’anawaki, Lifoka lina Roi lina Bafoka bana Rois bana loko. Eneyal’ende onotokaki nganji, ko atotungolaki en’aoyi’owe’aniso l’esongelo ena bakil’anandamene; 
REV.1.6	ko atilaki toyalame lifoka ko la nkanga eneyali Yakomba, Bafango’onande: Lokumo la mpamba eneyal’ende bisike la bisike. Ndoho. 
REV.1.7	Lenda, aoya la bailo; baiso bahatu bangen’ende, ko l’iy’anookaki mpota nkoho; ko bicimo bihitu bina loko bingolela lacin’enande. O! Ndoho!
REV.1.8	Yawe Yakomba aila, ate, Emi nde nde Alpha la Omega, Ende onoyali, ko ayaaki’ale, ko angoyala linga, Yakomba onise mpamba ehatu.
REV.1.9	Emi Yoane, efili enino onambana l’ino ena bino ko l’ena lifoka l’ena locinji lona Yesu, njaaki en’ekolo enetangama Patemo, lacin’ena yoi lina Yakomba, ko lacin’ena bosimo bona Yesu. 
REV.1.10	Emi njaaki ena Bolimo en’ina bona Nkolo, ko njokaki lofoso lona lokolo yoka bopate ena mbusa enami, 
REV.1.11	ko loho lilaki, ate, Tenga baoyi banen’e en’okanda, ko toma boho eneyali bikelesia nsambo biniyali ena Asia: ena Efeso, la Semuluna, la Pelungamona, la Twatila, la Saludi, la Filadelufiya, la Laodikiya. 
REV.1.12	Ko nkengwaki lacina njene lofoso lonelotendaki l’emi; ko eneki’m’okengwaka njenaki biilelo bina mwinda bina wolo nsambo, 
REV.1.13	ko ena ntoto ena biilelo bina mwinda nsambo njenaki Omoi onoyaaki yoka Bon’on’oto, onolotaki bokoto bonokitaki nk’en’akaka, ko la bokoli bona wolo bolici ena ntolo. 
REV.1.14	Bote’onande la lifo linande bayaaki telele yoka besa bena mpate, yoka beelenge, ko baiso’a nande bayaaki yoka lombi lona nkoi; 
REV.1.15	ko bakak’anande bayaaki yoka beango beneloloma kuma beotumbama en’etumbelo; ko efodya enande eyaaki yoka efodya ena basi bike. 
REV.1.16	Aundaki tooto nsambo ena likasa linande y’ome, ko lokula lon’ita lonelofeta bik’ike en’eselek’eh’efe lofolaki en’onyu’onande; ko elongi enande eyaaki yoka bina bonoyafule bane bike la locili lona boho. 
REV.1.17	Eneki’m’oenak’ende, nkwaki en’akak’anande nk’eyoka boto onowa tutu. Ko atadyaki likasa linande y’ome eneyal’emi, ko anjilaki, ate, Taangake, Emi nde nde On’oso l’Ona mbusa, 
REV.1.18	la Onoyike; mbwaki, ko lenda, njaike bisike la bisike; ko mbundisi nsete ina Bewedi l’ina Adese. 
REV.1.19	Lacin’eho, tenga baoyi banak’oenaka, baoyi banayali la baoyi banangilama ena mbusa; 
REV.1.20	yoi lin’ofisafisa lina tooto nsambo tonatoki oenaka ena likasa linami y’ome, ko la biilelo bina mwinda bina wolo nsambo. Tooto toho nsambo toyali nko bikima bina bikelesia nsambo, ko biilelo bina mwinda nsambo biyali nko bikelesia nsambo.
REV.2.1	Tengela ekima ena Ekelesia ena Efeso yok’one:
REV.2.1	Ende onosukita tooto nsambo ena likasa linande y’ome, ende onoselasela ena ntoto ena biilelo bina mwinda bina wolo nsambo, aila baoyi’ane, ate, 
REV.2.2	Emi leya bikambw’ine ko la bosal’one ko la locinji lone, ko ley’oka ofakolana yitedya bato ban’owe, ko omomeka bato’aho banayotang’iyoamene bikima kuma bafayali bikima, ko omolasungya nko bafoci bana mpoci; 
REV.2.3	ko omiitedya, ko omotola bolito lacin’ena lina linami, ko otalembwa tu. 
REV.2.4	Ohonde njali la yoi limoi ena likambo line, lacina oumbelaki nganji ene ena lolango eneki’oso’ale. 
REV.2.5	Lacin’eho, kanedya enek’okwaka, ko halingola botem’one, ko kamba bikambwa bin’oso mene. Yombo ofile’oho, nongoya eneyal’e; ko yombo ofayokanya, nongumola eilelo ene ena mwinda en’edye enande. 
REV.2.6	Solosolo oyali la yoi line: noka, ooka bikambwa bina Ba-Nikolao bowe, ko emi loka biho bowe nkoho. 
REV.2.7	Ende onoyali la litoi, alofake baoyi banatenda Bolimo eneyali bikelesia. Nongof’ende onolonga etelo lacina ale bemamo bena bote bona liiko bonoyali ena Paladiso ena Yakomba.
REV.2.8	Koko tengela ekima ena Ekelesia ena Semuluna yok’one:
REV.2.8	On’oso la Ona Mbusa, Onowaki ko Onoyike lakina, aila baoyi’ane, ate, 
REV.2.9	Emi leya bino binen’e, ko la biinda bone (ohonde oyali la lituka), ko leya besao benakosaiy’iyo banila, iy’ate bayali Ba-Yuda kuma bafayali Ba-Yuda mene: bayali nko sunagoga ena Satana. 
REV.2.10	Taangake baoyi’aho bana bino banang’oena efan’olingolingo. Lenda, Satana angofusa bamoi’anino en’otumba bon’enyolo lacina bomekame, ko bongen’ino bina jo. Yalaka la solosolo yengoko bewedi, ko nongokofa likuka lina liiko. 
REV.2.11	Ende onoyali la litoi, alofake baoyi banatenda Bolimo eneyali bikelesia. Ende onolonga afafomwaki bewedi ben’efe tu.
REV.2.12	Koko tengela ekima ena Ekelesia ena Pelungamona yok’one:
REV.2.12	Ende onise lokula lon’ita lonelofeta en’eselek’eh’efe aila baoyi’ane, ate, 
REV.2.13	Emi leya litonga linatong’e, nko bili bonoyali ieko ina Satana. Ko omolundamela lina linami, ko otaangana imeedyo inami, nko l’ena bina beho beneki Antipa, temoin enami ena solosolo, oyakamaka enek’ino, nk’en’ili’oho bonatonga Satana. 
REV.2.14	Ohonde njali la baoyi’amoi ena likambo line: oyali l’ato’amoi banundamela lilako lina Bilama, onolakaki Balaka lacina afuse ekumbelo en’oso bona Ba-Yisalaele, lacina bale nyama iniyakamelaki baidola, ko batate bakele. 
REV.2.15	Ko oyali l’amoi banundamela lilako lina Ba-Nikolao nkoho. 
REV.2.16	Lacin’eho, oyokanyaka. Nk’ofile’oho nongoya eneyal’e la mbango, ko nongokan’ita l’iyo la lokula lon’ita lona bonyu’onami. 
REV.2.17	Ende onoyali la litoi, alofake baoyi banatenda Bolimo eneyali bikelesia. Nongof’ende onolonga mana eho enefisi, ko nongofa lufe lina telele, ko lina lina litoto lingotengama ena lufe liho linalifan’oto oneya lina liho, umola nk’ende onotamba liho.
REV.2.18	Koko tengela ekima ena Ekelesia ena Twatila yok’one: Bon’ona Yakomba onoyali l’aiso’anande yoka lombi lona nkoi, ko l’akak’anande yoka beango beneloloma, aila baoyi’ane, ate, 
REV.2.19	Emi leya bikambwa bine, ko la nganji ene ena lolango, ko l’imeedyo ine la locinji lone, ko ley’oka bikambwa bine bina mbusa bileki biho biniki’oso bike. 
REV.2.20	Ohonde njali la yoi line ena likambo line: omofa boyoto’oho Yezebele, onoyotang’endamene bosumoli, etelo; ko ayalake baombo’anami, ko amaonga la longo, lacina batate bakele, ko bale nyama iniyakamelaki baidola. 
REV.2.21	Njofaki esike ntutuma lacina ayokanya, koko atalanga liyokanya ena likambo lina lisamba linande. 
REV.2.22	Lenda, nongofus’ende ena ntange, ko nongafusa iy’anatata bakele l’ende ena bino biniseki bike, yombo bafayosume ena bikambwa binande. 
REV.2.23	Ko nongoyaka ban’anande nko l’ewedi; ko bikelesia bihitu bingey’oka Emi nde nde Ende onosisola beloko ben’ato ko l’etema; ko nongofa boto l’oto’onino yoka bosamb’onoyali bikambwa binino. 
REV.2.24	Koko lakosumol’ino banaciki ena Twatila, banafayali la lilako line, banafeye baoyi bana nginda bana Satana (bosamb’onatend’iyo)—lakosumol’ino, mpakofuedyaki bolito’omoi. 
REV.2.25	Ohonde bundamela baoyi’aho banat’ino yengoko enengi’m’oya. 
REV.2.26	Ko ende onolanga, onomonya bikambwa binami yengoko nsimbo, nongof’ende lifoka eneyali benyanga; 
REV.2.27	ko angatombanya la botondobon’efeko: bangolama yoka bosamb’onola bokengimpoke totatetotate; yok’onok’emamene otambaka etelo eneyali Bafango’onami; 
REV.2.28	ko nongof’ende ioto y’okulu. 
REV.2.29	Ende onoyali la litoi, alofake baoyi banatenda Bolimo eneyali bikelesia.
REV.3.1	Koko tengela ekima ena Ekelesia ena Saludi yok’one:
REV.3.1	Ende onoyali la Belimo nsambo bena Yakomba ko la tooto nsambo aila baoyi’ane, ate, Emi leya bikambwa bine—oyali la lina nk’eyoka onoyike, ohonde omowa. 
REV.3.2	Tombanyaka, ko kikyaka baoyi’aho banaciki banoli la mbwaka, lacin’emi ntasungy’oka bikambwa bine bionga nko mbonga en’oso bona Yakomba enami. 
REV.3.3	Lacin’eho, kanedyaka yoi linik’otambaka ko linik’ookaka, ko undamela liho, ko oyokanyaka. Nk’ofatombanya yok’oho, nongoya eneyal’e yoka liya, ko ofeyaki esike enengi’m’okofoela. 
REV.3.4	Ohonde oyali la baina bamoi, nk’ena Saludi mene, bato banatehya bisenda biniyo la mbindo; ko iyo bangeta l’emi la bisenda bina telele, lacin’iyo bakoli. 
REV.3.5	Ende onolonga angolotsama bisenda bina telele, ko mpalifolaki lina linande en’okanda bona liiko tu, ohonde nongimedya lina linande en’oso bona Bafango’onami, ko l’en’oso bona bikima binande. 
REV.3.6	Ende onoyali la litoi, alofake baoyi banatenda Bolimo eneyali bikelesia.
REV.3.7	Koko tengela ekima ena Ekelesia ena Filadelufiya yok’one:
REV.3.7	Ende onoyali on’oeka, ende onoyali solosolo, ende onise losete lona Dawidi, onokombola ko efan’oto onokomba lakina, ko akomba ko efan’oto onokombola lakina: ende aila baoyi’ane, ate, 
REV.3.8	Emi leya bikambwa bine. Lenda, mila lokombo lonelokombwa en’oso’one, ko efan’oto onokombisa loho; lacin’oka oyali la locili nk’isalisali kei, koko omomonya yoi linami, ko otaangana lina linami. 
REV.3.9	Lenda, bamoi bana sunagoga ena Satana banila, iy’ate bayali Ba-Yuda, kuma bafayali Ba-Yuda mene, bafota nko mpota; noka, nongailel’iyo baye ko baosame en’akak’ane, ko baeye oka emi mokook’e nganji. 
REV.3.10	Lacin’eho e omonyaki yoi lina locinji lonami, emi nkoho nongokomony’e en’esike ena lomeko enengoya isanga en’enyanga behetu lacin’iyatu banatonga ena loko bamekame. 
REV.3.11	Loya la mbango I undamela eho enat’e, lacina boto’omoi atokokumol’e likuka line lin’elonga. 
REV.3.12	Nongil’ende onolonga likonji en’ilombe ina Yakomba enami, ko afafolaki lakina tu; ko nongotenga eneyal’ende lina lina Yakomba enami, ko la lina lin’onyanga bona Yakomba enami, nko Yelusalema ena ntoto, enekita ena loola eneyali Yakomba enami, ko la lina linamamene lina litoto. 
REV.3.13	Onoyali la litoi, alofake baoyi banatenda Bolimo eneyali bikelesia.
REV.3.14	Koko tengela ekima ena Ekelesia ena Laodikiya yok’one:
REV.3.14	Ende onoyali Amen, Temoin ena solosolo l’en’i meedyo, Ngolo mene en’enunwelo ena Yakomba, aila baoyi’ane, ate, 
REV.3.15	Emi leya bikambwa bine, ofayali ncici ko ofayali efefe: nsokolanga lacina oyalame yombo ncici yombo efefe. 
REV.3.16	Koko lacin’oka oyali nko bolelo, ofana ncici ko ofan’efefe, nongokosela en’onyu’onami. 
REV.3.17	Enil’e, Mbo emi nde nde ntuki ena toma, ko lituka linami limosokwa nde, ko mpind’iyema tu; koko ofey’oka oyali ena bino, ko l’ena lokeseli, ko oyali biinda, ko omolody’aiso, ko oyali bolumbulumbu, 
REV.3.18	lakolak’e lacina osombe eneyal’emi wolo bonomekama l’etumbelo ena nkoi, lacina oyalame ntuki; ko l’isenda bina telele, lacina oyolots’eamene biho, lacina nsoi ena bolumbulumbu bone efenya; ko l’onganga bon’aiso lacina ohinya baiso’ane ko oene bolotsi. 
REV.3.19	Bahatu banalang’eini lomafela lofeli, ko lomalaka la nsisodya; lacin’eho, ongya liyalama la mposa, ko oyokanyaka. 
REV.3.20	Lenda, emi njemali ena lokombo ko lafomela loho; yomb’oto’omoi aoka efodya enami, ko akombola lokombo, nongotua eneyal’ende, ko nongola toma l’ende, ko ende angola l’emi. 
REV.3.21	Nongof’ende onolonga etelo lacina akisase l’emi en’ieko inami ina lifoka, yok’onok’emamene olongaka, ko mokisase la Bafango’onami en’ieko inande. 
REV.3.22	Ende onoyali la litoi, alofake baoyi banatenda Bolimo eneyali bikelesia.
REV.4.1	Ena mbusa en’aoyi’ane, ndendaki, ko lenda, lokombo lokombwa ena loola. Ko lofoso loneloki’m’ookak’oso, loneloyali nk’eyoka etendelo en’opate, lotendaki l’emi lakina, ate, Anda mendo ena liko, ko nongokotuma baoyi banangilama ena mbusa. 
REV.4.2	Isasanga njaaki ena Bolimo; ko lenda, ieko ilamaki ena loola, ko omoi aokisase en’ieko; 
REV.4.3	ko ende onokisak’ase aenyaki yoka lufe lina jaspe ko la sardoine; ko ngolo ena bokotua bona emeraude eosambanya ieko iho. 
REV.4.4	Ko tokina toeko ntuk’ife la tonei tosambanya ieko iho; ko ena toeko toho njenaki bingambe ntuk’ife la binei bayakisase, bayalotsame bisenda bina telele, ko bayaaki la bakuka ban’elonga bana wolo en’ete’eniyo. 
REV.4.5	Bahalihali l’akungola la mposo bafolaki en’ieko; ko mwinda nsambo ina nkoi mene iyafete en’oso bon’ieko: mwinda iho nko Belimo nsambo bena Yakomba. 
REV.4.6	Ko lose lon’okolo lona talatala yoka cristal loyaaki en’oso bon’ieko; ko ena ntoto en’ieko, ko nsambanya iho, nyama inei iniyike; ko nyama iho yolola l’aiso l’en’oso l’ena mbusa. 
REV.4.7	Nyama en’oso eyaaki yoka longuli, ko nyama en’ife eyaaki yoka bon’ona ngombo, ko nyama en’isaso eyaaki l’elongi yok’elongi en’oto’ola, ko nyama en’inei eyaaki yoka mponongoli eneyafumbwa. 
REV.4.8	Nyama ih’inei iniyike iyaaki nyama la nyama l’afafu botoa; ko yolola l’aiso bili l’ili ena yonge l’ena ntundulu. Ko ifafomya l’ane l’oco; ohonde baila, iy’ate, Boeka, Boeka, Boeka, Yawe Yakomba ona Mpamba ehatu, onoyaaki’ale, ko onoyali, ko onongoyala nko njalama. 
REV.4.9	Ko enengi nyama iho iniyike okumy’ende onokisase en’ieko lokumo, la mpamba la lokango, nk’ende onoyali bisike la bisike, 
REV.4.10	bingambe biho ntuk’ife la binei bangokwa en’oso’onande onokisase en’ieko, ko bangokumy’ende onoyike bisike la bisike, ko bangofusa bakuka baniyo ban’elonga en’oso bon’ieko iho, ko bangila, iy’ate, 
REV.4.11	E Yawe eniso la Yakomba eniso, okoli lacina otambe bokonde ko la lokumo ko la mpamba; lacin’oka onunolaki toma tohatotu, ko toho toyalamaki ko tonunolamaki nko l’eango ene.
REV.5.1	Ko njenaki bokanda ena likasa y’ome linande onokisase en’ieko iho; boho botengamaki ena ntundulu l’ena mbiolo, ko boakama la biakelo nsambo. 
REV.5.2	Ko njenaki ekima ena loola ena locili mene onololua, ate, Onokoli lacina aumbole bokanda ko aakole biakelo bina boho oka nai? 
REV.5.3	Ko ena loola l’ena loko l’en’a-se’a loko etaat’oto oninyaki yumbola bokand’oho ko alende boho. 
REV.5.4	Ko emi ndelaki bike enetasungyam’oto onokoli lacina aumbole bokand’oho ko alende boho. 
REV.5.5	Koko omoi ona bingambe anjilaki, ate, Talelake; lenda, Longuli lon’onyanga bona Yuda, nko Boluo bona Dawidi, amolonga lacina aumbole bokanda ko aakole biakelo nsambo bina boho. 
REV.5.6	Ko njenaki ena ntoto en’ieko ko l’ena ntoto ena nyama ih’inei iniyike ko l’ena ntoto ena bingambe, Bon’ona mpate aemali, nk’eyoka onoyakamaki; ayaaki la nsea nsambo ko l’aiso nsambo, banayali nko Belimo nsambo bena Yakomba benetomama ena loko lohalotu. 
REV.5.7	Ende ayaki, ko atambaki bokand’oho ena likasa y’ome linande onokisase en’ieko. 
REV.5.8	Ko eneki’nd’otambak’okanda, nyama ih’inei iniyike la bingambe ntuk’ife la binei bakwaki en’oso bona Bon’ona mpate, boto l’oto’oniyo nko nsuka bongele ko la bikala bina wolo binilola la toumba—toho toyali nko beondo bena ban’oeka. 
REV.5.9	Ko baemba lembo lona lototo, iy’ate, E okoli lacina otambe bokanda boho, ko oakole biakelo bina boho; lacin’oka oyakamaki, ko osombelaki Yakomba l’akil’ane bato bana bicimo bihitu, ko l’ana mposo ihatu, ko l’ana beloi behetu ben’ato, ko l’ana benyanga behetu; 
REV.5.10	ko oailak’iyo bayalame lifoka la nkanga eneyali Yakomba eniso, ko bayali l’etelo yoka bafoka ena loko. 
REV.5.11	Ko njenaki, ko njokaki lofoso lona bikima bina loola bike mene nsambanya ieko iho, ko la nyama iniyike ko la bingambe; ko botuya boniyo boyaaki nkese ina nkese, la nkoto ina nkoto; 
REV.5.12	ko baila la lofoso lona lokolo, iy’ate, Bon’ona mpate onoyakamaki akoli lacina atambe mpamba, la lituka, la bomwu, la locili, la lokumo, la bokonde, la bosako. 
REV.5.13	Ko njokaki bikambwa bihitu bininunolamaki biniyali ena loola l’ena loko, l’en’ase’a loko, l’ena lose l’okwa, ko la toma tohatotu tonatoyali meho, bailaki, iy’ate, Bosako, la lokumo, la bokonde, la mpamba bayalamake eneyali ende onokisase en’ieko, ko l’eneyali Bon’ona mpate, bisike la bisike. 
REV.5.14	Ko nyama ih’inei iniyike bailaki Ndoho. Ko bingambe bakwaki mbosama ko bamokumya.
REV.6.1	Ko njenaki eneki Bon’ona mpate oakolaka eakelo emoi ena biakelo biho nsambo, ko njokaki emoi ena nyama ih’inei iniyike ailaki la lofoso lona lokolo yoka likungola, ate, Yaka. 
REV.6.2	Njenaki, ko lenda, mpunda ena telele, koko ende onotalamel’eho ayaaki la likomo; ko baofaki likuka lin’elonga; ko afolaki kum’ayalonge elonga ko aokusa lilonga.
REV.6.3	Ko eneki’nd’oakolaka eakelo en’ife, njokaki nyama en’ife eneyike ailaki, ate, Yaka. 
REV.6.4	Ko mpunda emoi, nk’ena ngola, efolaki; ko etelo eofam’ende onotalamel’eho lacina aumole mwi ena loko, lacina bato bayakane nko tu; ko lokula lon’ita lona lokolo lofamaki eneyal’ende.
REV.6.5	Ko eneki’nd’oakolaka eakelo en’isaso, njokaki nyama en’isaso eneyike ailaki, ate, Yaka. Njenaki, ko noka, mpunda ena fici; ko ende onotalamel’eho ayaaki la lelelo lona kilos ena likasa linande. 
REV.6.6	Ko njokaki nk’eyoka lofoso lomoi ena ntoto ena nyama ih’inei iniyike, loho liilaki, ate, Lelelo lona farine, denier emoko; ko njelelo isaso ina bepunga, denier emoko; koko tehyake bauta ko la vina.
REV.6.7	Koko eneki’nd’oakolaka eakelo en’inei, njokaki lofoso lona nyama en’inei eneyike liilaki, ate, Yaka. 
REV.6.8	Njenaki, ko noka, mpunda eneyaaki la yonge yok’etoko; ko ende onotalamel’eho ayaaki la lina linande lika Bewedi; ko Adese aokilaki ena mbusa. Ko etelo efamaki eneyal’iyo ena likafo limoko fina bakafo’anei bana loko lacina bayake bato la lokula lon’ita, ko la loci lona njala, ko l’ewedi, ko la nyama ina loko inay’olema.
REV.6.9	Ko eneki’nd’oakolaka eakelo en’itano, njenaki en’ase’a mesa ena mbeka belimo ben’ato banayakamaki lacin’ena yoi lina Yakomba, ko lacin’ena boloko bonok’iy’oundamelaka. 
REV.6.10	Ko baloluaki la lofoso lona lokolo, iy’ate, O Nkolo on’oeka l’ona solosolo, olingalinga litenda likambo ko ofutodya nkele lacin’ena bakil’aniso eneyal’iy’anatonga ena loko bolingolingo’oya? 
REV.6.11	Ko esenda ena telele efamaki eneyali botol’oto’oniyo; ko yoi yosumolama eneyal’iyo lacina bafomya isisali, yengoko laali lona baombo’amoi banambana l’iyo ko bifili biniyo lokoka, nko bifili biniyo banangoyakama linga yok’onok’iy’oyakamaka.
REV.6.12	Ko eneki’nd’oakolaka eakelo en’otoa, njenaki elilelo ena loko ena nkolo mene, ko bina boyalamaki fici mene yoka bonuko bona besa, ko ngondo eyalamaki yok’akila; 
REV.6.13	ko tooto tona loola tokwaki ena loko, yoka bosamb’onakatodya bote bona liteli bemamo benande bena fici benetele, enalidyama boho la lofongo lona lokolo. 
REV.6.14	Ko loola lumaki yoka lokase lon’okanda lonelofutama; ko bangonji bahatu la bikolo bihitu baumaki ena bisanga binik’iy’oyalaka. 
REV.6.15	Ko bafoka bana rois bana loko, la bato bana lifoka, la batuki bana toma, la commandants, la bato bana mpamba, la boto l’oto onoyali boombo, la boto l’oto onofayali boombo, iyatu bayofisaki ena bekolo ko l’ena baufe bana bangonji ban’atale; 
REV.6.16	ko basumolaki bangonji ko la baufe, iy’ate, Botokwele, ko botofise, totongoyenya eneyal’ende onokisase en’ieko, totongofomwa nkele ena Bon’ona mpate; 
REV.6.17	lacina bina bon’okolo bona nkele enande bomoyela, ko oninya yemalisa oka nai?
REV.7.1	Ena mbusa en’aoyi’ane njenaki bikima bina loola binei baemali en’akoka bana loko bah’anei, kuma bayasuke mpongo ina loko ih’inei lacina lofongo lofakumbe ena loko, l’ena lose l’okwa, ko lofakumbe en’ote’omoko tu. 
REV.7.2	Ko njenaki ekima emoi ayilele en’ili bonokya bina, ko ayaaki l’eakelo ena Yakomba eneyike. Ko aloluaki la lofoso lona lokolo eneyali bikima bih’inei biniki etelo ofamaka lacina behya loko ko la lose l’okwa, 
REV.7.3	ate, Botehyake loko ko la lose l’okwa ko la bete, yengoko kuma toaka biakelo ena bilongi bina baombo bana Yakomba eniso. 
REV.7.4	Ko njokaki botuya boniyo banakamaki la biakelo bana bicimo bihitu bina Yisalaele: iyatu nko bato nkese jo l’inei la nkoto inei.
REV.7.5	Banakamaki en’ecimo ena Yuda nko bato nkeseemoko la nkoto ife;
REV.7.5	Ban’ecimo ena Lubena nkese emoko la nkoto ife;
REV.7.5	Ban’ecimo ena Ngada nkese emoko la nkoto ife;
REV.7.6	Ban’ecimo ena Asela nkese emoko la nkoto ife;
REV.7.6	Ban’ecimo ena Napatali nkese emoko la nkotoife;
REV.7.6	Ban’ecimo ena Manase nkese emoko la nkoto ife;
REV.7.7	Ban’ecimo ena Simona nkese emoko la nkoto ife;
REV.7.7	Ban’ecimo ena Lewi nkese emoko la nkoto ife;
REV.7.7	Ban’ecimo ena Yisasakala nkese emoko la nkotoife;
REV.7.8	Ban’ecimo ena Zebuluna nkese emoko la nkoto ife;
REV.7.8	Ban’ecimo ena Yosefa nkese emoko la nkoto ife;
REV.7.8	Ban’ecimo ena Benyamina baakamaki nko bato nkese emoko la nkoto ife.
REV.7.9	Ena mbusa en’aoyi’ane njenaki, noka, bik’ike mene bon’ato bonofan’oto onalisa botuya, bato ban’enyanga behetu, la bana bicimo bihitu, la beloi behetu ben’ato, la mposo ihatu, iyatu baemali en’oso bon’ieko l’en’oso bona Bon’ona mpate, kuma bayalote bisenda bina telele, ko bayasuke baanga en’akas’aniyo; 
REV.7.10	ko bayile la lofoso lona lokolo, iy’ate, Liiko eneyali Yakomba eniso onokisase en’ieko, ko l’eneyali Bon’ona mpate. 
REV.7.11	Ko bikima bina loola bihitu baemali nko nsambanya ieko iho, la bingambe ko la nyama ih’inei iniyike; ko bakwaki ena bilongi biniyo en’oso bon’ieko iho, ko bakumyaki Yakomba, 
REV.7.12	iy’ate, Nkoho! Bosako, la bokonde, la bomwu, la lokango, la lokumo, la mpamba, la locili bayalamake eneyali Yakomba eniso bisike la bisike. Ndoho. 
REV.7.13	Ko omoi ona bingambe aambaki, anjilaki, ate, Bato’ane banalotsama bisenda bina telele bayali nai? ko bayayi meya? 
REV.7.14	Ko emi lomoutodya, emite, Nkolo, eamene kongoeya. Ko ansumolaki, ate, Bane nk’iyo banayayi ena bino biho bin’okolo, ko bamosonga bisenda biniyo, ko bamila biho telele en’akila bana Bon’ona mpate. 
REV.7.15	Lacin’eho, iyo bayali en’oso bon’ieko ina Yakomba, ko bamosaela l’ane l’oco en’ilombe inande, ko ende onokisase en’ieko angakunda la lilombe linande. 
REV.7.16	Iyo bafokaki lakina njala la mposa en’asi tu; ko bafafomwaki bane lakina, ko bafafomwaki efefe bike nkoho. 
REV.7.17	Lacina Bon’ona mpate onoyali ena ntoto en’ieko iho angoyala Botombanyi’oniyo, ko angalonda ena bitoko bin’asi bana liiko; ko Yakomba angolifola mposoli ihatu en’aiso’aniyo.
REV.8.1	Ko eneki’nd’oakolaka eakelo ena nsambo, loola loyalamaki mwi mene yok’etenyi ena heure. 
REV.8.2	Ko njenaki bikima biho nsambo banemala en’oso bona Yakomba; ko bepate nsambo befamaki eneyal’iyo.
REV.8.3	Ko ekima emoi ayaki, ko aemalaki mbolimboli la mesa ena mbeka, ko ayaaki l’ekala ena wolo ena ntumba toumba; ko toumba bike tofamaki eneyal’ende, lacina asanganya toho la beondo bena ban’oeka bahatu ena mesa ena mbeka ena wolo eneyaaki en’oso bon’ieko. 
REV.8.4	Ko bolinga bona toumba bilelaki en’oso bona Yakomba, boho la beondo bena ban’oeka, nk’ena likasa lina ekima eho. 
REV.8.5	Ko ekima eho aotamba ekala eho ena ntumba toumba; ko aolody’eho la nkoi iniki’nd’otambaka ena mesa ena mbeka; ko aofusa ekala eho ena loko; ko bakungola, la mposo, la bahalihali, l’elilelo ena loko bailamaki.
REV.8.6	Ko bikima biho nsambo banayaaki la bepate nsambo bayokodyak’iyoamene lacina bafome beho.
REV.8.7	On’oso afomaki bopate: ko beelenge la nkoi, banasangana l’akila, bafusamaki ena loko; ko likafo limoko lin’akafo’asaso, bana loko litumbamaki, ko likafo limoko lin’akafo’asaso bana bete litumbamaki, ko tolenge tohatotu totumbamaki.
REV.8.8	Ko ekima en’ife afomaki bopate, ko iyema yoka lingonji lina likolo mene lineyafete la nkoi ifusamaki ena lose l’okwa. Ko likafo limoko lin’akafo’asaso bana lose l’okwa lihalingwaki bakila; 
REV.8.9	ko likafo limoko lin’akafo’asaso bana bikambwa biniyali ena lose l’okwa biniyike liwaki; ko likafo limoko lin’akafo’asaso bana basua yehyamaki.
REV.8.10	Ko ekima en’isaso afomaki bopate, ko ioto in’okolo mene iniyafete yoka bongoni ikwaki ena loola, ko ikwelaki likafo limoko lin’akafo’asaso bana njose, ko l’ena bitoko bin’asi; 
REV.8.11	ko lina lin’ioto iho lika Absinthe; ko likafo limoko lin’akafo’asaso bana basi liyalamaki absinthe, ko bato bike bawaki la basi’aho, lacin’oka basi’aho bailamaki nko bololo.
REV.8.12	Ko ekima en’inei afomaki bopate, ko likafo limoko lin’akafo’asaso bana bina ko la ngondo ko la tooto lifomwaki; lacin’eho likafo limoko lin’akafo’asaso bana bikambwa biho liyalame fici, ko likafo limoko lin’akafo’asaso bana bina liinde fololo, ko la boco nk’osamb’oho.
REV.8.13	Ko njenaki, ko njokaki mponongoli eneyafu mbwa ena ntoto ena loola, eyile la lofoso lona lokolo, ate, Bino, bino, bino eneyal’iy’anatonga ena loko, lacin’ena mposo iniciki isaso ina bepate bena bikima banatafome.
REV.9.1	Ko ekima en’itano afomaki bopate, ko njenaki ioto ina loola imokwa ena loko; ko losete lona lifoku lina Abuso lofamaki eneyal’ende. 
REV.9.2	Ko akombolaki lifoku lina Abuso; ko bolinga bilelaki ena lifoku yoka bolinga bon’etumbelo ena nkolo mene; ko bina la efoefoe bayalamaki ficifici lacin’ena bolinga bona lifoku. 
REV.9.3	Ko mpalika ifolaki en’olinga nk’ena loko; ko locili lofamaki eneyal’iyo, yoka bosamb’onata toandika tona loko locili. 
REV.9.4	Ko iyo basumolamaki lacina bafehya tolenge tona loko ko la ndunda ko la bete tu: baehya nko bato banafan’eakelo ena Yakomba ena bilongi biniyo. 
REV.9.5	Etelo etafam’iyo lacina bayake bato tutu, ohonde lacina bamaenya bino nsenza itano; ko bino biniyo biyaaki yoka bosamb’onoyali efafo enok’oto onokunama l’iyandika. 
REV.9.6	En’ina beho bato bangofona bewedi, koko bafasungyaki beho tu; ko bangoyala la mposa mene lacina bawu, koko bewedi bengalota. 
REV.9.7	Koko baonge bana mpalika iho bayaaki yoka mpunda inikolanyama lacin’ena bita; ko baataki bakuka en’ete’eniyo nk’eyoka bakuka ban’elonga bana wolo, ko bilongi biniyo biyaaki yoka bilongi bin’ato. 
REV.9.8	Bayaaki la lifo yoka lifo lin’ayato, ko baino’aniyo bayaaki yoka baino bana nguli. 
REV.9.9	Bayaaki la ngua ina ntolo, yoka ngua ina bifeko; ko lolingo lon’afafu’aniyo loyaaki yoka lolingo lona bitoelo binisumama la mpunda bike iniyindimwa en’ita. 
REV.9.10	Ko bayaaki la nsolongondo yoka bosamb’onata toandika, ko la ngenge; ko locili loneny’iyo bato bino nsenza itano loyali nk’ena nsolongondo iniyo. 
REV.9.11	Bayaaki la lifoka liniyo, nk’ekima ena Abuso, onoyali la lina ena lofoso lona Ba-Ebele lika Abadona, ko ena lofoso lona Ba-Elene lina linande lika Apolona.
REV.9.12	Bino bin’oso bimeta; lenda, bino bimoi bife biyayi ena mbusa.
REV.9.13	Ko ekima en’otoa afomaki bopate, ko njokaki lofoso lonelofolaki ena ntoto ena baseki banei bana mesa ena mbeka ena wolo eneyali en’oso bona Yakomba. 
REV.9.14	Loho losumolaki ekima en’otoa onoyaaki l’opate, ate, Tungola bikima binei binitungi ena lose lon’okolo lona Pelata. 
REV.9.15	Ko bikima bih’inei batungwaki; biho bikodyamaki nko lacin’ena heure eho, ko la bin’oho, ko la nsenza eho, ko la mbula eho, lacin’eho bayake likafo limoko lin’akafo’asaso ban’ato. 
REV.9.16	Ko botuya bona beloi ben’ato’aniyo banatalamaki ena mpunda boyaaki nko bekoka nkoto ife; emi njokaki botuy’oniyo. 
REV.9.17	Bokotua bonoki’m’oenaka mpunda en’enelo nk’one; ko iy’anatalamaki ena mpunda bayaaki la ngua ina ntolo yoka ngua ina nkoi ko l’ina hyacinthe ko l’ina soufre; ko bete bena mpunda iho beyaaki yoka bete bena nguli; ko nkoi la bolinga la soufre bafolaki en’enyu’eniyo. 
REV.9.18	La baoyi bah’asaso likafo limoko lin’akafo’asaso ban’ato bayakamaki, nko la nkoi la bolinga la soufre banafolaki en’enyu’eniyo. 
REV.9.19	Lacin’oka locili lona mpunda iho loyali en’enyu’eniyo ko l’ena batito’aniyo; lacin’oka batito’aniyo bayali nk’eyoka njua, ko batito’aho bayali la bete, ko bakun’ato nko la beho. 
REV.9.20	Koko bato banacikalaki banatayakama la njoci ine, batayokanya ena likambo lina bikambwa bin’akas’aniyo, batumbela ekumedyo ena bademona, ko la baidola bana wolo, l’ana argent, l’ana beango, l’ana baufe, l’ana benganza: baidola banafenisa, ko bafokisa baoyi, ko bafakendisa; 
REV.9.21	ko batumbela njaka inik’iy’oyakak’ato, ko la bakunda baniyo, ko la basamba baniyo, ko la liya liniyo.
REV.10.1	Ko njenaki ekima emoi ena locili mene, ayakite ena loola, kuma amolotsama lilo; ko ngolo eyaaki ena liko y’ote’onande, ko elongi enande eyaaki yoka bina, ko bakak’anande bayaaki yoka bakonji bana nkoi. 
REV.10.2	Ko ayaaki l’okanda bon’osali bonumbwa ena likasa linande; ko aikamelaki lose l’okwa la likaka linande y’ome, ko aikamelaki bokili la likaka linande y’ooli. 
REV.10.3	Ko aloluaki la lofoso lona lokolo mene, yoka bosambo bonalungola longuli; ko eneki’nd’ololuaka, bakungola nsambo batendaki. 
REV.10.4	Ko eneki bakungola nsambo otendaka, emi nsokotenga; ko njokaki lofoso ena loola, liilaki, ate, Monya baoyi banaki bakungola nsambo otendaka: tatengake baho. 
REV.10.5	Ko ekima eneki’m’oenaka kuma aemali ena lose l’okwa ko l’ena loko, ailedyaki likasa linande en’ili bona loola; 
REV.10.6	ko atehaki i’ende onoyike bisike la bisike, ononunolaki loola ko la toma tonatoyali meho, ko la loko ko la toma tohatotu tonatoyali meho, ko la lose l’okwa ko la toma tohatotu tonatoyali meho: ate, Bolingolingo bofaataki lakina; 
REV.10.7	ohonde ena bina bena lofoso lon’ekima ena nsambo, enengi’nd’omatsa lifoma bopate’onande, yoi lin’ofisafisa lina Yakomba lingosila, yok’onoki’nd’osumolaka baombo’anande, nko basumoli, bosimo bon’olotsi. 
REV.10.8	Ko lofoso loneloki’m’ookak’oso ena loola liit’otenda l’emi lakina, ate, Coaka oyotambe bokanda bon’osali bonumbwa bonoyali ena likasa lin’ekima onemali ena lose l’okwa l’ena loko. 
REV.10.9	Ko ncoaki eneyali bikima, ko njuufolaki lacina ampe bokanda bon’osali. Ko ansumolaki, ate, Tamba, ko laka boho bohotu; ko boho bongil’otem’one bololo, ohonde en’onyu’one bongoyala yete mene yoka bohe. 
REV.10.10	Ko ntambaki bokanda bon’osali ena likasa lin’ekima, ko ndaki boho bohotu; ko boyaaki en’onyu’onami yete mene yoka bohe, koko eneki’m’okadyaka lila boho, botem’onami boyalamaki nko bololo. 
REV.10.11	Ko baonsumola, Mbo e ongotenda lakina baoyi lacin’ena bato bike, ko l’enyanga, ko la mposo, ko la bafoka bana rois.
REV.11.1	Ko bokombi bofamaki eneyal’emi, bonoyaaki yoka bonganza bona lelelo; ko omoi ailaki, ate, Emala, oyeledya botumba bona Yakomba, ko la mesa ena mbeka, ko l’iy’anakumya Yakomba meho. 
REV.11.2	Ohonde etenyi eneyali ena mbiolo en’otumba, cik’eho, teledyake eho; lacina etenyi eho emofama Befenda; ko bangikamela bonyanga bon’oeka nsenza ntuk’inei la nsenza ife. 
REV.11.3	Ko nongofa temoins inami ife etelo lacina batende baoyi bina nkoto l’ekam’efe la ntuku botoa, kuma bayalote benuko. 
REV.11.4	Bane nko bete bena bilaya befe, la biilelo bina mwinda bife, banemali en’oso bona Nkolo ena loko. 
REV.11.5	Ko yomb’oto’omoi asokolanga oyilel’iyo yoi lin’owe, nkoi yofola en’enyu’eniyo, ko iho yokadya baokyi’owe’aniyo nko kali; ko yomb’oto alanga oyilel’iyo yoi lin’owe angoyakama yok’osamb’oho. 
REV.11.6	Bane bayali l’etelo lacina bakombe loola, lacina mbula efalwa en’ina benatend’iyo baoyi’aniyo; ko bayali l’etelo lacina bahalingole basi bakila, ko lacina baehya loko la njoci ihatu, nk’en’esike en’etaketaka enalang’iyo. 
REV.11.7	Ko eneng’iy’okadya baoyi’aniyo bana temoin, nyama eho enefola ena lifoku lina Abuso angaokanya bita, ko angakoiya, ko angayaka tu. 
REV.11.8	Ko beduo beniyo bengoyala ena mboka ina bonyanga bon’okolo, bonotangama l’ekolanya en’olimo Sodomo la Ejipeto, nk’onyanga bonoki Nkolo eniyo oakamaka en’ekulusu. 
REV.11.9	Ko bato bana bicimo bihitu, la beloi behetu bena loko, la mposo ihatu, la benyanga behetu, bangolenda beduo beniyo bekolo besaso l’etenyi en’okolo, ko bafimedyaki’oka beduo’eniyo bekunjame ena nketa. 
REV.11.10	Ko bato banatonga ena loko bangonyangela lacin’eniyo, ko bangokik’ekiko, ko bangotomelana nganji; lacin’oka basumoli bane bafe baenyaki baise loko bino. 
REV.11.11	Koko eneki bekol’esaso l’etenyi okalaka, lofofe lona liiko loneloyaki eneyali Yakomba lotuaki eneyal’iyo, ko baemalaki en’akak’aniyo, ko losomo mene lokwelaki bato bahatu banalendaki. 
REV.11.12	Ko baokaki lofoso lona lokolo ena loola, lonasumolaki, ate, Boanda mendo ena liko. Ko iyo bailelaki ena loola ena lilo; ko baokyi’owe’aniyo balendaki. 
REV.11.13	Ko ena heure eho loko lolidyamaki elilelo ena nkolo mene, ko likafo limoko lin’akafo jo ban’onyang’oho likwaki; ko bato nkoto nsambo bayakamaki l’elilo eho ena loko; ko iy’anacikalaki baangaki nko mbanga, ko bakumyaki Yakomba ena loola.
REV.11.14	Bino bin’ife bimeta; lenda, bin’isaso bioli nko mbolimboli.
REV.11.15	Ko ekima ena nsambo afomaki bopate; ko mposo ina nkolo mene yokanaki ena loola, ko iho yilaki, iy’ate, Lifoka lina loko limoyalama lifoka lina Nkolo eniso, ko la lina Masiya enande; ko angoyala ena lifoka liho bisike la bisike. 
REV.11.16	Ko bingambe ntuk’ife la binei banakisak’ase ena toeko toniyo en’oso bona Yakomba, bakwaki ena bilongi biniyo, ko bakumyaki Yakomba, 
REV.11.17	iy’ate, Tokokang’e lokango, O Yawe Yakomba, Onise mpamba ehatu, Onoyaaki’ale ko Oyali, lacin’e omotamba mpamba ene ena nkolo mene, ko omotamba lifoka line. 
REV.11.18	Baise benyanga baokaki nkele, koko nkele ene emoya, ko esike en’etendelo en’akambo ban’ato banawaki emoyela, ko l’esike enengof’e baombo’ane, nko basumoli, beluko beniyo, ko la ban’oeka ko l’iy’ananga lina line, le bana tosalisali le ban’akolo; ko l’esike enengehy’e iy’anehya loko.
REV.11.19	Ko ilombe ina Yakomba iniyali ena loola ikombwaki; ko sanduka en’eteelo enande ena lisangya enyaki en’ilombe inande; ko bahalihali, la mposo, la bakungola, l’elilelo ena loko, la beelenge ben’okolo mene bailamaki.
REV.12.1	Ko ekambwa ena mpefa mene enyaki ena loola: boyoto onolotsama la bina, ko ngondo eyaaki en’ase’a bakak’anande, ko ayaaki la likuka lina tooto jo la tofe en’ote’onande; 
REV.12.2	ayaaki la yemi; ko aelelaki, lacina lonyua loya eneyal’ende, ko atataki l’efafo mene lacina aote bona. 
REV.12.3	Ko ekambwa emoi ena mpefa enyaki ena loola; ko lenda, dragon ena nkolo mene ena rouge, eneyaaki la bete nsambo ko la baseki jo, ko diademes nsambo en’ete’enande. 
REV.12.4	Ko losolongondo lonande losumaki likafo limoko lin’akafo’asaso bana tooto, ko lofusaki toho ena loko; ko dragon aemalaki en’oso bon’oyoto onongota bona isanga, lacina, enengi’nd’oota, ale bon’onande nko ndaka. 
REV.12.5	Ko aotaki bon’ona mpame, onongoyala ena lifoka eneyali benyanga behetu la botondo bon’efeko; ko bon’onande atambamaki eneyali Yakomba ko l’en’ieko inande. 
REV.12.6	Ko boyoto alotaki ena sengelenge eneki Yakomba okoedyak’ende esanga ntutuma, lacina baoleya toma meho bekolo nkoto l’ekam’efe la ntuk’otoa.
REV.12.7	Ko bita bifolaki ena loola: Mikaele la bikima binande baokanyaki dragon bita; ko dragon la bikima binande bafolaki en’it’iho nkoho; 
REV.12.8	ohonde batalonga; ko edye eniyo etasungyama lakina ena loola tu. 
REV.12.9	Ko dragon eho ena nkolo, nko njua en’alale, ende onotangama Diabolo la Satana, onofota baise loko lohalotu, afodyamaki; afusamaki ena loko, ko bikima binande bafusamaki l’ende nkoho. 
REV.12.10	Ko njokaki lofoso lona lokolo ena loola, liilaki, ate, Isanga liiko, la mpamba, la lifoka lina Yakomba eniso bamoya, ko la lifoka lina Masiya enande; lacina bofoci bona bifili biniso onaakolaki la mpoci en’oso bona Yakomba eniso l’ane l’oco amokoiyaina. 
REV.12.11	Ko iyo baokoiyaki lacin’ena bakila bana Bon’ona mpate, ko lacin’ena yoi liniyo lina temoin; ko batalanga liiko loniyo yengoko bewedi mene. 
REV.12.12	Lacin’eho, e loola nyangelaka, ko l’ino banatonga ena loola nkoho. Bino eneyali loko ko l’eneyali lose l’okwa, lacina Diabolo amokita eneyal’ino, ko aoka nkele bike mene, lacin’ende aey’oka eciki eneyal’ende nk’ilalela kei.
REV.12.13	Ko eneki dragon oenak’oka amofusama ena loko, anyomaki boyoto’oho onotaki bon’ona mpame. 
REV.12.14	Ko bafafu bafe bana mponongoli ena nkolo mene bafamaki eneyali boyoto’oho, lacina afumbwa ena sengelenge en’edye enande ntutuma enaleyam’ende toma esike la bisike l’etenyi en’esike, lacina alote elongi ena njua eho. 
REV.12.15	Ko njua afodyaki basi en’onyu’onande eneyali boyoto, yoka lose lona lokolo mene, lacin’oka alangaki lacina boyoto atolame la basi’aho. 
REV.12.16	Ohonde loko lokambyaki boyoto: loho lomumolaki bonyu’onande, ko lomelaki lose loneloki dragon ofodyaka en’onyu’onande. 
REV.12.17	Ko dragon aokaki boyoto’oho nkele mene, ko acoaki oyokanya ban’anande banaciki bita, nk’iy’anamonya beeka bena Yakomba, ko banundamela bosimo bona Yesu.
REV.13.1	Ko aemalaki ena longewu lona lose l’okwa.
REV.13.1	Ko njenaki nyama emoi eyatefwa ena lose l’okwa. Eyaaki la baseki jo ko la bete nsambo; ko ayaaki la diademes jo ena baseki’anande, ko la baina bana besao ena bete’enande. 
REV.13.2	Ko nyama eho eneki’m’oenaka eyaaki yoka nkoi, ko bakak’anande bayaaki nk’eyoka bakaka bana ours, ko bonyua bonande yoka bonyua bona longuli; ko dragon aofaki locili lonande ko l’ieko inande, ko la lifoka lin’okolo. 
REV.13.3	Ko njenaki bote’onande’omoi nk’eyoka bomotala mpota en’ewedi; ko mpota enande en’ewedi eikaki, ko loko lohalotu lofefaki nyaina eho. 
REV.13.4	Ko bakumyaki dragon, lacin’oka afaki nyama eho lifoka linande; ko bakumyaki nyama eho, iy’ate, Onokoli la nyama ene oka nai? ko oninya liyokany’ende bita oka nai? 
REV.13.5	Ko bonyua bofamakieneyal’ende lacina atende baoyi ban’akolo l’ana besao; ko etelo eofam’ende lacina akambe bikambwa binande nsenza ntuk’inei la nsenza ife. 
REV.13.6	Ko amumolaki bonyu’onande lacina asaiya Yakomba besao, ko lacina asaiya lina linande ko l’ilombe inande ko l’iy’anatonga ena loola. 
REV.13.7	Ko etelo eofam’ende lacina aokanya ban’oeka bita, ko amalonga; ko lifoka lifamaki eneyal’ende eneyali bicimo bihitu, ko l’eneyali beloi ben’ato behetu, la mposo ihatu, la benyanga behetu. 
REV.13.8	Ko bato bahatu banatonga ena loko bangokumy’ende: nko boto l’oto onotatengama lina en’okanda bona liiko bona Bon’ona mpate onoyakama ena limatsako mene lina loko. 
REV.13.9	Yomb’oto ayali la litoi, aongyake lilofa. 
REV.13.10	Yomb’oto akaf’akin’ato ena yombo, endamene angocoa ena yombo; yomb’oto ayak’akin’ato la lokula lon’ita, endamene angoyakama la lokula lon’ita. Locinji l’imeedyo bana ban’oeka, bah’ane.
REV.13.11	Ko njenaki nyama ekina eyilele, eyafole ena loko. Ende ayaaki la nsea ife yoka bon’ona mpate, ko atendaki yoka dragon. 
REV.13.12	Ko ende akamba la lifoka lihalitu lina nyama eneki’oso en’aiso’anande; ko aotoma loko ko l’iy’anatonga ena loko lotomo lacina bakumya nyama eneki’oso, nko nyama eho eneki mpota enande enande en’ewedi oikyamaka. 
REV.13.13	Ko akamba bikambwa bina mpefa mene: aelela nkoi ecike loola ko ekite ena loko en’oso bon’ato. 
REV.13.14	Ko afot’iy’anatonga ena loko lacin’ena bikambwa bina mpefa binifam’ende lacina akambe biho en’oso bona nyama eho; asumola bato banatonga ena loko, ate baile efoya ena nyama eho eneyaaki la mpota ena lokula lon’ita ko eikaki. 
REV.13.15	Ko etelo efamaki eneyal’ende lacina afe efoya eho ena nyama eho lofofe, lacina efoya ena nyama etende baoyi, ko aile, ate iyatu banafakumya efoya ena nyama eho bayakame. 
REV.13.16	Ko aila, ate, bato bahatu, le ban’asali le ban’akolo, le batuki le biinda, le nsomi le baombo, iyatu batambe ndembi ena likasa liniyo y’ome, yombo en’elongi eniyo. 
REV.13.17	Ko efan’oto oninya lisomb’iyema, ko efan’oto oninya liteky’iyema, umola nk’ende onoyali la ndembi eho, nko lina lina nyama eho, yombo botuya bona lina linande. 
REV.13.18	Bomwu boh’one. Ende onoyali la mpokola, aalake botuya bona nyama eho; lacina botuy’iho boyali nko botuya bon’oto; ko botuy’onande boyali nko bekam’otoa la ntuk’otoa l’otoa.
REV.14.1	Ko njenaki, ko lenda, Bon’ona mpate aemali ena lingonji lina Siona, ko bato bayaaki l’ende bokoka bomoko la nkese inei la nkoto inei, banayaaki la lina linande ko la lina lina Bafango’onande ntengama ena bilongi biniyo. 
REV.14.2	Ko njokaki lofoso ena loola, yoka lofoso lona basi bike, ko yoka lofoso lona likungola lina likolo mene; ko lofoso loneloki’m’ookaka loyaaki nk’eyoka lofoso lona bafomi bana bengele banayafome bengele’eniyo; 
REV.14.3	ko baembaki yoka lembo lona lototo en’oso bon’ieko iho, l’en’oso bona nyama ih’inei iniyike, l’en’oso bona bingambe biho; ko efan’oto oninyaki yekela lembo loho, umola nk’iyo, bato bokoka bomoko la nkese inei la nkoto inei, banasombamaki ena loko. 
REV.14.4	Bane nk’iyo banatayehy’iyoamene l’ayato, lacin’oka iyo bayali benjemba mene. Bane nk’iy’anakila Bon’ona mpate bili l’ili bonaco’ende. Bane basombamaki eneyali bato, lacin’eho bayalame bemamo ben’oso eneyali Yakomba l’eneyali Bon’ona mpate. 
REV.14.5	Ko mpoci itasungyama en’onyu’oniyo tu: bafana lianda tu.
REV.14.6	Ko njenaki ekima emoi ayafumbwa ena ntoto ena loola; ayaaki la bosimo bon’olotsi bona bisike bihitu lacina asekodya boho eneyal’iy’anatonga ena loko, ko l’eneyali benyanga behetu, la bicimo bihitu, la mposo ihatu, la beloi behetu ben’ato. 
REV.14.7	Ko atendaki la lofoso lona lokolo, ate, Boangaka Yakomba, ko bokumyake lokumo, lacina esike en’etendelo enande en’akambo emoyela; ko bokumyak’ende ononunolaki loola, ko la loko, ko la lose l’okwa, ko la bitoko bin’asi.
REV.14.8	Ko ekima emoi en’ife aokilaki ena mbusa, ailaki, ate, Amokwa! Babela, bonyanga bon’okolo bonomedyaki benyanga behetu vina ena nkele ena lisamba linande, amokwa!
REV.14.9	Ko ekima emoi en’isaso akilaki iy’afe ena mbusa, ailaki la lofoso lona lokolo, ate, Yombo boto’omoi akumya nyama eho ko l’efoya enande, ko atamba ndembi en’elongi enande yombo ena likasa linande, 
REV.14.10	ende nkoho angomela vina ena nkele ena Yakomba, enekodyama efana nsanganya en’ekala ena nkele enande; ko angenyama bino la nkoi ko la soufre en’oso bona bikima bin’oeka, ko l’en’oso bona Bon’ona mpate; 
REV.14.11	ko bolinga bona bino biniyo bilela bisike la bisike; ko iy’anakumya nyama eho ko l’efoya enande, ko boto l’oto onotamba ndembi ena lina linande, bafana lifomya l’ane l’oco tu. 
REV.14.12	Locinji lona ban’oeka loho lone: nk’iy anamonya beeka bena Yakomba ko l’imeedyo ina Yesu.
REV.14.13	Ko njokaki lofoso ena loola, lotendaki l’emi, ate, Tenga: bawei banawa eneyali Nkolo en’isik’ine baosakelama bosako mene. Bolimo aila, ate, O, ekoli lacina bafomya ena bikambwa biniyo; lacina bikambw’iniyo bimakila. 
REV.14.14	Ko njenaki, ko noka, lilo lina telele; ko boto’omoi aokisase ena lilo nk’eyoka Bon’on’oto; ayaaki la likuka lina wolo en’ote’onande, ko asukaki bongwangwa bonofeta ena likasa linande. 
REV.14.15	Ko ekima emoi afolaki en’ilombe ina Yakomba, asumolak’ende onokisase ena lilo la lofoso lona lokolo, ate, Toma bongwangw’one ko nuka, lacina esike en’enukelo emoyela, ko loko lomokolana l’enukelo nko nkolana. 
REV.14.16	Ko ende onokisak’ase ena lilo afusaki bongwangw’onande ena loko; ko loko lonukamaki. 
REV.14.17	Ko ekima ekina afolaki en’ilombe ina Yakomba iniyali ina loola, ko ende nkoho ayaaki la bongwangwa bonofeta. 
REV.14.18	Ko ekima emoi afolaki ena mesa ena mbeka, nk’end’e onise lifoka lina nkoi; ko aelelaki ende onise bongwangwa bonofeta la lofoso lona lokolo, ate, Toma bongwangw’one bonofeta, ko nukola bikatamba bina bokoli bona vina bona loko, lacina bemamo’enande bemeela nde. 
REV.14.19	Ko ekima afusaki bongwangw’onande ena loko, ko anukolaki bemamo bena bokoli bona vina bona loko, ko afusaki beho en’eminyedyo ena vina, nk’eminyedyo eho ena nkolo mene ena nkele ena Yakomba. 
REV.14.20	Ko baikamelaki eminyedyo eho ena mbiolo en’onyanga, ko bakila bafolaki en’eminyedyo, yengoko baho bayelaki ena bakama bana mpunda, bosana yoka kilometres bekam’esaso la ntuk’ife.
REV.15.1	Ko njenaki ena loola ekambwa emoi ena nkolo mene l’ena mpefa, nko bikima nsambo banayaaki la njoci nsambo; njoci ine nko njoci ina esimbelo mene, lacin’oka nkele ena Yakomba eosila nko l’iho.
REV.15.2	Ko njenaki nk’eyoka lose lona lokolo lona talatala nsanganya la nkoi; ko iy’analongaki nyama eho ko l’efoya enande, ko la ndembi enande, ko l’otuya bona lina linande baemali ena lose lona talatala, kuma bayasuke bengele bena Yakomba. 
REV.15.3	Ko baemba lembo lona Mose, boombo’ona Yakomba, ko la lembo lona Bon’ona mpate, iy’ate, O Yawe Yakomba onise mpamba ehatu, bikambw’ine biseki’okolo ko la mpefa; E Lifoka lina benyanga, bekotua bene beyali bena mbongi l’ena solosolo. 
REV.15.4	E Yawe, onofakoang’e oka nai? ko onofakumya lina line lokumo mene oka nai? Onoyali on’oeka mene nk’E kei. Benyanga behetu bengoya oyokokumy’E, lacina bikambwa bine bina mbongi bimenya.
REV.15.5	Ena mbusa en’aoyi’ane njenaki, ko lenda, ilombe ina Yakomba ina temoin yokombwa ena loola; 
REV.15.6	ko bikima biho nsambo banayaaki la njoci nsambo bafolaki; balotaki bisenda bina mbenza ena soto l’eneloloma, ko balitamaki la bekoli bena wolo ena ntolo iniyo. 
REV.15.7	Ko emoi ena nyama ih’inei iniyike afaki bikima biho nsambo bikala bina wolo nsambo binilola la nkele ena Yakomba onoyike bisike la bisike. 
REV.15.8	Ko ilombe ina Yakomba ilolaki l’olinga lacin’ena bokonde bona Yakomba ko la mpamba enande; ko etaat’oto oninyaki oyotua en’ilombe ina Yakomba, yengoko kuma njoci iho nsambo ina bikima nsambo yokala nko kali.
REV.16.1	Ko njokaki lofoso lona lokolo en’ilombe ina Yakomba losumolaki bikima biho nsambo, ate, Bocoaka, boyutele bikala biho nsambo bina nkele ena Yakomba ena loko.
REV.16.2	Ko ekima en’oso acoaki, ko autelaki ekala enande ena loko; ko mpota en’owe l’en’efafo enyaki eneyali bato banayaaki la ndembi ena nyama eho, ko l’iy’anakumyaki efoya enande.
REV.16.3	Ko ekima en’ife autelaki ekala enande ena lose l’okwa; ko loho lohalingwaki bakila nk’eyoka bakila ban’oto onowaki; ko bolimo l’olimo onoyike awaki, nko bikambwa bihitu biniyaaki ena lose l’okwa.
REV.16.4	Ko ekima en’isaso autelaki ekala enande ena njose ko l’ena bitoko bin’asi; ko bahalingwaki bakila. 
REV.16.5	Ko njokaki ekima ena basi aila, ate, E oyali Ona mbongi, onoyali ko oyaaki’ale, E on’oeka, lacina E omokesa likambo yok’one; 
REV.16.6	lacin’oka iyo bautelaki bakila bana ban’oeka ko l’an’asumoli, ko E omolafa bakila, la bamele baho. Yoi liho likoli l’iyo nko nkolana. 
REV.16.7	Ko njokaki yoi ena mesa ena mbeka, ate, O, Yawe Yakomba, bitendelo bine bin’akambo biyali nko bina solosolo l’ina mbongi. 
REV.16.8	Ko ekima en’inei autelaki ekala enande ena bina; ko etelo efamaki eneyali boho lacina botumbe bato la nkoi. 
REV.16.9	Ko bato balikaki l’efefe en’ane bon’olema mene; ko basaiyaki lina lina Yakomba onoyaaki la lifoka lina njoci iho, ko batayokanya, batof’ende lokumo tu.
REV.16.10	Ko ekima en’itano autelaki ekala enande en’ieko ina nyama eho; ko bilima bokwelaki lifoka linande; ko batomaki ndemi iniyo nko ntema lacin’en’efafo; 
REV.16.11	ko basaiyaki Yakomba ena loola lacin’ena bifafo biniyo la mpota iniyo, ko batayokanya lacina bacike bikambw’iniyo.
REV.16.12	Ko ekima en’otoa autelaki ekala enande ena lose lona lokolo loka Pelata; ko basi bana lose loho baomaki nko njoma, lacina mboka ena bafoka bana ngoya en’ili bona Est eongyame. 
REV.16.13	Ko njenaki bafoi basaso bana nsefo, yoka bekeele, bafolaki en’onyua bona dragon, ko l’en’onyua bona nyama eho, ko l’en’onyua bon’osumoli’oho bona mpoci. 
REV.16.14	Lacina baho bayali nko bafoi bana bademona banayakambe bikambwa bina mpefa, banacoa eneyali bafoka bana rois bana benyanga behetu, lacina basusany’iyo ena bita bina bin’oho bon’okolo bona Yakomba ona mpamba ehatu. 
REV.16.15	(Lenda, emi loya nk’eyoka liya. Ende onotombanya, ko amonya bisenda binande, atorrgokenda bolumbulumbu, ko batongoyena nsoi enande, boto’oho akik’ekiko.) 
REV.16.16	Ko basusanyak’iyo en’edye enetangama ena lofoso lona Ba-Ebele Ala-Mengido.
REV.16.17	Ko ekima ena nsambo autelaki ekala enande en’efoefoe; kolofoso lona lokolo lofolaki en’ilombe ina Yakomba iniyali ena loola, ko l’en’ieko iho, liilaki, ate, Yoi limilama. 
REV.16.18	Ko bahalihali l’akungola la mposo bailamaki; ko loko Jolidyamaki elilelo ena nkolo; bisike bihitu biniki bato oyalaka ena loko, etaata elilelo ena locili mene l’en’okolo mene yok’oho. 
REV.16.19	Ko bonyang’oho bon’okolo bokambwanaki bitenyi bisaso; ko bengili ben’enyanga bekwaki; ko Yakomba aofwaki Babela on’okolo, lacina aofe ekala ena vina ena bolema bona nkele enande. 
REV.16.20	Ko bikolo bihitu biolota, ko bangonji batasungyama lakina tu. 
REV.16.21	Ko beelenge ben’ekolo mene, bomoko kei bolito bona kilos yoka talento emoko, beokwa ena loko ko beokwela bato; ko bato basaiyaki Yakomba lacin’ena loci lona beelenge, lacin’oka loci loho loyaaki lona lokolo mene loneloleki.
REV.17.1	Ko ekima emoi ena bikima biho nsambo banayaaki la bikala nsambo ayaki, ko atendaki l’emi, ate, Yaka, mpokotuma etendelo ena likambo lin’oyoto’on’okolo ona lisamba, onokisase mmotama ena basi bike. 
REV.17.2	Bafoka bana rois bana loko bamotata bakele l’ende, ko iy’anatonga ena loko bamolangwa la vina ena lisamba linande. 
REV.17.3	Ko antolaki la Bolimo ena sengelenge emoi; ko njenaki boyoto onotalama ena nyama emoi ena écarlate, enelola la baina bana besao, eneyaaki l’ete nsambo ko l’aseki jo. 
REV.17.4	Ko boyoto alotaki bisenda bina pourpre ko l’ina écarlate, ko akombyamaki bokombe la wolo ko la baufe ban’otuya mene ko la perles; asukaki ena likasa linande ekala ena wolo enelola la baoyi bana nsefo ko la bikambwa bina nsefo bina lisamba linande. 
REV.17.5	Ko en’elongi enande lina lina litengamaki, lika yoi lin’ofisa, babela bon’okolo, nyango en’ayato bana lisamba, nyango en’aoyi bana nsefo bana loko. 
REV.17.6	Ko njenaki boyoto’oho kum’ayalangwa l’akila bana ban’oeka, ko l’akila baniyo banawelaki Yesu. Ko eneki’m’oenak’ende mpefaki nko mpefa mene. 
REV.17.7	Ko ekima ansumolaki, ate, Ofefa lacina nai? Nongokosakitwela bokotua bon’oyoto’oho, ko l’okotua bona nyama eho eneyatole boyoto, eneyali l’ete nsambo ko l’aseki jo. 
REV.17.8	Nyama eho enem’oenaka eyalamaki’ale, koko efayali, koko engofol’isanga ena Abuso, ko engocoa isanga en’eehedyo. Ko iy’anatonga ena loko, nk’iy’anatatengi la baina en’okanda bona liiko nk’ena limatsako lina loko, bangofefa nko mpefa eneng’iy’oena nyama eho eneyalamaki’ale, ko efayali, koko engenya lakina. 
REV.17.9	Lokanyi loneloyali la bomwu loho lone: Bete nsambo beyali bangonji nsambo banakisase boyoto’oho. 
REV.17.10	Ko beyali nko bafoka bana rois nsambo: bamoi batano bamokwa, limoko ayali, koko likina ataye; ko enengi’nd’oya angokinda ilalela. 
REV.17.11	Ko nyama eho eneyalamaki’ale, ko efayali, ende ayali lifoka lina mwambi, koko lakina ayali omoi ona baho nsambo; ko ende angocoa en’eehedyo. 
REV.17.12	Ko baseki jo banam’oenaka bayali nko bafoka bana rois jo, banatatambe lifoka lina rois, ohonde bangotamba lifoka liho lina rois, iyo la nyama eho, nk’eyoka heure emoko. 
REV.17.13	Bane bayali nko la lokanyi lomoko, ko bangofa nyama eho locili loniyo ko la lifoka liniyo. 
REV.17.14	Bane bangokanya Bon’ona mpate bita, ko Bon’ona mpate angalonga, lacina Ende ayali Nyangetuke ena Banyangetuke, ko ayali Lifoka lina Bafoka bana Rois; ko iy’anayali l’ende bangambana l’ende en’elonga eho, nk’iy’anelelama, banasonama, la bana solosolo. 
REV.17.15	Ko ansumolaki, ate, Basi banam’oe naka, banakisase boyoto’oho ona lisamba, basi’aho nko bato, la beloi ben’ekolo ben’ato, la bicimo, la mposo. 
REV.17.16	Ko baseki jo banam’oenaka—iyo la nyama eho—bangoka boyoto’oho bowe, ko bangeehy’ende, ko bangolotol’ende bisenda l’ayalame bolumbulumbu, ko bangola bonufo’onande, ko bangotumb’ende ena nkoi nko ntumba. 
REV.17.17	Lacin’oka Yakomba ailaki lokanyi en’etem’eniyo lacina bakambe eango enandamene, ko baambane la lokanyi lomoko, lacina baofa nyama eho lifoka liniyo, yengoko baoyi bana Yakomba bailama. 
REV.17.18	Ko boyoto’oho onom’oenaka ayali nko bonyang’oho bon’okolo bonoyali la lifoka eneyali bafoka bana rois bana loko.
REV.18.1	Ko ena mbusa en’aoyi’ane njenaki ekima ekina eyakite ena loola. Ayaaki la lifoka mene lin’okolo, ko loko lofolala la bokonde’onande. 
REV.18.2	Ko aloluaki la lofoso lona locili mene, ate, Amokwa I Babela bon’okolo amokwa! ko bomoyalama eyaelo ena bademona, ko l’eyaelo en’enyolo ena bafoi bana nsefo bahatu, ko l’eyaelo en’enyolo ena mpulu ihatu ina nsefo initangama nko bowe. 
REV.18.3	Lacin’oka baise benyanga behetu bamomela vina ena nkele ena lisamba linande; ko bafoka bana rois bana loko bamotata bakele l’ende; ko bateki bana baongwa bana loko bamoyalama batuki bana toma la locili lona bikambwa binande bina bikiko binande.
REV.18.4	Ko njokaki lofoso lokina ena loola liilaki, ate, Ino bato’anami, bum’eneyal’ende, botongoyambana l’ende en’aoyi’owe’anande, botongofomwa njoci inande. 
REV.18.5	Lacina baoyi’owe’anande bamoyela ena loola mene, ko Yakomba amolofwa baoyi’anande ban’owe. 
REV.18.6	Butodya eneyal’ende nko bokotua bonoki’nd’okofaka; butodya eneyal’ende beutodya befe lacin’ena bikambwa binande; en’ekala eneki’nd’osanganyaka, bosanganyedya besanganya befe. 
REV.18.7	Yoka bosamb’onoki’nd’oyokumyak’endamene, ko akambaki nko la bikiko binandamene, beeny’ende bino ko la lilelo nko la lelelo loho; lacin’ende aila en’otem’onande, Mbo emi nkisase yoka lifoka lina reine, mpayali boweli, ko mpenaki lokeseli tu. 
REV.18.8	Lacin’eho, en’in’omoko kei bino binande bingoya eneyal’ende, nko bewedi, la lilelo, la loci lona njala; ko angotumbama la nkoi nko ntumba; lacina Yawe Yakomba onomokoiya likambo aseki mpamba. 
REV.18.9	Ko bafoka bana rois bana loko, iy’anatataki bakele l’ende ko bakendaki l’ende ena bikambwa binande bina bikiko binande, bangolela ko bangofoma befwi lacin’enande, eneng’iy’oena bolinga bon’etumbelo enande; 
REV.18.10	bangemala en’osana lacin’ena losomo lona bino binande, ko bangila, iy’ate, Bino, Bino, bonyanga bon’okolo, Babela, bonyanga bon’okolo! lacina etendelo ena likambo line emoya nk’ena heure emoko. 
REV.18.11	Ko bateki bana baongwa bana loko bangolela ko bangofoma befwi lacin’enande, lacin’oka efan’oto onosomba baongw’aniyo lakina tu: 
REV.18.12	baongw’aniyo nko wolo, la argent, la baufe ban’otuya, la perles, la mbenza en’olotsi, la pourpre, la soie, la écarlate, la bambaya bana mpimbo en’olotsi, la bikala bihitu bina bepate bena njou, la bikala bin’ekotua l’ekotua binisengama en’ambaya banaseki’otuya, la bikala bina beango, la bikala bina bifeko, la bikala bina marbre, 
REV.18.13	la cinnamome, la toumba, la parfums, la myrrhe, la encens, la vina, la bauta, la farine en’olotsi, la blé, la ngombo, la mpate, la mpunda, la bitoelo, la baombo, ko la belimo ben’ato. 
REV.18.14	Ko bemamo beneki bolimo’one ookaka mposa bemuma eneyal’e; ko toma tohatotu ton’olotsi la ton’ekiko tomoleha eneyal’e, ko ofenaki toho lakina tu. 
REV.18.15	Bateki bana baongw’ane, banayalamaki batuki bana toma l’ende, bangemala en’osana lacin’ena losomo lona bino binande, kuma bayalele ko bayafome befwi, 
REV.18.16	iy’ate, Bino, bino, bonyanga bon’okolo, onolotaki mbenza en’olotsi, ko la pourpre, ko la écarlate, onokombyamaki bokombe la wolo, ko la baufe ban’otuya ko la perles! 
REV.18.17	Lacina lituka liho bik’ike limolehyama ena heure emoko. Ko capitaines ina basua bahatu, la bato bahatu banetaki l’asua, l’asali ban’asua, l’iyatu banakemba nkita l’osala bona lose l’okwa, baemalaki en’osana, 
REV.18.18	ko, eneki’oy’oenaka bolinga bon’etumbelo enande, baloluaki, iy’ate, Bonyanga bonokoli l’onyang’oho bon’okolo boka nai? 
REV.18.19	Ko bafusaki bekongo en’ete’eniyo, ko balelaki, ko bafomaki befwi, ko bailaki, iy’ate, Bino, bino, bonyanga bon’okolo, bonyanga bonok’iyatu banayaaki l’asua ena lose l’okwa oyalamaka batuki bana toma lacin’ena lituka linande! Ende amolehyama nk’ena heure emoko! 
REV.18.20	E loola, l’inoban’oeka, l’ino bikima, l’ino basumoli, bonyangelaka lacin’enande; lacina Yakomba amolokoiya l’etendelo enino.
REV.18.21	Ko ekima ena locili aambolaki lufe nk’eyoka lufe lina likolo mene lin’eminyedyo ena blé, ko afusaki liho ena lose l’okwa, ko ailaki, ate, Nk’osamb’oho Babela, bonyang’oho bon’okolo, bongofusama en’ase l’ekwelo ena nkolo mene, ko bofasungyamaki lakina tu. 
REV.18.22	Ko mposo ina bafomi bana bengele, l’ina baembi bana njembo, l’ina bafomi bana tofonge la bepate, ifokanaki lakina eneyal’e tu; ko efaataki bosali’omoko ona bomwu onongosungyama lakina ena ntoto ene tu; ko lolingo lon’eminyedyo en’asongu lofokanaki lakina ena ntoto ene tu; 
REV.18.23	ko fololo ena mwinda efafetaki lakina eneyal’e tu; ko lofoso lona nsongi la lofoso lona ikuke ifokanaki lakina ena ntoto ene tu; lacin’oka bateki bane bana baongwa bayaaki nko bana-lifoka bana loko, ko benyanga behetu bafotamaki la baloka bane. 
REV.18.24	Ko bakila ban’asumoli l’ana ban’oeka, l’akila ban’iyatu banayakamaki ena loko, basungyamaki ena ntoto enande.
REV.19.1	Ko ena mbusa en’aoyi’ane njokaki lofoso lona lokolo mene nk’eyoka lofoso lona bato bik’ike ena loola, liilaki, ate, Aleluya; liiko la lokumo la mpamba nk’eneyali Yakomba eniso; 
REV.19.2	lacina bitendelo binande bin’akambo biyali bina solosolo l’ina mbongi, lacin’oka amokoiya boyoto’oho on’okolo ona lisamba onehyaki loko la lisamba linande likambo, ko amolutodya nkele lacin’ena bakila ban’asali’anande banaki boyoto’oho outelaka. 
REV.19.3	Ko bailaki bila bon’efe, iy’ate, Aleluya. Ko bolinga bonande boyilele bisike la bisike. 
REV.19.4	Ko bingambe ntuk’ife l’inei, la nyama ih’inei iniyike, bakwaki mbosama, ko bakumyaki Yakomba onokisase en’ieko, iy’ate, Nkoho; Aleluya. 
REV.19.5	Ko lofoso lomoi lofolaki en’ieko, ate, Bokumya Yakomba eniso, ino baombo’anande bahatu, l’in’anang’ende, le ban’asali le ban’akolo. 
REV.19.6	Ko njokaki yoka lofoso lona bik’ike bon’ato, yoka lofoso lona basi bike, yoka lofoso lona bakungola bana locili mene, liilaki, ate, Aleluya; lacina Yawe Yakomba eniso onise mpamba ehatu ayali Lifoka lina Roi. 
REV.19.7	Akoli eneyal’iso tokike ekiko ko tonyangele, ko tokumya nk’ende; lacina liala lina bolongai lina Bon’ona mpate limoyela, ko booli’onande amoyokolany’endamene. 
REV.19.8	Ko etelo efamaki eneval’ende lacina ayolots’endamene mbenza en’olotsi ena soto l’ena kalikali; lacina mbenza en’olotsi eyali nko bikambwa bina mbongi bina ban’oeka. 
REV.19.9	Ko ansumolaki, ate, Tenga: iy’anelelama en’elambedya ena nsongana ena bolongai ena Bon’ona mpate bakik’ekiko. Ko ansumolaki, ate, Bane nko baoyi bana Yakomba bana solosolo. 
REV.19.10	Ko nkwaki en’akak’anande oyokumya. Ohonde ansumolaki, ate, Tilake’oho, emi nk’osali yok’e, ko yoka bifili bine banundamela bosimo bona Yesu. Kumya nko Yakomba; lacina bosimo bona Yesu boyali bolimo bon’esumwelo en’aoyi.
REV.19.11	Ko njenaki loola lokombwa, ko lenda, mpunda ena telele; ko ende onotalamel’eho aotangama la lina lika On’imeedyo la Ona-solosolo; ko ende ayatende bakambo ko ayokane bita nko la mbongi. 
REV.19.12	Baiso’anande bayali yoka lombi lona nkoi, ko diademes bike iyali en’ote’onande; ko ayali la lina ntengama linalifan’oto oneya liho, umola nk’endamene kei. 
REV.19.13	Ko aolota esenda eninamaki en’akila; ko lina linande limotangama nko Yoi lina Yakomba. 
REV.19.14	Ko beloi bena soldats beneyali ena loola bemokila nk’ende, nko ntalama ena mpunda ina telele, ko balotaki mbenza en’olotsi ena telele l’ena soto. 
REV.19.15	Ko lokula lon’ita lonelofeta lofola en’onyu’onande, lacina aoke baise benyanga la loho; ko angatombanya la botondo bon’efeko; ko angikamela eamwedyo ena vina ena bolema bona nkele ena Yakomba onise mpamba ehatu. 
REV.19.16	En’esenda enande l’ena efelo enande lina limotengama, lika lifoka lina roi lina bafoka bana rois, KO NYANGETUKE ENA BANYANGETUKE.
REV.19.17	Ko njenaki ekima emoi aemali ena bina; ko aloluaki la lofoso lona lokolo, asumolaki mpulu ihatu ineyafumbwa ena ntoto ena loola, ate, Boyaka, bosusane en’elambedya ena nkolo ena Yakomba; 
REV.19.18	lacina boyole bonufo bona bafoka bana rois, ko l’onufo bona capitaines, ko l’onufo bon’ato bana locili, ko l’onufo bona mpunda, ko l’onufo’oniyo banatalama ena mpunda, ko l’onufo bon’ato bahatu, le nsomi le baombo, le ban’asali le ban’akolo.
REV.19.19	Ko njenaki nyama eho, la bafoka bana rois bana loko la beloi’eniyo bena soldats, basolonganaki oyokany’ende onotalama ena mpunda bita, ende l’oloi’onande bona soldats. 
REV.19.20	Ko nyama eho aundamaki, ende l’osumoli’oho bona mpoci onokambaki bikambwa bina mpefa en’oso’onande, bikambwa biniki’nd’ofotaka bato’aho banatambaki ndembi ena nyama eho ko bakumyaki efoya ena nyaina eho. Iy’afe, kuma bayaike batawu, bafusamaki ena lose lona nkoi lonelofeta la soufre. 
REV.19.21	Ko iyatu banacikalaki bayakamaki la lokula lon’ita lonande onotalamaki ena mpunda, nko lokula lonelofolaki en’onyu’onande. Ko mpulu ihatu ikindaki la bonufo’oniyo.
REV.20.1	Ko njenaki ekima emoi eyakite ena loola, kum’ayasuke losete lona Abuso, ko ayaaki l’onyolo bon’okolo ena likasa linande. 
REV.20.2	Ko aundaki dragon, nko njua eho en’alale, onoyali nko Oiabolo la Satana, ko aokakelaki mbula nkoto, 
REV.20.3	ko aofusaki ena Abuso, ko aokombaki meho, ko aakaki eho la ndembi ena liko linande, lacina afafote baise benyanga lakina tu, yengoko mbula nkoto yosila. Ena mbus’eho angotungwa ilalela.
REV.20.4	Ko njenaki toeko, ko bamoi baokisase ena toho, ko etendelo en’akambo efamaki eneyal’iyo. Ko njenaki belimo ben’ato banayakamaki la nkesa ena bete lacin’en’osimo bona Yesu, ko lacin’ena yoi lina Yakomba, ko njenaki belimo beniyo banatakumya nyama eho ko l’efoya enande, ko batatamba ndembi enande ena bilongi biniyo ko l’ena likasa liniyo; iyo baikaki, ko baambanaki la Masiya ena lifoka mbula nkoto. 
REV.20.5	Oho nde bawei banacikalaki batika lakina yengoko mbula nkoto yosila. Ene nk’eetwelo en’ewedi en’oso. 
REV.20.6	Ende onoyali la liondo linande en’eetwelo en’oso akik’ekiko ko ayali on’oeka. Bewedi bena befe befana locili eneyal’iyo tu; ohonde iyo bangoyala nkanga ina Yakomba l’ina Masiya, ko bangambana l’ende ena lifoka linande mbula nkoto.
REV.20.7	Ko enengi mbula nkoto osila, Satana angotungwa en’onyolo’onande. 
REV.20.8	ko angofola lacina afote baise benyanga beneyali ena bakoka bah’enei bana loko, Ngongo la Mangongo, lacina asusany’iyo en’ita; ko laali loniyo loyali yoka longewu lona lose l’okwa. 
REV.20.9	Ko bacoaki ena loko lohalotu, ko basambanyaki esusanelo ena ban’oeka, ko la bonyanga bonolangama; ko nkoi ikitaki ena loola, ko baehyamaki l’iho nko tu. 
REV.20.10	Ko Diabolo onafotaki afusamaki ena lose lona nkoi la soufre, nk’en’ili bonoyali nyama eho la bosumoli’oho bona mpoci; ko bangenyama bino lane l’oco bisike la bisike.
REV.20.11	Ko njenaki ieko in’okolo ina telele, ko l’ende onokisak’ase en’ieko iho, onoki loko la loola olotaka elongi enande, ko edye etasungyama lakina lacin’eniyo tu. 
REV.20.12	Ko bato banawaki, le ban’akolo le ban’asali, baemali en’oso bon’ieko. Ko bekanda beumbolamaki; ko bokanda bomoi bumbolamaki, nko bokanda bona liiko. Ko bakambo ban’ato banawaki batendamaki yoka bosamb’onoki baoyi otengamaka en’ekanda, nko yok’onoki bikambwa biniyo oyalaka. 
REV.20.13	Ko lose l’okwa lofodyaki bawei banayaaki meho; ko bewedi la Adese bafodyaki bawei banayaaki eneyal’iyo; ko bakambo ban’oto l’oto batendamaki yoka bosamb’onoki bikambwa biniyo oyalaka. 
REV.20.14	Ko bewedi la Adese bafusamaki ena lose lona nkoi. Bene nko bewedi bena befe, nko lose lona nkoi. 
REV.20.15	Ko yombo lina lin’oto litasungyama litengi en’okanda bona liiko, ende afusamaki ena lose lona nkoi.
REV.21.1	Ko njenaki loola lona lototo ko la loko lona lototo; lacina loola lonoki’oso ko la loko lonoki’oso bamuma; ko lose l’okwa lofana lakina. 
REV.21.2	Ko njenaki bonyanga bon’oeka, nko Yelusalema ena ntoto, kuma boyakite ena loola eneyali Yakomba, bomokodyama yok’oyoto bon’ikuke onokombyama bokombe lacin’ena bome’onande. 
REV.21.3	Ko njokaki lofoso lona lokolo en’ieko, liilaki, ate, Lenda, eyaelo ena Yakomba eyali l’ato, ko angotonga l’iyo, ko bangoyala bato’anande, ko Yakomba mene angoyala l’iyo, nko Yakomba eniyo; 
REV.21.4	ko angolifola mposoli ihatu en’aiso’aniyo, ko efaataki bewedi lakina tu, efana lokeseli, efana lilelo, efan’efafo lakina tu; lacina baoyi banaki’oso bamuma. 
REV.21.5	Ko Ende onokisak’ase en’ieko ailaki, ate, Lenda, lanunola toma tohatotu l’enunwelo ena ntoto. Ko anjilaki, ate, Tenga, lacina baoyi’ane bayali nko solosolo ko bakolana yimedyama. 
REV.21.6	Ko ansumolaki, ate, Bamilama. Emi nde nde Alpha la Omega, limatsako la nsimbo. Nongof’ende onoka mposa basi ban’etoko en’asi bana liiko nko nganji. 
REV.21.7	Ende onolonga angosangola baoyi’ane; ko emi nongoyala Yakomba enande, ko ende angoyala bon’onami. 
REV.21.8	Ohonde iy’ananga, l’iy’anafimedya, l’iy’anehyama la nsefo, la bayaki ban’ato, l’ato bana lisamba, l’iy’anaseng’ato, la bakumi bana baidola, la bafoci bana mpoci bahatu: liondo liniyo lingoyala ena lose lonelofeta la nkoi ko la soufre; loho nko bewedi bena befe.
REV.21.9	Ko emoi ena bikima biho nsambo banayaaki la bikala nsambo binilola la njoci nsambo ina mbusa mene ayaki, ko atendaki l’emi, ate, Yaka, mpokotuma ikuke, nko booli’ona Bon’ona mpate. 
REV.21.10	Ko antolaki ena Bolimo ena lingonji lina likolo ko lina litale, ko antumaki bonyanga bon’oeka boka Yelusalema bonoyakite ena loola eneyali Yakomba; 
REV.21.11	ko boyaaki la bokonde bona Yakomba. Fololo enande eyaaki yoka lufe linaliseki’otuya, nk’eyoka lufe lina jaspe, sengelele yoka cristal. 
REV.21.12	Bonyang’oho boyaaki la bokako bon’okolo l’on’otale, ko boyaaki la befolo jo l’efe; ko bikima jo l’ife baemali en’efolo; ko baina batengi ena befolo beho, nko baina bana bicimo bina ban’ana Yisalaele jo l’ife; 
REV.21.13	en’ili bona Est befolo besaso; en’ili bona Nord befolo besaso; en’ili bona Sud befolo besaso; ko en’ili bona Ouest befolo besaso. 
REV.21.14	Ko bokako bon’onyang’oho boyaaki la biango jo l’ife, ko baina batengi ena biho, nko baina bana bikima bina Bon’ona mpate jo l’ife. 
REV.21.15	Ko ende onotendaki l’emi ayaaki la lelelo, nko bokombi bona wolo, oyeledya bonyanga ko la befolo benande ko la bokako’onande la loho. 
REV.21.16	Ko bonyang’oho boyaaki la bakoka banei, botale l’okolo nk’okotua bon’omoko, nko kocu. Ko aeledyaki bonyanga la bokombi, ko asungyaki kilometres nkoto ife l’ekam’enei: botale l’okolo la lisango bayaaki nko kocu. 
REV.21.17	Ko aeledyaki bokako bon’onyang oho, nko metres ntuku nsambo, yoka bosambo bonoyali lelelo lon’oto, nko lelelo lon’ekima. 
REV.21.18	Bokako boho bofakamaki la jaspe; ko bonyang’oho boyaaki nko wolo bona soto, nk’eyoka talatala ena soto. 
REV.21.19	Ko baufe bana biango bin’okako bon’onyang’oho bayaaki bokoka, nk’eyoka baufe ban’otuya mene ban’ekotua l’ekotua: eango en’oso eyaaki nko jaspe, en’ife nko saphir, en’isaso nko calcédoine, en’inei nko émeraude, 
REV.21.20	en’itano nko sardonyx, en’otoa nko sardoine, ena nsambo nko chrysolithe, ena mwambi nko béryl, en’ibwa nko topaze, ena jo nko chrysoprase, ena jo l’emoko nko hyacinthe, ena jo l’ife nko amethyste. 
REV.21.21	Ko befolo beho jo l’efe beyaaki nko perles jo l’ife, bofolo’oinoko perle emoko, bofolo’omoko perle emoko; ko mboka ena ntoto en’onyang’oho eyaaki nko wolo bona soto, sengelele yoka talatala. 
REV.21.22	Ko ntena ilombe ina Yakomba meho, lacin’oka Nkolo Yakomba onise mpamba ehatu, ende la Bon’ona mpate, bayali nk’ilombe in’onyang’oho iyoamene. 
REV.21.23	Ko bonyang’oho bofalele bina ko la ngondo lacin’eho boate fololo; lacin’oka bokoka bona Yakomba bofoladya boho, ko Bon’ona mpate ayali nko mwinda en’onyang’oho. 
REV.21.24	Ko baise benyanga bangokenda ena fololo ena boho, ko bafoka bana rois bana loko bangoyela boho lokumo loniyo. 
REV.21.25	Koko befolo ben’onyang’oho befakombamaki l’ane tu (ko meho efaate nko le boco); 
REV.21.26	ko bangoya l’okonde ko la lokumo lona benyanga ena boho. 
REV.21.27	Koko iyema ina nsefo, l’ende onila yoi lina nsefo, l’ende onofota mpoci, bafatuaki meho tutu; yengoko iyo kei banatengi baina en’okanda bona liiko bona Bon’ona mpate.
REV.22.1	Ko antumaki lose lona basi bana liiko, kalikali yoka cristal, lonelofolaki en’leko ina Yakomba ko l’ina Bon’ona mpate, 
REV.22.2	ena ntoto ena mboka en’onyang’oho. En’eseleka beh’efe bena lose bote bona liiko bomela, bonota bemamo beota jo l’efe, nsenza emoko boota bomoko; ko nkase ina bote’oho iyali lacin’ena eikedyo ena baise benyanga. 
REV.22.3	Meho efaataki bomomo lakina; ko leko ina Yakomba l’ina Bon’ona mpate ingoyala nko meho; ko baombo’anande bangosael’ende; 
REV.22.4	ko bangen’elongi enande; ko lina linande lingoyala ena bilongi biniyo. 
REV.22.5	Ko meho efaataki boco lakina tu; bafalele mwinda, ko bafalele fololo ena bina, lacin’oka Yawe Yakomba angafoladya, ko bangoyala bafoka bisike la bisike.
REV.22.6	Ko ansumolaki, ate, Baoyi’ane bayali nko solosolo ko bakolana yimedyama; ko Yawe Yakomba ena belimo ban’asumoli atomaki ekima enande lacina atume baombo’anande baoyi banangilama linga. 
REV.22.7	Lenda, loy’isanga, mpalingalinga, Ende onomonya baoyi ban’osimo bon’okand’one akik’ekiko.
REV.22.8	Emi Yoane njokaki ko njenaki baoyi’ane. Ko eneki’m’ookaka ko njenaki, nkwaki en’oso bon’akaka ban’ekima onontumaki baoyi’ane lacina njokumy’ende. 
REV.22.9	Koko ansumolaki, ate, Tilake’oho, emi nk’osali yok’e, ko yoka bifili bine bika basumoli, ko l’iy’anamonya baoyi ban’okand’one. Kumya nko Yakomba.
REV.22.10	Ko ansumolaki, ate, Taumbake bokand’one la baoyi ban’osimo’one; lacina esike eolama. 
REV.22.11	Ende oninda mbongi, akusake likamba bikambwa bininda mbongi; ende ona nsefo, akusake liyalama boto’ona nsefo; ko ende onoyali la mbongi, akusake likamba bikambwa bina mbongi; ko ende on’oeka, akusake liyalama on’oeka. 
REV.22.12	Lenda, emi loy’isanga, mpalingalinga; ko boluko’onami boyali nko l’emi, lacin’eho ndukole boto l’oto yoka bosamb’onoyali bikambwa binande. 
REV.22.13	Emi nde nde Alpha la Omega, On’oso la Ona-mbusa, Limatsako la Nsimbo. 
REV.22.14	Iy’anasonga bisenda biniyo, lacina baate etelo ena bote bona liiko, ko lacina batua en’efolo bena bonyang’oho, bakik’ekiko. 
REV.22.15	Lacina mbwa, la banaseng’ato, la bato bana lisamba, la bayaki ban’ato, la bakumi bana baidola, l’iyatu banalanga mpoci ko bafota mpoci, bayali en’anza.
REV.22.16	Emi Yesu motoma ekima enami lacina akosumol’ino baoyi’ane ena bikelesia. Emi nko boluo la bon’ona Dawidi, emi nk’ioto ina kalikali ina bokulu.
REV.22.17	Ko Bolimo la Booli baila, Yaka. Ko akoli eneyal’ende onoka aile, ate, Yaka. Ko ende onoka mposa, ayake. Ko boto l’oto onolanga, atambake basi bana liiko nko nganji.
REV.22.18	Emi lasumola boto l’oto onoka baoyi ban’osimo bon’okand’one, emite, Yombo boto’on’etaketaka akokedya baoyi’aho yoi limoi, Yakomba angokokedy’ende njoci initengi en’okand’one; 
REV.22.19	ko yombo boto’on’etaketaka aumola yoi limoi lin’aoyi ban’osimo bon’okand’one, Yakomba angumola liondo linande ena bote bona liiko, ko l’en’onyang’oho bon’oeka, nko baoyi banatengi en’okand’one.
REV.22.20	Ende onila baoyi’ane, aila, ate, O, emi loy’isanga, mpalingalinga. Nkoho: yaka, Nkolo Yesu.
REV.22.21	Isei ina Nkolo Yesu iyalamake la ban’oeka Ndoho.
