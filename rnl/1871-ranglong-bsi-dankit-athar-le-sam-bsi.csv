MAT.1.1	Isua Krista akhuk Ama hi David a sapa, Abraham a sapa. 
MAT.1.2	Abraham a sapa Isak, Isak a sapa Jakob, Jakob a sapa Juda le a parual ngai. 
MAT.1.3	Juda a sapa Peres le Zera Tamor a vona; Peres a sapa Hezron, Hezron a sapa Ram. 
MAT.1.4	Ram a sapa Aminadab, Aminadab a sapa Nashon, Nashon a sapa Salmon. 
MAT.1.5	Salmon a sapa Boaz Rahabi a vona, Boaz a sapa Obed Ruth a vona. Obed a sapa Jesai. 
MAT.1.6	Jisai a sapa David, Reng David a sapa Solomon arong, Uria nungak vona; 
MAT.1.7	Solomon a sapa Rehobom Rehobom a sapa Abija, Abija a sapa Asa. 
MAT.1.8	Asa a sapa Jehosaphet, Jehosaphet a sapa Joram, Joram a sapa Ujia. 
MAT.1.9	Ujia a sapa Jotham, Jotham a sapa Ahaj, Ahaj a sapa Hejekia. 
MAT.1.10	Hejekia a sapa Manase, Manase a sapa Ammon, Ammon a sapa Josia, 
MAT.1.11	Josia a sapa Jekonia le a parual ngai.Babulon rama selkeia a om u laia nai. 
MAT.1.12	Babulon selkei ata a honga kir sua u le Jekonia a sapa Shealtiel, Shealtiel a sapa Zerubabel. 
MAT.1.13	Zerubabel a sapa Abihu, Abihu a sapa Eliakim, Eliakim a sapa Azor. 
MAT.1.14	Azor a sapa Zadok, Zadok a sapa Akhim. Akhim a sapa Elihud. 
MAT.1.15	Elihud a sapa Eliazar, Eliazar a sapa Matthan, Matthan a sapa Jakob. 
MAT.1.16	Jakob a sapa Joseph, ama hi Mari ruathar Mari vona Isua anzir Krista ha.
MAT.1.17	Hantin han Abraham ata David tena khuk somleimanli David ata Babulon rama selkeia anruai tena khuk somleimanli hatuka Babulon selkei ata Krista tena khuk somleimanli.
MAT.1.18	Hintin hin Isua Krista ei anzir, a nu Mari Joseph le anom rang chongtin anei le anlop u man Ratha Anthiang ata anrai ei ni ti ariata. 
MAT.1.19	A ruathar Joseph ei anzik sika ama ha mi ngai kom maimoka ei sin zot nok sika maruka amak rang ansin. 
MAT.1.20	Aman hava ngai a mandon lai tak enro Puma vanpalai khat ama a ramanga a hong rila, “Joseph David anai, na nungak Mari a lak ranga achi no ro a vona anpiang so Ratha Anthiang ata keng hatuka naipasal mazir inti. 
MAT.1.21	Nangin ama raming ISUA phuan na ti asik chu aman a mi ngai a pap u ata mazok inti.” 
MAT.1.22	Hiva ngai hi Deari ngaiin ei ril Puma chong ei kipna rang. 
MAT.1.23	“Enro, ha nungak anthiang anraiin Naipasal mazir inti hatuka a raming Immanuel anphua inti” na malet ten hava omzia “Koini bila Pathian.” 
MAT.1.24	Hatuka Joseph ei in ata insang alaka Puma vanpalaiin ei ril anga atho. 
MAT.1.25	A nungak ha a laka naipasal a mazir man kar pei chu Josephin zal pui mak hatuka aman naipasal raming ha ISUA a phua. 
MAT.2.1	Herod reng huna Judai ram Bethlehema Isua anzir suale han sak ram ata mi hian ngai 
MAT.2.2	Jerusalema a honga, “Juda ngai reng ha hovanmo ei anzir? ati u asik chu sak rama ama arasi na lei muna anmok rang nei hong.” 
MAT.2.3	Hava chong ariata Herod reng anlaia ama bila Jerusalem doram anlai u. 
MAT.2.4	Hatuka aman chaizung ngai, Lekhanziak ngai ha a manchuna hangai ha a rakela, “Krista hovanmo ei anzir rang?” atia.
MAT.2.5	“Judai ram Bethlehema” ati pe u. “Asik chu deari lekhana hintin hin anziak:
MAT.2.6	‘Nang o Judai rama Betlehem nang hi Judai
MAT.2.6	ram khopui aruai ngai bila sin khit mak che
MAT.2.6	asik chu nang ata ha ulian ha anlang inti
MAT.2.6	aman ka mi Israel manliang inti,’ ”
MAT.2.6	ati na. 
MAT.2.7	Hanke, Herod ha mi hian ngai ha maruka akuia ha arasi ha hova huna mo ei anlang akom u na ei riat sadim. 
MAT.2.8	Hatuka aman hangai ha, “Bethlehema se u tan asadima ha naite ha varok u ro na mu uten na hong manthei u ro kei va mok theina rang.” 
MAT.2.9	Reng he ariat u na ase u hatuka sak rama arasi ei mu u ha a maton tir u na ase, nukhona naite ei om na chung taka ava ngir. 
MAT.2.10	Arasi ha amu u na raisan sabaka a rai ei mansan u. 
MAT.2.11	Hatuka in sunga ase u na naite ha a nu Mari bila amu u hanke anboklaka amok u na anei kok akheka rangkachak bero le marim hui ei pek u. 
MAT.2.12	Hatuka Herod akom ei kir u nokna ranga ramang aphan u na lam atei tiang a ram u na ase u.
MAT.2.13	Ase sua u le enta Puma vanpalai khat Joseph a ramanga anlanga, “Anthuia naite le a nu ha a tuanga Aiguptana rot pui ro. Ka na ril ret man kar pei chu hava han om u ro asik chu Herod in naite ha athat ranga arok inti,” atia.
MAT.2.14	Hanke Joseph anthuia zan zana naite le a nu atuanga Aiguptana ase. 
MAT.2.15	Hanke Herod ei thi tenpei hava han ei om ei kipna Dearin ei ril Puman hiva chong ei kipna rang, “Aigupta ata ka naipasal ka paia ka hong tuang.” 
MAT.2.16	Hatuka Herod, mi hian ngaiin ei tel lai nok ha ariata a takasi sabaka ha mi hian ngai kom ei riat ang han kum anni athuaia pasal sanai Betlehem le a rikung kola om ngai dora han mi atira a manthat zit.
MAT.2.17	Hava han Jeremia Dearin ei ril hiva chong ei kip:
MAT.2.18	“Ramana a rasa anthang zei
MAT.2.18	achan ankheka achap.
MAT.2.18	Rakil a nai ngai ranga achap
MAT.2.18	zeia phukdai zot mak asik chu hangai ha athi u.” 
MAT.2.19	Herod athi suale han Puma a vanpalai khat Aiguptana Joseph a ramanga ei ril. 
MAT.2.20	“Anthui ro naite le a nu ha ruai tan Israel rama se ro, asik chu naite that rang ati ngai ha athi u zei,” ati. 
MAT.2.21	Hanke anthuia naite le a nu tuanga Israel rama a hong.
MAT.2.22	Tenchu Arkelaus a pa Herod a sutmuna Juda rama reng ei kai ariata ase rang a china hava suale a ramanga ase na chong ariata amana Galili biala ase u. 
MAT.2.23	Hatuka Nazaret khuana a sena ava om. Dearin ei ril hiva chong ei kip ama hi “Nazareta anti inti.” 
MAT.3.1	Hava han Baptispu Johon a suaka Judai philchara chong arila. 
MAT.3.2	“Malung makhir u ro asik chu vanram a nai zei,” ati. 
MAT.3.3	Hiva mi hi ani Isai Dearin hia chong hi ei ril, 
MAT.3.3	“Philchar rama mi he khat ankheka,
MAT.3.3	‘Puma lampui sin u ro;
MAT.3.3	a reng lampui ngai manzik u ro,’ ” ati.
MAT.3.4	Johon makingkang mul puan ei rasil a konga mevun le ankhita khairakuak le ram khuaining ei sak. 
MAT.3.5	Hanke Jerusalem dora Judai ram hatuka Jordon kola adep ngai ata mi asuaka a kom ase u. 
MAT.3.6	A pap u ngai andara Jordon dunga akom baptisma achang u.
MAT.3.7	Tenchu Pharisi le Saduki baptisma alak ranga ei hong u a muna hangai rang han ei ti, “O marul chi ngai na matona taksitna rang ata arot ranga tumo ana ril u? 
MAT.3.8	Hantin han malung thulna dika anra u ro. 
MAT.3.9	Hatuka na malung u na mandon u no ro. Abraham koini na pa ten kei na ti ni u zei Pathianin hi lung ngai ata Abraham a rang nai a manpiang thei. 
MAT.3.10	Hatuka atun len thingkung ngai bula rei akop keng hasik han thing amara asa nok tak chu hava ha tuka moia anpei thei. 
MAT.3.11	“Malung thulna rang tina baptisma ka na pek u na ten ka nuka a hong ka neka ranak a nei a kekok a pelrua ngal ni makung aman Ratha Anthiang le moia baptisma na pe unti. 
MAT.3.12	A tiangkerel a kuta a om hatuka a rimun rathial inti hanke a sasiara bu hong bun inti tenchu arasi chu thi lui moia hal inti” ati.
MAT.3.13	Havatak han Isua Johon akom baptisma achang ranga Galili ata Jordona akoma a hong. 
MAT.3.14	Tenchu Johonin alei khara, “Na kom ke baptisma kei lak dan ten ka kom nei hong ichangmo?” 
MAT.3.15	Tenchu Isuan a masanga, “Zot ro asik chu hintin hin dikna tin reng amang hi koini rang asa,” ati pe hanke ala zot pe.
MAT.3.16	Hatuka Isua baptisma a changa ti ata anthuia enro ama ranga van anlonga aman Pathian Ratha ha pharvali anga a chunga a hong ei mu.
MAT.3.17	Hatuka enta anvan ata hiva he hi ei ni, “Hiva hi ka Naipasal madit ama han kei zot.” 
MAT.4.1	Hanke Isua Diabolin ansinna ranga philchara aruai. 
MAT.4.2	Hava han ni sommanli sun zan ava ngoia nukhona ancham zei. 
MAT.4.3	Hava han ansinpu ha a koma honga a hong ti, “Pathian Naipasal na ni ten, hi lung ngai hi vaipol chang ro ti ro.”
MAT.4.4	Tenchu aman a masanga anziaka om, “Min vaipol le rong dam mak ten, ‘Pathian mur ata chong asuak tak ha hava han dam inti.’ ” 
MAT.4.5	Hanke Diabolin khopui anthianga a tuanga Biakin chung sipa a manding, 
MAT.4.6	“Pathian Naipasal na ni ten antom ro, ‘Anziak a om a vanpalai ngai na sika chong pe inti akut le na madom unti na ke lung le ande no ni,’ ” ati pe. 
MAT.4.7	Isuan ati pe anziak a om ret, “Na Puma Pathian mansin no ro” 
MAT.4.8	Hanuk Diabolin achan mual ansang sabak khata a tuanga ramual ram pumpui le ei lianna ngai a manmu. 
MAT.4.9	Hatuka ati pe, “Anboklaka nana mok ten sova dora so na pe ka ti.”
MAT.4.10	Hanke Isuan, “Se ro Soitan asik chu anziaka a om, ‘Na Pathian na Puma rongke nei biak rang,’ ” ati. 
MAT.4.11	Hanke Diabolin amaka ase. Hatuka enta vanpalai ngai a honga a dorbo adom pe u.
MAT.4.12	Hanuk Johon ha lungina ankhum ariata Galilia ase. 
MAT.4.13	Hatuka Nazaret a maka tipuilian kola Zebulun le Naptali biala Kapernauma asena ava om. 
MAT.4.14	Isai Dearin ei ril hiva chong ei chuk,
MAT.4.15	“Zebulun ram le Naptali ram 
MAT.4.15	tipuilian lama Jordon rala
MAT.4.15	Jentail ngai omna Galili ram!
MAT.4.16	Azing kara ansut nam ha ra-ang
MAT.4.16	amu u zei thina ram ralina
MAT.4.16	ansut ha achung u na ra-ang asuak zei.”
MAT.4.17	Haten pei Isuan chong ril ei va phut, “Malung makhir u ro asik chu vanram anai zei!” ei ti. 
MAT.4.18	Voikhat chu Galili tindil tang kola achei tira ei mu parual anni Simon Pitor ha a parual Andria le tindila len ei deng u asik chu nga sur ei ni u. 
MAT.4.19	Hangai rang ha, “Ka nuk hong zi u ro, mi sura na sin u ka ti,” ati pe. 
MAT.4.20	Hatuka halen han a len amaka anuk ei zi u.
MAT.4.21	Hatuka havan ata a matona ase na ei va mu parual anni Zebedi a naipasal Jakob le a parual Johon a pa u Zebedi abila rakuanga len ei deng u hangai ha ei kui. 
MAT.4.22	Hatuka havan len han rakuang le apa u ei maka anuk ei zi u.
MAT.4.23	Hava suale Isuan Galili dora ava cheia anchunna in kipa mi a manchuna Pathian ram thang ahui rui arila hatuka mi natna tin le rikhua tin a mandam. 
MAT.4.24	Hatuka ama thang mi mura Suria ram dora abit hanuk rikho tina rikhua tong ana, kachai ei o le rirangol, azeng adon ngai dora a kom a hong tuang u na amani ha alei mandam. 
MAT.4.25	Hatuka Galili, Dikapoli, Jerusalem, Judai le Jordon ral ata mi tampan anu nuk ei zi u.
MAT.5.1	Mi tampa a muna tangsipa a kala ansut sua le a zolai ngai ha a koma hong u. 
MAT.5.2	Hava han a mur a malonga hangai ha a manchu.
MAT.5.3	“Ratha sika anriang ngai chu,
MAT.5.3	achanasa u vanram a ta u keng!
MAT.5.4	Lunghang achul ngai chu achanasa u 
MAT.5.4	phukdaina laman unti!
MAT.5.5	Annuai ngai chu achanasa u ram la lua unti! 
MAT.5.6	Om anzik ranga ancham anral ngai 
MAT.5.6	chu achanasa u la khop unti!
MAT.5.7	Lungkham anei ngai chu achanasa u
MAT.5.7	Lungkham la man unti!
MAT.5.8	Malung anthiang ngai chu 
MAT.5.8	achanasa u Pathian la mu unti!
MAT.5.9	Minngoi ngai chu achanasa u
MAT.5.9	Pathian sanai lan ti unti!
MAT.5.10	Dikna sika pengsom atong ngai chu 
MAT.5.10	achanasa u vanram chu a ta u keng!
MAT.5.11	“Min ka sika ana matira ana rahoka hatuka, milak athona na chung u na chong asiat tin aril u ten na chanasa u. 
MAT.5.12	Na raimansan u ro na ak mathui u ro asik chu vana na ratpak u rang atam asik chu na man u na Deari ngai ha hantin han ei rahok u. 
MAT.5.13	“Nangni hi phila machi, machi ei al ahek ten hontinmo ei man al sir rang hatika chu itena amang samak nei peia min eia thin mai rang keng.
MAT.5.14	“Nangni hi ramuala ra-ang, mual chunga khua anthup thei mak. 
MAT.5.15	Hatuka min lem bela razai thuaia remak tenchu lem chuangna chunga ke ei re hanke ina mi dora ei el. 
MAT.5.16	Hava anga na ra-ang u mi makunga el rase hanke asa nei tho ei mu u na vana na pa u ei manpak u rang. 
MAT.5.17	“Na riti le deari chong ngai ansiata hong na iam u no ro ansiata hong ni makung ankhip ranga hong ke ka ni. 
MAT.5.18	Asik chu ataka kei na ti ni u zei anvan le phil anpei man chu na riti Dan aher matinhang rual ngal anpei no ni chuk kiar inti. 
MAT.5.19	Hantin han chongpek asin khit ngai bila angkhat ngal akhel ten hatuka hantin han a manchu ten vanrama asin khit anti inti ten hava ngai azi le anchu tak chu ha mi ha vanrama alian ni inti. 
MAT.5.20	Kei na ti ni u zei minchupu le Pharisi ngai neka nei anzik u na atam nok ten vanrama lut pial u no ta ni.
MAT.5.21	“Nei lei riat u mana mi ngai koma nei lei man u ‘Mi that no ro mi that tak chu choina nei inti.’
MAT.5.22	Tenchu kei na ti ni u zei a parual a takansi tak chu a rui anril inti. Hatuka a parual rang amo ati tak chu ruirilna anchunna muna choina man inti, ‘achang’ ati chu moi phenengna muna chul inti. 
MAT.5.23	Hantin han maichama dali na va dar tik hava mana nang na sika na parual khat chong a om na malung achui ten. 
MAT.5.24	Hava muna maicham kola na dali matan se ro na parual le van ngoi bak ro, hava suale na dali va dar ro.
MAT.5.25	“Anan ngoi puinok mi le lampuia nan lop tik anrapa anngoi pui ro hano ruirilpu kuta ana peka aman raimol anlek ngai kuta na pe inti hatuka lungina na khum inti. 
MAT.5.26	Ataka kei na ti ani zei holte khat ngal na thuan zit nok maseng pei havan ata suak thei no ta ni.
MAT.5.27	“ ‘Uire ngai makme,’ nei lei riat u. 
MAT.5.28	Tenchu kei na ti ni u zei rualnei ena nupang tiang a en tak chu hava han a malunga uiare ke ani zei. 
MAT.5.29	Hatuka na chang mitin ana manba ten hava ha kela alana pei ro asik chu na pum dora anphenengna muna achul nek ten na bang khat ansam rang asa. 
MAT.5.30	Hatuka na chang kutin ana manba ten hava ha tana alana pei ro na pum dora anphenengna muna ase nek ten na bang khat ansam rang asa. 
MAT.5.31	“Hatuka nei lei riat u, ‘A nungak amak ten makna lekha pe rase.’ “ 
MAT.5.32	Tenchu kei na ti ni u zei uire luia asik ateia a nungak a mak tak chu ui ei man re hatuka anmak nu alak tak chu amam uiare keng. 
MAT.5.33	“Hanuk mana mi ngai kom nei lei riat u, ‘Milak khomak ansam u no ro tenchu Puma sika na khomak ansam u len u ro.’ 
MAT.5.34	Tenchu kei na ti ani u zei khomak reng ansam u no ro vanram le ansam u no ro asik chu hava ha Pathian a chomphang keng, hanuk phil le khomak ansam u no ro asik chu hava ha ama a kepha siakna keng. 
MAT.5.35	Hatuka Jerusalem le khomak ansam u no ro asik chu hava ha Reng lian khopui keng. 
MAT.5.36	Hatuka na lu le khomak ansam u no ro asik chu na sam sang khat ngal manngui manhang thei u mak che. 
MAT.5.37	Tenchu na chong u ha ‘mang ha mang’ ni rase.
MAT.5.38	“Mana nei lei riat u, ‘Mit thuanna mit, ha thuanna ha.’ 
MAT.5.39	Tenchu kei na ti ni u zei asiat ngai dui u no ro hanek ten na chang maikhang ana ben ten na voi maikhang do u ro. 
MAT.5.40	Hatuka nang lehan ruirilna mun tenpei anan sual puia na zani lak zot ten na kultai pe sa ro. 
MAT.5.41	Mel khat na se pui ro tia anan ziai tak chu mel anni se pui ro. 
MAT.5.42	Ana zong tak chu ama ha pe ro, apuk ana zong tak chu ama ranga na mai manzing no ro.
MAT.5.43	“Mana nei lei riat u, ‘Na in kol mi adit u tan ananmumak ngai hela ro.’ 
MAT.5.44	Tenchu kei na ti ni u zei anan mumak u ngai adit u ro anan rahok ngai rang borzong pe u ro. 
MAT.5.45	Hanke na Pa u vana mi a nai nei ni u rang asik chu aman asiat asa mi ngai chunga ani a masuak minzik le minzik nok ngai chunga rua a masul. 
MAT.5.46	Asik chu anan dit ngai duai nei adit u na imo phamman nei man u rang? Lei ansuang ngaiin um hava chu atho do. 
MAT.5.47	Na parual ngai chip na pham un imo aliak na sin tho u Jentail ngaiin um hava ang chu ei tho ni u mak mo? 
MAT.5.48	Hantin han vana na Pa u ei dik anga nang nim dik u ro! 
MAT.6.1	“Anreng u ro mi mu ranga a makung u na om anzik om tho u no ro. Na tho u ten na Pa vana mi kom na phamman u abui. 
MAT.6.2	“Hantin han na pek tik lehan na makunga bekul tum u no ro mi dik lui ngai min na mansang rase ati na anchunna ina, lampuia atho u ataka kei na ti ni u zei ei man u rang ha a phamman aman u zei. 
MAT.6.3	Tenchu na pek tik le na chang kutin imo ei tho hava ha na voi kut ha man re no ro. 
MAT.6.4	Hantin han nei pek ha maruka ni rase, hava han na pa maruka amu han a mara na pe inti.
MAT.6.5	“Hatuka bor na zong u tik le hatik han phuazekam ngai anga ni u no ro, asik chu amani ha anchunna ina le lam sira andinga mi mu ranga bor azong azot u, ataka kei na ti ni u zei hangai ha a phamman aman u zei. 
MAT.6.6	Tenchu bor na zong tik lehan na tadan sungrila lut ro hatuka makot khar tan na Pa maruka ompu ha ama kom borzong ro hava han na Pa maruka amu han amara na pe inti.
MAT.6.7	“Hatuka bor na zong le akoronga ril munpu ril no ro nam atei ngai ei tho anga asik chu nei ril atam ten na borzong na masang inti ei ti u. 
MAT.6.8	Hantin han hangai anga ni u no ro asik chu imo nei nang u hava ha na zong u man na pa un ariat. 
MAT.6.9	Hantin han hiva ang hin borzong u ro:
MAT.6.9	‘Koini na Pa anvana mi
MAT.6.9	Na raming anthiang lalchi om rase.
MAT.6.10	Na ram hong tung rase
MAT.6.10	Anvana min ei tho u anga.
MAT.6.10	Phila min um tho rase.
MAT.6.11	Aviana rang khop sak nek na pe ro.
MAT.6.12	Koini ranga asia tho ngai nei madual anga
MAT.6.12	Koini nei masial ngai um na madual ro.
MAT.6.13	Siatna lama na mansin no tan asia ata na mazok ro.’
MAT.6.14	“Asik chu mi masial na madual u ten na Pa vana min in um na madual unti. 
MAT.6.15	Tenchu mi ngai na madual u nok aniten na Pa un nang nim masial na madual u no ni.
MAT.6.16	“Hatuka na ngoi u tik le hatik han phuazekam ngai anga mai zinga om u no ro, annguia asik chu ei ngoi u mi mu na ranga amai u ei manngui u, ataka kei na ti u ni zei hangai ha a phamman a mansua u zei. 
MAT.6.17	Tenchu nang na ngoi tik le, hatik han na lu sariak khua ro. 
MAT.6.18	Hatuka mai phia ro hanke min nei ngoi ei na mu nok rang tenchu na Pa maruka om han na mu inti hava han na Pa maruka amun amara na pe inti.
MAT.6.19	“Phil chunga na nei u rang manting u no ro, hivan chu rik le ngerin asak hatuka hivan hin anrun khur achuia a maruk. 
MAT.6.20	Tenchu vana na rang u nei manting u ro, sovason rik le ngerin sak mak sova son anrun khur chuia maruk mak. 
MAT.6.21	Asik chu na nei omna taka na malung um om inti.
MAT.6.22	“Mit hi na puma lem ang ke hanke na mit avar ten na pum dora el inti. 
MAT.6.23	Tenchu na mit asiat ten na pum dora zing inti, hava sik han sungril ra-ang azing ten ha azing ha itukmo ei lian!
MAT.6.24	“Tuten puma anni suak chang thei mak asik chu angkhat adit inti angkhat mumak inti. Hano angkhat chunga a raisan inti angkhat ha tel no ni. Pathian le nei aninina asuak chang thei u no ta ni.
MAT.6.25	“Hasik han kei na ti ni u zei, imo ne ning imo sa ning atia na nuk ruia le imo ansil rua atia taksa ruia andon u no ro, sak neka nuk le puan neka na tak hi lian mak mo? 
MAT.6.26	Chung zuang va ngai tiang anhoi u ro sin um u mak at um u mak sasiaram manting u mak, hanum na Pa u vana min hangai ha sak apek. Nangni hi hangai neka lian u mak che mo? 
MAT.6.27	Hatuka nangni bila tumo andona a kum dung muk khat ngal ason thei?
MAT.6.28	“Hanuk puan sika ichangmo nei andon u? Phaia lili par kung ngai ruia mandona tuak u ro itukmo ei anson hava ngai sin um u mak kher um u mak. 
MAT.6.29	Hanum kei na ril u ni zei Solomonin anina tin reng le anlianga angkhat dak ngal pha mak. 
MAT.6.30	Hanle phaia chiak aviana om nangtuk moia nei tua thei hava ha Pathianin hantin han a manliang ten hanle o iamna tom ngai nangni ha, haneka na manliang nget u no ni mo?
MAT.6.31	“Hantin han, hintin hin atia andon u no ro: 
MAT.6.32	‘Imo ne ning? Imo sa ning? Imo kei rasil rang?’ Asik chu Jentail ngaiin hava ngai ha tak ei sat. Na Pa u vana min ariat hava neinun ngai nei nang u. 
MAT.6.33	Tenchu a ram le ama ei anzikna arok mansa u ro hantin aniten hava ngai um na pe unti. 
MAT.6.34	Hantin han nangtuka rang mandon u no ro asik chu nangtuka rang chu nangtukin mandon bo ni nikhata rang nikhat ahun.
MAT.7.1	“Mi rui ril u no ro na rui ei anril u nokna rang, 
MAT.7.2	Mi rui nei ril anga han na rui ril unti, nei maina taka anmaiin na ti. 
MAT.7.3	Na parualpa mita ranok na muna na theia na mita thing her mandon u mak che na. 
MAT.7.4	Hanle nangin hontinmo na parualpa ha, ‘Hong ro na mit ranok na pei pe rong nei ti,’ na ninga na mita thing her ei la om. 
MAT.7.5	O phuazekam! Na mita thing her pei bak ro hanke na parual mita ranok nei rasuana rang anthiang vanga nei mu rang. 
MAT.7.6	Neinun anthiang ui ngai pe u no ro hatuka na vok u ngai matona rochon pe u no ro a ke le eia thin u rang keng hatuka anhoi bapa na pet u ni.
MAT.7.7	“Zong u ro man un na ti, arok u ro tok un na ti, atok u ro nangni rang anlong inti. 
MAT.7.8	Asik chu azong takin aman hatuka anrok takin atok, antok takin a rang anlong inti. 
MAT.7.9	Nangni bila a naipasalin vaipol a zong le lung apek a om mo? 
MAT.7.10	Hanuk nga zong le marul apek mo? 
MAT.7.11	Hantin aniten na siat u na lua na nai u ngai rang a sasa neinun apek na riat u, haneka atama na Pa u vana min a kom azong ngai ha a sasa pe nget inti.
MAT.7.12	“Min imo na ranga ei tho nei zot ha hava anga nang nim mi rang tho u ro. Asik chu hava ha Dan le deari chong arilphum. 
MAT.7.13	“Makot anchipa lut u ro asik chu siatna tianga sena makot alian alamum anzar hava han mi alut ual. 
MAT.7.14	Asik chu damna makot anchip a lampui ase nam antak, aman um atom te.
MAT.7.15	“Deari rathol ata anreng u ro hangai ha bera anga na kom u na a hong tenchu a sunga ngelang anga anvola asak rang ang keng. 
MAT.7.16	Amara han re thei un na ti. Min raling kunga gerep mara, raisok raling kung ata theichang mo a kham ngai? 
MAT.7.17	Hantin han akung asa ten amara sa anra tenchu a kung asiat ten amara siat anra. 
MAT.7.18	Akung asana mara siat anra thei mak akung asiata mara sa anra thei mak. 
MAT.7.19	Mara sa anra lui kung chu atuka moia anpei. 
MAT.7.20	Hantin han amara na mandang thei un na ti. 
MAT.7.21	“ ‘Puma, Puma,’ ana ti dora vanram lut inti tina nimak. Tenchu ka Pa vana mi ei zot atho ngai rong ke alut rang. 
MAT.7.22	Hatikhan, ‘Puma, Puma’ atia na raminga de se mak me mo na raminga kachai not mak me mo, na raminga sin alian tho mak me mo na ti u na ti! 
MAT.7.23	Hatikhan anthiang vanga na ti u ka ti, ‘Na re u lai making. O anzik lui ngai ka kom ata ankhai u ro!’ 
MAT.7.24	“Hantin han ka chong ngai azi tak chu ama ha ahian khat antin ti lung chunga a in asin ang ni inti. 
MAT.7.25	Rua ahonga ti aliana thinthin a sema ha in ha chiam mak asik chu lung chunga ei anphun sika. 
MAT.7.26	“Ka chong ngai ariata mang lui tak chu amo khat ang ni inti bali chunga in asin ang ni inti. 
MAT.7.27	Nuka rua honga tiliana thinthi honga in a sema achiam zita ase ei siat mar ana sabak!”
MAT.7.28	Isuan hiva chong ngai aril suale mi ngai ha chong rila han anlai u. 
MAT.7.29	Asik chu minchu ngai ang ni luia ningneina khit anei anga ei manchu sika.
MAT.8.1	Mual chung ata a chuma mi tampan a nuk azi. 
MAT.8.2	Enta aphar khat a honga ahonga moka, “O Puma, na zot ten nana manthiang thei,” a hong ti. 
MAT.8.3	Hanke a kut asona aton, “Ka zot anthiang ro,” ati pe. Hanke hava len han aphar ata anthiang. 
MAT.8.4	Hava suale Isuan ati pe, “Enro! Hiva chong tute ril no ro, tenchu chaizung kom se tan van enro, Mosi chongpek anga dali va dar ro, akom u na nei ril theina rang,” ati. 
MAT.8.5	Hatuka Kapernauma ei lut le, raza ruaipu khat akom a honga anthem chunga ei hong ti. 
MAT.8.6	“O Puma, ka suak, ina son azenga a om achan aduk ana.”
MAT.8.7	Aman ei ti pe, “Koi sena ama ha va mandam ka ti.”
MAT.8.8	Raza ruaipun a masanga, “Puma nang kui ka ina nei hong lut rang mo hanekten chong duaia ti ro hava han ka suak lei dam bo ni. 
MAT.8.9	Asik chu koi um ulian ngai thuaia mi hanuk sipai ngai hi ka thuaia hangai ha angkhat pei, ‘Se ro,’ ka ti le ei se hanuk atei, ‘Hong ro,’ ka ti le ei hong. Ka suak ham, ‘Tho ro,’ ka ti le hava ha ei tho.”
MAT.8.10	Isuan ha chong ha ariata achang ei mandong, hatuka anu nuka hong ngai rang ha ei ti, “Kei na ti tatak ani u zei Israel laia tute hiva dora ei iam alian mu makung. 
MAT.8.11	Hatuka kei na ti ni u zei, sualam taklam ata mi tampa hong inti Abraham, Isak, Jakob abila lokona vanrama ansut unti. 
MAT.8.12	Tenchu aram nai ngai ha apanga azing kara anpei inti hava muna, han rakam anriala chap unti.” 
MAT.8.13	Hava suale Isuan ha raza ruaipu ha ei ti pe, “Se ta ro, nei iam anga han hantin han na rang ni rase.”
MAT.8.13	Hatuka hava lai tak han a suak ha aleia dam.
MAT.8.14	Hatuka Isua Pitor a ina a honga a tarpi zamuna zal ana ava mu. 
MAT.8.15	Hanke a kut aton pena hatuka adam nok ha anan amathan hanke anthuia Isua haso adom.
MAT.8.16	Hatuka ani bui le min kachai ei sur a kom ahong tuang u na hava ha chong le ha ratha ngai anota ana dora a mandam. 
MAT.8.17	Isai dearin ei ril hia chong ei kip, “Aman aninga koini nei rat nok na dora alaka nei na ngai dora apel zit.” 
MAT.8.18	Hatuka Isuan asir apanga mi tampa amuna varala se rang chong apek. 
MAT.8.19	Hava han lekha anziakpu khat a honga. “Minchupu, nei se na mun tak peia kom na nunuka se ka ti,” ati pe. 
MAT.8.20	Isuan, “Sialin kua anei chunga va ngai rabu don tenchu Miring Sapa lu rena mun om mak,” ati pe.
MAT.8.21	A zolai ngai bila hanuk angkhatin, “O Puma ka pa na va manphum baka ahong rang chong na pe ro ba,” ati. 
MAT.8.22	Tenchu Isuan ati pe, “Ka nuka hong ro, athi ngaiin athetheia athi ngai rivo rase.”
MAT.8.23	Hatuka ama rakuanga ei chuang le. 
MAT.8.24	A zolai ngai ama nuka ase u hatuka enta tindila phaivua ahong sabaka, ti ansoka rakuang amalet vivita ama chu a in zata a om. 
MAT.8.25	Hanke a kom ase u na a mathui u, “O Puma na san ta ro, athi sua rang na ni zei!” ati u.
MAT.8.26	Aman ati pe, “O iam atom ngai ichangmo na chithai nei mandok u!” Hanke anthuia thinthi le tindil ha ango hanke achan aphuk ei la dai u. 
MAT.8.27	Hatuka ha mi ngai achang a mandong u na, “I miring ngal mo tak? Thinthi le tindilin um a he ei tel.”
MAT.8.28	Hatuka ava rala Gadari ngai rama ase mi anni kachaiin ei sur thanmun ata asuaka a matona ahonga suak u. Achalaka arang u tute ha lampui tiang se thei mak. 
MAT.8.29	Hatuka enta, ankhek u na, “O Pathian Sapa nang le koini hi imo nei anzomna? Ahun asuak man anan tak ranga hivan nei hong mo?” ati u.
MAT.8.30	Hava han akol u na ala uala vok rual atampa anvai a om. 
MAT.8.31	Hava han kachai ngaiin a mathema nana not rangten, “Sova vok rual bila na man se ro,” ati u.
MAT.8.32	“Se u ro,” ati pe, hanke asuaka ha vok rual bila ava lut u. Hatuka enro vok dora apua bali chang tiang atana tia ava chula anninga athi u. 
MAT.8.33	Hanke ahol ngai atana arot u na khuana se na hava rui dora le kachai ngai rui ei manthun u. 
MAT.8.34	Hatuka enta khuana mi dora Isua kom antongpui rang asuaka ahong u hatuka amu u na a rikung u maka ase rang a mathem u.
MAT.9.1	Hava suale rakuanga a chuanga ankan hatuka a khuana ahong hanuk enta mi hozetinmo a kom azeng khat ahong ruai u ama ha vaienga a zal. 
MAT.9.2	Isuan ei iam u na amuna ha azeng ha, “Kalong ngam ro! Na pap andual zei,” ati pe. 
MAT.9.3	Hatuka enro, Lekhanziakpu ituklekinmo a malulunga, “Hiva mi hi Pathian adem keng,” ati u.
MAT.9.4	Hanke Isuan amani mandon ariata, “Nangnin ichangmo mandon asiat na malunga nei vong u? 
MAT.9.5	Asik chu hovamo abei, ‘Na pap andual zei ati mo anthuia kal choi ro ati mo’? 
MAT.9.6	Tenchu phil chunga Miring Sapan pap andual ningneina adon hava ha nei riatthei u na ranga azeng ha anthuia na zamun choi ro hatuka na ina se ro!” ei ti.
MAT.9.7	Hanke anthuia a ina ase. 
MAT.9.8	Hava muna mi doran achi na hatuka Pathianin miring hi hidor peia thotheina ei pek atia a manpak u.
MAT.9.9	Hatuka hava mun ata ase tira Isuan ei mu Mathai ti na mikhat lei ansuangna muna ansut aman ati pe, “Ka nuk hong zi ro.” Hava han anthuia anuk azi len.
MAT.9.10	Hanuk ina bu nek ansuta hatuka enro atampa lei ansuang ngai le papi ngai ahong u Isua le a zolai ngai le ansut u. 
MAT.9.11	Hava ha Pharisi ngaiin amuna a zolai ngai kom, “Ichangamo ananchupu un lei ansuang ngai le asiat ngai bila nek sak ei tho?” ati u.
MAT.9.12	Hava ha ariata ei ti, “Adam ngai daktor nang mak hanekten ana ngai ke anang. 
MAT.9.13	Tenchu se u tan anchu u ro hiva chong imo omzia, ‘Lungkham ke ei zong dali nimak.’ Asik chu mi dik ngai rang ni making mi salui ngai a paia hong ka ni.” 
MAT.9.14	Hava han Johon a zolai ngai a kom ahonga, “Pharisi ngai le koini nei ngoi ba bang tenchu na zolai ngai ngoi u mak imo asik?” ati u.
MAT.9.15	Isuan hangai ha ei ti pe, “Makpa a om kar mui ruaia mi achap mo thei? Ten ahun la hong inti abil u ata makpa lan tuang inti hatik han la ngoi unti.
MAT.9.16	“Puan marua ha puan athar le diba tho ngai mak asik chu adibana han puan ei chet rang keng hatuka haneka ei cheta asiat riam rang keng. 
MAT.9.17	Hatuka min bel marua le gerep uain athar thal ngai mak athal ten bel ngai um siat inti tenchu min bel athara ke uain athar ei thal, hava han aninin azok.”
MAT.9.18	Hangai rang hiva chong ngai hi aril pe, hatuka enta, panchang khat a honga, ahonga moka ei ril, “Ka nainupang atun athi zei tenchu hong tan achunga kut na hong dap pe ro hava han dam inti,” ati.
MAT.9.19	Hava han Isua anthuia a nuk azi a zolai ngai um ase u. 
MAT.9.20	Hatuka enta, kum somleianni tenpei nupang khat annim a nuk tiang a honga a puan mer a hong ton. 
MAT.9.21	Asik chu a malunga ei ti, “Ama apuan rong ngal ka ton thei ten dam ka ti.” 
MAT.9.22	Hanke Isuan anhoia a en, “Longnu ngam ro, nei iamnan ana mandam zei,” ati pe. Hava len han nupang nu ha adam.
MAT.9.23	Hatuka Isua, ha panchang a ina a honga theilia tum le apu apar ngai ei mu le ei ti, 
MAT.9.24	“Ankhai u ro nupang sanai hi thimak a in ke!” Hava han amanin ama ha maniero tho u. 
MAT.9.25	Tenchu mi ngai ha a masuak ule asunga a luta nupang sanai a kut a sura hava han anthui. 
MAT.9.26	Hatuka mi he, rasa, ram pum abit, asip.
MAT.9.27	Hatuka havan ata ase le acho anni ama a nu nuka ase na ankhek u na, “David a naipasal lungkham na mu ro,” ati u. 
MAT.9.28	Ama ha ina alut suale ha acho ngai ha a kom ahong u na hanke Isuan hangai ha ati pe, “Na iam mo u kei tho thei ranga?” “O, Puma!” ati u.
MAT.9.29	Hanke hangai mit aton pe na, “Nei iam u na anga na chung u na ni rase!” 
MAT.9.30	Hanke amit u anlong hatuka Isuan hangai ha, “Enro hiva hi tuten re ni!” atia adet mata akhar.
MAT.9.31	Tenchu apanga asuak u na aram puma asin amanlang u.
MAT.9.32	Amani ha tual panga asuak u han enro kachai ei sur chongkului khat akom ahong ruai u. 
MAT.9.33	Kachai ankhai le ha chongkului achong hanke mi doran changdong ei riat u na ei ti u, “Isarel laia la mu thak mak me.” 
MAT.9.34	Tenchu Pharisi ngaiin, “Kachai ulian le kachai ei khai ke,” ati u. 
MAT.9.35	Hatuka Isua khua le bung tina acheia anchunna ina a manchuna aram thangahui arila hanke ana tin le rikhotin a mandam. 
MAT.9.36	Hanuk mitampa amuna amani chunga lungkham amuna asik chu anpona sok acha nuka aruai abui bera rual anga. 
MAT.9.37	Hanke a zolai ngai ha ei ti, “Bu min atam, tenchu sin atho rang atom. 
MAT.9.38	Hasik han phai pumapa kom va zong u ro, hanke a phaia sin atho rang mi ei hong mathuan rang.”
MAT.10.1	Hatuka a zolai somleianni ha a kom apai, ratha annim ngai chunga ningneina apeka hava ngai ei khaia hanuk rikhua le ana tin ei mandam thei u na rang. 
MAT.10.2	Ha somleianni ngai raming hiva ngai hi Simon Pitor hatuka a parual Andria, Jebedi a sapa Jakob le a parual Johon. 
MAT.10.3	Philip, le Bartholomai Thoma le lei ansuang Mathai Alphai a naipasal; 
MAT.10.4	Jakob le Thaddai; Kanan Simon hatuka Juda Iskariot ama han anmumak ngai kuta ei pek.
MAT.10.5	Hiva somleianni hi Isuan ei tira hangai ha chong ei pek. 
MAT.10.6	“Jentail ngai lampuia se u no ro hatuka Samari bung lut u no ro hanekten Israel khuka beran pei ngai kom se u ro. 
MAT.10.7	Hatuka nei se u na tina hiva chong hi ril u ro, ‘Vanram anai zei!’ atia. 
MAT.10.8	Ana ngai mandam u ro athi ngai mathui u ro aphar ngai manthiang u ro kachai ngai khai u ro. Man abui a nei man u man abui dena pe u ro. 
MAT.10.9	Na kong vong u rang. 
MAT.10.10	Rangkachak, sumru, dangka siakna rang marsa, zani anni, kekok, raimol, hava ngai dora mansuk u no ro. Asik chu sin atho ngai chu asak anang. 
MAT.10.11	“Hatuka khopui, khuana, ina nei lut u na ansuk ual arok u ro mun ateia na se u man hava han om u ro. 
MAT.10.12	Hatuka a ina na lut u tik le raisan chong ril u ro. 
MAT.10.13	Hava han nei tung u na ha arua aniten nei ni u na ha ama chunga chul rase. Arua ani nok ten na phukdai u na ha na kom u den hong kir rase. 
MAT.10.14	Hatuka nangni ana pom u nok tak chu hanuk na chong u anngai nok tak chu ha in le ha khua ata na suak u tik na ke philvut u ngai athing u ro. 
MAT.10.15	Ataka kei na ti ni u zei ruiril nikhuana ha khua ei tong rang chu Sodom le Gomora ram ei tong azang ual! 
MAT.10.16	“Enro! Ngelang laia bera anga, hantin han kei na tir ani u zei hasik han marul anga hiana vasu anga annuai u ro. 
MAT.10.17	Tenchu mi ngai ata anrenga om u ro asik chu ruiril muna na pe untia anchunna ina na zem unti. 
MAT.10.18	Hava baka ka sika ram ulian le reng ngai makunga amani le Jentail ngai kom anriat ranga na ruai unti. 
MAT.10.19	Tenchu min ana sur u tik hatika nangnin hontinmo, imo aril rang atia andon u no ro. Asik chu nei ril u rang tak ha ahun taka anpe inti. 
MAT.10.20	Asik chu nangni ni mak aril rang na Pa u a Ratha, na sungril u na a chong aman ril inti.
MAT.10.21	“Hatuka a parualin a parual, a pan a nai ha athat ranga pe inti hatuka nai ngaiin nupa dui intia manthat inti. 
MAT.10.22	Hatuka ka raming sika mi doran na mumak unti, tenchu ahekten peia angirtit tak chu zok inti. 
MAT.10.23	Hatuka khokhata ana not u le khua teia rot u ro. Ataka kei na ti ni u zei Israel khua dora na na sin u hek no ni Miring Sapa a hong nok maseng.
MAT.10.24	“Anchu anchupu neka lian mak hatuka suak suak puma neka lian mak. 
MAT.10.25	Anchu, anchupu dor suak a puma dor aniten ahun, in puma ha Beelzebul ati u ten a in komi ngai vang chu haneka imo ei ti u nok rang! 
MAT.10.26	“Hasik han hangai ha achi u no ro asik chu anthup om mak anlang nok rang. Maruk ite om mak ariat nok rang. 
MAT.10.27	Azing kara keina ril u ha, hava ha avara ril u ro, hatuka na kuar kunga nei rangai u ha hava ha in chunga ril u ro. 
MAT.10.28	Hatuka taksa that theia ratha that thei lui ngai ha chu achi u no ro, tenchu taksa le ratha aninin anphenengna muna anan siat thei hava lam ha chu achi u ro. 
MAT.10.29	Asara va anni poisa khata anzuar no ni mo? Na pa u phalna nok aniten hangai ha angkhat ngal phila chul mak. 
MAT.10.30	Tenchu na lu u na sam um antel zit keng. 
MAT.10.31	Hasik han achi u no ro, asara va tampa neka na lian u.
MAT.10.32	“Miring makunga ana pom tak chu kom ka Pa vana mi makunga ama ha pom ka ti. 
MAT.10.33	Tenchu mi ngai makunga ana pom nok tak chu kom ka Pa vana mi makunga pom no ning. 
MAT.10.34	“Phil chunga koi hi phukdai a peka hong atia na malung masui u no ro. Phukdai a peka hong makung, tenchu khendai a pek ke kei hong. 
MAT.10.35	Asik chu a pa le a nai a nu le a nainupang, hatuka a tarpi le a muinu ansen ranga ahong ke kei ni. 
MAT.10.36	Hatuka a u, a nanai ngai hake miring ei anmumak rang.
MAT.10.37	“A nu mo a pa mo ka neka andit tak chu ka mi ani rua ni mak. Hatuka a naipasal mo a nainupang mo koi ei na dit neka andit tak chu ka mi ani rua ni mak. 
MAT.10.38	Hanuk aninga a kros anputa ka nuk zi lui tak chu ka mi ani rua ni mak. 
MAT.10.39	A nuk arung tak chu machan inti, hatuka ka sika a nuk anchan tak chu ama chu zok inti. 
MAT.10.40	“Ana pom u tak chu koi ke ei na pom. Koi ana pom tak chu ana tirpu ke ei pom. 
MAT.10.41	Deari ha deari tia a pom takin deari phamman man inti. Hatuka minzik ha minzik atia apom ten anzik phamman man inti. 
MAT.10.42	Hanuk hi asin ngai bila angkhat pei ruaisi atia ti dai khuri khat annek chu phamman man inti.Ataka kei na ti ni u zei, a phamman machan no ni.”
MAT.11.1	Hantin han Isuan a zolai somleianni kom chong apek suale mi kho tina anchu le aril ranga havan ata ase u.
MAT.11.2	Hava suale Johon lungina a oma Krista rui a sintho ngai ariata a zolai ngai a tira aman kel. 
MAT.11.3	“Ahong rang ha nang hi mo na ni, ole atei mo nei la ngak rang?”
MAT.11.4	Isuan hangai ha a masang, “Se u ro nei riat u le nei mu u ha Johon va ril u ro, ati na. 
MAT.11.5	Acho ngaiin amu zei, akhor ngai kal achoi zei, aphar ngai anthiang zei, aset ngai ariat zei, hatuka athi ngai anthui zei anriang ngai koma thangahui anril zei. 
MAT.11.6	Ha mi achanasa koi ana dem nok chu!”
MAT.11.7	Amani ase u lai tak han Isuan mi ngai ha Johon arui ei ril, “Philchar rama hong a en mo nei se u. 
MAT.11.8	Mailuang savok atan ni mak mo? Ole hongmo nei va en u. Puan annui ansil mi khat a en mo nei se u? Puan annui ansil ngai chu reng ina ke ei om. 
MAT.11.9	Hanle hong atho mo nei se u ha deari khat a en ranga mo? Ani kei na ti ni u zei deari neka alian khat ha. 
MAT.11.10	Hava ha, ha miring ama ruia anziak a om, ‘Enta, ka palai na makunga ka hong tir aman na matona na lampui sin inti’ 
MAT.11.11	“Ataka kei na ti ni u zei, nupang vona anpianga chu Baptispu Johon aneka alian tute lan piang mak, hanum vanrama asin khit ha ama ha hava neka alian. 
MAT.11.12	Hatuka Baptispu Johon ahun ata atun ten vanram chu ranak asonga min ei lua keng, hava ha arat ngaiin ranaka alua ei val tit u. 
MAT.11.13	Asik chu deari dora le riti dora Johon atena dearin chong ei ril. 
MAT.11.14	Hatuka nangnin na pom zot uten re un na ti Eliza ei hong rang ha ama hi ani zei. 
MAT.11.15	Anngaina kuar adon takin rangai rase!
MAT.11.16	“Tenchu tule mo hiva huna mi ngai mankhi ning amani hi naipang ngai le anrual, amanin bazara ansuta alom ngai a paia ati. 
MAT.11.17	Koinin nangni na kom theilia na tuma lam u mak chena koinin na chapa nangnin na rop rachum u mak chena.
MAT.11.18	“Asik chu Johon a honga nek sak tho maka hava han min kachai ei sur ati u! 
MAT.11.19	Miring Sapa a honga sak nek atho hava han min, ‘Soso enro so anruak, zun du lei ansuang ngai le salui, asiat ngai mal,’ tenchu hia hin a sintho ngai le asia bui tina a manlang.”
MAT.11.20	Hanke sin alian ei thona khikhit kho ngai ha a ngona asik chu a malung makhir u mak. 
MAT.11.21	“Korazin na rang aping! Bethsaida na rang aping! Asik chu nangni koma changdong sin antho ngai ha Tura le Sidona antho sela hava man ata punachet ansila phila ansuta malung makhir u zei ni! 
MAT.11.22	Tenchu kei na ti ni u zei ruiril nikhua nangni nei siat u na ha nangni neka Tura le Sidon zang ual inti! 
MAT.11.23	Hatuka, O! Kapernaum nang hi mo van ten pei nei ansang rang? Athi kho tenpei chumin na ti asik chu na koma changdong sin antho ngai ha Sodoma antho sela avian tenpei la om inti! 
MAT.11.24	Tenchu kei na ti ni u zei nang nei tiar rang neka anrilna nikhuana Sodom ram ei tiar zang ual inti!” 
MAT.11.25	Havalai tak han Isuan hiva chong hi ei ti, “O ka Pa, O van le phila Puma raisan chong ka na ril asik chu nangin ariat le ahian ngai kom hiva rui ngai dora nei thupa naipang ngai kom nai manlang.
MAT.11.26	“Ani ka Pa asik chu na mit muna a phamrua keng.
MAT.11.27	“Aloma ka Pa ata ka kom anpek zei hatuka Sapa hi tuten remak Pa rong ke ariat hatuka Pa hi tuten remak Sapa rong ke ariat hatuka Sapan ei manlang zotna tak han aman ariat. 
MAT.11.28	“O apong le apuaka rik ngai ka kom hong u ro pongansana na pe u ka ti. 
MAT.11.29	Ka ringkol makhop u ro hatuka ka kom anchu u ro asik chu koi hi asing le annuai hava han nangnin na ratha u rang pongansana man un na ti. 
MAT.11.30	Asik chu ka ringkol ahui ka puak um azang.”
MAT.12.1	Hava lai han Isuan pongansa nikhuana han bu muna ase u na hatuka zolai ngai ancham u na bu akheta ei sak u. 
MAT.12.2	Tenchu Pharisi ngaiin hava amu u na ama ha aril u, “Enta, pongansa nikhuana atho nok rua hava ha na zolai ngai ei tho u!”
MAT.12.3	Aman hangai ha ati pe, “David le alom ngai ancham u lai aman ei tho ha pore u mak che mo? 
MAT.12.4	Ama ha Pathian ina aluta dali vaipol ei sak ama le alom ngai ei sak rua ni u maka chaizung ngai rong ke asak thei. 
MAT.12.5	Hatuka Dan bu pore u mak che mo? Pongansa nikhua chaizung ngaiin Biakina pongansana dana masialam asia anlo u mak. 
MAT.12.6	Tenchu kei na ti ni u zei hiva muna Pathian Biakin neka alian mi khat a om. 
MAT.12.7	Tenchu, ‘Lungkham ke kei zot anbolna dali ni mak.’ Hiva chong omzia imo? Hava ha re u tan la masial abui ngai asia manlo u no ta ni. 
MAT.12.8	Asik chu, Miring Sapa hi pongansa nikhua Puma.”
MAT.12.9	Hava suale ama havan ata asena ei anchun u na ina ava lut.
MAT.12.10	Hatuka enta, mi khat akut khat athi hava han amanin ama ha arakel u na, “Pongansa nikhua andam asa mo?” A chunga ansiatna ei en u na ei ti u.
MAT.12.11	Aman hangai ha ei ti pe, “Nangni laia tumo bera khat a neia hava ha pongansa nikhua khura chul sela rut no ni mo? 
MAT.12.12	Hanle bera nek ten miring itukmo ei lian hasik han pongansa nikhua sin asa tho asa.”
MAT.12.13	Hava han aman ha mi ha, “Na kut son ro,” ati pe hanke asona, Hatuka hava ha atei anga adam ret. 
MAT.12.14	Hatuka Pharisi ngai tual panga asuak u na ama siatna rang ei mansuk u: “Hontinmo ama hi na masiat ngai,” ei ti u.
MAT.12.15	Isuan hava ariata havan ata asuaka ase, mi tampan a nu nuka azi u hatuka aman aloma a mandam. 
MAT.12.16	Hatuka, “Nangnin koi hi mi na manthei pe u no ro,” atia adet mata chong apek. 
MAT.12.17	Isai dearin ei ril hiva chong hi ei hong kip:
MAT.12.18	“Enro, ka suak, ama hi kei phun kei adit 
MAT.12.18	hanuk hava han kei zot.
MAT.12.18	Ama chunga ka ratha phun ka ti, hatuka aman nam ngai kom rui anzika ril inti.
MAT.12.19	Ama hi a makhal antak no ni,
MAT.12.19	a rasan ring no ni lampuia he suak no ni.
MAT.12.20	Aman raimol akoi khiak no ni,
MAT.12.20	vaiut chammoi that no ni.
MAT.12.20	Ruiril anzik arata anmang maseng pei.
MAT.12.21	Hatuka ama raming Jentail ngaiin ei sabei rang.”
MAT.12.22	Hava han kachai ei o angkhat ei hong ruai u ama ha acho chongkului hanke aman a mandama chongkului ha achong hatuka a muthei. 
MAT.12.23	Hava han amu dora anlaia, “Ama hi mo David a china nai?” ei ti u. 
MAT.12.24	Tenchu Pharisi ngaiin hava ei riat u na, “Hiva mi hi ite nimak kachai ngai reng Beelzebul leke kachai ei not,” ei ti u. 
MAT.12.25	Ei mandon u ariata aman hangai ha ei ti pe, “ Ram hi ama le ama anduia anbak ten hava ha ei chiama asiat hatuka khua mo, in mo, ama le ama andui ten hava ha det no ni. 
MAT.12.26	Hanuk Soitan denin Soitan anot ten ama le ama aninga anduia anbak keng ani zei hale, hantin aniten a ram hontinmo ei ngir rang? 
MAT.12.27	Hatuka koi hi Beelzebul le kachai ka notin hanle na nai u ngaiin tule mo ei not, hasik han amani hi na ruiarilpu ni inti. 
MAT.12.28	Tenchu Pathian ratha le ka not ten hano Pathian ram nangni na kom a hong ani zei.
MAT.12.29	“Hatuka mana ha ranak aneipa ha khit luia tumo hontinmo ha a ratpa ina luta a ina neinun la thei ni mo?
MAT.12.30	“Ka tianga nok tak chu koi ana dui ke. Ka bila rakhom lui tak chu aheng ke. 
MAT.12.31	Hava sika kei na ti ni u zei mi ei siatna dora le an ero andual inti, tenchu Ratha Anthiang an ero chu andual no ni. 
MAT.12.32	Hatuka Miring Sapa ranga chong aril tak ama andualna man inti, tenchu Ratha Anthiang aduia chong aril chu andualna man no ni atun hunam nukhona hunam. 
MAT.12.33	“Thingkung na mansa ten, a maram hong sa inti, hatuka thingkung na mansa nok ten, a maram hong sa thei no ni. Asik chu amara lehan akung na riat thei. 
MAT.12.34	O marul khuk ngai, asiat nei ni u na hontinmo chong asa nei ril thei u. Asik chu malunga anthok tak ha murin ei hong ril. 
MAT.12.35	Mi san asa mun ata neinun asa a masuak hanuk mi asiatin asiat mun ata neinun asiat a masuak.
MAT.12.36	“Hatuka kei na ti ni u zei mi ngai achong ril u ngai dora ruiril nikhua na alan dar zit rang keng. 
MAT.12.37	Asik chu, na chong le asa nei anlo hatuka na chong le den asia nei anlo rang.”
MAT.12.38	Hava han Lekhanziak ngai le Pharisi hozetinmo, “Minchupu koinin nang na kom andangna khat na mu zot,” ati u na. 
MAT.12.39	Aman a masanga hangai kom ati pe, “Atun taka mi salui le uiare ngai andangna arok u, tenchu Jona dearin andangna baka chu atei andangna hiva ngai hi anpe thei no ni. 
MAT.12.40	Asik chu hontinmo sun anthum zan anthum nga lian vona ei om hava anga Miring Sapam sun zan nin thum phil sunga om inti. 
MAT.12.41	Ninevi mi ngaiin ruirila atun taka mi le andinga hi ngai masiat unti, asik chu Jona chong rila a malung a makhir u. Hatuka enro, Jona neka alian mikhat hivan a om. 
MAT.12.42	Sim rama rengnu ruirila atun taka mi ngai le andinga hiva ngai asia manlo inti, asik chu Solomon ei hiana chong ariat rang ramual mongna ata ei hong hatuka enro, Solomon aneka alian mi khat hivan a om. 
MAT.12.43	“Hatuka ratha siat mi sung ata asuak lehan ti buina muntina acheia pongansana a en tenchu man mak. 
MAT.12.44	Hanke aman, ‘Kei suakna in dena kir ret ka ti,’ ati hanke a honga hava ha akorong anthiang ahui ava mu. 
MAT.12.45	Hanke ase na alom ratha siat atei sari abila ahong tuanga hava han alut u na a om u hava han ha mi aphuta rahu neka nukhona ana uala, haneka asiat atun taka mi salui ngai chunga hava ha chuk inti.”
MAT.12.46	Aman mi ngai hiva chong ngai aril lai tak enro, a nu le a parual ngaiin achongpui ranga tual panga anding u. 
MAT.12.47	Hanke mi khatin, “Enta, na nu le na parual ngai nang ana chongpui ranga tual panga anding u,” ati na.
MAT.12.48	Tenchu hiva chong ei riat le a masang lena, “Ka nu tumo ka parual hova mo?” ati. 
MAT.12.49	A zolai ngai tiang a kut a sona, “Soso enro, ka nu le ka parual ngai. 
MAT.12.50	Asik chu ka Pa vana mi ei zot amang tak ha hava ha ka nu, ka parual, ka sarzuar.” ati.
MAT.13.1	Hava nikhua Isua in ata asuaka tindil kola ansuta. 
MAT.13.2	Hatuka mitampa a kom ahonga havan han rakuang khata achuanga ansut hatuka mi dora ti kola andinga a om. 
MAT.13.3	Hanke aman ankhina na chong atampa hangai rang aril pe.
MAT.13.4	Aman ei ti, “Chin the pun chi anthe ranga ase. A the han hotukmo chu lam kola achula hava ha va ngai ahonga asak zit. 
MAT.13.5	Hatuka itukmo chu lung bila achula phil tam maka hava han phil atam ei man nok sika hava ha among lilipa. 
MAT.13.6	Tenchu ani suakle a ra-ema hatuka arazung ei om nok sika achar biang. 
MAT.13.7	Hatuka itukmo chu raling bila achula hava han raling kung ansona adel tita asiak. 
MAT.13.8	Hatuka achi hotukmo chu phil asana achula anrana mun raza, mun somaruk le mun somanthuma apung.”
MAT.13.9	“Kuar anei takin re rase!” Isuan ati.
MAT.13.10	Hava suale a zolai ngaiin ahong dep u na arakel u, “Ichangmo ankhina le amani kom chong nei ril?” ati u na. 
MAT.13.11	Aman a masanga, “Vanram rui anthuk ngai na kom u na anriat ani zei amani chu pe mak. 
MAT.13.12	Asik chu adon tak chu anpesa inti hanuk sap inti tenchu donlui tak ama ei nei selep um akom ata anlan ti. 
MAT.13.13	Hava sik han ankhina le kei na ril u. Asik chu amani hi a enam mu u mak, a rangaiam re u mak hanuk tuak u mak. 
MAT.13.14	Hatuka amani rang hi Isai in ei ril ei kip: 
MAT.13.14	‘Nangnin rangaia re un na ti tenchu tuak pial u no ta ni;
MAT.13.14	hatuka ena mu un na ti tenchu re pial u no ta ni.
MAT.13.15	Asik chu hiva mi ngai a malung ril abui ei ni u,
MAT.13.15	anngaina rang akuar u aset ke ni zei,
MAT.13.15	hatuka amani amit u anthim ani zei,
MAT.13.15	Hanokten, amanin mit le mu na,
MAT.13.15	hatuka kuar le riata,
MAT.13.15	malunga tuaka hatuka kira honga lei mandam lam u ning.’
MAT.13.16	“Tenchu na mit u chanasa, asik chu hava amu hatuka na kuar um asik chu hava ha ariat. 
MAT.13.17	Asik chu ataka kei na ril ani u zei nangnin nei mu u ngai hi Deari le minzik tamtakin amu rang ei zota muthei u mak hatuka nangnin nei rangai u ngai anngai rang ei zot u na rangai thei u mak.
MAT.13.18	“Hasik han nangnin chin thepu ankhina rangai u ro. 
MAT.13.19	Min ha ram ruia rangai le achong ariat nok ten hava han ratha sia a honga a malunga anling ngai ha hava ha a maruk hava ha lampuia chul. 
MAT.13.20	Hatuka lunga chul ha hava ha chong ariata raisana apom tenchu a malunga razung abui hun atom te angir. 
MAT.13.21	Nukhona ha chong sika antak le annotna atong le a malung aduk. 
MAT.13.22	Hatuka raling bila chul hiva hi. Hiva chong ei riat hatuka ramual malung le nei lungkhamin, ha chong adel tita hava han mara don mak. 
MAT.13.23	Hatuka phil asana chul hiva hi. Hiva chong a rangai hava ha ariat ama ha laklaka anra let raza hotukinmo somaruk hotukinmo somanthum mara adon.”
MAT.13.24	Hava suale aman hangai kom ankhina khat a masuak reta ei ti, “Vanram ha mikhat le na manrual thei aman a phaia chimuru sa ava ling. 
MAT.13.25	Tenchu mi in suale anmumak a honga ha bu chi bila chiakru atheka ase viak. 
MAT.13.26	Nukhona aru monga anra hatik han chiak um anlang. 
MAT.13.27	Hava han ha a puma suak ngai ahonga ama ha ahong ril, ‘Ka pu, na phaia bu chi sa nimak mo nei va ling hanle chiak kung hovan ata mo ei hong?’ ati u. 
MAT.13.28	Aman hangai ha ati pe, ‘Ananmumak khat peiin ei hong tho ke ani zei.’ Suak ngaiin ei ti pe, ‘Hano na zot mo koini sena phoi inti?’ 
MAT.13.29	Aman ati he e, ‘ariat samak chiak kung na phoi u le hava bila bukung um nei phoi u rang ke ati. 
MAT.13.30	Sang at tenpei aninin anson rase nuka sangat tik a at ngai ha chiak at u tan anhal ranga alo lona khita siak u ro tenchu bu ha ka sasiara hong koi u ro ti ka ti.’ ”
MAT.13.31	Aman ankhina khat akom u na a masuak reta: “Vanram hi hoiro ru khat ang, mi khatin achoi a phaia ava ling, ati. 
MAT.13.32	Ru tin ranga ha ru ha asin khit tenchu anson le a suangrua ata ansona va ngai a honga a honga riaka a om u.”
MAT.13.33	Aman hanuk ankhina khat aril pe, “Vanram hi chol le ankhi theia nupang khatin mon anthum vaipoldi a manpola asiaka nukhona chol achang zit,” ati.
MAT.13.34	Hiva chong ngai hi Isuan ankhinana mi kom ei ril ankhina nok anten ite hangai kom ril mak. 
MAT.13.35	Dearin ei ril hiva chong ei kipna, 
MAT.13.35	“Koi ankhina chong le ka mur malong ka ti
MAT.13.35	ramual achui ata anthup hava
MAT.13.35	ngai dora manlang ka ti.”
MAT.13.36	Hava han mi ngai a mathana ina a hong, hatuka a zolai ngai akom a honga ama ha ati pe, “Phaia chiak kung ngai ankhina anthiang vanga na ril ro,” ati pe u.
MAT.13.37	Aman a masanga, “Chiru sa aling ha Miring Sapa ati; 
MAT.13.38	phai ha ramual, chiru sa ha aram nai ngai, chiak kung ha pap ratha nai ngai; 
MAT.13.39	adui pun ei ling ha ama ha Diabol, a at hun ha hun hek tik, a at ngai vanpalai ngai. 
MAT.13.40	Hantin han hontinmo chiak ankhoma moia anpai hava ang han hun hek tika ni inti. 
MAT.13.41	Miring Sapa a vanpalai ngai hong tir inti amanin a ram ata dik lui annim ngai dora rasuang inti. 
MAT.13.42	Hatuka hangai ha moisumpuia thak inti hava muna chapa a ha arial inti. 
MAT.13.43	Hava han anzik ngai a pa u rama ani anga a ra-ang el inti kuar a nei takin re rase!
MAT.13.44	“Vanram hi phaia nei anthup ang mi khatin amuna athup tita asiak nuka raisan sika a nei ngai dora azuar zita ha phai ha ava rachok.
MAT.13.45	“Hanuk vanram hi mi sum anphung khat le anrual rochon a sasa anrok. 
MAT.13.46	Aman rochon alu khat a muna ase a nei azuar zita hava ha a rachok.
MAT.13.47	“Hanuk, vanram chu len akei le anrual tindila ava peia ngatin aluaka. 
MAT.13.48	Len ha abit le min akeia tanga abanga hatuka ansut chunga asa ngai azena koka asiak asiat ngai a pei zit. 
MAT.13.49	Hantin han hun hek tika ni inti vanpalai ngai honga minzik ngai bil ata asiat ngai mankhai inti. 
MAT.13.50	Hatuka hangai ha moisumpuia pei inti hava muna chapa ha arial inti.
MAT.13.51	“Hava ngai na riat mo u zei? ati na. Amanin, “O,” ati u.
MAT.13.52	Hanke aman ati pena, “Hasik han vanram ruia asadima ariat sua dan minchu ngai chu in puma khatin a sumduk ata neinun athar le amarua ansuakpu ang ani.”
MAT.13.53	Hiva ankhina ngai azui suale Isua havan ata ase. 
MAT.13.54	Hatuka a rama asena mi ngai anchunna ina mi a manchuna hava han anlai u na. “Ama hi hidor mi hian sinthotheina ngai hovan ata mo?” ati u. 
MAT.13.55	“Thing asinpu naipasal nimak mo a nu raming hi Mari nimak mo? Hanuk Jakob, Joseph, Simon le Juda hi a parual ngai nimak mo? 
MAT.13.56	Hanuk a sarnu ngai dora hiva hin abui mo? Hanle hovan ata mo ei man hantin han a malung ei zing u?” 
MAT.13.57	Tenchu Isuan hangai ha, “Aram le a Deari ngai chu a khua le a in rong nok chu mun ateia lalchi manluia om ngai mak,” 
MAT.13.58	Hatuka ei iam u nok sika aman havan tichangabui sin atam tho thei mak.
MAT.14.1	Hava lai tak han Herod rengin Isua thang ha alei riat. 
MAT.14.2	Hatuka a suak ngai kom ei ti, “Ama hi Baptispu Johon athi ngai bil ata anthuia hasik han sinthotheina ngai le sin ei tho.”
MAT.14.3	Asik chu Herod a parual Philip a nungak Herodi ranga Johon asura akhita lungina ei khum. 
MAT.14.4	Asik chu Johonin, “Ama nei lak hi dik mak!” ei ti pe. 
MAT.14.5	Hatuka aman athat rang azotam mi ngai ei achi, asik chu min deari ati na ei pom u.
MAT.14.6	Tenchu Herod anzirni panta asuak le Herodi nainupang a lama, Herod a rai ei san. 
MAT.14.7	Hasik han khomak ansam chunga, “Nei zong tak pei na pe ka ti” ei ti. 
MAT.14.8	Hanke a nu chonga, “Baptispu Johona lu khenga hivan ka kom na pe ro,” ei ti.
MAT.14.9	Hiva hin rengpa a malung ana tenchu a khomak ansam sika, hatuka a bila ansut ngai sika hava apek ranga chong apek. 
MAT.14.10	Aman mi a mansena lungina Johona lu ava man tan. 
MAT.14.11	Hatuka a lu ha kheng khat le a hong choia ha nungak te ha apeka hatuka aman a nu kom achoi. 
MAT.14.12	Hava suale a zolai ngai a honga a ruak ha a choia ava phum u hatuka Isua kom ahong u na a manthei u.
MAT.14.13	Isuan hava ha ariata havan ata rakuang le maruka mi buina khata ase hatuka mi ngaiin ariata muntin ata a honga tang tiang a nuk azi u. 
MAT.14.14	Hanke aman mi tampa a muna amani ha lungkham amuna ana ngai ha a mandam. 
MAT.14.15	Hava suale ani buia a zolai ngai a kom ahong u na, “Hiva hin mim abui anim om lai mak mi ngai mathan ta ro khuana se na arang u sak va en u rase,”
MAT.14.16	Isuan hangai ha ati pe, “Ei se nang u mak nangnin hava ngai ha sak rua pe u ro,” ati. 
MAT.14.17	Amanin ei ti pe, “Koinin hivan vaipol ranga le nga anni baka chu a om atei ite ommak.” 
MAT.14.18	Aman ei ti, “Hava ngai hivan ka kom hong ko u ro.” 
MAT.14.19	Hanke mi ngai ha sul chunga mansut u ro ati na hatuka ha vaipol ranga le nga anni alaka vanram tiang chung atanga bor apek hatuka vaipol itukmo chu akhiaka a zolai ngai apek, zolai ngaiin mi ngai apek. 
MAT.14.20	Hava han alom u na akhop u. Hatuka amanin anniang akiak akui kok somleianni arut u. 
MAT.14.21	Asak ngai dora hi nupang le naipang tel luia pasal asang ranga ni inti.
MAT.14.22	Hatuka Isuan havan len a zolai ngai ha anthiang vanga ei ril, “Rakuanga chuang u tan mana son tiang rala van kan u tan se u ro,” Hava han mi ngai ei mathan. 
MAT.14.23	Hatuka mi dora a mathan suale maruka bor azong ranga muala a kal zan azing le hava muna atheia a om. 
MAT.14.24	Tenchu rakuang ha tang ata alapana a oma tin soka thinthi ei hong sem sika anvok.
MAT.14.25	Zanchima ti chunga kal achoia amani kom ei hong. 
MAT.14.26	Hava ha zolai ngaiin ama ha ti chunga kal ei choi amu u na phukpui alaka ei ti u, “Raluai ke,” ati na achina ankhek u.
MAT.14.27	Tenchu hava han len ei chong ei ti, “Ngam u ro koi ke ka ni achi u no ro!” 
MAT.14.28	Hava han Pitorin a masanga, “O Puma, nang na ni ten ti chunga kal choia na kom ase na chong na pe ro.”
MAT.14.29	Aman ei ti, “Hong ro!” Hanke, Pitor rakuang ata a chuma ti chunga kal choia Isua kom ase. 
MAT.14.30	Tenchu thinthi a muna achina ei anning tir sika ankheka ei pai, “O Puma, na san ta ro!” ati.
MAT.14.31	Havan len han Isuan a kut asona asura, “O iam atom ichangmo nei iam nok?” ati pe. 
MAT.14.32	Hava suale rakuanga akal ule thinthi among. 
MAT.14.33	Hatuka rakuanga om ngai han ahong u na ama ha amok u na, “Atak taka nang hi Pathian Sapa na ni,” ati u.
MAT.14.34	Ankan u na tang tiang Genesaret bunga ava suak u. 
MAT.14.35	Havana mi ngaiin ama ha ariat u na asir apanga hava bunga mi dora koma athang a mathuan u na. Hatuka ana dora aloma a kom ava man lak u. 
MAT.14.36	Hatuka ama ha ei mathem u a puan duai amer ngal aton thei ranga hatuka aton doran chu ei dam u.
MAT.15.1	Hava han Jerusalem ata Pharisi le minchu ngai Isua kom ahonga ei ti u. 
MAT.15.2	“Na zolai ngai ichangmo tiana ulian ngai riti ei khel u? Asik chu sak asak u le akut rasu u mak.”
MAT.15.3	Aman a masanga hangai rang, “Nang nim na riti u nei manlian u sika Pathian chongpek ichangmo nei khel u? 
MAT.15.4	Asik chu Pathianin ei ti, ‘Na pa le na nu lalchi tho u ro,’ hatuka ‘A pa mo a nu mo antir tak chu athi anang.’ 
MAT.15.5	Tenchu nei ti u nu le pa ka koma nei sabei u na tak ha, ‘Pathian kom anpek ani zei,’ atei nu le pa lalchi tho nang lai mak. 
MAT.15.6	Hantin han tiana na riti u sika Pathian chong akorong nei manchang u. 
MAT.15.7	Phuazekam ngai Isai han nangni ei na ril u!
MAT.15.8	Hiva mi ngai amura ana lalchi u a malunga 
MAT.15.8	ka kom ata ala na ankhai.
MAT.15.9	Hatuka hava ngai han ana biak papei u
MAT.15.9	miring chongpek ngai dikna tia a manchu!”
MAT.15.10	Hanuk aman mi ngai akom akuia rangai u ro re u ro ati. 
MAT.15.11	“Baikuana alutin miring man nim mak tenchu bai ata asuak ha ke mi anan nim.”
MAT.15.12	Hanke zolai ngaiin ahong dep u na ama rang ha, “Na riat mo Pharisi ngaiin hava chong ei riata malung ei ni nok,” ati pe u na. 
MAT.15.13	Aman a masanga, “Vana ka Pan ei ling nok kung chu phoia anpei inti,” ati pe. 
MAT.15.14	“Hangai ha om rase hangai ha acho ngai acho lam anruai acho ha achon lam a manmun aninin khura chul unti,” 
MAT.15.15	Pitorin a masang ama ha ati pe, “Hiva ankhina hi na manthei ro.”
MAT.15.16	Aman, “Nang nim atun ten re luia nei la om u mo? ati. 
MAT.15.17	Hiva hi la re u mak che mo na baia alut tak na vona ase asuak reta anpei. 
MAT.15.18	Tenchu na mur ata asuak tak pei chu na malung ata ahong hatuka mi a mannim. 
MAT.15.19	Asik chu malung sung ata mandon asiat, mi that, uiare, annim, noti lam, milak chong antir rua ei hong. 
MAT.15.20	Hiva ngai doran mi a mannim tenchu, kut suk luia saka mi hava han mannim mak.”
MAT.15.21	Hava suale Isua havan ata asena Tura le Sidon rama ase. 
MAT.15.22	Hatuka enta, sova rama Kanana nupang khat a honga ankheka ei ti, “O Puma, David Naipasal koi hi lungkham na mu ro! Ka nainupang sanai kachai ei o a duk ana sabak.”
MAT.15.23	Tenchu aman ite masang mak. Hanke azolai ngaiin a kom ahonga ei hong mathem u na ei ti u, “Ama hi mathan ta ro asik chu hiva mi hi koini nunuka ankhek.” 
MAT.15.24	Aman a masanga, “Israel chi bera anpei ngai baka tute koma antir making,” ati.
MAT.15.25	Tenchu nupang ha a honga ahonga moka, “Puma na san ro a hong ti.”
MAT.15.26	Aman a masanga, “Nai ngai ranga sak ui ngai koma apei sa mak,” ati pe.
MAT.15.27	Hava han aman ei ti, “Ani, Puma asik chu ui ngaiin um a puma kheng ata adi anoi asuan ha asak,” 
MAT.15.28	Hava han Isuan, “O nupang achan nei iam alian nei zot anga na tak chunga ni rase,” ati.Hatuka hava lai tak ata a nainupang adam.
MAT.15.29	Hanuk havan ata ase na Galili tindil kola a honga suak hatuka muala a kala hava muna ansut. 
MAT.15.30	Hatuka a tampa mi a honga amanin abil u na akhor, acho, chongkului, aset hanuk atei atam mi atuanga a ke kunga ava buk u na aman alei mandam. 
MAT.15.31	Hantin han chongkului achonga, akhor kal achoi, acho ngai a mutheia, hava amu u na mi ngai achang ei mandong hatuka Israel a Pathian a manpak u na.
MAT.15.32	Hanke Isuan a zolai ngai apaia ei ti, “Hi mi ngai hi achan lungkham ka mu u asik chu hi ngai hi avian ninthum pei ka bila aleng u zei akom u na sak ite om mak hanuk angoia anse u rang zot making lampuia anvuai tham u rang keng.” 
MAT.15.33	Zolai ngaiin a kom, “Mi buina na hontinmo hidor vaipol man ma ni min ei khopna rang dor pei,” ati u. 
MAT.15.34	Isuan hangai ha, “Na kom u na itukmo vaipol a om, ?” ati na. Amanin “Sari, ngate alak te,” ati u na.
MAT.15.35	Hanke aman mi ha, phila mansut u ro, ati na. 
MAT.15.36	Hava suale aman ha vaipol sari le ngate ituk lek mo a laka apham chunga akhiaka hatuka a zolai ngai apeka zolai ngaiin mi ngai apek u. 
MAT.15.37	Hava ha alom u na asaka akhop u hanuk anek anoi anniang hava han kok sari arut u. 
MAT.15.38	Asak ngai ha nupang le naipang anchel luia pasal asang manli ani. 
MAT.15.39	Hava suale mi ngai a mathana rakuanga a chuanga Magdala rikunga ava suak u.
MAT.16.1	Hanuk Pharisi le Saduki a kom ahonga ansinna anga a mathem u, “Anvan ata andangna khat pei na manmu ro,” ati u. 
MAT.16.2	Tenchu a masanga ati pe, “Ani lut le nei ti u, ‘Nikhua hui inti asik chu anvan asen.’ 
MAT.16.3	Hatuka zing tiang nei ti u, ‘Avian rua hong inti asik chu anvan asen ansum atam.’ Nangnin anvan andangna na riat u tenchu hun andangna ngai re u mak che. 
MAT.16.4	Hiva huna salui uiare mi ngai andangna arok u, tenchu Jona andangna baka chu hanuk ite andangna hangai ha anpe thei no ni,” ati.Hanke aman hangai ha amaka ase. 
MAT.16.5	Zolai ngaiin ava ral tiang asena vaipol achoi a mangil u na. 
MAT.16.6	Isuan hangai ha, “Anrung u ro Pharisi le Saduki ngai chol ata anreng u ro,” ati. 
MAT.16.7	Hava ha amani le amani ankhal u na, “Vaipol nei hong koi nok hi,” anti u. 
MAT.16.8	Hava ariata Isuan, “O iamna bui ngai vaipol abui atina ichangmo nei ankhal u? 
MAT.16.9	Atun um la re u mak che mo? Na malung ngala chui u mak mo? Ha asang ranga sak vaipol ranga kok itukmo nei rut u ha. 
MAT.16.10	Hatuka ha asang manli han vaipol sari hanuk kok itukmo nei ruta nei choi u? atia. 
MAT.16.11	Ichangamo nei riat u nok nangni ranga vaipol ruia na ti u making tenchu nangni ha Pharisi le Saduki chol ata anreng u ro kei ti!” atia.
MAT.16.12	Hanke amanin ei riat u vaipola chol nimak tenchu Pharisi le Saduki ngai manchu ata anrung rang chong ke ei ril.
MAT.16.13	Hanuk Isua Kaisari Philipi khua asena a zolai ngai ha a rakela, “Miring Sapa hi tumo? 
MAT.16.14	Hiva ruia min imo ati?” Amanin, “Senkhatin nang hi Eliza, senkhatin Jeremia senkhatin deari khat ha ni inti,” ati u. 
MAT.16.15	Aman hangai ha, “Tumo ka ni nangnin imo nana ti u?” ati. 
MAT.16.16	Simon Pitorin a masanga, “Nang hi Krista Pathian adam Sapa na ni” ati na. Isuan ama ha a masanga, 
MAT.16.17	“O Jona a sapa Simon na chanasa, asik chu taksa le thisenin nang na kom hava ha ei manlang nimak tenchu ka Pa vana mi ke anlang. 
MAT.16.18	Hatuka koi um kei na ti ani zei, Nang hi Pitor, hi lung chunga ka kuibing phun ka ti hatuka thina rakul makot ngalin mator no ni. 
MAT.16.19	Vanram chabi ngai na pe ka ti hatuka hi phil chunga nei khar tak ha vana ankhar inti hatuka phil chunga nei malong tak chu vana anlong inti,” ati. 
MAT.16.20	Hanke a zolai ngai rang ha chong apeka, Krista ei ni tute ei ril u nok ranga.
MAT.16.21	Hava len ata chu Isuan a zolai ngai ha anthiang vanga ei ril ani zei, “Jerusalema ase nang, hatuka ulian ngai, chaizung ngai le minchu ngai ata achan antak hong inti hatuka thin ti hanuk nin thuma anthui ret inti,” ati.
MAT.16.22	Hava han Pitorin ama ha akom atuanga chunngo athona ei ti, “Puma hava ha na kom ata ankhai rase na chunga ni thak thei no ni.”
MAT.16.23	Tenchu ama anhoia, “Pitor ka kom ata ankhai ro soitan! Nang hi ana lua asik chu Pathian ata nimak tenchu miring ata ke nei mandon.” ati na.
MAT.16.24	Hanke Isuan a zolai ngai ha ei ti pe, “Ka nuk azi zot tak chu atheia anpoisak no rase a kros raputa ka nuk zi rase. 
MAT.16.25	Asik chu anuk rung rong ati tak chu machan inti hatuka ka sika anuk anchan tak chu aman hava man inti. 
MAT.16.26	Hanle min ramual dora a mana anuk amachanin ama rang imo ei anlokna hanuk min anuk rathula imo pe ni? 
MAT.16.27	Asik chu Miring Sapa a vanpalai ngai le A Pa lianna le hong intia hatuka havan mitin ha a sintho anga amara pe inti. 
MAT.16.28	Ataka kei na ti ni u zei, hivana andinga om ngai hi hava bila hohomo chu thina marim la pial lui rang a om Miring Sapa a rama ei hong amu man chu.”
MAT.17.1	Ni ruk suale Isuan Pitor, Jakob le a parual Johon ha abila anthim vanga mual ansang khata ase pui. 
MAT.17.2	Hava suale aman hangai makunga a mel anthula amai ani anga a ela hatuka a puan ra-ang anga ei var. 
MAT.17.3	Hatuka enta, Mosi le Eliza anmu u na amanin ama le achong u. 
MAT.17.4	Hava han Pitorin Isua ha, “Puma hivan nei om asa, na zot ten hivan chubuk anthum sin ka ti angkhat nang narang, angkhat Mosi rang hatuka angkhat Eliza rang,” ati.
MAT.17.5	Ama achong lai tak hava han sum avarin hangai ha amanliana hatuka enro, ha ansuma han hiva chong hi ei anril, “Ama hi ka Naipasal madit hava han ka rai ei san, Ama he rangai u ro,” 
MAT.17.6	Ha chong ariat u na zolai ngai anbok u na hatuka achan ei achi u. 
MAT.17.7	Hatuka Isua akom u na ahonga hangai ha ei hong tona, “Anthui u ro achi u no ro,” ati. 
MAT.17.8	Hanke atang u na atei tute mu u lai maka Isua rong a om.
MAT.17.9	Mual ata achum u le Isuan hangai ha hiva chong hi ei pek, “Miring Sapa athi bil ata anthui nok maseng, haten pei tute manthei u no ro,” ati. 
MAT.17.10	Hanke a zolai ngaiin ama ha ei rakel u, “Minchu ngaiin ichangmo Eliza mana hong inti ei ti u?” 
MAT.17.11	Aman a masanga, “Ani chu ei ni, Eliza hong inti hatuka aloma sin sir inti.” 
MAT.17.12	Tenchu kei na ti ani u zei, “Eliza ahong sua zei ten min lei re mak haneka achunga ei zot ang tak pei ei tho u hantin ang han Miring Sapa ham amani ata ha antak tong inti.” 
MAT.17.13	Hava han zolai ngaiin ariat u zei aman hangai rang ha Baptispu Johon arui ei ril.
MAT.17.14	Hanuk amanin mi ngai kom ahonga mi khat ama kom ahonga a ke bila ei ti. 
MAT.17.15	“Puma, ka naipasal hi lungkham mu ro asik chu ama hi rirangol adon achalaka antak aman zei. Asik chu ama hi moia, tia, ei chul reret. 
MAT.17.16	Hatuka na zolai ngai kom ka hong tuanga tenchu amanin mandam thei u mak,”
MAT.17.17	Isuan a masanga, “O iam lui le lam tok lui! Ituktenmo na kom u na kei om rang? Ituktenmo na chung u na ni rase kei ti rang? Hivan ka kom hong koi u ro!” ati na. 
MAT.17.18	Hanuk Isuan ama ha a ngona hava han ha kachai ha ama ha a mathana ase hatuka pasal sanai ha hava len ata adam.
MAT.17.19	Hava han zolai ngaiin maruka Isua kom ahong u na, “Ichangmo hiva nei man bang thei nok?” ati u.
MAT.17.20	Aman hangai ha ati pe, “Nei iam ei tom u sika asik chu ataka kei na ti ani u zei hoiro ru tiat ngal iamna na nei u ten nangnin sova mual so anthot ranga hivan ata sova son anthot ro na ti u ten anthot inti hatuka nei thothei nok ngal om u no ni. 
MAT.17.21	Tenchu angoia borzong rong ke anzul thei atei atho thei om mak.” ati.
MAT.17.22	Galili na munkhata a om u lai tak Isuan hangai ha atun, “Miring Sapa mi ngai kuta an pe inti. 
MAT.17.23	Hatuka amanin ama ha that unti. Hanuk ninthum suale anthuiret inti hava ei riat u han achan a malung amanna u,”
MAT.17.24	Hava suale amani ha Kapernauma a hong ule lei ansuang ngai ha amanin Pitor a kom ahong u na, “Minchupu han lei pe mak mo?” ati u. Aman, “Apek” ati. 
MAT.17.25	Hanuk ama ha ina ahong le Isuan mana ama ha ati, “Simon imo na mandon? Phil chunga reng ngaiin tu kom mo phai man ei lak u, a nai ngai kom mo ole mi tei kom mo?” 
MAT.17.26	Pitorin, “Mi tei kom,” ati, “Asa” Isuan ati pe, hano nai ngai chu azok. 
MAT.17.27	“Hanum koinin a malung u nei manna nokna rang tin dila se tan rakuai va pei ro hava han nga anok mansa ha surtan a bai na malong le dangka man na ti hava ha la tan ka rang le na rang le hangai ha pe ro.”
MAT.18.1	Hataka han zolai ngai Isua kom ahonga aril u, “Hanle vanrama tumo alian?” ati u. 
MAT.18.2	Aman naipangte khat a kom a paia hangai bila a manding, 
MAT.18.3	“Ataka kei na ti ni u zei nan thul u noka naipang anga na ni u nokten vanrama lut thak thei u no ta ni. 
MAT.18.4	Hasik han aninga hi naipangte anga annuai ha ama ha vanrama alian. 
MAT.18.5	Hatuka hiva anga naipang khat ka raminga apom tak chu koi ana pom ke.” ati na.
MAT.18.6	“Tenchu ana iam tete ngai a malung ansiata angkhat ngal anba tak chu a ringa arikpa athunga tipuia anthuka anning a rang asa pe ual. 
MAT.18.7	Achulna ei hong suak sika ramual chung aping asik chu achulna ei la suak nget rang.Tenchu achung aping ha mi achulna ansuak ha.
MAT.18.8	“Hatuka na kut mo na ken mo ana manba ten hava ha tan tan la pei ro kuta anni mo ke anni le mo taituan moia achul nek ten akhora ngala mo damna na lut na rang asa. 
MAT.18.9	Hatuka na mitin ana manba ten hava ha kela pei ro mit anni a Moisumpuia achul nek ten mit khata damna na lut rang asa ual. 
MAT.18.10	“Enro, hi asinte ngai bila angkhat ngal dem no ro asik chu kei na ti ni u zei amani vanpalai ngai vana ka Pa matona a om chian u ke. 
MAT.18.11	Miring Sapa anpei ngai andam ranga ahong ke.
MAT.18.12	“Imo na mandon u, mi khatin bera raza khat adona hava bila angkhat anpeia somakua akua maka muala sena ha bera anpei ha arok mak mo? 
MAT.18.13	Hatuka aman ving ten ataka kei na ti ni u zei ha somakua akua anpei lui hava ngai neka hava sika aman aliaka arai a mansan. 
MAT.18.14	Hava anga han asin ngai bila angkhat ngal ei siat rang vana na Pa un zot mak.
MAT.18.15	“Hatuka na parualin na kom a masialten se ro nang le ama le na om u tik hatik han ha a masial manthei ro na chong a rangai ten na parual nei man ani zei. 
MAT.18.16	Tenchu a rangai nok ten hanuk angkhat anni mi tuang tan se ro.Hanke anni anthum ariat mura chong dora ei chatna rang. 
MAT.18.17	“Hatuka hangai chong atel nok ten kuibing ril ro hatuka kuibing chong atel nok ten na makunga Jentail mi le lei ansuang ngai le anrual rase.
MAT.18.18	“Ataka kei na ril ani u zei nangnin phil chunga nei khar u tak ha vana ankhar inti hatuka phil chunga nei malong u tak ha vana anlong inti. 
MAT.18.19	“Ataka kei na ti ret ani u zei phila nangni annin nei zong u tak pei ha hava ruia malung khata na ni u ten, ka Pa vana mi kom ata hangai ranga hava ha antho inti. 
MAT.18.20	Asik chu anni anthum ka raminga munkhata ei om u na taka amani bila ka om.”
MAT.18.21	Hava han Pitor akom a honga, “Puma ka parualin voi itukmo ei masial ha kei madual rang. Voi sari tenpei mo?” ati. 
MAT.18.22	Isuan akom, “Voi sari na ti making tenchu voi somsari mun sari tenpei,” ati. 
MAT.18.23	Hasik han vanram hi reng khat le na mankhi thei, a suak ngai kom hisap alak rang ei zot. 
MAT.18.24	Aman hisap aphut le mi khat akom a hong tuanga ama ha talen a sang som ei antang. 
MAT.18.25	Tenchu ei thuan thei nok sika a puma pan a nungak a sanai a zuar zita athuan ranga chong ei pek. 
MAT.18.26	Hava han ha suak ha a ke kunga anboka a moka, “O puma, na maruang tot ro na thuan zit ka ti,” ati. 
MAT.18.27	Hava han ha suak a puma han lungkham a muna ama ha a mazoka ei antang a madual.
MAT.18.28	“Tenchu ha suak ha tualpanga asena ama asuak chang pui angkhat anmu puia, ama ha siki razakhat ei mantang hava ha a sura a to-ok a dena. ‘Nei antang dora na thuan zit ro!’ ati pe. 
MAT.18.29	Hava ha ama asuak chang pui han ama ke kunga anboka anthem chunga, ‘Na maruang tot ro nei na mantang na thuan zit ka ti!’ ati. 
MAT.18.30	Hanum nuam pe maka ama ha lungina ava khum ei antang athuan sua nok maseng pei. 
MAT.18.31	Hava rui ha asuak chang pui u ngaiin amu u na achan a malung ei manna u hatuka a puma u kom ase u na hava ngai ei va ril zit u. 
MAT.18.32	Hanke a puma pan ama ha ava manpaia ei ti, ‘Suak salui nangin ka kom nei na lop sika nei antang ngai dora kei na madual. 
MAT.18.33	Hontinmo na chunga lungkham kei na mu hantin anga han na suak chang pui lungkham amu hi nang mak che mo?’ ati. 
MAT.18.34	Hatuka a pumapa atak asina mi zem ngai kom a peka ei antang athuan sua nok maseng pei. 
MAT.18.35	“Vana ka Pa nin um nangni ranga hantin han tho inti na unai ngai na malung taka na parual na madual u nok ten,” Isuan ati na.
MAT.19.1	Hiva chong ngai dora azui suale Isuan Galili ata ase Jordon rala Judai rama ava tung. 
MAT.19.2	Hatuka mi tampan anuk azina hatuka aman hava han mi a mandam.
MAT.19.3	Hatuka Pharisi ngai akom a honga ansin nana ama ha ei rakel u “Asik khat peia a nungak amak thei mo?”
MAT.19.4	Aman a masanga, “Nangnin pore u mak che mo? Asin pun aphuta pasal le nupang ei sin. 
MAT.19.5	Hatuka ei ti, ‘Hasik han min a pa le a nu maka a nungaka anpe inti hanke hava ha anni ha pumkhat ni inti.’ 
MAT.19.6	Hatuka hangai ha anni ni lai mak tenchu pumkhat hasik han Pathianin ei malop chu min sen no rase.” atia.
MAT.19.7	Amanin ama ha ei ti u, “Hanle Mosin ichangmo anmakna lekha peka ansenna riti ei pek.” 
MAT.19.8	Aman hangai ha, “Na malung ei anchang u sika Mosin nangni rang na nungak u ngai ha amakna ei na pek u. Ten aphut ata hantin nimak. 
MAT.19.9	Hatuka kei na ti ni u zei, uire sialna noka a nungak amaka atei alak chu ama ha ui are hatuka ha anmak ha alak tak ha amam ui are.” 
MAT.19.10	Zolai ngaiin ama ha ati, “Nungak sika hantin han aniten nungak la lui asa,” ati u.
MAT.19.11	Aman hangai rang, “Mi doran pom mak. Tenchu theina anpek ngai rong keng athei, 
MAT.19.12	Asik chu a nu von sung ata hantin han thaidor a om ei anzirpui, hanuk thaidor a om min ei tho hanuk thaidor a om vanram sika aninga thaidor ei chang. Apom thei takin pom rase,” ati pe.
MAT.19.13	Hava han naipang hozetmo ama kom a hong antuanga aman hangai chunga kut ei dapa bor ei zong pe ranga hava han zolai ngaiin hangai ha a ngo u na. 
MAT.19.14	Tenchu Isuan ei ti, “Naipang ngai ha ka kom manhong u ro, not u no ro, asik chu vanram hi hiva ang mi ngai ta ke.”
MAT.19.15	Hanuk aman hangai chunga kut a dapa havan ata ase.
MAT.19.16	Hatuka enro, mikhat a honga a kom, “O minchupu, ringanlonna kei man na rang hong sin asa mo kei tho rang,” ati na. 
MAT.19.17	Aman ati pe, “Asa ruia ichangamo nei na rakel asa hi angkhat dak a om tenchu damnana na lut zot ten chongpek ngai zi ro.” 
MAT.19.18	Aman, “Hova chongpek ngai mo,” ati. Isuan hiva hi ati, “Mi that no ro, uire no ro, anru no ro, milak chong ril no ro. 
MAT.19.19	Na nu, na pa lalchi tho ro hatuka na in kol mi ha nang nei andit anga adit ro.” 
MAT.19.20	Ha ruathar han ati pe, “Hava ngai dora kei mang zit sua ke atun imo kei lan sam ala om.” 
MAT.19.21	Isuan ama ha, “Adik rang na zot ten se tan nei don ngai dora zuar tan hatuka anriang ngai pe ro hava han vanrama nei manin na ti, hatuka hong ro ka nuk hong zi ro,” ati. 
MAT.19.22	Tenchu hiva chong ariata ha ruathar ha a malung ana na ase asik chu achalaka anei. 
MAT.19.23	Hanke Isuan a zolai ngai ha ei ti, “Ataka kei na ti ani u zei anei ngai ranga vanrama lut antak. 
MAT.19.24	Kei na ti ret ani u zei, Pathian rama anei ngai alut nek ten simphuai kuana makingkang alut abei ual.”
MAT.19.25	Hava ariata zolai ngai achalaka achang ei mandong u na. “Hanle tumo sandam aman rang?” ati u.
MAT.19.26	Isuan hangai tiang anhoia a ena, “Miring ranga chu theirua nimak ten Pathianin atho kiar thei,” ati.
MAT.19.27	Hanke Pitorin a masanga, “Enta, koinin aloma nei maka na nuk nei zi ni zei imo man ma ni,” ati u.
MAT.19.28	Isuan hangai ha ei ti, “Ataka kei na ti ni u zei ka nuk azi doran ansinthar ret le Miring Sapa ei lianna le reng chomphanga ansut inti hatika nang nim reng chomphang somleianni han ansuta Israel chi somleianni ruiril un na ti. 
MAT.19.29	Hatuka ka raming sika a in, a parual, a sarzuar, a pa, a nu, a nai, a phai amak tak chu, aman bak raza man inti hatuka ringanlonna lua inti. 
MAT.19.30	Tenchu mansa ngai itukmo chu nuk lan tan ti hatuka nuka ngai itukmo man lan san ti.” 
MAT.20.1	“Asik chu vanram hi in puma khat angle na mankhi thei ama ha zinga aphaia sin ankhop ranga asuaka. 
MAT.20.2	Aman anlo ngai le anikhuana siki khat ei lo ranga amasat puia hangai ha aphaia a tir. 
MAT.20.3	Hatuka ani kal tora asena ava mu bazara sintho luia andinga ava mu. 
MAT.20.4	Hatuka hangai ha ei ti pe, ‘Gerep rahuana se u ro, nei lo dik tak na pe u ka ti,’ ati hanke ase u. 
MAT.20.5	Hanuk ani anding tora asuaka hantin den atho. 
MAT.20.6	Hanuk ani anding le asuaka asena itukmo andinga om ava muna hanke hangai ha ei ril, ‘Ichangmo sun sot sintho luia nei anding u?’ ava ti. 
MAT.20.7	Amanin ama ha ei ti u, ‘Tuten koini hi sina na makhop mak.’ Aman hangai rang ha, ‘Gerep rahuana se u ro,’ ati pe.
MAT.20.8	“Ani bui tik le ha gerep rahuan puman lom aruaipa kom ati pe, ‘Anlo ngai ha pai tan ei lo u va pe ro among khit ata phut tan aphutna ten pei pe ro.’ 
MAT.20.9	Hava han ani andinga akop ngai ahonga siki khat aman chip u. 
MAT.20.10	Nuka aphut ata akop ngai ahong u na atam man inti ei ti u, ten amanim siki khat den aman u. 
MAT.20.11	Aman u na, hangai han ha in pumapa chunga anuar u na ei ti u. 
MAT.20.12	‘Nuka ngai ha chu dar angkhat dak ei pong u koini chu sun khat nei pong hanuk anin ei na ra-em. Koini le nei na manrual chiang!’ 
MAT.20.13	Aman a masanga hangai bila angkhat ha, ‘Na tak chunga ite masial nei makung. Nangin ka kom siki khata nimak mo nei hong anding? ati pe. 
MAT.20.14	Nei man rang dor la tan se ta ro. Kei zot nang na dor den, so nukhon khitam hatuk ha pe ka ti. 
MAT.20.15	Ka ta hi ka ninga kei zota mang rang ningneina don making mo? Ole lungkham anei ati na nei na elsel mo?’
MAT.20.16	“Hantin han, nuka ngai ha mana ni inti hatuka mana ngai ha nuka ni unti.” 
MAT.20.17	Hanuk Isuan Jerusalem ase ranga ansina hava han aman ha Somleianni a zolai ha mi buina na atuang hatuka lampuia hangai ha ei ril. 
MAT.20.18	“Enro, koini hi Jerusalema na se le hatuka Miring Sapa Chaizung ngai le minchu ngai kuta anpe inti. 
MAT.20.19	Amanin ama thina rang tho unti hanuk elsel mu na rang, azemna rang le krosa pekna rang Jentail ngai kuta pe unti nuka ninthuma anthui inti.”
MAT.20.20	Hava han Zebedai a nungak a naipasal anni abila a ruaia ama kom a honga anmok chunga alak te ei zong. 
MAT.20.21	Aman ama ha, “Imo nei zong?” Ei ti pe. Aman ei ti, “Na rama ka naipasal anni na chang tiang angkhat na voi tiang angkhat ansut ranga chong na pe pe ro.”
MAT.20.22	Tenchu Isuan a masanga, “Imo nei zong u hava ha re u mak che, abuang ranga kei se na khenga buang thei un mo?”
MAT.20.22	“Na thei,” ati u.
MAT.20.23	Aman hangai ha, “Nangnin ka khenga buang un na ti tenchu ka Pa ata mun ansin ngai rang baka chu atei tute ka chang tiang ka voi tiang mansut thei makung,” ati pe.
MAT.20.24	Hava chong ariat u na atei som ngai ha, ha parual anni chunga han atakasi u. 
MAT.20.25	Tenchu Isuan hangai ha a kom a kuia, “Na riat u Jentaila ulian ngai amani mi chunga ulian anchang u hatuka alian ngai hangai chunga anliana rui aril u ati, nangni ngai chu hantin ni mak. 
MAT.20.26	Tenchu nangni laia alian achang zot tak chu ama ha na haso adom unti. 
MAT.20.27	Tenchu nangni bila ulian achang zot tak chu ama ha na suak u ni inti. 
MAT.20.28	Asik chu Miring Sapa min a haso eia dom ranga ahong nimak tenchu hasondom ranga le mi tamtak rathula anuk zokna man ranga apek a hong keng.”
MAT.20.29	Hanuk Jeriko ata asuak u lai han mi tampan a nu nuk ei zi. 
MAT.20.30	Hatuka enro, acho anni lam kola ansut ha lam tiang han Isua ei se ariat u na hangai ha ankheka, “Puma Davida Naipasal koini hi lungkham na mu ro ba,” ei ti u.
MAT.20.31	Hava han mi doran, “Dai rek u ro,” ati na a ngo u. Tenchu haneka anringa ankhek u na, “Puma David Naipasal koini hi lungkham na mu ro,” ati u.
MAT.20.32	Hanke Isua andinga hangai ha ei pai, “Imo nei zong u, imo kei na tho pe u rang?” ati.
MAT.20.33	Amanin ama ha, “Puma koini mit ei anlongna rang,” ati u. 
MAT.20.34	Hanke Isuan lungkham amu na amit u ei ton pe hatuka han len han ei mu u na hanke anu nuka ei se u.
MAT.21.1	Hanuk amani ha Jerusalem kola Oliv muala Bethphage khua na ahong u na Isuan a zolai anni ei tir. 
MAT.21.2	Ei tir rang ngai ha ei ti, “Na maton u na sova khua na se u ro va mu un na ti sakuarpar khat anthung a om abila ate khat kheka ka kom hong koi u ro. 
MAT.21.3	Hatuka min nangni rang hongmo ana ti u ten hiva hi, ‘Puman anang,’ ti u ro. Aman na manchoi len unti” 
MAT.21.4	Hantin han ei ni, Deari ei ril hiva chong kipna:
MAT.21.5	“Nangnin Zion nainupang ha ril ro, 
MAT.21.5	Enta, na reng na kom a hong zei
MAT.21.5	Ama annuai le sakuarpar chunga a chuang,
MAT.21.5	Hatuka ate sakuarpar sanai chunga a chuang.”
MAT.21.6	Hanuk ha zolai ngai ase u na Isua ei ti anga sin ei va tho u. 
MAT.21.7	Sakuarpar apui le ate le ei hong koi u hatuka hava ngai chunga apuan u ngai ei dap u hatuka ama a chunga ansut. 
MAT.21.8	Hatuka mi tampa kara atam siaiin apuan u ngai lama adap u na atei ngaiin thingbak atuka lama alei dap u. 
MAT.21.9	Hatuka mi anuk amana se ngai dora han ankheka ei ti u, “Hosanna David a Naipasal Puma raminga ahong chu anpaka om rase, Chungkhita kom Hosanna!” 
MAT.21.10	Hatuka Jerusalema ei lut le khua ha rahu asuaka, “Mi doran tumo so?” ati u. 
MAT.21.11	Hava han mi doran, “Ama so ha deari Galilia Nazaret Isua,” ati u.
MAT.21.12	Hanuk Isua Pathian Biakina a luta hatuka Biakina anchok, a zuar ngai dora a masuaka hatuka sum athul ngai dokang le pharvali zuar ngai ei ansut u na ngai ei malet pe. 
MAT.21.13	Hatuka hangai rang ei ti anziaka om, “Ka in hi borzongna in antin ti tenchu nangnin hiva hi anru ngai khura nei sin u.” 
MAT.21.14	Hava suale acho le akhor ngai Biakina akom ahonga aman hangai alei mandam. 
MAT.21.15	Tenchu chaizung ngai le minchu ngaiin ama ei tho changdong sin ngai amu u na hatuka naipang ngaiin Hosanna Davida Naipasal tia Biakina ei ankhek u ha hangai ei mu na atakasi u. 
MAT.21.16	Hatuka ama ha ei ti u, “Na riat mo so, sova ngaiin imo ei ti u so,” ati u. 
MAT.21.16	Isuan hangai rang ha, “O, ka riat, la pore ngal u mak che mo? ‘Nangin naipang le ranu nek ngai mur ata anpakna nei makhip.’ ”
MAT.21.17	Nuka aman hangai amaka kho tual panga Bethani na ase hanke hava muna zana ariak.
MAT.21.18	Zinga khuana akira ase lai ama avon anchama. 
MAT.21.19	Lampui kola theichang kung khat a mu na ava pana hanke abua baka chu ite mu lai maka hanke thingkung rang ha ei ti, “Anra pial lai no ro!” Hatuka ha len han ha theichang kung ha achar bianga ase.
MAT.21.20	Hava ei mu u na a zolai ngai achang ei mandong u, “Theichang kung ha anlaiseka hontina ei char mo?” ati u.
MAT.21.21	Isuan a masanga ei ti pe, “Ataka kei na ti ni u zei, iamna na don u na, iam songankhar na don u nok anten nangnin theichang kung rong ha nei tho thei u rang hava ha nimak tenchu hi mual hi, ‘Anthot ro hatuka tipuia va chul ro na ti u ten,’ hava ha ni inti. 
MAT.21.22	Hatuka borzonga iamna le nei zong u tak hava ngai ha man un na ti.”
MAT.21.23	Hava suale Biakina ahong suale aman mi a manchu lai tak chaizung ngai le ulian ngaiin ahong dep u na, “I ningneina le mo hiva ngai nei tho hanuk tumo hiva ningneina ana pek?” ati u.
MAT.21.24	Isuan a masanga hangai rang ha ei ti, “Kom chong khat na rakel u ka ti hava ha nana ril u ten kom i ningneina le mo hiva dora kei tho hava ha na ril u ka ti. 
MAT.21.25	Johon a baptisma hovan ata mo ei ni van ata mo miring ata mo?” Hava han amani le amani ankhal u na vanram ata na ti le hanle iam u mak che na aman na ti inti. 
MAT.21.26	Hatuka miring ata na ti le mi ngai anchi ei om asik chu lokon Johon ha deari ti na ei pom. 
MAT.21.27	Hanke amanin Isua ha ei masang u, “Koini re mak me,” ati u. Amam hangai rang ha, “Kom ril no ning i ningneina le mo kei tho,” ati.
MAT.21.28	“Tenchu imo na mandon u? Mi khatin naipasal anni anei angkhat kom ase na, ‘Kalong gerep rahuana sin va tho ro,’ ati. 
MAT.21.29	Aman a masanga, ‘Zot makung,’ atina. Nuka ansira ase. 
MAT.21.30	Nuka annina kom ase na hantin den ati aman a masanga, ‘Se ka ti,’ ati, tenchu se mak. 
MAT.21.31	Ha annina tumo a pa he apom?” ati na. Amanin, “Mansa ha,” ati u na. Isuan hangai ha, “Ataka kei na ti ni u zei lei ansuang ngai le noti ngai, nangni na mana Pathian rama alut u zei. 
MAT.21.32	Asik chu Johon anzikna le dikna lam le na kom u na ei hong. Ten nangnin nei lei iam u nok. Tenchu lei ansuang ngai le noti ngaiin ama ei lei iam u hatuka nangnin hava nei mu u na, nukam ansir u mak che ama iam ranga, 
MAT.21.33	“Hanuk ankhina khat rangai u ro, In puma khat a om aman gerep rahuan athona a mankul tita hava han gerep sorna a khuara hatuka in ansang a sin hanke sin atho ngai a peka ram ateia ase viak. 
MAT.21.34	Hatuka anra hun anai tikle amara anchang alak ranga sin atho ngai kom a suak ngai a tir. 
MAT.21.35	Hanke sin atho ngaiin ama suak ngai ha a sura hohomo azem u, hohomo athata, hohomo lung adeng u na. 
MAT.21.36	Hanuk mana neka suak atam a tira amani rang um hangaiin hava anga alei tho u. 
MAT.21.37	Nukhona ama a naipasal ha akom u na a tira, ‘Ka naipasal chu amanin lalchi lei tho u bo ni,’ ati na. 
MAT.21.38	Tenchu sin atho ngaiin naipasal amu u na anril u na, ‘Hiva mi hi ke dong aluakpu, hong u ro that u rei alua rang manbui u rei.’ 
MAT.21.39	Hanke amanin ama ha a sur u na gerep rahuan tualpanga athata apei u.
MAT.21.40	“Hantin aniten gerep rahuan puma ahong tik hatik han, ha sin atho ngai ha imo tho ni?”
MAT.21.41	Amanin ama ha ati u, “Ha salui ngai ha achalaka masiat inti hatuka ha rahuan ha atei sin atho ngai kom pe inti anra tik amara a pek rang tak kom.”
MAT.21.42	Isuan hangai ha, “Nangnin Pathian Lekha la pore ngal u mak che mo? 
MAT.21.42	‘Chopui a phun ngaiin ei poisak u nok ha,
MAT.21.42	Hava hake akila chopui lu khit achang zei;
MAT.21.42	Hava ha Puma ata ei ni,
MAT.21.42	Hava ha koini mu ranga changdong ani zei,’ ”
MAT.21.42	ati.
MAT.21.43	Hasik han, “Kei na ti ni u zei na kom u ata Pathian ram lan pot intia, nam atei khat lan pe inti, amara pek rang nam tak akom. 
MAT.21.44	Hatuka hi lung chunga achul tak chu kui inti, tenchu hi lung, a chunga chul tak chu mazoi zit inti.”
MAT.21.45	Chaizung ngai le Pharisi ngaiin hiva ankhina ngai ariat u le hiva ngai hi amani rang keng ei ril ti ariat u. 
MAT.21.46	Hatuka amanin ama ha a sur rang ei val u tenchu mi ei achi u, asik chu min ama ha deari tina ei pom u.
MAT.22.1	Isuan hanuk ankhina le chong arila aman hangai ha ei ril. 
MAT.22.2	“Vanram hi, reng khat le anrual, a naipasal innei sak nek na ei mansuk. 
MAT.22.3	Ha nek sak ranga ankui ngai apai ranga a suak ngai a tira. Tenchu hangai ha hong zot u mak. 
MAT.22.4	Hava han aman suak atei ngai a tir reta ei ti, ‘Ankui mi ngai ha ril u ro, enro, inneina neksak ka mansuk sua zei ka serat le me amar ngai dora anthat sua zei aloma ansua vang zei inneina nek saka hong u ro,’ va ti u ro. 
MAT.22.5	Tenchu hangai ha a are u na hohonmo a luia, hohonmo anlo ranga ase kiar u. 
MAT.22.6	A om ngai han a suak ngai ha asura maimok asaka athat u. 
MAT.22.7	Hava han reng atakasi na hanke a sipai rual a tira ha athat ngai ha a masiat zita akhua u a manhal zit. 
MAT.22.8	Nuka aman a suak ngai ha ei ti, ‘Inneina sak nek chu ansuk tenchu ha ankui ngai ha arua ni u mak. 
MAT.22.9	Hasik han nangni reng lampui alu aluna se u tan mi nei mu u dora aloma inneina nek saka kui tan hong ruai u ro.’ ati. 
MAT.22.10	Hava han ha suak ngai reng lampuia ase u na asa asiat mi ei mu u dora aloma a rasuang u na inneina na ahong tuang u na a manbit u.
MAT.22.11	“Hanuk rengin khual ngai anmupui ranga in sunga a honga mi khat anmupuia inneina puan don mak. 
MAT.22.12	Aman ama ha, ‘O kamal,’ hontinamo inneina puan abuia hivan nei hong lut? atina aman masang thei mak. 
MAT.22.13	Hanke rengin hasondom ngai ha, ‘Ama a kut a ke khita tualpanga azing kara pei u ro, ati hava han chapa aha arial rase.’ ” 
MAT.22.14	“Adik ke, anpai atampa tenchu anthang atomte.”
MAT.22.15	Hava han Pharisi ngai ase u na ei mansuk u, “Hontinmo ama ha a chonga anoka na masul ngai,” ati na. 
MAT.22.16	Hatuka amanin Herod abila a zolai ngai le ei va man ril u. “Minchupu, koinin na riat nang hi atak hatuka ataka Pathian lampui ruia nei manchu hanuk nangin tute achi mak che asik chu mi mai lek mak che. 
MAT.22.17	Asa na ril ta imo na ti Kaisar hi phil man apek asa mo?”
MAT.22.18	Tenchu Isuan ei sa u nokna zia u ariata, “Phuazekam ngai ichangmo neina mansin u? 
MAT.22.19	Ha lei sum ha na manmu u ta,” Hanke a kom dinar khat ahong koi u. 
MAT.22.20	Aman hangai rang ha, “Hiva ramil le raming hi tumo?” ati. Amanin, “Kaisar,” ati u.
MAT.22.21	Hanke aman hangai rang ha hano, “Kaisar ata chu Kaisar pe u ro, hanuk Pathian ta chu Pathian pe u ro.” 
MAT.22.22	Hava chong ei riat u na amanin achang ei mandong u hanke ei maka ei se u.
MAT.22.23	Hava nikhua Saduki ngai anthuiretna om mak ati ngai ha akom ahong u. 
MAT.22.24	Hanke a rakel u na, “Minchupu, Mosin mi nai nei luia athi ten a parualin a nungak ha naia a parual rang chi manpiang rase, ati. 
MAT.22.25	Hanle koini bila parual sari ulianin in aneia nai nei luia athi, nai ei nei nok sika a parual rang a nungak amak pe. 
MAT.22.26	Hantin han anni, anthum, sari tenpei hantin han ei ni. 
MAT.22.27	Nuk khita ha nungak ham athi. 
MAT.22.28	Hanle anthuiret tik ha sari bila tu nungak mo ei ni rang, lokon ei lak u?” 
MAT.22.29	Isuan hangai rang a masanga, “Na masial u zei asik chu nei riat u nok, Lekhabu chong nei riat u nok, Pathian sinthotheina ati. 
MAT.22.30	Asik chu anthuiret tik min innei mak pasalin um nupangin um.Hanekten vana Pathian vanpalai ngai anga ei om u. u. 
MAT.22.31	Tenchu athi ngai anthuiretna ruia Pathianin ei na ril u tak ha pore u mak che mo? 
MAT.22.32	Aman ei ti, ‘Koi hi Abaraham a Pathian, Isak a Pathian,’ Pathian hi athi ngai Pathian ni mak tenchu adam ngai Pathian ke.” 
MAT.22.33	Hiva ei manchu chong ngai ariat u na mipui aboi adonga.
MAT.22.34	Pharisi ngaiin Saduki ngai han makhal thei u lai mak ati ei riat u le hanke amanin munkhata anlop u. 
MAT.22.35	Hatuka hangai bila mi riti riat khat ansinna na ama ha ei rakel. 
MAT.22.36	“Minchupu, chongpek bila hovamo alian?” ati.
MAT.22.37	Aman ati pe “ ‘Na malung dora le, na nuk dora le, na sungril dora le, na Puma na Pathian adit ro.’ 
MAT.22.38	Hiva hi alian le chongpek mansa. 
MAT.22.39	Hanuk annina hivale anrual ‘Nang nei andit anga na inkolmi adit ro.’ ” 
MAT.22.40	Hiva chongpek anni na hin riti dora le Deari Lekhabum ei anthoi.
MAT.22.41	Hatuka Pharisi ngai munkhata a om u na han Isuan hangai ha a rakela. 
MAT.22.42	“Krista ruia imo na mandon u ama hi tu nai mo?” atina. Amanin “David akhuk,” ati u.
MAT.22.43	Aman hangai ha ati, “Hanle David han hontinmo rathana om lai han ama ha, ‘Puma,’ ei ti thei? Asik chu David han,
MAT.22.44	‘Puman ka Puma ha ei ti ka changtiang ansut ro: 
MAT.22.44	Ananmumak ngai na ke thuaia
MAT.22.44	ka siak nok maseng.’
MAT.22.45	Hasik han David han ama ha ‘Puma’ ati nan ten
MAT.22.45	hanle hontinmo akhuk ei ni?”
MAT.22.46	Hava han tuten ama ha ite masang thei u lai mak hatuka hava nikhua ata chu ama rang ite chong ankel rang ngam u lai mak.
MAT.23.1	Hava han Isua mi ngai le a zolai ngai ha ei ti pe. 
MAT.23.2	“Minchu ngai le Pharisi ngai, Mosi sutmuna ansut u. 
MAT.23.3	Hasik han amanin ei na ti u tak hava ha zi u ro. Zot u ro, tenchu amani ei tho u anga tho u no ro. Asik chu ei ti u anga tho u mak. 
MAT.23.4	Amanin puak arik a malom u na mi dara abang u. Tenchu amaria le ngal khai zot u mak. 
MAT.23.5	Amanin mi mu na rang asin u dora atho u asik chu amanin a tabit vong a manlian u hanuk apuan mer a manlian u. 
MAT.23.6	Hatuka sak nekna muna sutmun ansanga ansut anchunna ina mun ahu hui athang u na. 
MAT.23.7	Bazar laia min eia mok rang le min ‘Rabbi’ ei ti u rang ei zot u. 
MAT.23.8	Tenchu nangni chu ‘Rabbi’ anti rang val u no ro asik chu Ananchu u angkhat dak ke, nangni na lom u na parual ke na ni u. 
MAT.23.9	Hanuk phil chunga tute ka ‘Pa’ ati rang val u no ro asik chu na ‘Pa’ u angkhat dak keng ama ha so anvana. 
MAT.23.10	Nangnin ulian achang rang val u no ro asik chu na ulian u angkhat dak ke ama ha Krista. 
MAT.23.11	Tenchu nangni laia ulian tak ha na haso adom unti. 
MAT.23.12	Hatuka aninga ansang tak chu ama ha annuai inti hatuka aninga annuai tak chu ama ha lan sang inti.” 
MAT.23.13	Tenchu, “Nangni minchu ngai le Pharisi phuazekam ngai na puak arik u! Asik chu nangnin mi makunga vanram nei khar u. 
MAT.23.14	Nangnim hava han lut thei u mak che hanuk alut rang ahong ngai ha, hangai ham manlut u mak che.”
MAT.23.15	“Nangni minchu ngai le Pharisi phuazekam ngai na puak arik u! Asik chu mi angkhat Judan chang ranga tia, tanga nei chei u, hatuka angkhat pei achang le havan nangni neka mun asiat ranga Gehen mi na nei sin u.
MAT.23.16	“Nangni acho lam anmu ngai na puak arik u! Nangnin nei ti u, ‘Biakin le khomak ansam chu ite nimak, tenchu biakina rangkachak le ansam tak chu anok zei.’ 
MAT.23.17	Amo le acho ngai ril u ta! Hovamo alian rangkachak mo, ha biakin mo, rangkachak anthiang pu ha mo? 
MAT.23.18	Hanuk nei ti u, ‘Doi thona haia le khomak ansam chu ite nimak tenchu andar ngai le khomak ansam tak chu anok zei.’ 
MAT.23.19	Acho ngai ril u ta! Hovamo alian, andar ha mo, haia mo andar ei anthiang na ha? 
MAT.23.20	Haia le khomak ansam tak haia duai le nimak andar le aloma ei ansam nimak mo? 
MAT.23.21	Hatuka biakin le khomak ansam ha, havana aleng lem ei ansam. 
MAT.23.22	Hanuk van le khomak ansam chu Pathian a reng chomphang le havana ansut hava ngai le ei ansam. 
MAT.23.23	“Nangni minchu ngai le Pharisi phuazekam ngai, na puak arik u! Asik chu nangnin ansa, kumhoi, lengmaser tenpeia soma angkhat nei pek u. Hatuka chongpek aliankhit anang ruiril anzik lungkham le iamna nei mak u tenchu hava ngai dora atho hatuka hava ngai dora amak nok nangnin nei nang u. 
MAT.23.24	Acho lam anruai ngai! Nangin langsan nei madi u, makingkang neia vol u.
MAT.23.25	“Nangni minchu ngai le Pharisi phuazekam ngai na puak arik u! Asik chu nek sakna kheng apang na manthiang u, tenchu hava ngai asunga khamaret le huatanhamna abit. 
MAT.23.26	Acho Pharisi! Mana nekna le sakna kheng manthiang ro hanke asung apang um ei anthiang rang.
MAT.23.27	“Nangni minchu ngai le Pharisi anphu ngai, na puak arik u! Asik chu nangni hi apang na en ten achan asa tenchu asunga mi thi ru le annim tin pei abit. 
MAT.23.28	Hantin han nangnim apanga mi mu ranga anzik asa nei manlang u tenchu asunga anphu le asia bit.
MAT.23.29	“Nangni minchu ngai le Pharisi phuazekam ngai na puak arik u! Asik chu nangnin deari ngai than in na sin u na hanuk minzik ngai anphumna na manliang u hatuka nei ti u. 
MAT.23.30	Koini hi pi pu hun han om ila chu, deari ngai thisen phuba ansem pui no ma ni. 
MAT.23.31	Hava han nangni na theia rui ha nei anril u deari athat ngai ha nangni hi amani sanai. 
MAT.23.32	Nangnim na chipui u ngai ei makhip u nok ha nangin nei makhip u. 
MAT.23.33	Marul ngai marul tur tezia ngai! Ruiril tika hontinmo Gehen moia ansinsakna ata nei zok thei u rang. 
MAT.23.34	Hava sika enro, na kom u na deari thar le minchu ngai hong tir ka ti amani bila itukmo chu that un na ti Krosa pe un na ti, itukmo chu nei anchun u na ina razik unti hatuka kho khat ata kho khata rahok unti. 
MAT.23.35	Phil chunga mi dik ngai thisen ei suak hava dora na chung u na achul, anzik Abel athi suak ten ata Barakia sapa Zakaria ha biakin haia malai taka nei that u athi suak tenpei. 
MAT.23.36	Ataka kei na ti ni u zei hi huna mi ngai chunga hava ngai dora chul inti.
MAT.23.37	“Jerusalem, Jerusalem! Deari ngai nei that le na koma ahongan tir ngai ha lung le nei deng, arpuiin a nai ngai a mantha thuaia ei bum hava anga koi um voi itukmo na nai ngai munkhata abum rang kei zot, tenchu nangnin zot u mak che. 
MAT.23.38	Enro, na in u nangni ranga akoronga a om. 
MAT.23.39	Asik chu kei na ti ni u zei nangnin atun ata na mu u lai no ta ni ‘Achanasa ama hi Puma raminga a hong.’ ” Na ti u man chu. 
MAT.24.1	Hatuka Isua Pathian biakin ata asuaka ase, hava lai tak a zolai ngai ama ha biakin chopui ngai anmu ranga a kom ahong u. 
MAT.24.2	Tenchu aman hangai ha a masanga, “Nangnin hiva ngai dora nei mu u ni mak mo? Ataka kei na ti ni u zei hiva muna lung khat chunga lung om no ni aloma philvut zuang inti.”
MAT.24.3	Hatuka Oliv tang chunga ansuta a zolai ngai maruka ahong u na ati u, “Na ril ta hava ngai ha itikmo ei ni rang, hatuka nei hong na rang hun hek imo andangna.”
MAT.24.4	Isuan hangai ha a masanga ei ti, “En u ro, min na huang u ni. 
MAT.24.5	Asik chu ka raming a zuara hong inti, ‘Koi hi ha Krista,’ antin ti hatuka mi tampa huang inti. 
MAT.24.6	Hatuka anduina chong le anduina thang re u na ti en u ro, anngui u no ro asik chu hiva ngai hi ei ni nget rang. Ten havan um la hek no ni. 
MAT.24.7	Asik chu nam le nam ram le ram lan dui inti. Hatuka muntina maitam le ninu hong inti. 
MAT.24.8	Tenchu hava ngai dora ha antak ei phut phing ke.
MAT.24.9	“Hatik han min antak ranga na pe unti na that unti hatuka ka raming sika nam doran na mumak unti. 
MAT.24.10	Hanuk hava lai tak han mi tam a malung ni no ni angkhatin atei khat mansur inti angkhatin atei mumak inti. 
MAT.24.11	Hatuka achan deari rathol suaka mi tampa huang inti. 
MAT.24.12	Hanuk minzik nok ei pung sika mi atam riai anditna dai inti. 
MAT.24.13	Tenchu ahek tenpeia angir tita a om tak chu ama ha zok inti. 
MAT.24.14	Hatuka nam dora koma anriat ranga a ram hi Thangahui ramual dorana lan ril inti hanke ei la hek rang.
MAT.24.15	“Hasik han ‘Siatna annim neinun’ Daniel deari ei ril hava ha mun anthianga anding a om na mu u tik anpore takin re rase.” 
MAT.24.16	“Hatik han Juda na om ngai ha tang tiang rot rase, 
MAT.24.17	in chunga om tak ha neinun alak ranga thuaia chum no rase. 
MAT.24.18	Hatuka phai a om tak ha a puan alak rang anuk kira hong no rase. 
MAT.24.19	Hatik han anrai le naite pom ngai chung aping u ke. 
MAT.24.20	Hava han borzong u ro nudin adai le pongansa nikhua arotna dan nei suak u nokna ranga. 
MAT.24.21	Asik chu hava tik han antak sabak inti ramual aphut ata atun tenpei ha ang ha la om mak omum lai no ni. 
MAT.24.22	Hatuka ha nikhua ngai ha antom nok anten nukaneiin diar no ni. Tenchu anphun ngai ranga ha nikhua mantom inti.
MAT.24.23	“Hatik han min nangni rang ha enta, ‘Ha Krista ha hivan,’ ‘Sovan,’ ana ti u nam iam u no ro. 
MAT.24.24	Asik chu Krista rothol le deari rathol ngai anthui inti. Hatuka andangna lian pangai, changdongna pangai, riat theina manmu inti athei ten anthang ngai tena huang inti. 
MAT.24.25	En u ro! Man ata kei na ril u ni zei.
MAT.24.26	“Hasik han min, ‘Enta, ama so philchara,’ ati u nam suak u no ro. Enta, ama so asunga om ati u nam iam u no ro. 
MAT.24.27	Asik chu khuanlek hontinmo sualam ata asuaka taklam tenpei ei anlang, hantin han Miring Sapa hong vun inti.
MAT.24.28	“Ruak ei omna taka hava han sarakuru anchun inti. 
MAT.24.29	“Hatuka hatik han antak asuak suale ani zing inti, than a ra-ang pe no ni, anvan ata arasi ngai chul inti, anvana thotheina adon dora annik inti. 
MAT.24.30	Hatuka, hanke Miring Sapa andangna anvana anlang inti, hatuka phil chunga panchi dora chap inti hatuka Miring Sapa ha anvana summoirota thotheina le alianna sabak le a honga mu un na ti. 
MAT.24.31	Hatuka ama ha bekul maring rahupui le a vanpalai ngai hong tir inti, amanin anvan rikung khat ata rikung atei tenpei kil manli ata ei athang ngai ha munkhata re inti.
MAT.24.32	“Theichang kung ata ankhina anchu u ro, abak annui ata abua anchera hava han na riat thei u surlai anai ati na. 
MAT.24.33	Hantin han, hava ngai dora rui na mu u le, re un na ti ama anai reia makota ken zei. 
MAT.24.34	Ataka kei na ti ni u zei hiva ngai akip zit maseng hiva huna mi ngai hek no ni. 
MAT.24.35	Anvan le phil hekin ti, ten ka chong anpei pial no ni.
MAT.24.36	“Tenchu ha nikhua zoro rui tuten re mak vanpalai ngaiin um, Naipasalin um remak; Pa rong ke ariat. 
MAT.24.37	Ataka Nova hun lai hontinmo ei ni ha hantin den Miring Sapa ahong tik um ni inti. 
MAT.24.38	Asik chu tilian sang mana rakuanga Nova alut nikhua tenpei min asak anek ei tho, nungak ei lak ruathar ei lak. 
MAT.24.39	Hatuka rethei u mak tiliana aloma atana anning zit u maseng.Hantin han Miring Sapam hong inti. 
MAT.24.40	Hatik han mi anni phaia om inti, angkhat anlak inti, hanuk atei mak inti. 
MAT.24.41	Nupang annin vaipol suk inti, angkhat lan ti atei ha man ti.
MAT.24.42	“Hasik han menga om u ro, asik chu na Puma u itikmo ei hong rang re u mak che. 
MAT.24.43	Tenchu hiva hi re u ro anru itikmo ei hong rang, hava ha in pumapan ariat ten meng chian intia, in bang khur man chui no ni. 
MAT.24.44	Hava rang ha ansin u ro, na malunga ahun nei ti u nok na han, hava han Miring Sapa hong inti.
MAT.24.45	“Atun, ha iamrua suak ahian, tumo ama ha a puman a unai ranga ei phun hangai ha ahun taka sak ei pek. 
MAT.24.46	Achanasa ha suak a pumapa a honga hantina atho ei mu tak ha. 
MAT.24.47	Ataka kei na ti ni u zei, aman ha nai ha anei dora chunga ulian manchang inti. 
MAT.24.48	Tenchu ha suak salui, a malulunga ka puma hongna rang ala sot ati na, 
MAT.24.49	hatuka alom suak ngai azema, hatuka anri ngai bila asak aneka, amaruang nok lai tak han, suak puma ha hong inti. 
MAT.24.50	Hatuka alei ngak nok nikhua le alei iam nok hun taka, ha suak puma chu hong inti. 
MAT.24.51	Hatuka ama ha bong anni manchang inti, phuazekam ngai bila achangai pe inti, hava muna chapa aha arial inti.
MAT.25.1	“Hava han vanram hi nungak anthiang som, makpa len tong ranga a lem achoi chip u na asuak u ang ni unti. 
MAT.25.2	Hangai bila ranga ahian ranga amo ei ni u. 
MAT.25.3	Asik chu amo ngai ha a lem achoi chip u na ati choi u mak. 
MAT.25.4	Tenchu ahian ngai ha chu a lem u ngai bila bela ati achoi u. 
MAT.25.5	Hatuka makpa ei hong sot sika, alom u na anvuang u na ei in u.
MAT.25.6	“Nuka zan chima rasapui anringa enta, ‘Makpa antong pui ranga suak u ro,’ ati. 
MAT.25.7	Hava han ha nungak anthiang ngai dora anthuia, a lem u ngai a manliang u. 
MAT.25.8	Amo ngaiin ahian ngai kom ati, ‘Na sariak u ngai na pe lak u ro ba, asik chu koini na lem a thi zei,’ ati u. 
MAT.25.9	Tenchu ahian ngaiin a masang u na, ‘Nangni rang le koini rang anhun lai no mani hanek ten azuar ngai kom se u tan na rang va racho u ro.’ 
MAT.25.10	Anchok rang ase u na hava lai tak han, makpa a hong hanke alei ansin rap ngai ha chu, ama le antonga inneinna ina alut u na suakkhar ankhar.
MAT.25.11	“Nukhona nungak anthiang atei ngai um ahonga, ‘Puma, puma, makot na malong pe ro,’ ati u. 
MAT.25.12	Tenchu aman a masanga, ‘Ataka kei na ti ni u zei,’ Na re u making.” 
MAT.25.13	“Hasik han meng u ro, asik chu nangnin, ahun le azoro re u mak che.
MAT.25.14	“Mandon u ta! Mi khat hi khuala asena asuak ngai a kuia anei dora akut u na apeka. 
MAT.25.15	Aman mi khat ha talen ranga, atei mi khat talen anni, hatuka hanuk mi khat ha talen angkhat, ei thei ang zotora apek chipa, ama ha ram ateia ase viaka. 
MAT.25.16	Talen ranga aman ha ama ha ase lena, hava lehan ava maphunga hanuk talen ranga anlokpuia. 
MAT.25.17	Talen anni aman pu ha amam hantin den atho na, hanuk talen anni anlokpuia. 
MAT.25.18	Tenchu talen angkhat amanpu chu asena, phila khur akhuara, a pumapa sum athupa asiak.
MAT.25.19	“Asotpa suale suak ngai puma ha a honga, akom u na hisap alak. 
MAT.25.20	Hanke talen ranga amanpu a honga, hanuk talen ranga ahong choia, ‘Puma, talen ranga nei na pek ha enta, hanuk talen ranga kan lokpui,’ ati. 
MAT.25.21	A pumapan ama rang ha, ‘Asa suak adik le iamrua, rui atomte na iamrua nei ni atampa chunga na phun ka ti, na puma raisanna ansem pui ro.’ ati.
MAT.25.22	“Hanuk talen anni aman ha a honga, ‘Puma talen anni nei na pek ha enta, hanuk talen anni kan lokpui,’ ati. 
MAT.25.23	A pumapan ati pe, ‘Asa, adik le iamrua suak, atomte na iamrua nei ni atampa chunga na phun ka ti, na pumapa raisanna ansem pui ro,’ ati.
MAT.25.24	“Hanuk talen khat amanpu han a honga, ‘Puma ka na riat nang hi ankher, nei ling nok um nei at, neia the nok nam nei rasuang. 
MAT.25.25	Hasik han ka china na talen ha phaia ka va phuma kei va thup tit enta, na ta ha nei man ani zei.’
MAT.25.26	Tenchu a pumapan a masanga ei ti pe, “Mi salui suak andok, ‘Nei na riat mo kei ling nokna han kei at, keia the nokna han kei rasuang? 
MAT.25.27	Sum asut ngai kuta ka sum va re tan la chu, ka hong tik le ka ta le ei lokna le kei manzit rang ke. 
MAT.25.28	Hasik han, akom ata ha talen ha la u tan la, hatuka som adonpu ha va pe u ro. 
MAT.25.29	Asik chu adon takin mansa inti hava han pung inti, tenchu don lui tak ha chu ei don te ngal ha havam akom ata lan pot inti. 
MAT.25.30	Hatuka so suak dik lui so tualpang azing kara va pei u ro, sova muna chapa aha arial rase.’ 
MAT.25.31	“Hatuka Miring Sapan vanpalai dora le ei lianna le a hong tik, hatik han ama aninga lianna reng chomphanga ansut inti. 
MAT.25.32	Hatuka nam dora a makunga lan chun inti, angkhat kom ata angkhat lan khai inti, bera rual arungpun kel le bera ei sen anga. 
MAT.25.33	Hatuka aman bera ngai ha achang tiang, kel ngai ha avoi tiang siak inti. 
MAT.25.34	Hanke rengin achang tianga mi ngai ha hong u ro, ‘Ka pa borsang pek ngai, khochuichim man ata ram nangni ranga ansin sua ha lua u ro. 
MAT.25.35	Asik chu kei anchama sak nei na pek u. Ka ti ei anrala anek rang nei na mannek u. Khual kei ni na nei na mantung u. 
MAT.25.36	Puan sil kei buia puan neina mansil u. Natna kei tong nei na hong en u. Lungina kei ankhum neina hong en u.’ 
MAT.25.37	“Hava han anzik ngaiin a masang u na, ‘Puma itikhanmo nei anchama neina mu na sak nei na pek, hanuk nei anral nei mu na ti nei na mannek na. 
MAT.25.38	Itikhanmo nang hi khuala nei na muna atungna nei na pek, itikhanmo puan nei buia puansil nei na pek. 
MAT.25.39	Itikhanmo nei na na le lungina nei na muna na kom nai se, la ti unti.’ 
MAT.25.40	Hava han rengin hangai ha masang intia, ‘Ataka kei na ti ni u zei, ka parual ngai asinkhit ngai chunga nei tho u ha, hava han ka chunga nei tho u.’
MAT.25.41	“Hatuka aman avoi tianga mi ngai rang um ti inti, ‘O khomak atung ngai ka kom ata ankhai u ro, diabol le a palai ngai ranga heklui moi mun ansin ha hava han se u ro. 
MAT.25.42	Asik chu kei anchama sak na pe u mak che, ka ti ei anral ti nek rang na pe u mak che. 
MAT.25.43	Khual kei ni na mantung u mak che, puansil kei bui puan na mansil u mak che, kei na le lungina kei ankhum ka kom honga na hong en u mak che.’
MAT.25.44	“Hava han masang unti, ‘Puma itikhanmo nei ancham, nei anral, khual le puan abui le nei na, lungin ankhum nei na muna na dorbo neia dom nok.’ 
MAT.25.45	Hava han aman masang inti, ‘Ataka kei na ti ni u zei annuai khit ngai angkhat chunga hiva hi na tho u nok ten ka chunga nei tho u nok. 
MAT.25.46	Amani hi hek lui anphenengna na, tenchu adik ngai ringanlonna na lut inti.” 
MAT.26.1	Isuan hia chong ngai ei ril suale a zolai ngai ati pe, 
MAT.26.2	“Na riat u na ninni suale Zokna Panta ahong zei, hatuka Miring Sapa Krosa antar ranga anpek rang ani zei.” 
MAT.26.3	Hava han chaizung ngai le mi ngai, ulian ngai, Kaiapha atia Chaizung Lian kholaia anchun u. 
MAT.26.4	Hatuka hontinmo sura Isua nei that thei rang atia ei mansuk u. 
MAT.26.5	“Tenchu panta lai tak chu nimak, mipui anpon rang keng,” ati u na.
MAT.26.6	Isua ha aphar Simon a ina a om lai tak han. 
MAT.26.7	Hava han nupang khat Alabastar koka sariak marim ahui alu ahong koia, ama kom a hong, hatuka bu nek ansut le ama lu na alei. 
MAT.26.8	Tenchu hava amu u na zolai ngaiin, “Taksita ichangamo ei manpam,” ati u. 
MAT.26.9	“Hiva hi alupana zuara anriang ngai anpe rase ba.”
MAT.26.10	Ten Isuan ariata hangai ha ei ti pe, “Nupang ha ichangmo nei mantak u? Aman ka chunga sin asa ke ei tho. 
MAT.26.11	Asik chu anriang ngai chu na bil u na a om babang keng, ten koi hi na mu babang u no ta ni. 
MAT.26.12	Ka tak chunga hi marim hui sariak ei leia hin, ei na ravuia sin adik ei tho. 
MAT.26.13	Ataka kei na ti ni u zei, ramual muntina thangahui ei anrilna tina, hava han hiva sin rui hi ama riat titna anril inti.”
MAT.26.14	Hava han somleianni ngai bila angkhat, Juda Iskariot ha, ama ha chaizung ngai bila ei va ti. 
MAT.26.15	“Imo nana pek zot u ril u ro, ama ha na kut u na na pe u ka ti?” amanin ama ha somanthum sumru apek u. 
MAT.26.16	Havalen ata chu aman ama ha ei pekna ranga alampui arok.
MAT.26.17	Hatuka, chol anchel lui Vaipol Panta anphut nikhua, a zolai ngai Isua kom ahonga a rakel u na, “Nang na ranga hovanmo Zokna Panta sak va sin mani? Imo nei zot dan.” 
MAT.26.18	Aman ei ti, “Khuana sova mi kom se u ro, va ril u ro, Minchupun ei ti ka hun anai zei, na ina ka zolai ngai le Zokna Panta mang ka ti.”
MAT.26.19	Hava han Isuan ei ti ang ava tho u na, Zokna Panta khalai ava mansuk u. 
MAT.26.20	Hatuka ani bui le, a zolai somleianni ngai le khalai ava zara ansut u. 
MAT.26.21	Hatuka, anek u lai tak ei ti, “Ataka kei na ti u ni zei, na bil u na mi khatin na mansur inti.”
MAT.26.22	Hava han achalaka amalung ana u na, “Puma, koi mo hava ha ei ti chip u.” 
MAT.26.23	Aman a masanga, “Ka bila sak bela a kut aphum tak hin, na mansur inti, ati. 
MAT.26.24	Miring Sapa ruia anziak anga, hantin han ni inti. Tenchu apuak arik zei, ha mi ha Miring Sapa ei ansurna, ha miring anzir no sela arang asa ba!” ati.
MAT.26.25	Hanke ansur rangpu ha Juda han ei ti, “Rabbi, koi mo?” Aman ei ti pe, “Nangke ati.”
MAT.26.26	Hatuka, asak u na hava lai tak Isuan vaipol alaka, bor pek chunga akhiaka, a zolai ngai apeka, “La u ro, sa u ro, hiva hi ka taksa,” ati.
MAT.26.27	Hava suale, buangna kheng alaka, raisan chong aril chunga hangai ha apeka ei ti, “Na lom u na hivan ata buang u ro.” 
MAT.26.28	Asik chu, “Hiva hi ka thisen, rui athara thisen, mi tampa ranga ha asia saina ranga azan. 
MAT.26.29	Hatuka kei na ti u ni zei, atun ata gerep mara ti buang thak lai no ning, ka Pa rama nangni le athara ka buang ret nikhua man chu.”
MAT.26.30	Hava suale, la atho u na asuak u na Oliv muala ase u.
MAT.26.31	Hava han Isuan hangai rang ati, “Hiva zana na lom u na, ka sika na malung ni nokna man un na ti, asik chu anziak a om, ‘Anruaipu ha zem ka ti, hava han bera rual ngai anthek rak inti.’ 
MAT.26.32	Tenchu anthui suale, na maton u na Galili na se ka ti.” ati. 
MAT.26.33	Pitorin a masanga ei ti pe, “Nanga alom u na malungni nokna adon u nam, koi chu lungni nokna don no ning.”
MAT.26.34	Isuan ati pe, “Ataka kei na ti ani zei hi zana ar akhuang man, voi anthum riatlui nanpemin na ti.” 
MAT.26.35	Pitorin atipe, “Na bila athi ka ngam riatlui nanpem thak no ning, hantin den zolai ngai doran,” ati u.
MAT.26.36	Hanke, Isua hangai bila Getsimani tia munkhata ase u, hatuka a zolai ngai ati pe, “Sovan bor ka va zong kar pei chu hiva hin ansut chian u ro.” 
MAT.26.37	Hanke, aman Pitor le Jebedi a naipasal anni ngai atuanga ase, hatuka antak sabak le lunghang atong sabak. 
MAT.26.38	Hanke, aman hangai ha ei ti pe, “Ka nuk thi rang tenpei antaka ana zei, hivan om u tan ka bila meng u ro.”
MAT.26.39	Hava suale, maton avan son beta anboka, bor a zonga ei ti, “Ka Pa, ani thei ten, hi buangna kheng ka kom ata na khai pe ro ba, ten kei zota nimak, nei zota ni rase,” 
MAT.26.40	Hatuka, a zolai ngai kom ahong reta ei lei in u a mu, hatuka aman Pitor arang ei ti, “Imo dar khat dak ngal, ka bila meng theina ranak nei u mak che mo? ati. 
MAT.26.41	Menga borzong u ro, themna nei tong u nok na rang, ratha azot tenchu taksa aduai.”
MAT.26.42	Athara voi annina ase na, hintin hin borazonga, “O ka Pa, koiin buang luia ankhai thei nok ten nang nei zot anga ni rase.” 
MAT.26.43	Hava suale, ahong reta ahong mu aleia in ret u, asik chu amit akhu pe u.
MAT.26.44	Hatuka, aman athara hangai ha amaka, voi anthumna mana ei ti ang han atia bor azong. 
MAT.26.45	Hanke, a zolai ngai kom a honga ei hong ti, “Atun chu in u tan pongansa u ta ro, enro, ahun asuak zei, Miring Sapa asiat ngai kuta anpekna. 
MAT.26.46	Anthui u ro, se u rei soso enta, koi anan sur rangpu ka kom a hong zei,” ati.
MAT.26.47	Aman chong aril lai tak enro, Juda ha somleianni ngai bila angkhat a honga, abila mi tampan khendai, raimol, anleka chaizung ngai le ulian ngai kom ata ahong. 
MAT.26.48	Ama ansurpu han hangai rang ha ei ti, “A biang kei tum tak ha ama ha sur u ro.” 
MAT.26.49	Havan len Isua kom ase na, “Rabbi, anchupu,” tina apham chunga abiang a tum.
MAT.26.50	Isuan, “Ka mal, nei tho rang tak ha tho ta ro,” ati pe. Hanke, hangai akom a honga Isua chunga kut athak u na asur u. 
MAT.26.51	Hatuka enro, Isua bila mi angkhat a kut asona khendai a rasuana, chaizung a suak ha athaka a kuar khat a at pe. 
MAT.26.52	Hava han Isuan ama ha ei ti, “Na khendai a muna siak ret ro, asik chu khendai asur ngai chu khendai le den siat inti. 
MAT.26.53	Hatuka mandon ro, ka Pa kom ka zong ten, aman ka rang vanpalai a sang aruk mun somleianni neka atam hong tir no ni mo. 
MAT.26.54	Tenchu, hava ha atho ten hontinmo Pathian Lekhabu chong tung ni, hava ha ei ni rang anang.”
MAT.26.55	Hava han, Isuan mi ngai ha ei ti pe, “Mi suam ngai ansur anga khendai, raimol le mo nei na hong sur u? Anikhuana biakina ansuta kei manchu, hava han na sur u mak che na. 
MAT.26.56	Tenchu hiva ngai ei ni, hi dearin ei maziak chong ngai ei kipna rang keng.” Hava han zolai ngai doran ama amaka arot kiar u.
MAT.26.57	Hatuka Isua asur ngai han ama ha, Chaizung Lian Kaiapha kom atuang u hava muna han lekhanziak ngai le ulian ngai ei anchun u. 
MAT.26.58	Hatuka Pitor alapana ama anu nuka chaizung a kholai tenpei azi.Hatuka nuka imo chang hava a en rang asunga sena, atho ngai bila ansut. 
MAT.26.59	Hava han chaizung ngai le anchun ngaiin Isua thatna rang milak chong aril thei rua arok u na. 
MAT.26.60	Tenchu milaka aril thei atam a hongam man u mak. 
MAT.26.61	Nukhona anni a honga ei hong ti, “Hiva mi hin ei ti, ‘Koi Pathian Biakin siama athara ninthuma ka manding ret thei,’ ” ati. 
MAT.26.62	Hanke Chaizung Lian anthui andinga ama ha ei ti, “Ite masang non mo? Nang na chunga imo ei ril u so?” 
MAT.26.63	Tenchu Isua adai rek. Chaizungin ei ti pe, “Nang hi Pathian adam raminga khomak keina sam ani zei na ril ta, nang hi Krista Pathian Sapa hamo na ni?” ati.
MAT.26.64	Isuan a masanga, “Nangin nei ti, hatuka kei na ti sa ani u zei, atun ata nangnin Miring Sapa hi a thotheikiar chang tiang ansuta, hatuka summoirota a honga mu un na ti,” ati pe. 
MAT.26.65	Hanke Chaizungin a puan aseta, “Ama hi Pathian a dem ati ariatpui imo ei nangna enta, atun len Pathian ei dem nei riat u. 
MAT.26.66	Imo na mandon u,” Amanin a masang u na, “Ama hi athi rua ani,” ati u.
MAT.26.67	Hanke amanin, amai ei machil u na ei suk u. 
MAT.26.68	Hatuka hohonmo chu ei zema ei ti u, “O Krista koini kom Pathian chong aril, ril ro tumo ana zem?”
MAT.26.69	Havalai tak Pitor tuala ansuta, hatuka suak nupang khat a kom ahonga, “Nang um Galili na Isua bila na om.”
MAT.26.70	Tenchu aman mi dora makunga riatlui anpema ei ti, “Imo nei ti ha re thei lai making.” 
MAT.26.71	Ama suakkhar kola asena, hanuk suak nupang khat, ama han, ama ha amu na ha muna mi ngai ha ei ti, “Hiva mi hi Nazaret Isua bila a om ke,”
MAT.26.72	Aman riatlui anpem reta khomak ansama ei ti, “Sova mi so re making.”
MAT.26.73	Hatuka hun alak te suale, a kola anding ngai ha a hong u na Pitor ha ei hongti u, “Ataka, nang um hangai bila khat ke na ni, asik chu na chongin nang ana mandang.”
MAT.26.74	Hanke aman, khomak a sam chunga khomak ansama ei ti, “Sova mi so re making!” Hava han ar akhuanga. 
MAT.26.75	Hava han Isuan ha chong ei ril, “Ar akhuang man voi anthum riatlui nan pem nan na ti.” Hava ha Pitor a malunga achui, hatuka apanga asena ava chap sabak.
MAT.27.1	Zing khuavara, chaizung ngai le ulian ngai a lom u na Isua ha athat ranga anril u. 
MAT.27.2	Hatuka akhit u na ram ulian Pilat a kom atuang u na apek u.
MAT.27.3	Hanke ansur pu Juda han ariata ei that rang ke ani u zei atia, hanke ansira ha sumru somanthum ei lak ha chaizung le ulian ngai kom a makhira, “Masial abui thisen kei masuak hin asia ke ka ni zei,” ati. 
MAT.27.4	“Koini imo, nangin re na ti,” ati pe u. 
MAT.27.5	Hanke ha sum ngai ha Pathian biakina ava maka, mo-ol andena athi.
MAT.27.6	Hatuka chaizung ngaiin ha sum ngai alaka, “Hiva boma asiak rua nimak, asik chu hiva hi thisen man keng,” ati u. 
MAT.27.7	Hanke achonga, anril u na ram tei mi ei anphumna rang ati na ha sum le phil abuak ngai phai arachok u. 
MAT.27.8	Hasik han avian tenpei ha phai ha “Thisen phai” anti.
MAT.27.9	Hava ha Jeremia deari ei ril chong ei chuk, “Hatuka, amanin ha sum somanthum alaka hava man ha aman amasat u na, Israel nai ngai senkhatin aman amasat u. 
MAT.27.10	Amanin hava ngai ha alaka bel abuak ngai phai ranga apek u na. Puman chong ei na pek anga.”
MAT.27.11	Hava han Isua ha ram ulian makunga, a manding u ram ulian han a rakela, “Juda ngai reng mo na ni?” Isuan, “Nangke ati,” ati pe. 
MAT.27.12	Hatuka chaizung ngai le ulian ngaiin, ama chunga ei siatna tin atho u na aman masang thak mak.
MAT.27.13	Hanke Pilatin ati pe na, “Ei na ti u so remak che mo itukmo ei na masiat u na ei ril u so?” ati.
MAT.27.14	Aman chong bai khat ngal masang mak, hava han ram ulianin achalaka achang ei mandong.
MAT.27.15	Hatuka ram ulian dan anga panta tik mipui ranga ankhum khat ei zong u tak ha ei mazok. 
MAT.27.16	Hava han ankhum pe u raming anthang khat ama ha Barabba. 
MAT.27.17	Hanke lokona a om u lehan Pilatin ei ti pe, “Imo na ti u tumo kei na mazok pe u rang Barabba mo Isua mo? Krista anti ha?” 
MAT.27.18	Asik chu mumak sika ei hong pek u keng atia ariat.
MAT.27.19	Ama hi ruiril na sutmuna ansuta, hava laitak a nungakin ei hong manril, “Ha minzik ranga ite tho no ro asik chu avian ka ramanga ama sika achan ka duk ana.” 
MAT.27.20	Hatuka chaizung ngai le ulian ngaiin mi ngai ha kuarbut ei pek u, amani ha Barabba ha ei zonga Isua ha ei that u rang. 
MAT.27.21	Hanke ram ulian han hangai ha ei ti pe, “Imo na ti u hiva anni a tumo kei mazok rang?” Amanin ei ti u, “Barabba ha!” 
MAT.27.22	Pilatin ei ti hangai rang ha, “Hanle Isua Krista anti ha ama ha imo tho ning.” Amanin lokona, “Krosa anpe rase,” ati u.
MAT.27.23	Aman, “Ichangmo imo ei masial,” ati tenchu ama ha, “Krosa pe ro,” atia ankhek riam u na.
MAT.27.24	Pilat ataksat ha akorong ti anriat le, haneka anpon, hanke ti alaka mi ngai makunga a kut arasuk a, “Hi anzik a thisen rui a masial bui kei ni, re u ro,” ati. 
MAT.27.25	Hava han mi doran a masanga, “Ama thisen koini chunga le koini nai ngai chunga chul rase,” ati u.
MAT.27.26	Hanke aman hangai rang Barabba a mazoka, hatuka Isua ha azema Krosa apek ranga abetok u.
MAT.27.27	Hava han ram ulian a sipai ngaiin reng ina a ruaia, sipai ngai dora a kom munkhata a manchun. 
MAT.27.28	Hatuka amanin a puan akhek pe u na, puan sen khat a mansil u. 
MAT.27.29	Hanuk raling lukhu a chia alu mankhu u. Hanuk achang kuta husop kuang khat a manlek a matona mankhuk a bila elsel athona ati u. 
MAT.27.30	“Juda Reng chibai;” hatuka a machil u na ha luangsar a laka a lu atok u. 
MAT.27.31	Hatuka elsekara atho sua u na, puan akhek u na apeia a puan den a mansil u na, Krosa pek ranga atuang u.
MAT.27.32	Hatuka asuak u na Simon atia mi khat Kurini mi amu u, ama ha a Kros anput pe ranga asur u. 
MAT.27.33	Hatuka Golgotha na “Luru Mun” anti nana, ase u. 
MAT.27.34	Hava han asuak u na akha anchel uain a manbuang u na, amarim alaka buang zot mak. 
MAT.27.35	Hanke Krosa a pek u na apuan ngai thum avor chunga ansem u. 
MAT.27.36	Hatuka hava han ansuta angak u. 
MAT.27.37	Hatuka amanin alu chunga ama rui masial na hiva hi ei maziaka ei makhop u. “Hiva Isua hi Juda ngai reng.” 
MAT.27.38	Hava han suammang anni ama bila Krosa ei tar u, achang tiang angkhat, avoi tiang angkhat.
MAT.27.39	Hanke ha lampuia ase ahong ngaiin a lu ahira antira ati u. 
MAT.27.40	“O nang nimak che mo biakin asiama ninthuma anding ret, na ninga anrung tan la Pathian Naipasal na ni ten Kros ata hong chum ro ba,” ati u. 
MAT.27.41	Hatuka hantin den chaizung ngai, minchu ngai le ulian ngaiin erona ei ti u. 
MAT.27.42	“Hiva mi hi mi tatei ei mazok thei, ten aninga anzok thei mak.Israel reng ke so atun Kros ata hong chum rase hanke koinin ama nei iam rang. 
MAT.27.43	Pathian chunga anngat atun azot ten zok ta rase asik chu ei ti, koi hi Pathian Sapa.” 
MAT.27.44	Hanuk misuam anni abila Krosa antar ngaiin um hantin den han ei ero u.
MAT.27.45	Hatuka sun anchim len ata dar anthum tenpei, ram pumpui azing khapa ei om. 
MAT.27.46	Hatuka dar anthuma Isua anring sabaka ankheka ei paia ei ti “Eloi, Eloi, Lama Sabakthani?” hava tina chu “Ka Pathian, Ka Pathian, ichangamo nei na mak?” ti na. 
MAT.27.47	Hava han hohomo anding ngai han ha chong ha ariat u na ati u. “Eliza apai zei!” 
MAT.27.48	Hatuka hangai bila angkhat atana ase sponz alaka, uaina a machia na raimola atara abuang ranga apek. 
MAT.27.49	Tenchu atei ngaiin, “En direi Eliza ahong san mo, hong san mak mo,” ati u. 
MAT.27.50	Hava suale ankhek sabak reta a ratha a mathan.
MAT.27.51	Hatuka enro, Biakina puanzar, chung ata athuai tenpei antheta anni chang, ninu honga lung ngai anphel. 
MAT.27.52	Hatuka than dora anlonga, mi anthiang a in ngai atampa anthui. 
MAT.27.53	Hatuka ama anthuiret suale, amani ha than ata asuaka khua anthianga alut u, hanuk mi tamtak anmu pui. 
MAT.27.54	Razaruaipu le abila Isua ngak ngai han, ninu le imo ei ni ngai ha ei mu u na achan achi u na, “Tak taka ama hi Pathian Sapa keng,” ati u.
MAT.27.55	Hatuka nupang atampan alapa ata a en ngai, Galili ata Isua dorbo andom tira anu nuk ei hong u. 
MAT.27.56	Hava ngai bila Mari Magdalini, Jakob le Josi nu Mari le Zebedi a nai ngai a nu a om.
MAT.27.57	Hanuk ani bui le Arimathiana anei khat a honga a raming Joseph amam Isua ruaisi ei ni. 
MAT.27.58	Ama ha Pilat a kom asena Isua ruak ava zong. Hava han Pilatin hava ha pe ro tina chong apek. 
MAT.27.59	Hava han Josephin a ruak alaka zani anthiang vang le atuam. 
MAT.27.60	Hatuka ama than athara ava siak hava ha lung ankhuar, hanuk than makota lung alianpa a mandela amaka ase. 
MAT.27.61	Mari Magdalini le Mari tei hava han a om, amani ha than kola ansuta a om u.
MAT.27.62	Zing khua vara panta phut hanuk nikhua Chaizung ngai le Pharisi ngai Pilat a kom anruala ei va ril u. 
MAT.27.63	“Ka pu koini malunga achui ha milak ha adam lai ei ti, ‘Ninthum suale anthui ret ka ti,’ ati. 
MAT.27.64	Hasik han ninthum tenpei athan aveng ranga chong pe ro, hano a zolai ngai ei honga ei maruk viak u na ei choia, mi ngai kom athi ata anthui atina hantin aniten masial mansa neka nukhona masial siat sabak inti.”
MAT.27.65	Pilatin, “Na kom u na aveng rang ngai a om, se u tan nei phari u dor va rung u ro,” ati pena. 
MAT.27.66	Hanke ase u na a rung ngai lung anziaka than arung u.
MAT.28.1	Pongansa nikhua ahek le hapta nikhua mansa ani suak aphuta, Mari Magdalini le hanuk Mari than a en ahong u. 
MAT.28.2	Hanke enro, ninun rikpa anlaiseka ahong raka asik chu Puma a vanpalai khat anvan ata ahonga chuma, ha lung akhai pe na hatuka a chunga ansut. 
MAT.28.3	Ama a mel sumansai ang hatuka a puan arial ang avar. 
MAT.28.4	Ama anchia a rung ngai ha annok u na athi ang ei ni u.
MAT.28.5	Ha vanpalai, nupang ngai ha ei ti pe, “Achi u no ro asik chu ka na riat u, Krosa thipa Isua neia rok u. 
MAT.28.6	Ama hi hivan om lai mak, asik chu anthui zei, ei ti anga hong u ta Puma ei zalna mun so hong en u ro. 
MAT.28.7	Hatuka anrapa se u tan, a zolai ngai ril u ro ama hi athi ngai bil ata anthui zei enta na maton u na Galilia ase zei, sovan va mu un na ti, en u ro kei na manthei ani u zei.”
MAT.28.8	Hava han amani anchi le raisana anrapa than ata asuaka, a zolai ngai thang abang ranga atana ase u. 
MAT.28.9	Hanuk enro, Isuan hangai ahong depa, “Phukdaina don u ro,” ati hanke ahong dep u na a ke asur u amok u. 
MAT.28.10	Hanke Isuan hangai ha, “Achi u no ro, ati pe ka parual ngai va manthei u ro, Galilia se u rase hava han na va mu unti.”
MAT.28.11	Amani ase u lai tak arung ngai bila khuana ase u na, hongmo ei ni hava ngai dora chaizung ngai ha ei ril u. 
MAT.28.12	Hanke kho ulian ngai bila anchun u na ei anril u, hanke ha sipai ngai ha sum atampa apek u. 
MAT.28.13	Ei ti pe u, “A zolai ngaiin na in kara zana ahong maruk viak u ti u ro. 
MAT.28.14	Hatuka hiva chong hi ram a oppun ariat ten koinin manthei intia, hatuka antak nei teng u rang ata na huai bo mani.”
MAT.28.15	Hanke hangai ha sum achoia ei manchu u anga hava anga atho u, hatuka Juda ngai bila hava ruia asip zita hava ha avian tenpei ala om.
MAT.28.16	Hava suale zolai somleikhat Galilia Isuan ei aruat muala ase u. 
MAT.28.17	Hatuka ama amu u na amok u, ten hohonmo chu iam u maka. 
MAT.28.18	Hanke Isuan ahong depa hangai le ei chong hintin hin ei ti, “Anvan le phila ningneina dora ka kom anpek ke ani zei. 
MAT.28.19	Hasik han se u tan, namtin ha zolaia va sin u ro, Pa le Naipasal le Ratha Anthiang raminga hangai ha baptisma va pe u ro. 
MAT.28.20	Hatuka chong kei na pek u ngai apom rang manchu u ro. Hatuka en u ro hun hek tenpei na bibil u na om chian ka ting,” ati.
MRK.1.1	Pathian Sapa Isua Krista thangahui ei hong tung anphutna chu. 
MRK.1.2	Deari Isai a lekhana, “Enta, ‘Ka palai na matona ka tira aman na lam sin inti.’ 
MRK.1.3	Philchar rama min khek he han, ‘Puma lamlian sin u tan alam ngai manzik u ro,’ ” atina anziak ang han. 
MRK.1.4	Johon Philchara Baptispu han asia andualna rang anrimna Baptisma rui rila a honga suak. 
MRK.1.5	Hatuka Judai ram le Jerusalem khuana mi ngai dora asuak u na, a kom ase na ei siat u ngai andualna zonga Jordon dunga han a kom Baptisma achang u.
MRK.1.6	Hatuka Johon ha makingkang mul puan le anthuama, a kong me vun le akhita, a bu chu khairakuak le ram khuaining ei sak. 
MRK.1.7	Hatuka ei ti, “Ka nuka koi ka neka alian bet a hong lai tak keng, anbu lapa a kekok ri sutrua ngal ni makung. 
MRK.1.8	Koi chu ti le baptisma ka na pek u chachaka aman chu Ratha Anthiang le baptisma na pe unti,” tina arila.
MRK.1.9	Hatuka hava nikhua ngai han hintin hin ei ni. Isua ha Galili ram Nazaret khua ata a honga Jordon dunga han Johona kom baptisma a honga chang. 
MRK.1.10	Havalai tak han ti ata asuak phing le anvan anphela, Ratha vasu anga ama chunga ahonga chum amu. 
MRK.1.11	Hatuka, “Nang ka naipasal madit khit nanga hin ka rai ei san,” atina anvan ata he a honga suak. 
MRK.1.12	Hatuka Ratha han ama chu philchara atir lena. 
MRK.1.13	Hatuka chu Soitan anthem chunga philchara han ni sommanli ramsa ngai bila a oma, vanpalai ngaiin a haso adom u.
MRK.1.14	Hatuka Johon ansur suana Isuan Pathian thangahui rila Galili rama a hong, Pathian thangahui rila ei ti, 
MRK.1.15	“Ahun akip zei Pathian ram um a honga nai zei anrim u tan thangahui hi iam u ro,” ati tira. 
MRK.1.16	Hatuka Galili tindil kola ase tira, Simon le Simon a parual Andria chu tindila han len a denga amu na nga sur mi ei ni u. 
MRK.1.17	Hatuka Isuan akom u na, “Na zi u ro, mi sura na sin u ka ti,” ati. 
MRK.1.18	Hatuka len amaka azi len u.
MRK.1.19	Hatuka la rei luia ase u le Jebedi a naipasal Jakob le a parual Johon chu amu na, hangai ha len asin thei ngai rakuang dena ei om u. 
MRK.1.20	Hatuka aman hangai ha a kui lena, hantin han a pa u Jebedi chu anlo ei ruai ngai koma han rakuanga amak u na azi u.
MRK.1.21	Hatuka Kapernaum khuana ava lut u na, hanke pongansani han ankhomna ina aluta a manchu. 
MRK.1.22	Achong manchu ngai chu achang a mandong tham u na, Lekhanziakpu ngai ang ni lui ariat athei khit anga hangai ha ei manchu sika han. 
MRK.1.23	Hatuka ei ankhom u na ina han kachai ratha annim avong mi angkhat aleia om. 
MRK.1.24	Ama han “Nazaret Isua, koini le nang imo nei anzomna anan siat ranga hongmo na ni? Nang hi ka na riat Pathian mi Anthiang na ni,” tia ankheka asuak len.
MRK.1.25	Hatuka Isuan angona, “Dairek ro, a sung ata hong suak ro,” ati.
MRK.1.26	Hatuka kachai annim han ama asuisaka, anring sabaka ankheka a sung ata a honga suak. 
MRK.1.27	Hatuka alom u na amu ngai doran achang a mandong sabak u hantin han, “Hiva hi imo ei ni hi? Anchuna thar ke hi le, kachai ratha animin um arang sabaka chong apeka a chong a tel kiar hile,” tia ankhal u na.
MRK.1.28	Hatuka Galili ram kola ramtina arui anthang len.
MRK.1.29	Hatuka ankhomna in ata asuak u na, Jakob le Johon abila Simon le Andria ina ava lut u. 
MRK.1.30	Hatuka Simon a nungak a nu raitun atong ana aleia zala, hava len han arui ha Isua kom aril len u. 
MRK.1.31	Hatuka aman a kut ava sura a mathuia, hantin han ei tun chu a mathana a dorbo adom len.
MRK.1.32	Hatuka khului tiang ani alut suana, dam lui dora le ramhuai ei sur ngai a kom ei hong ruai u. 
MRK.1.33	Khomi dora makot kola han a hong anchun lup u. 
MRK.1.34	Hatuka mi tampa ana tina ana ngai ha a mandam. Kachai atampa anota, kachai ngaiin ama he ei riat u sika chong ngam u mak.
MRK.1.35	Hatuka zing khua var man anthuia a suaka, philchar muna asena hava muna bor ava zong. 
MRK.1.36	Hatuka Simon le a lom ngaiin um anuk azi u. 
MRK.1.37	Hatuka ama ava mu u lehan a kom, “Mi doran ana rok sole,” ati u na. 
MRK.1.38	Hatuka aman a kom u na, “Mun ateia khua naia han se u rei, sovan um chong kei ril theina rang hava ha kei hong suakna sik ei ni,” ati.
MRK.1.39	Hantin han chong arila kachai ngai a not tira, Galili ram dora ei anchun u na in tin a lut tira. 
MRK.1.40	Hatuka a kom aphar khat a honga, “Na zot ten nana manthiang thei,” atia a makunga anboka a zong chian.
MRK.1.41	Hatuka ama han lungkham alei mu sabaka a ban a sura, “Ka zot anthiang ta ro,” ati pe. 
MRK.1.42	Hantin han anlaiseka ei phar ha ahek lena anthiang len. 
MRK.1.43	Hatuka Isuan tute kom ite ril lui ranga anreng ro, ati. 
MRK.1.44	“Tenchu chaizung kom van en tan la, anthiangna ranga Mosi chongpek anga van dar ro ei riat thei u na ranga, ati pena aman se len.” 
MRK.1.45	Hanum nisela ama chu asuaka hava rui ha achalaka ankheka tang ahaia, a sintho hantin han anlanga. Isua ha khua lut thei lai maka Philchar rama ke ei om ani zei muntina mi a kom ke ei hong u.
MRK.2.1	Hatuka ni hozetmo suale, Kapernaum khuana aluta ina a om atina anthang. 
MRK.2.2	Hantin han, makot kola a omna rang ngal mun abui tenpeia, mi atam a hong anchun ha a kom u na chong aril. 
MRK.2.3	Hatuka azeng khat mi manlin ei razon a kom ahong ruai u. 
MRK.2.4	Hatuka mi ei tam sika a kom hong ruai thei u lai maka, ei omna in chung aset u na, ha vaienga azeng ei razon u na len le a masum u. 
MRK.2.5	Hantin han Isuan ei iam u na chu amu na azeng kom han, “Ka nai nei siatna ngai andual zei,” ati pe.
MRK.2.6	Hatuka Lekhanziakpu ngai senkhat hava han ansut, 
MRK.2.7	“Hiva mi hin imo hintin chong ei ril hi, Pathian ei ero ke hile! Mi angkhat dak Pathian rong nok anten tumo siatna andual thei,” tia a malunga a mandon u na.
MRK.2.8	Hatuka Isuan, a malung u na hantin han ei lei mandon u ariat lena a kom u na, “Hava chong ha ichangamo na malung u na nei lei mandon u? 
MRK.2.9	Azeng kom han, ‘Nei siatna ngai andual zei,’ ati le; ‘Na zamun la tan kal choi ro,’ ti hi hova mo ati bei ual? 
MRK.2.10	Ei zozot ni rase, ramuala Miring Sapan siatna andual theina anei tina nei riat thei na ranga azeng koma, 
MRK.2.11	anthuia na zamun la tan na ina se ro,” ei ti pe.
MRK.2.12	Hantin han ama chu anthuia, a zamun chu alak lena a lom u na mit muna ase na, havan tin han a lom u na achang ei mandong u, “Hintin reng hi la mu mak me,” ti na Pathian a manpak u.
MRK.2.13	Hatuka asuak reta tindil kola han asena, hatuka mi tampa dora ha a kom ase u na a lei manchu. 
MRK.2.14	Hatuka kal choi chunga Levi Alphai a naipasal ha lei choina muna ansut a muna a kom, “Na hong zi ro ati na.” Hatuka anthuia azi len.
MRK.2.15	Hatuka hintin hin ei ni Isua ha Levi ina han bu a neka, lei ansuang ngai mi salui atampa Isua le a zolai ngai a nek puia, ala tam u sa ama ha azi tir u na. 
MRK.2.16	Hatuka Pharisi ngai bila Lekhanziakpu ngai han, Isuan mi salui ngai le lei ansuang ngai bu nek pui amu u na, a zolai ngai kom han, “Ichangmo lei ansuang ngai le mi salui ngai bila ei nek ei sak pui,” ati u.
MRK.2.17	Hatuka Isuan hava ha alei riata a kom u na han, “Adam ngaiin daktor nang mak, rivoi ase ngai keng anang. Mi dik tak ngai san ranga a hong ni makung, mi dik lui ngai anratan ranga hong ka ni,” ati.
MRK.2.18	Hatuka Johon a zolai ngai le Pharisi ngaiin bu angoi u na, hava han Isua koma han mi ahonga, “Ichangmo Johon a zolai ngai le Pharisi ngai a ruaisin bu angoi u na, na zolai ngai le ei ngoi u nok,” ati u.
MRK.2.19	Isuan a kom u na, “Mui aruai ngai bila a pasal rang ha a om sung pei chu mui aruai ngai bu ei ngoi thei mo? A ruathar rang ha akom u na a om sung chu ngoi thei no ni. 
MRK.2.20	Tenchu a ruathar rang ha akom u ata ei la ruai nikhua la hong tung inti, hava nikhua han chu la ngoi unti.
MRK.2.21	“Tenchu puan marua ha puan athar le diba tho ngai mak. Tho sela ei anchina diba tharin amarua ei maset hava mana neka achet anveng riam. 
MRK.2.22	Hatuka tuten me vun bel maruana uain athar thal ngai mak, anthal sela uain han me vun bel ngai ha puak inti, uain le me vun bel ha set inti uain thar chu me vun bel thara ke ei anthal,” ati.
MRK.2.23	Hatuka Isuan pongansa nikhua han bu muna asena, hava han a zolai ngaiin ei se tir u na buvui akhiak u na. 
MRK.2.24	Hatuka Pharisi ngaiin a kom, “Enta hontinmo pongansania atho nok rua anthiang lui ei tho u,” ati u na.
MRK.2.25	Hatuka aman akom u na, “David le a lom ngai avon ancham lai ansam u han, ei tho u ha pore u mak che mo? 
MRK.2.26	Hantin han Abiathar chaizung lian khit ani lai, Pathian ina tuten chaizung ngai rong nok chu sa ngai mak hava vaipol andar ha ei saka, a lom ngai kom ei pek rui ha,” ati. 
MRK.2.27	Hatuka ama denin a kom u han, “Pongansani hi miring ranga ansin, Miring hi pongansani ranga ansin nimak. 
MRK.2.28	Hantin han Miring Sapa hi pongansani chung lamam Puma keng,” ati.
MRK.3.1	Hatuka Isua chu Sinagouge a a lut reta, hava han mi angkhat a kuta zeng a oma. 
MRK.3.2	Hatuka ama siatna ei manthei u na ranga pongansa nikhua, a mandam mo mandam mak mo a en u na. 
MRK.3.3	Hatuka aman kut zeng kom han, “Anding ro” ati. 
MRK.3.4	Hatuka akom u na han, “Pongansani hin asa tho mo anthiang asiat mo? Andam mo anthiang athat?” atia. 
MRK.3.5	Hatuka a malung anchang u ha asiat ati sabaka taksit chunga amani ei en sua na han a koma han, “Na kut son ro,” atia. Hatuka a hong sona a kut ha adam pe vanga. 
MRK.3.6	Hatuka Pharisi ngai ha asuak u na, ei that thei u na ranga andon chunga Herod abila mi ngai le anril len u.
MRK.3.7	Hatuka Isua chu a zolai ngai le tindil tiang ase u, hatuka Galili rama mipuiin achan azi u. 
MRK.3.8	Hatuka a sintho ei lian chu ariat u na Judai ram ata, Jerusalem khua ata, Idumai ram ata, Jordon ral ata, Tura le Sidon kho kol ata mi atampa a kom ahong u. 
MRK.3.9	Hatuka mi ei tam sika rakuang lei mansuk u ro tia a zolai ngai arila, hantin nok ten min ei na ep sabak rang keng, ati. 
MRK.3.10	Mi tampa alei mandama, hantin han ana ngai doran ei ton lilip thei u na ranga antuar, annama ei pan u. 
MRK.3.11	Kachai ratha adon ngaiin chu amu u kip pei a makunga anboka, “Nang Pathian Sapa na ni,” ti na ankhek u.
MRK.3.12	Hatuka ama han arui ha puang u ta ni tina a kom u na ati ti tira.
MRK.3.13	Hatuka tanga a kala, a mi madit ngai a kuia.A hong u na a koma, 
MRK.3.14	hanuk somleianni a thanga, “Ka bila a om ranga le anchu rang keina thang u.” 
MRK.3.15	Hanuk chu ana ngai andam rang le kachai ngai notna ningneina ei don thei u na ranga ani na.
MRK.3.16	Hanke hiva ngai hi aman a thanga Simon ha Pitor, aphua. 
MRK.3.17	Zebedai a sapa Jakob a parual Johon ha Boanerge, aphuana hava ha “Khuanri Sapa,” tina. 
MRK.3.18	Andria, Philip, Bartholomai, Mathai, Thoma, Alphai a sapa Jakob, Thaddai Kanana mi Simon. 
MRK.3.19	Ansurpu Juda Iskariot, hiva ngai hi.
MRK.3.20	Hatuka ina ava luta mi ngai ahong anchun reta, hantin han sak nek ngal tho thei lai mak. 
MRK.3.21	A in sung mi ngaiin hava ha ariat u na, “Achang zei hile” tia asura a ruaina ei tho u.
MRK.3.22	Hatuka Lekhanziakpu ngai Jerusalem khua ata ahong ngaiin “Beelzebul alom ke hile ati u. Kachai reng ei ni sika keng kachai ei not chachak,” ati u. 
MRK.3.23	Hatuka Lekhanziakpu ngai a kuia, ankhina chonga akom u na, “Soitanin Soitan den hontinmo ei not thei. 
MRK.3.24	Ram um athetheia anduiten hava ram chu anding thei no ni. 
MRK.3.25	Inko khat um andui u ten ha inkua chu ngir thei no ni. 
MRK.3.26	Soitan um anininga anduia aneng ten ngir thei no nia, anpei inti.
MRK.3.27	“Tuten ranak anei ina aluta a sum va pot thei ngai mak, ranak anei ha akhit mansa nok anten, akhit sua le a in va rul inti.
MRK.3.28	“Tak taka kei na ril u ni zei, miring nai ngai hi ei siat u na ngai dora le Pathian siat rilna lam tin renga ei ril u na ha andual inti. 
MRK.3.29	Ratha Anthiang kui siat aril ha chu andualna man lai no ni umor taituanam asiat anlona om inti,” ati. 
MRK.3.30	“Kachai annim alom keng,” ei ti u sika han hiva hi ei ril.
MRK.3.31	Hatuka a nu le a parual ngai ei hong u na tualpanga anding u na ava mankui u. 
MRK.3.32	Ama asir apanga ansut ngaiin ama kom ei ti u, “Enta, na nu le na parual ngaiin tualpanga nang ana rok u.”
MRK.3.33	Aman a masanga hangai rang ha ei ti, “Tumo ka nu? Tumo ka parual?” ati. 
MRK.3.34	Hatuka asir, apanga ansut ngai tiang anhoia, “En u ta, hiva ngai hi ka nu le ka parual ani u zei. 
MRK.3.35	Pathian zot anga anmang ngai ke ka parual, ka sarzuar, ka nu” ati.
MRK.4.1	Hava suale tindil kola a manchu reta, hava han mipui atam sabak ahong anchuna hava tindil han rakuanga a chuanga ansuta mi dora chu tindil tang kola a om. 
MRK.4.2	Hava han ankhina le chong atampa a manchuna, ei manchuna han.
MRK.4.3	Akom u na rangai u tan en uta; “Bu chi anthepan bu chi anthe ranga ase na. 
MRK.4.4	Hatuka hintin hin ei ni, a the han; asen lampui kola achula va ngaiin asak zit u. 
MRK.4.5	Hatuka asen lungchirit bila achul, phil ei tam nok sika anrapa among. 
MRK.4.6	Tenchu ani sa suaka ei ra-em sika anvuaia om, razung ei don nok sika arop zit.
MRK.4.7	“Hatuka asen chiak raling nei bila achula, chiak ha ansanga achula adip diaia anra mak. 
MRK.4.8	Hatuka asen phil asana na achula amonga, ansona, anrana somanthum, somaruk, razana apung,” ati.
MRK.4.9	Hatuka ama denin, “Riatna ranga kuar a nei takin re rase,” ati.
MRK.4.10	Hatuka ama atheia, a om lai han somleianni le alom ngai han ankhina ngai arakel u na. 
MRK.4.11	Hatuka aman akom u na, “Pathian chong maruk chu nangni nei riat u ranga anphal ei ni, apanga mi ngai ranga chu ankhina na zit keng, ati.
MRK.4.12	Hantin han, ‘A ena ei mu rang, tenchu re u no ni.
MRK.4.12	Hatuka rangaia ei rangai tenchu tuak u no ni,
MRK.4.12	hano ei hong kir u na, andual ei nang u rang keng.’ ” 
MRK.4.13	Hatuka, ama denin akom u na han, “Hi ankhina hi rethei umak che mo? Hantin aniten hontinmo ankhina ngai dora nei riat u rang? 
MRK.4.14	Bu chi anthepu han chong ei thena. 
MRK.4.15	Hatuka lampuia chong anthena chu hiva hi ani, chong ariat le Soitan han a malunga chong ha alak pe len. 
MRK.4.16	Hatuka hantin den lungchirit chunga chu hiva hi ani. Chong ariat tik le anrappa apom. 
MRK.4.17	Tenchu akom u na razung nei maka anrappa sot luia chong sika antakna phenengna a om le amangil len. 
MRK.4.18	Hatuka atei chu raling bila anthe anina hava han chong ariata. 
MRK.4.19	Tenchu ramual lungkham chu neina anhuangna, ningolna, aluta chong ha adipa anra luia a om. 
MRK.4.20	Hatuka phil asana anthe chu hiva ngai hi ani chong ariata apoma aliak somanthum, Somaruk, razana anra.”
MRK.4.21	Hatuka ama denin akom u na, “Lem chu asiak nana siak luia, zamun thuaia siak ranga mo ava lak? 
MRK.4.22	Puang lui ranga anip ite om mak anlong nok ranga chong maruk um om mak. 
MRK.4.23	Riatna rang kuar a nei takin re rase,” ati.
MRK.4.24	Hatuka ama denin akom u na, “Hasik han imo nei rangai u anreng u ro nei mai u na ang han na mai unti ha neka na pe unti. 
MRK.4.25	Adon tak chu sap inti, don lui chu; ei don selep um apot inti,” ati. 
MRK.4.26	Hatuka ama denin, “Pathian ram chu hintin hin, min phaia han chi athe sela. 
MRK.4.27	Sun zan ama a in karam ameng karam, a chithe ha amonga anson tenchu hontinmo ei hong lian remak. 
MRK.4.28	Philin athetheia mara ei hong masuak, ei mong mansa hatuka ei vui hanke avuia atak ei lut. 
MRK.4.29	Tenchu amin le koite ei laka ei at ahun ei ni sika, ati. 
MRK.4.30	Hatuka, ama denin, “Pathian ram chu hongle mo mankhi mani? Ichong lemo manrual mani? 
MRK.4.31	Ancham chi ru khat phila achula chimuru tei neka asin khit ni ngal sela. 
MRK.4.32	Athe suale chu amonga anna tin neka ahonga liana abak alianpa ngai ahonga nei, hantin han chunga va ngai abaka ariak u chachak.”
MRK.4.33	Hatuka, hantina ankhina chong atam ei riat thei u na ranga chong akom u na arila. 
MRK.4.34	Tenchu ankhina nok ten akom u na chong ril maka a zolai ngai kom chu maruka anthiang vanga aril chachak.
MRK.4.35	Hatuka hava nikhua den han khului tiang akom u na, “Tho va rala son ankan u rei,” ati. 
MRK.4.36	Hantin han mipui ngai ha amaka, ama chu ei om balam anga han rakuanga ase u na. Rakuang atei um a kom a om. 
MRK.4.37	Hatuka phaivua anrik sabak ahonga, ti ansoka, rakuanga ahonga lut zuzuta, hantin han rakuang abit rang ani zei. 
MRK.4.38	Isua chu kobong athona rakuang ramoi tiang a in. Hanke a mathui u na, “Minchupu, athi rang na ni zei hile, na mandon ngal mak chena?” ati u na.
MRK.4.39	Hatuka, Isuan hava ha alei riata, thinthi ha a ngona, “Tipui ham bang ro! om sadim ro,” atia, hatuka, phaivua abang raka among. 
MRK.4.40	Hatuka amani kom han, “Ichangamo hador peia nei achi u? Iamna hi nei la nei u nok mo?” ati.
MRK.4.41	Tenchu anchi chunga, “Hiva nai hi tungal mo ei ni hi, thinthi le tindilin um a he ei tel hi?” anti u na!
MRK.5.1	Isua le a zolai ngai chu Galili tindil varala Genesaret rama, ava tung u na. 
MRK.5.2	Hatuka rakuang ata asuak le mi khat thankhur ata ahonga suak, ama ha kachai rathan ei sur. 
MRK.5.3	Hava naipa ha thana ei om, tuten thir zingzir le ngal thung thei mak. 
MRK.5.4	Min thir le ri le ei thung u chachak, tenchu, ri le zingzir chu apota, aseta, tuten matian thei mak. 
MRK.5.5	Asun azana thana le tanga han ankhek chi chiana, lung le ei an at chachak.
MRK.5.6	Hatuka alapa ata Isua amu le, a tana, ava mok. 
MRK.5.7	Hanke anring sabaka ankheka, “Isua, Pathian chung Khita a Sapa! koi ka chunga imo nei zong? Anan sinsak zam nokna ranga Pathian raminga kei na mathem,” ati. 
MRK.5.8	Isuan akom, “Nang kachai annimpa miring sung ata hi suak ro,” alei ti pena.
MRK.5.9	Hatuka Isuan, “Imo na raming?” tia arakela, Hatuka aman akoma, “Ka raming chu atampa anina” ati. 
MRK.5.10	Hatuka hava bung ata ha amani hi ei not u nokna ranga Isua kom a zonga.
MRK.5.11	Hatuka havana tang panga han vok rual atampa anvai a oma. 
MRK.5.12	Hatuka kachai ratha annim ngaiin, “Vok von sunga na manlut ro,” atia azong u. 
MRK.5.13	Hatuka aman chong a peka kachai ratha annim ngai ha asuaka vok von sunga alut u na hantin han vok rual ha nimkei tiang atan u na tindila aluta ti anhaka athi zit u.
MRK.5.14	Hatuka ahol ngai ha atan u na khua le lui tina han aril u na. Hatuka imo ei nin zei atia a en rang ahong u na. 
MRK.5.15	Hatuka Isua kom ahonga tung u na kachai ei sur mi ha puan ansil hava mana malung ei om a anga amu u na achi u. 
MRK.5.16	Hatuka ariat ngaiin chu kachai ei sur le vok chunga rui ngai dora ha aril u na.
MRK.5.17	Hatuka hava ngai han amani chu aram u ata ei suak u na ranga a mathem u na.
MRK.5.18	Hatuka rakuanga a chuang rang lai tak han kachai ei sur han Isua kom, “Na kom om chian rongba” atina a mathem.
MRK.5.19	Tenchu Isuan phal mak a koma han, “Na ina se tan la na mal na rual ngai kom Puman na ranga ei tho ngai dora ei lian zia le lungkham ei na mu hi va ril ro,” ati pe viaka.
MRK.5.20	Hantin han asena Dekapoli khuana han Isuan aranga sin ei tho pe ei lian zia ha tang ava hai pe na. Hatuka mi doran achang a mandonga.
MRK.5.21	Hatuka Isua ha rakuang le avaral avan kana mi tam sabak a kom ahong anchuna. Hatuka ama chu tindil kola a oma. 
MRK.5.22	Hatuka anchunna in aruaipu angkhat a raming Zaira ha ahonga Isua ei mu le a ke kunga anboka. 
MRK.5.23	“Ka nainupangte athi vivit zei ei hong hara ei dam theina rang hong tan a chunga na kut ahonga bang ranga ka na mathem,” tia a mathem chiana.
MRK.5.24	Hantin han Isua kom han asena hatuka mi tampan azina achan anep sabak u na.
MRK.5.25	Hatuka nupang angkhat kum somleianni annim dam maka.
MRK.5.26	Daktor atampan a en u achalaka atiar zeia ei nei doram atham zit zei satna neka anrik lam apan sa na. 
MRK.5.27	Hava mi han Isua thang rui alei riata anuk tianga mipui kara han a honga apuan atona. 
MRK.5.28	“A puan rong ngal tonin lang dam ka ti,” atina ei mandon keng.
MRK.5.29	Hatuka anrappana ei annim chu abang lena ei na ha adama ei anriat ani zei. 
MRK.5.30	Hatuka Isua han a sung ata sinthotheina asuak tia alei riata mi ngai tiang anhoi len zeia, “Tumo ka puan aton ha,” ati.
MRK.5.31	Hatuka a zolai ngaiin a kom han, “Min ei na neng u ur na muna tumo ana ton hontina nei ti mo?” ati u na.
MRK.5.32	Hatuka aman chu han tina atho ha amu ranga a ena. 
MRK.5.33	Hantin han nupang han a chunga sin ei tho pe ariata anchi le annok chunga a honga a matona anboka akom chongtak aril zita. 
MRK.5.34	Hatuka aman chu a kom han, “Ka nainupang nei iamna hi nei dampui ani zei, phukdai taka se tan la nei dam nok ata chu dam len ta ro,” ati pe.
MRK.5.35	Ala chonglai tak han anchunna in puma in ata mi ahong u na, “Na nainupang athi zei hong rangmo Minchupu hi nei la manpong u rang,” ati u na.
MRK.5.36	Isuan chu ei chong u ha kuar sung luia anchunna in puma kom han, “Achi no ro iam pei ro,” ati. 
MRK.5.37	Hatuka Pitor, Jakob, Jakob a parual Johon ngai rong nok chu tute ama zi rang phal lai mak. 
MRK.5.38	Hatuka anchunna in puma in han ava tung u na Isuan ei anpon u le ei chap ei anram u ngai ava mu na. 
MRK.5.39	Hatuka ava lut han akom u na, “Ichangmo neia ziaia nei chap sabak u naipang hi athi ni mak,” ati.
MRK.5.40	Hatuka hangai han amani u na aman chu alom u na anot zita naipang a nu le a pa le a koma om ngai rong a ruaia naipang omna han ava luta. 
MRK.5.41	Hatuka naipang kut ha a sura a koma han, “Talitha Kumi” a omzia chu “Nupang sanaite anthui ro kei na ti ni zei” ati.
MRK.5.42	Hatuka nupang sanai ha anthuia kal achoi thei lena ama chu kum somleianni mi ei ni. Hatuka a chang ei mandonga ei anlai u. 
MRK.5.43	Hatuka aman akom u na, “Hiva hi tuten re no rase ati tita hatuka sak mansa u ro,” atia chong apek.
MRK.6.1	Hatuka havan ata a suaka ei omna kholama ava tunga a zolai ngaiin chu azi tir u na. 
MRK.6.2	Hatuka pongansa nikhua ei lei ni anchunna ina, a manchuna.Hatuka mi tampa a chong ariat ngaiin, “Hiva mi hin hiva chong hi hovan ata ei riat mo hi? Hiva nai a koma hianna apek hi i hianna ngal mo hi? A kutin hidor peia changdong sin ei tho hi hontina mo? ati u. 
MRK.6.3	Hiva mi hi Mari naipasal Jakob le Joseph Juda le Simon asung suak pui thing a sinpu ha nimak mo a sarnu ngai hi koini bila om nimak mo?” ati u na achang aman dong u na amalung ni u lai mak.
MRK.6.4	Hatuka Isuan akom u na, “Dearin a kho tianga mi a unai bila ani nokan ten maimok ansak ngai mak” ati. 
MRK.6.5	Hatuka mi tomte dam lui chunga kut dapa ei mandam baka chu changdong sin tho thei lai mak. 
MRK.6.6	Ei iam u nok sika achan achang a mandonga hatuka khotina acheia a manchu tira.
MRK.6.7	Hatuka somleianni ngai ha a kuia anni nia atira aman sena kachai ratha annim ngai chunga ningneinam apek. 
MRK.6.8	Hatuka akhual se u na ranga, “Raimol kha khat baka chu vaipol um, marsam, kongvong, sum um ei choi u nok rang ati pe na. 
MRK.6.9	Kekok chu nei bun u rang ati kultai anni atiang u no ro,” ati sa na. 
MRK.6.10	Hatuka ama denin akom u na, “Nei va tung u na han na mak u maseng pei chu tung tit u ro. 
MRK.6.11	Hatuka khuan a na pham noka, na he arangai zot u nok aniten, havan ata na suak u tik han amani nei manriat u na ranga na kepha u thuaia philvut athing u ro,” ati. 
MRK.6.12	Hantin han asuak u na malung ankhir chong aril u na. 
MRK.6.13	Kachai ratha sia atampa a not u na ana tampam sariak akhua u na a mandam u. 
MRK.6.14	Hatuka reng Heroda han alei riata a raming ha alei anthang sua ei ni, “Baptispu Johon ha mithi bil ata anthui reta hasika so sinthotheina son ama kom ei tho keng,” alei ti. 
MRK.6.15	Mi teiin, “Eliza keng,” ati u. Mi teiin, “Deari ani so, deari ngai bila angkhat ang ha,” ati u na.
MRK.6.16	Herodan chu alei riata, “Johon alu kei tan nget ha anthui sir keng,” ati. 
MRK.6.17	Herod nget han a parual Philip a nungak han Herodi asika mi atira Johon ha ei man sura lungin ata ankhit chunga alei khuma, asik chu ama ha nungaka ei lak. 
MRK.6.18	Johon han Herod a kom, “Na parual nungak nei lak pe hi anthiang mak,” ham alei ti pe.
MRK.6.19	Hasik han Herodin ama chu a ngona, athat azota tenchu thei mak. 
MRK.6.20	Herodin Johon chu mi dik le anthiang tak ei ni ti ei riat sika ama ha achia ahual tita a chong a rangai. Ten achina, tenchu raisana a rangaia.
MRK.6.21	Hatuka Herod ei anzirna nikhua phamni na han a mi lian ngai le sipai ruaipu lian ngai le Galili rama mi lian ngai ranga zana bukhalai azar lai hun asa alei mana. 
MRK.6.22	Herodi nainupang nget ha a honga luta alama Herod le abu nekpui ngai ha arai amansan u na, hantin han reng han, nupang sanai te kom han, “Nei zot tak na zong ro na pe ka ti ati. 
MRK.6.23	“Nei na zong tak pei chu ka ram anbak ten pei chu na pe ka ti, hatuka a kom khomak um ansama.”
MRK.6.24	Hatuka ama chu a suaka a nu kom han, “Imo kei zong rang ava ti na hatuka ama han Baptispu Johon alu hana,” alei tina. 
MRK.6.25	Hatuka chu annot sabaka reng kom han ava luta, “Khenga Baptispu Johon alu neina pek len kei zot,” ti na a zonga.
MRK.6.26	Hatuka reng ha a malung anhang sabaka tenchu a khomak ansam le abu nekpui ngai sika han nial thei lai mak. 
MRK.6.27	Hatuka reng han a vengpu sipai angkhat a tir lena alu ava lak rang chong a peka hatuka aman lungina han ava luta ava tan. 
MRK.6.28	A lu ha kheng le ava laka nupang sanai kom han a peka. Hatuka nupang sanai han a nu kom apek. 
MRK.6.29	Hatuka a zolai ngaiin ariat le aruak ha ava lak u na thana asiak u.
MRK.6.30	Hatuka zolai ngai ha Isua kom avan khom u ei tho u ngai le ei manchu u ngai aril pe u. 
MRK.6.31	Hatuka aman akom u na, “Nangni lim philchar muna abinga hong u tan la pong ansa bak u ro,” ati. 
MRK.6.32	Hantin han philchar muna rakuang le abinga ase u na.
MRK.6.33	Hatuka min ei se ha amuna mi tampan amani ha ariata khotin ata hava han ke le atan u na alei va khel u. 
MRK.6.34	Hantin han ama chu ti rakham ava suaka mi achan atam ava mu na a veng rang abui bera rual ang ei ni u sika lungkham amu sabaka chong atampa a manchuna. 
MRK.6.35	Hatuka nikhua abui rang ani sabak zeia a zolai ngai a kom a hong u na, “Hiva hin philchar mun ei ni nikhuam abui rang ani zei. 
MRK.6.36	Hiva ngai hi na kola luia le khuana se na ei sak u rang hongmo lua chu ei rachok thei u na ranga manse ro ba,” ati u na.
MRK.6.37	Aman chu akom u na, “Nangnin asak rua pe u ro,” tina a masanga.Hatuka amanin akom han, “Vaipol aduli raza anni man rachona va pe mani mo,” ati u na. 
MRK.6.38	Hatuka aman a kom u na, “Vaipol pek hozetmo nei don u en u ta,” ati. Hatuka ei don u ariat le, “Pek ranga, le nga anni,” ati u.
MRK.6.39	Hatuka aman alom u na sul aring chunga han abuk abuka mansut u ro atina chong a peka. 
MRK.6.40	Hatuka atanga raza khata somranga na ansut u. 
MRK.6.41	Hatuka aman vaipol ranga le nga anni ha alaka van lam a ena bor a peka vaipol ha akhiaka mi matona ei sak u ranga a zolai ngai kom apek ha nga anni ham a peka asem u. 
MRK.6.42	Alom u han asak u na akhop u. 
MRK.6.43	Hatuka vaipol le nga adi anoi kok somleianni ala bita. 
MRK.6.44	Vaipol asak ngai ha pasal ulian riam pek ngal a sang ranga ani u.
MRK.6.45	Hatuka ama nget han mipui chu aman china ava ral tiang Bethsaida tiang ama matona ase mansa u ranga a zolai ngai ha rakuanga chuang len. 
MRK.6.46	Hatuka ama chu a manchin suale borazong ranga muala han ase na. 
MRK.6.47	Ani bui le rakuang ha tindil lai taka han alaia oma ama chu athei daka muala han a om. 
MRK.6.48	Hatuka rakuang ha ei antak sabak ei vei u asik chu phaivuan ei semna tiang ei om ei ni u, zan chim, rilanlak akhel tiang siaia tidunga kal achoia amani tiang ahong pana akhel rang a val. 
MRK.6.49	Ningal sela amani han ama ha ti chunga akala ei hong amu u na han, “Raluai” imo ati u na ankhek u. 
MRK.6.50	Alom u han ama amu u na aratha amanta u hanum nisela ama han amani abiak lena a kom u na, “Phukdaia om u ro koi ke ka ni do, achi u no ro,” ati. 
MRK.6.51	Hatuka rakuanga han akom u na ava chunga phaivua ha abanga achang a mandong sabak u. 
MRK.6.52	Vaipol rui ha atho chang re u maka a malung ei anchang u sika.
MRK.6.53	Hatuka varal avan kan u le Genesaret ram tiang ava tung u na ti rakhama han rakuang athung u. 
MRK.6.54	Hatuka rakuang ata asuak sua u lehan min Ama ha alei riat len u na. 
MRK.6.55	Hava ram kol dora han atan susup u a om ti na ei riat u na tak peia ana, dam lui azamun len le ahong razon u na. 
MRK.6.56	Hatuka khua sina, khualiana, luia ei omna tak peia ana ngai bazaram a mansuta ama ha ei mathem u a puan mer lua chu anton ranga aton dora chu ei dam len.
MRK.7.1	Hatuka Pharisi ngai le Lekhanziakpu ngai bila senkhat Jerusalem khua ata ahong ngai han a koma ahong anchun u na. 
MRK.7.2	Hava ngai han a zolai senkhatin kut akhela vaipol ei sak u alei mu u na.
MRK.7.3	Pharisi ngai le Juda ngai dora han ulian ngai chong vong ha ei lei pom u sika akut u asadima arasuk u nok anten sa u ngai mak. 
MRK.7.4	Hatuka bazar ata ahong u le anbual u nok ten ite sa u ngai mak hatuka rui atatei atampa apom ruam adon u bel kheng thir ansuk ruia.
MRK.7.5	Hantin han Pharisi ngai le Lekhanziakpu ngai han, “Ichangamo na zolai ngai ulian chong vong anga omlui a kut akhela sak nek ei tho u,” ti na arakel u na.
MRK.7.6	Hatuka aman hangai kom han, “Isai han nangni phuazekam ngai, dearin nangni ruia ei lei ril hi adik keng, ‘Hiva ngai hin amur riama ana manpak u na, tenchu a malung u chu ka kom ata ala sabak u na. 
MRK.7.7	Ei zozot ni rase ei manchu u na ha miring
MRK.7.7	chongpek ei manchu u sika ei na biak u
MRK.7.7	chachak hi akorong keng,’
MRK.7.7	tia anziak anga.
MRK.7.8	“Pathian chongpek chu anmaka miring chong sin anmang, ha ei surtit u ke hile,” ati.
MRK.7.9	Hatuka ama denin a kom u na, “Nangni chong ansin ha nei surtit u theina ranga Pathian chongpek nei zot u nok hi adika nei riattit u. 
MRK.7.10	Mosin, ‘Na nu le na pa lalchi tho ro,’ hanuk ‘Min a nu mo a pa mo asiat aril tak chu thi rase,’ alei ti na. 
MRK.7.11	Nangnin chu hintin hin nei ti u chachak min a nun mo a pan mo ei mangna rang ani ten ‘Korban’ ani zei ati len.Hava tina chu ‘Pathian kom anpek’ tina. 
MRK.7.12	A nu rang a pa rang atho anphal u lai mak chena. 
MRK.7.13	Nei rung sika Pathian chong rat luia nei lei siak u hantin han atampa nei lei tho u.”
MRK.7.14	Hatuka mi ngai ha akui reta akom u na, “Na lom u na ka chong hi rangai kiar u tan tuak u ro. 
MRK.7.15	Mi apang ata asungkua luta ama annim thei tute om mak. 
MRK.7.16	Mi asung kua ata asuakin ke ei man nim.”
MRK.7.17	Hatuka mipui kom ata ina ahonga lut le a zolai ngaiin ankhina chong ha arakel u na. 
MRK.7.18	Hatuka aman akom u na, “Nangnim hatuk pei riatna nei luia nei la om u mo? Angkhatpei hi apang ata miring von sunga alut reng chu a malunga alut nimak, nom ase le avon ata ei suak 
MRK.7.19	hasika ama chu man nim thei mak ati hi re u mak che mo? Saktin hi anthiang,” ati.
MRK.7.20	Hatuka ama denin, “Miring ata asuak han mi mannim chachak. 
MRK.7.21	Asung ata han miring malunga han mandonna ngai ha asia ahonga suak mithat uiare na. 
MRK.7.22	Ningolna, asia thona, anhuangna, hurna, khamaret, siat anrilna, borai thona, amona hiva ngai hi. 
MRK.7.23	Hiva asia dora hi asung ata ahonga suaka miring ei mannim chachak,” ati.
MRK.7.24	Hatuka anthuia havan ata Tura le Sidon biala ase zeia. Hatuka in aluta tuten ei riat rang zot maka tenchu anthup thei mak. 
MRK.7.25	Hantin han nupang khat a nainupang sanai kachai ratha annim a vong han athang alei riata a ke kunga avan bok lena. 
MRK.7.26	Nupang ha Grik mi ei anpiangna chu Surophoiniki mi ei ni aman ama ha a nainupang a sungkua ata kachai ei notna ranga a mathema alop. 
MRK.7.27	Hatuka aman a kom han, “Nai ngai khop bak rase nai ranga vaipol anpota ui koma apei anhui mak,” ati.
MRK.7.28	Aman a koma han, “Puma ani chu ei ni ten ni ngal sela dokang thuaia ui ngaiin um anai ngai avaipol sak u na aher achul asak do,” atina a masanga.
MRK.7.29	Hatuka aman a koma, “Na chong ril sika se ta ro kachai na nainupang a sungkua ata asuak zei,” ati pe. 
MRK.7.30	Hatuka a ina han ase na a nai chu kachaiin amaka zamuna ei zal ava mu zei.
MRK.7.31	Hatuka Tura ram ata asuak reta Sidon khua apala Dekapoli ram arakana Galili tindila ava tung. 
MRK.7.32	Hatuka mi angkhat kuaraset a chong um ape akom ahong ruai u na a chunga a kut adap ranga a mathem u na. 
MRK.7.33	Hatuka aman mipui bila ama rong ha abinga aruaia akut maria le a kuarkua akhika hatuka amachila a malei amet pe. 
MRK.7.34	Hatuka anvan tiang atanga phukpui alaka akom han, “Epphatha” atia hava ha, “Anlong ro” tina ani.
MRK.7.35	Hantin han akuar ha avar amalei anlom um anzar zeia anthiang vanga achong thei zei. 
MRK.7.36	Hatuka aman akom u han, tute kom ril u ta ni tina akhar tit hanum ni rase ei khar zotor pei tang ahai riam u chachak. 
MRK.7.37	“Ama han asadima alompeia ei tho kiar aset ngai a manvar pena chong thei lui ngai um aman chong,” ati u na achang a mandong sabak u.
MRK.8.1	Hava hun ngai han mi tam sabak a om ret u na a sak rang ite ei nei u nok lai han ama han a zolai ngai akom a paia. 
MRK.8.2	“Mipui ngai hi nin thum pei ka kom a om u zei a sak rua ite ei nei u nok. 
MRK.8.3	Bu nek luia a in u na ka makhir u ten lampui a anvuai tham unti senkhat vang chu ei hong u na ala la sa,” ati.
MRK.8.4	Hatuka a zolai ngaiin, “Hi philchara tumo hovana vaipol le mo nei man khop thei rang?” atina ama ha a masang u na.
MRK.8.5	Hatuka aman, “Vaipol tap hotukmo na nei u?” tina hangai ha a rakela hatuka hangai han, “Tap sari,” ati u na.
MRK.8.6	Hatuka mipui ngai ha phila ansut ranga chong a peka hanke vaipol tap sari ha alaka raisan chong ril suana a khiaka a maton u na ei sak u na ranga a zolai ngai kom a pek hatuka mipui matona asiak u na. 
MRK.8.7	Hanuk chu nga sin atom tem a nei u, hatuka aman bor a pek pe na a maton u na ei sak u na rang a pek. 
MRK.8.8	Hantin han asak u na a khop kiar u na ei sak sua u nok anniang akiak a kui kok sari a man bit u. 
MRK.8.9	Hangai ha asang manli pei ani u hatuka aman hangai ha aman chin. 
MRK.8.10	Hatuka aman a zolai ngai kom rakuanga ava chuang lena Dalmanutha rama ava tung.
MRK.8.11	Hatuka Pharisi ngai a honga suak u na ama ei man sin u na ranga a koma anvan ata riattheina andangna anroka ama ha ankhal pui u. 
MRK.8.12	Hatuka aman phukpui a laka, “Ichangmo atun taka mi ngaiin andangna ei a rok u atataka kei na ril u ni zei atun taka khuk ngai kom hin andangna reng anpe no ni,” ati. 
MRK.8.13	Hatuka hangai ha amaka rakuanga a chuang reta varal tiang ase.
MRK.8.14	A zolai ngaiin vaipol a choi a mangil u na rakuanga angkhat dak baka chu vaipol nei u lai mak. 
MRK.8.15	Hatuka aman a kom u na, “Pharisi ngai chol le Herod a chol ata anrung u ro,” ati tit a. 
MRK.8.16	Hatuka amanin chu, “Vaipol um nei nei nok,” atia ankhal u na.
MRK.8.17	Hatuka Isuan hava ha a lei riata hangai ha ei ril akom u na, “Ichangamo vaipol nei don u nok sika nei an don u? Atun um na malung u na nei la riat u nok mo? A tho chang ngal nei la riat u nok mo? Na malung u ei lan khir tit mo? 
MRK.8.18	Mit na nei u na mu u mak che mo? Kuar na nei u na re u mak che mo? Na malung u na ngal chui u mak mo? 
MRK.8.19	Mi asang ranga bila vaipol tap ranga ka sem lai han adi anoi ha kok itukmo anniang,” atia. Hatuka amanin akoma, “Somleianni,” ati u na.
MRK.8.20	“Hatuka asang manli bila sari ka khiak lai han adi anoi kok itukmo anniang nei riat u?” ati. Hatuka amanin a kom han, “Kok sari,” ati u na.
MRK.8.21	Hatuka aman a kom u na, “Atun um nei la riat bang u nok mo?” ati.
MRK.8.22	Hatuka Bethsaida khuana ava suak u na a kom mitacho angkhat a hong ruai u na aman ei ton ranga a mathem u na. 
MRK.8.23	Hatuka mitacho kut ha a sura kho tualpanga a ruai a a mit a machil pena a chunga a kut a dap suana, “Na mu mo thei zei,” atia rakela.
MRK.8.24	Hanke achopa ha chung tiang atanga, “Mi ka mu thingkung anga kal achoi.” atia.
MRK.8.25	Hanke aman a mit chunga a kut adap ret hanke andinphita ei la mu, hatuka ei la dam anthiang vanga aloma ei mu. 
MRK.8.26	Hatuka aman ama ha a ina aman se na ei ti pe, “Hiva khuana lut ret no ro.” ati pe.
MRK.8.27	Hava suale Isua le a zolai ngai anphet u na Kaisari Philipi biala khotina ase u, hatuka lampuia a zolai ngai a rakela, “Koi hi tumo ka ni min imo a na ti?” atia. 
MRK.8.28	Amanin ama rang ati u, “Johon Baptispu a na ti a oma, hohonmo chu nang hi Eliza, hohonmo chu deari bila angkhat,” ati u. 
MRK.8.29	Aman hangai ha a rakela, “Nangnin le imo na na ti u? Koi hi tumo ka ni?” Pitorin a masanga, “Nang hi Krista na ni.” ati. 
MRK.8.30	Hanke aman a rui ha, “Tute manthei u ta ni,” atia khar tita.
MRK.8.31	Hanke, “Miring Sapa han antak tin tuar inti ulian ngai, chaizung ngai, Lekhanziakpu ngaiin ama pengsom unti that unti. Hatuka nin thum suale anthuiret inti,” atia a manchu na. 
MRK.8.32	Hiva chong hi anthiang vanga arila hava han Pitorin ama rang a kom a tuanga chunngo tho na. 
MRK.8.33	Tenchu anhoi a ama a zolai ngai tiang a ena Pitor ha chunngo a thona ei ti pe, “Ka kom ata ankhai ro, Soitan asik chu Pathian ata hava ha ni mak tenchu miring ata ke nei mandon.” atia a ngo.
MRK.8.34	Hatuka ama a zolai ngai bila mi doram a paia ei ti, “Ka nuk azi zot tak chu ei antak rang poisak lui a athei a a Kros raputa na zi rase. 
MRK.8.35	Min ei damna annar tak chu machan inti ten koi le thangahui sika ei damna anchan tak chu zok inti. 
MRK.8.36	Hanle min ramual pumpui amana ei damna a machanin imo ei lokna rang? 
MRK.8.37	Hanle min anuk rathula imo ei pek thei. 
MRK.8.38	Asik chu atun taka uiare ngai mi salui ngai koi le ka chong anzakpui chu Miring Sapan ama ha anzakpui inti, vanpalai anthiang ngai bila a Pa lianna le ahong tik.”
MRK.9.1	Hatuka aman amani ha ei rila, “Kei na ti ani u zei, hiva anding ngai bila senkhat chu a om thina reng tem u no ni Pathian Ram apui sabaka a hong amu u nok maseng.” atia.
MRK.9.2	Ni ruk suale Isuan Pitor, Jakob le Johon rong abila maruka mual ansang khata a ruaia ase. Hatuka ama ha amani makunga a mel atei a. 
MRK.9.3	Hatuka a puan a ngui achalaka anthianga phil chunga tuten hador manthiang thei no ni. 
MRK.9.4	Hanke Eliza le Mosin hiva ngaiin anmupui a amani ha Isua le a chong u. 
MRK.9.5	Hava han Pitorin Isua ha ei ti, “Minchupu hiva hin koini nei om hi asa chubuk anthum sin inti, nang na rang angkhat Mosi rang angkhat hanuk Eliza rang angkhat.” 
MRK.9.6	Achi sabak u na imo ei ril rang remak.
MRK.9.7	Hava suale ansum rapom a honga a mani ha a manlia na. Hatuka ha ansuma han hintin chong ei om, “Ama ha ka Naipasal madit ama he rangai u ro,” tina. 
MRK.9.8	Hatuka anlaiseka asir apang a en u na tute mu u lai mak Isua rong a bil u na a amu u. 
MRK.9.9	Mual ata a chum u le aman hangai ha adet mata chong a peka, “Nei mu u ngai dora ha tute ril u no ro. Miring Sapa athi ngai bil ata anthui sir maseng chu.”
MRK.9.10	Hava han, “A thi ngai bil ata anthui hi imo?” tina hangai han hava ruia amani le amani ankel ansiat u na hava chong amani rang an ril u. 
MRK.9.11	Hatuka amanin ama ha a rakel u, “Lekhanziakpu ngaiin chu Eliza hong mansa inti ei ti u.” 
MRK.9.12	Aman hangai ha ei ti, “Eliza hong mansana rui tin zeka sin inti ani chu ei ni, hatuka Miring Sapa ruia hantina ei anziaka ei om ha ama chu antak tong sabak inti anpengsom inti. 
MRK.9.13	Tenchu keina ti u ni zei Eliza ruia anziak anga hava anga han a hong sua zei hatuka min ama rang ei zo zota ei lot u ani zei.”
MRK.9.14	Hatuka a zolai ngai kom a honga ei hong mu a sir apang u na mitampa hatuka Lekhanziakpu ngaiin amani ankhalpui u na. 
MRK.9.15	Ama ei mu u le mi dora achalaka anlai u. Hatuka ama kom a tan u na ava pham u. 
MRK.9.16	Aman hangai ha a rakela, “Amani le hongzat ruia mo nei ankhal u?” ati na.
MRK.9.17	Hava han mi ngai bila angkhatin a masanga, “O Minchupu, ka naipasal khat na kom kei hong ruai ama ha chonglui rathan ei man. 
MRK.9.18	Hava ha asur tik pei ei anba len hatuka a mura acher huan ei suaka a ha ei ariala ei ankhir chachak, na zolai ngai ha na manbang pe u ro kei ti tenchu tho thei u mak.”
MRK.9.19	Aman a masanga hangai ha ei ti, “O iam lui khuk ngai ituk ten ngal mo na kom u na kei om rang? Itukmo phuk kei mansot rang hava nai ha ka kom hong koi u ta.” 
MRK.9.20	Hava nai ha ama kom a hong tuang u ama amu le ha ratha han achalaka ama hera phila anzuana acher huan a suaka a pu titira a om. 
MRK.9.21	Hatuka aman a pa ha a rakela, “Hiva hi itukmo ei sot ani zei hintin ei om?” ati. 
MRK.9.22	Aman ei ti, “Pasal sanaite ani lai ata ha ratha han a that ranga voi itukmo moi, voi itukmo tina ei masul ani zei, na thei ten lungkham na mu tan na san ro,” ati.
MRK.9.23	Isuan ama ha ei ti pe, “Na thei ten mo a iam takin ama ranga aloma a bei.”
MRK.9.24	Hanke ha pasal sanai a pa ankheka a mitrathi suak chunga ei ti, “Ka iam zei kei iam nokna na khai pe ro,” ati.
MRK.9.25	Hava suale mi ngai a honga tana amu na Isuan ha ratha sia ha aman laia ei ti pe, “O chongkului le aset ratha, kei na ti ni zei hivan ata suak ro hava pang lut lai no ro,” ati na.
MRK.9.26	Hava han ama ankheka ha nai ha a mahera a suaka ase hava han pasal sanai ha a thi anga a oma mi tamin chu, “A thi zei,” ati. 
MRK.9.27	Tenchu Isuan a kut a sura a mathui le anthui.
MRK.9.28	Hava sua ina a hong le a zolai ngaiin maruka a rakel u na, “Koini le ichangmo hava ha nei rasua thei nok?” ati u.
MRK.9.29	Aman ei ti, “Borzong le bungoi rong nok anten hiva ang hi chu suak pial ngai mak.”
MRK.9.30	Hava mun ata asuak u na Galili malai tiang ase u ama ei zot nok chu min ei riat rang. 
MRK.9.31	Asik chu ama a zolai ngai ha ei manchuna ei ril, “Miring Sapa miring ngai kuta anpe inti anthat suale ama ha nin thum suale anthui inti,” ati.
MRK.9.32	Tenchu amanin ha chong ha re u mak ankel rang um ei achi u.
MRK.9.33	Hava suale amani ha Kapernauma ahong u hatuka ina atung u le aman hangai ha a rakela, “Lampuia i rui mo nei ankhal u ha?” ati.
MRK.9.34	A daireka a om u na asik chu tumo ulian atia lampui a ei ankhal u. 
MRK.9.35	Hava han ansuta somleianni ngai ha ei paia ei ril, “Mankhita ni rong ati chu nukkhita om inti, hatuka mi dorbo adom inti.” 
MRK.9.36	Hava suale aman naipangte khat amani alai taka a manding ama ha apoma hangai kom aril, 
MRK.9.37	“Koi ka raminga hiva anga naipang khat pei apom ten, koi ke ei na pom, hatuka koi ana pom tak chu koi nimak tenchu koi ana tirpu ha ke ei pom.” 
MRK.9.38	Johonin ama rang ei ti, “O Minchupu, koinin na raming le mi khat kachai ei rahok na mu hatuka ama ha nei khar asik chu ama ha koini na zi mak.” 
MRK.9.39	Tenchu Isuan ei ti, “Ha nai ha khar u no ro, asik chu tute om mak ka raming le sin alian ei thona anrappana ananmumak thei.” 
MRK.9.40	Asik chu mi koini anadui nok chu koini tianga keng. 
MRK.9.41	Ataka min nangni hi Krista mi atina ti khuri khat ngal ana man nek u ten ataka kei na ti u ni zei ama ha a phamman ata ankhai no ni.” 
MRK.9.42	“Hatuka mi a na iam tete ngai bila, mi sok ancha tak chu aringa lung alian a thunga tipuiliana ansul ama ranga asa. 
MRK.9.43	Hatuka na kutin ana lua ten hava ha tana pei ro. 
MRK.9.44	Kut anni le anphenengna ha thilui moia ase nek ten kip luia damna na lut nang na ranga asa. 
MRK.9.45	Hatuka na ken ana lua ten tana pei ro ke anni le anphenengna muna achul nek ten akhor damna na lut na ranga asa. 
MRK.9.46	Hatuka na mitin ana lua ten hava ha kela pei ro. 
MRK.9.47	Mit anni le Gehenna muna achul nek ten mit khata Pathian Rama a lut na ranga asa, 
MRK.9.48	‘anphenengna na chu moi thi ngai mak.’ 
MRK.9.49	“Mitin ha moi le manthiang inti dali andar chunga machi le ei manthiang anga. 
MRK.9.50	“Machi asa, ten machi ei al anpei ten nangnin ile mo nei man ti u rang. Nangnin naning chip u na na malung machi siak u ro anngoi u ro.” 
MRK.10.1	Hava mun ata anthuia ama ha Judai ram biala Jordon a varal a honga hava han ama kom a thara mi anchun reta hatuka ama abalam anga han hangai ha a manchuna. 
MRK.10.2	Hava han Pharisi ngai ha a kom a hong u na ama ha ansinna anga a rakel u na, “Nungak amak hi adik mo?” ati na.
MRK.10.3	Aman a masanga hangai rang ha ei ti, “Mosin imo chong ei na pek u?”
MRK.10.4	Amanin ei ti u, “Ansenna lekha anziaka a nungak a mak na Mosin chong ei pek.” ati u. 
MRK.10.5	Isuan hangai rang ha ei ti, “Na malung u ei anchang sika aman hiva riti hi ei maziak. 
MRK.10.6	Tenchu ansin aphut ata Pathianin, ‘Pasal le nupang ei sin ani zei.’’ 
MRK.10.7	‘Hasik han min a nu le a pa maka a nungaka an pen ti.’ 
MRK.10.8	‘Hatuka hava anni ha pumkhat nin ti, hangai ha anni nilai maka ten pumkhat keng ani zei.’ 
MRK.10.9	Hasik han Pathianin ei malop tak chu min sen no rase.”
MRK.10.10	Hatuka a zolai ngaiin ina hava rui ha a rakel ret u. 
MRK.10.11	Aman ei ti pe, “Min a nungak a maka atei ava lak tak chu ama ha uiare ani zei. 
MRK.10.12	Hatuka a nungak han a ruathar a maka atei ava lak ten amam uiare ani zei.”
MRK.10.13	Hava suale mi ngaiin naipang hozetmo ama kom a hong tuang u na aman ton rase ati na hava han a zolai ngaiin hava ngai ha a leia ngo u na. 
MRK.10.14	Tenchu Isuan hava ha amu na zot lai maka hangai rang ha ei ti, “Naipang ngai ha ka kom hong man hong u ro, hela u no ro asik chu Pathian ram chu hiva ang mi ngai ta keng. 
MRK.10.15	Ataka kei na ti u ni zei Pathian ram hi chu naipang pham anga a pham nok ten hava han lut pial thei no ni.” 
MRK.10.16	Hava suale aman hangai ha apoma a chung u na a kut adapa bor a pek.
MRK.10.17	Hatuka a suaka lampuia ase hava lai tak han mi khat a hong atana a makunga a ke bila a rakela, “Minchupu asa, ringanlonna kei changna rang imo kei tho rang?” ati na.
MRK.10.18	Isuan ama ha ati pe, “Koi hi ichangmo asa nei na ti angkhat dak baka chu asa atei om mak ama ha Pathian. 
MRK.10.19	Nangin chongpek ngai na riat mi that no ro, anru no ro, milak tho no ro, na nu na pa lalchi tho ro, ui re no ro,” ati na. 
MRK.10.20	Ha mi han ama rang ati, “Minchupu naipangte ka ni lai ata hava ngai dora ha kei hong mang ani zei,” ati na.
MRK.10.21	Isuan ama tiang a ena, “A dik zei hatuka ei ti rui khata nei machai ala om se tan la na nei ngai dora va zuar ro hatuka anriang ngai va pe ro hava han vana nei manin na ti. Hatuka hong ro ka nuk hong zi ro,” ati pe. 
MRK.10.22	Hava chonga han anngui a a malung ana na ase asik chu achalaka nei adon.
MRK.10.23	Hanke Isuan a sir apang anhoia a zolai ngai ha ei ti pe, “Nei a don ngai ranga han Pathian rama lut hi itukmo ei antak pe!”
MRK.10.24	Ama chong han a zolai ngai anlai u na ten Isuan hangai ha aril reta, “Kalong ngai, neia anngam ngai Pathian rama a lut amani rang antak sabak. 
MRK.10.25	Pathian rama anei ngai a lut nek ten simphuai kua na sakuarpar a lut a bei.”
MRK.10.26	Hava han hangai ha achalaka achang aman dong u na ei ti u, “Hanle tumo sandam ani thei rang?”
MRK.10.27	Isuan hangai tiang han anhoi a ei ti, “Hiva hi miring phasam tenchu Pathian phasam nimak asik chu Pathianin a tho kiar thei.”
MRK.10.28	Hava han Pitorin ama ha ei ti, “Enta, koinin aloma a maka nang na nuk nei hong zi ni zei.”
MRK.10.29	Isuan ei ti, “Nangni hi kei na ti tatak ani u zei tute om mak koi ka sika le thangahui sika a in, a parual, a sarzuar, a nu, a pa, a nai a rati, a phai a maka atun hi huna mun raza man lui rang. 
MRK.10.30	Aman a in, a phai, a sarzuar, a nu, a nai, anrahokna le hiva ngai dora man inti hatuka ahong rang huna ringanlonna man inti. 
MRK.10.31	Ten manansa ngai mi tam tak nuk lan tan ti hatuka nuka ngai amani ha man lan san ti.” 
MRK.10.32	Voi khat chu Jerusalem ase u na hangai neka man ansa tira hangai han tichangabuia ei riat u, hatuka a nuka ase ngai han ei achi u hava suale athara ha somleianni le ama tak chunga imo ei tong rang hava ha hangai kom ei ril. 
MRK.10.33	Aman ei ti, “Enro, koini hi Jerusalema na se hatuka Miring Sapa chaizung le Lekhanziakpu ngai kuta anpen ti. Hatuka amanin ama thatna rang om tho unti hatuka Jentail ngai kuta pe unti. 
MRK.10.34	Hatuka hangai han ama ha elsel unti, a mai machil unti, zem unti hatuka that unti hava suale nin thum suale anthui ret inti.”
MRK.10.35	Hava suale Zebedai a naipasal anni Jakob le Johon ha a kom a hong u na ati u, “Minchupu koini nei zot hi, hiva hi nang na koma nei zong tak hi nangin hava ha na tho ro,” atia.
MRK.10.36	Aman hangai rang ha ei ti, “Imo nei zot u nangni ranga imo kei tho rang?”
MRK.10.37	Amanin, “Koini hi hiva bor na pe ro nang anlianna na chang tik angkhat na changtiang hanuk angkhat na voitiang nei ansut theina rang.” ati u.
MRK.10.38	Isuan hangai rang ha, “Nangnin imo nei zong u hava ha re u mak che ka kheng buangna taka buang thei un mo? Hatuka koi baptisma kei changna taka nangnim baptisma chang thei un mo?” ati pe. 
MRK.10.39	Amanin ei ti u, “Na thei,” Isuan hangai ha ei ti pe, “Ka kheng buangna taka buang thei un na ti hatuka ka baptisma lakna baptisma la thei un na ti. 
MRK.10.40	Tenchu amun u rang ansin ngai rang rong nok chu tute ka chang tiang ka voi tiang ansut ranga koiin thei making.” ati pe.
MRK.10.41	Hiva chong hi a riat u na atei som ngai ha Jakob le Johon a chunga a malung dik sabak u lai mak. 
MRK.10.42	Tenchu Isuan hangai ha akom a paia ei ti, “Nangnin na riat u Jentail ngai bila ulian a changpu ha aman lian sabak u na hava ngai han amani chunga anlala ei om hatuka amani laia alian ngai han hangai chunga ei anlal sabaka ei om. 
MRK.10.43	Nangni laia chu hantin han nimak tenchu nangni bila ulian a chang zot tak chu ama ha nangni dorbo adom inti. 
MRK.10.44	Hatuka nangni bila ulian achang zot tak chu ama ha mi ngai suak chang inti. 
MRK.10.45	Asik chu ataka Miring Sapam min adorbo ei adom ranga a hong nimak, tenchu mi dorbo andom ranga le mi tampa rathula a nuk zokna rang man anga a pek rang a hong keng.”
MRK.10.46	Hatuka Jeriko na a hong u na ama a zolai ngai le mi tampa le Jeriko ata a suak u na ase u na hava han Timai a naipasal Bartimai a tia mi angkhat acho kutado lampui kola ansuta a om. 
MRK.10.47	Aman hiva hi Nazaret Isua tia ei riat le ankheka, “O Isua David Naipasal, koi hi lungkham na mu ro,” ati.
MRK.10.48	Hava han mi ngaiin, dairek ro, dairek ro, ati u na ama ha ei a ngo u.Tenchu haneka ankheka, “Koi hi lungkham na mu ro,” ati.
MRK.10.49	Hanke Isua andinga ei ti, “Ha nai ha pai u ro,” hanke mi ngaiin ha acho ha a pai u na, “Anngam ro, anthui ro, aman ana pai,” ati u.
MRK.10.50	Hanke a puan a maka antoma anthuia Isua kom ase.
MRK.10.51	Isuan ama ha, “Nang imo nei zong, imo kei na tho pe rang?” ati pe. Acho han ei ti, “Rabbi kei mu theina rang,” ati. 
MRK.10.52	Isuan, “Se ta ro, nei iamna han ana mandam zei,” ati pe. Havalen han amu thei a, hatuka lampuia ama nu nuka ei se.
MRK.11.1	Hava suale amani ha Jerusalem kola Oliv mual Bethphage le Bethani khuana a hong u le hava han ama a zolai ngai bila anni ha a tira. 
MRK.11.2	Amani ha ei ti pe, “Na maton u na sova khuana son se u ro sova son nei va lut u le sakuarpar atete anthung va mu un na ti a chunga mi ngal la chuang mak hava ha suta hong ko u ro. 
MRK.11.3	Hatuka min nangni rang ha ichangamo hantin nei tho u ati ten hintin hin ti u ro hiva hi Puman anang hava han hong man choi len unti,” ati.
MRK.11.4	Hanke ase u na ei va mu u sakuarpar atete suakkhar kola apanga anthunga a om hava ha a khek u na. 
MRK.11.5	Hava han andinga om ngaiin hoho min mo, “Sakuarpar te ari nei sut u na imo nei tho u rang?” ati u.
MRK.11.6	Hava han Isuan ei ti ang han amanin hava ngai rang ati pe u. Hatuka hangai han hava ha a manchoi u. 
MRK.11.7	Hatuka amanin ha sakuarpar te ha Isua kom achoi u na hava chunga a puan a dap u na aman hava chunga han a chuanga ansut. 
MRK.11.8	Hava han mi ngaiin a puan lampuia a dap u na hanuk atei ngaiin lam kola thingbak a tuka lama a pha u. 
MRK.11.9	Hatuka mi ngaiin a matona a nuka ase ngai han anringpana ankhek u na ei ti u: “Hosanna Puma raminga hong chu anpaka om rase! 
MRK.11.10	Ram honga tung rang, Koini na pa David a ram chu anpaka om rase, Chungnungkhit koma Hosanna.” 
MRK.11.11	Hatuka ama ha Jerusalema a luta Biakina ase hanke asir a panga anhoia a en zita ani ei bui sika ha somleianni ngai le a suak u na Bethani a pan u.
MRK.11.12	Hatuka zing khua var nikhuana hangai ha Bethani ata a suak sua u le ama a von anchama. 
MRK.11.13	Hanke alapa ata abua ring theipui kung khat amu a havan ata a mara man boning tia a kola ase na tenchu abua rong ava mu atei ite mu mak asik chu hava han theipui anra hun nimak. 
MRK.11.14	Aman thing rang ha ei ti, “Atun ata tuten na mara na salai no rase.” Hiva chong hi ama zolai ngaiin ei riat u.
MRK.11.15	Hatuka hangai ha Jerusalema ase u na ama ha Biakina a luta havana azuar, anchok ei tho u, ha va ngai ha a rasua na hatuka sum a thul ngai dokang le pharvali a zuar ngai ha ei ansut u na ngai dora ha a malet pe. 
MRK.11.16	Hatuka Pathian Biakina tuten neinun ei choi phal lai mak. 
MRK.11.17	Hatuka aman hangai ha aman chuna ei ril, “Ka in hi namtin ranga borzongna in nin ti tia anziak nimak mo? Tenchu nangnin mi that ngai khurpui a nei sin u.” 
MRK.11.18	Hiva chong a riat u na chaizung le Lekhanziakpu ngaiin hontinmo ama hi na masiat ngai tia ei ravana ei en u anchim ei achi u asik chu mi doran ama chong ril achang ei mandong.
MRK.11.19	Hatuka ani luta azing le, kho tual panga ase u.
MRK.11.20	Zing khua vara hangai ha ase tir u na kal choi chunga ei mu u ha theipui kung ha a razung le ile achar biang. 
MRK.11.21	Hava han Pitorin mana rui ha a mandona ei ti, “Rabbi enta, theipui kung khomak nei sam ha achar biang zei,” ei ti.
MRK.11.22	Isuan a masanga hangai rang ha ei ti pe, “Pathiana iamna siak u ro. 
MRK.11.23	Atak taka kei na ti ni u zei mi hiva mual hi anthot tan tipuiliana va chul ro, hatuka iam lui a bui no rase ten iam rase ei ti tak pei chuk inti ama ranga hava ha nin ti. 
MRK.11.24	Hasik han kei na ti ni u zei borzong a nei zong u ha aman ngeta an iam u ro hava han nangni rang hava ha nin ti. 
MRK.11.25	Hatuka bor a zong rang nan ding u kip le mi chunga chong a om ten madual u ro. 
MRK.11.26	Hanke na Pa u anvana hanin um nangni nei ma siat u ngai dora ei na madual u rang.”
MRK.11.27	Hatuka hangai ha Jerusalema ahong ret u hatuka ama ha Pathian Biakina achei anlenga hava lai tak han chaizung ngai Lekhanziakpu ngai le atar ngai a kom ahong u na ei ti pe u. 
MRK.11.28	“Nang hi tu chonga mo hiva ngai hi tumo tho ro ana ti,” ati pe u.
MRK.11.29	Isuan hangai ha a ti pe, “Koi um chong khat na rakel u di rong na masang u ro hanke kei na masang u rang i le mo kei tho. 
MRK.11.30	Johon a baptisma van ata mo ei ni ole miring ata mo na masang u ro?”
MRK.11.31	Hava han amani le amani anril u na, “Anvan ningneina ata na ti le, ‘Hanle iam u mak chena na ti inti.’ 
MRK.11.32	‘Miring ningneina lehan ti ret thei mak me,’ asik chu mipui achi u na. Asik chu mi doran Johon ha deari tak keng atia ei riat u ani na.” 
MRK.11.33	Hantin han amanin Isua ha ei masang u, “Re mak me,” atina. Hatuka Isuan hangai rang ha, “Koi um i le mo kei tho na ril u no ning,” ati pe.
MRK.12.1	Hava suale aman ankhina le amani kom chong ei ril, “Mi khat gerep rahuan athona rakul le aman kul tita gerep sorna rang khur a khuara hatuka in ansang a sina sin atho ngai kom a peka ram atei a ase viak. 
MRK.12.2	Hatuka sin atho ngai kom gerep rahuana mara a changai ama rang a kham rang amani kom a hun taka a suak khat aman se. 
MRK.12.3	Amanin hava nai ha a sur u na a rahoka a zema kut koronga aman se u. 
MRK.12.4	Hanuk aman hangai kom asuak khat aman se ret a amanin a lu alei khui pe u na maimok a sak u. 
MRK.12.5	Hava suale aman hanuk angkhat aman se, amanin ama ha a that u hoho mo ei zem hoho mo ei rahok ei that u. 
MRK.12.6	Hava han angkhat dak ala don a naipasal madit tak nukhon khita aman se, ‘Ka naipasal chu lei manlian u bo ni,’ tia. 
MRK.12.7	Tenchu rahuana sin atho ngai han anril u na, ‘Hile dong aluak rangpu hong u ta ro, hiva nai hi that u rei hanke koini ta ei chang rang,’ ati u. 
MRK.12.8	Hatuka a sur u na a that u, hatuka rahuan panga a pei u.
MRK.12.9	“Ha gerep rahuan puma han imo ei hong lot rang ama hong inti na ha rahuan a tho ngai ha masiat inti, hatuka ha rahuan ha mi tei pe inti. 
MRK.12.10	Pathian lekha hi pore u mak che mo? 
MRK.12.10	‘Lunga phum ngaiin ei tel u nok ha,
MRK.12.10	A kila lung alian khit achang zei.
MRK.12.11	Hiva hi puma ata keng ei ni,
MRK.12.11	Hiva hi koini mu na ranga chu chang dongna ke.’ ”
MRK.12.12	Hava han amanin ama ha asur rang ei val u ten mi ngai ha ei achi u asik chu amanin ei riat u ama ni ei dema ankhina ei ril, hatuka a mak u na ase u.
MRK.12.13	Hava suale amanin ituk lek mo Pharisi le Herod a pol ama kom aman se u na chonga ei man ok thei u na ranga. 
MRK.12.14	A hong u na aril u, “Minchupu koinin nana riat nang hi a dik tute achi mak che asik chu tute mai lek mak che ten adik pika Pathian lampui ruia nei manchu Kaisar hi phil man a pek hi adik mo?”
MRK.12.15	Koinin nei pek rang mo nei pek nok rang mo? Aman ei khel u zia ariata ati pe, “Ichangamo nei na mansin u dinar aduli khat hong koi u ta en di rong.” 
MRK.12.16	Ahong koi u na aman ati pe, “Hiva ramil le hiva raming tumo?” atina. “Kaisar,” ati pe u.
MRK.12.17	Isuan hangai ha ati pe, “Kaisar ata chu Kaisar pe u ro hatuka Pathian ta chu Pathian pe u ro,” Hava han amanin ama rui a a chalaka changdong ei riat u.
MRK.12.18	Hatuka Saduki ngai anthuiret ngai mak ati ngai ama kom a hong u na a rakel u: 
MRK.12.19	“Minchupu, Mosin koini rang ei maziak a parual a thina a nungak a maka nai a nei nok ten a parualin a nungak la rase a parualpa ranga chi man piang rase ati. 
MRK.12.20	Ani hanle parual sari ni u na ulian khitin in a neia nai maluia 
MRK.12.21	athi hatuka a thuaia han alaka nai maluia a thi ret, athuai reta ham hantin den. 
MRK.12.22	hantin han parual sarin nai ngal ma u mak, nukhona a nungak um athi. 
MRK.12.23	Anthuiret tik anthui unti hatikhan tu nungak mo ei ni rang sarin ei lak u ke hale?” ati u.
MRK.12.24	Isuan hangai ha ei ti, “Hava ha nei machai u nimak mo, nei riat u nok Pathian lekha chong nei riat u nok Pathian sin tho theina. 
MRK.12.25	Athi ngai ata anthui le min innei ngai mak anom um ngai mak vanpalai ngai ang ke ei om. 
MRK.12.26	Tenchu athi ngai ei anthui u ruia chu Mosi maziaka sul buka han Pathianin hontin mo ei ti pe, hava ha pore u mak che mo? Aman ei ti koi hi Abraham a Pathian Isaka a Pathian le Jakob a Pathian. 
MRK.12.27	Ama hi athi ngai Pathian ni mak ten adam ngai keng, nangnin na machai sabak u zei.”
MRK.12.28	Hatuka Lekhanziakpu ngai bila angkhat a honga ei ankhal u ariata Isuan adik kiara ei masang ariata ama ha a rakela, “Chongpek bila hova mo aliankhit?” atia. 
MRK.12.29	Isuan a masanga, “Aliankhit hiva hi, ‘O Israel rangai ro, koini na Pathian Puma hi angkhat. 
MRK.12.30	Hatuka na malung dora le nei ratna dora le na mandon dora le na Pathian Puma ha nei adit rang.’ 
MRK.12.31	Annina na hiva hi: ‘Na in kol mi na ninga nei andit anga a dit ro,’ Hiva chong anni neka chongpek alian om mak.” 
MRK.12.32	Lekhanziakpun ama ha ei ti, “Minchupu nangin adik pika nei ril ani zei ama hi angkhat ama nok chu atei om mak. 
MRK.12.33	Hatuka na sungril dora le na ranak dora le nei hianna dora le ama andit hatuka in kol mi aninga andit hi doi le dali dara sakemanli neka alian.” 
MRK.12.34	Hava ha aman ahian vanga ei masang ariata Isuan ama ha ei ti pe, “Pathian ram le anla mak che” Hava sua ata chu ite ankel rang tuten ngam u lai mak.
MRK.12.35	Hatuka Pathian Biakina chong aril lai han Isuan amani a rakela, “Lekhanziakpu ngaiin hontinmo Krista hi David a nai ei ti thei u? 
MRK.12.36	David Ratha Anthiang anria om lai hiva chong ei ril: 
MRK.12.36	‘Puman ka Puma ha ei ti ka chang tiang ansut ro,
MRK.12.36	Anadui ngai na kepha thuaia ka re maseng.’
MRK.12.37	Davidin um ama rang ha Puma ati hanle hontinmo a nai ei ni. Hatuka min raisan taka a chong ei rangai.”
MRK.12.38	Hatuka a chong ril anngai ngai rang han ei ti, “Lekhanziakpu ngai ata anrung u ro amani ha puan anchualpa ngai ansila achei zot u. 
MRK.12.39	Hatuka bazara mi ngai aphama anchunna ina sutmun ansasanga, khalai anzara mun a huia adit u. 
MRK.12.40	Hiva mi ngai hin arong ngai sum a saka a huangna rang asei pangai bor azong u na hiva ngai hi ruiril tika la chul sabak unti.”
MRK.12.41	Hatuka ama ha nuampek ansuangna kok kola ansuta min koka hontinmo sum ei hong siak u a ena hava han a nei ngaiin atampa ngai sum a hong siak. 
MRK.12.42	Hatuka arong anriang khat a honga sumru sin anni a hong siaka hava ha aduli khat dak ani na. 
MRK.12.43	Hanke a zolai ngai ha akom a paia aril, “Chong tataka kei na ti ni u zei, ansuangna koka asiak ngai lima hiva a rong anriang hin ei siak a tam khit. 
MRK.12.44	Ichangmo ati le atei ngaiin chu anei maniang u ata ke alak te te ei siak u, tenchu aman chu ei bui ata a om te ha ei anrungna te ei siak,” ati.
MRK.13.1	Hava suale Pathian Biakin ata apang asuak u han a zolai ngai bila angkhatin a rakela, “Minchupu enta, lung le anphum ngai hi hontina ngal mo hi,” atia. 
MRK.13.2	Isuan ama ha ati pe, “Nangin hiva lungphum alianpa ngai nei mu u hi, lungkhat chunga lung om no ni aloma philvut zuang inti.”
MRK.13.3	Hava suale ama ha Oliv muala Pathian Biakin matona ansut le Pitor, Jakob, Johon le Andrian maruka, 
MRK.13.4	ama ha a rakel u, “Na ril ta hava ngai ha itikmo ei ni rang hatuka hava ngai dora ei ni narang ei hong ni na rang imo riatna,” ati na.
MRK.13.5	Isuan hangai rang ha aril pe na, “En u ro, tuten min na huang u ni. 
MRK.13.6	Mi tamin ka raming a zuara hong inti koi hi ama hong tin ti mi tampa huang inti. 
MRK.13.7	Tenchu nangnin anduina rui le anduina thang na riat u le hatikhan lungzinga om u no ro, hiva ngai hi ei chuk nget rang. 
MRK.13.8	Tenchu hatikam la hek no ni asik chu nam le nam, ram le ram anthoka andui inti, amun muna ninu hong inti, maitam ni inti, hava ngai ha ei phutna rang duai.
MRK.13.9	“Nangnin naninga anrung u ro min ruirilna muna na pe unti hatuka anchunna ina han na zem unti, hanuk ka sika ram ulian le reng ngai kom anriat ranga amani matona anding un na ti. 
MRK.13.10	Hanuk mana han namtin kara thangahui asem anang. 
MRK.13.11	Tenchu min nangni hi ava pek ranga a na tuang u tik le hatik han imo nei ril u rang hava rang andon u no ro, hanek ten chong ei na man riat u tak pei ril u ro asik chu nangni nimak aril ten Ratha Anthiangin ril inti. 
MRK.13.12	Hatikhan a parual ha a parual, a pan a nai ha thinana pe inti. Hatuka nai ngaiin a nu nu, a pa pa u ngai a let tiang andinga man that inti. 
MRK.13.13	Hatuka ka raming sika min na matir unti tenchu a hek tenpei angirtit tak chu zokna man inti. 
MRK.13.14	“Hava panga, ‘Ansiatpu annim neinun,’ andingna noka andinga om, an pore takin re rase hatik han Judai rama om ngai tang ram lama rot rase.” 
MRK.13.15	Hatuka inchunga om tak chu ina neinun alak ranga athuai a chum no rase hava asunga va lut no rase. 
MRK.13.16	Hatuka phaia om tak chu a puan a lak ranga a nuk kira se no rase. 
MRK.13.17	Ha nikhua anrai le nai apom ngai ranga antak ha. 
MRK.13.18	Hatuka borzong u ro hava ha nudin ei ni nokna ranga. 
MRK.13.19	Asik chu hatik han hava ang antak hong intia hava anga antak Pathian kut sin aphut lena atun ten la om ngai mak om um lai no ni. 
MRK.13.20	Hatuka Puman hava nikhua ngai aman bong nok anten nukanei rengin diar no ni. Tenchu Puman ei phun ngai hangai ranga nikhua a mantom.
MRK.13.21	“Hatik han min, ‘Enro, soso Krista’ ana ti u nam hava han iam u no ro. 
MRK.13.22	Asik chu Krista rathol le deari rathol la hong inti a hatuka changdong amu rua laman lang inti, a thei ten anthang ngai um la huang inti. 
MRK.13.23	Tenchu anreng u ro enta a phaman kei na manthei kiar u keng.
MRK.13.24	“Hatuka hatik han antak suale ani zing inti, tha ra-ang nei no ni. 
MRK.13.25	Anvan ata arasi ngai chul inti anvana sinthotheina ngai annik inti. 
MRK.13.26	Hatuka hava han Miring Sapa ha sinthotheina le anlian sabaka ansum bila a hong mu unti. 
MRK.13.27	Hatik han aman vanpalai ngai tira phil rikung ata anvan rikung tenpei kil manli ata a mi anphun ngai rasuanga munkhata re inti.
MRK.13.28	“Hanuk theichang kung ata anchu u ro abak annuia, anchera, abua athar a suakle hatik han nei riat u nilum anai zei ati na. 
MRK.13.29	Hantin han hava ngai na mu u le re un na ti ama a nai zei makot kola a hong suak zei. 
MRK.13.30	Ataka kei na ti ni u zei hiva ngai achuk zit nok maseng chu atun taka khuk ngai anpei no ni. 
MRK.13.31	Anvan le phil anpei inti ten ka chong anpei pial no ni.
MRK.13.32	“Tenchu hava nikhua le a hun ruia tuten remak vanpalai ngaiin um remak Naipasalin um remak Pa rongin a riat. 
MRK.13.33	Anrenga meng u ro, borzong u ro asik chu hava hun itikmo ei ni rang re u mak che. 
MRK.13.34	Mikhat a in amaka mi rama ava oma a suak ngai ha nina a peka asin u rang a sema hatuka makot angak ha ameng chian ranga chong a pek. 
MRK.13.35	Hantin han meng u ro asik chu in pumapa itikmo ei hong rang khuluia mo, zan chima mo, ar akhuang le mo, ole zinga mo hava ha re u mak che. 
MRK.13.36	Ama anlaiseka a honga nei in u ei na mu u nokna rang. 
MRK.13.37	Hatuka kei na ril u tak hi na lom u na kei na ril u menga om u ro!”
MRK.14.1	Ninni suale Zokna Panta le Chol anchel lui Vaipol Panta havatik han chaizung ngai le Lekhanziakpu ngaiin hontinmo ama hi ziana a sura na that ngai atia ei val u. 
MRK.14.2	“Tenchu panta lai tak ni no rase mi lam anpon ngai,” ati u.
MRK.14.3	Isuan Bethani khuana aphar Simon a ina bu nek rang ansut le nupang khat alabastar bela spiknard sariak marim a hui a lu sabak a hong koia hava bel ha akhuia a luna sariak alei. 
MRK.14.4	Hava han hohon mo a om ngai bila han a takasina ati u, “Ichangmo sariak ei manpam so?” ati u. 
MRK.14.5	Sova sariak azuar anten siki razan thum neka man inti a anriang ngai pe thei inti, hanke nupang chung han takasi ei manlang u.
MRK.14.6	Tenchu ei ti, “Ama ha om rase, Isuan Ichangmo nei pol u? ka chunga sin asa ei thon zei. 
MRK.14.7	Asik chu anriang ngai na bil u na a om babang u rang keng na zot u tik na san thei u tenchu koi hi na man babang u no ta ni ei ti. 
MRK.14.8	Aman ei thothei tak ha ei tho ani zei ei honga ei na ravuina sariak marim hui ei na hong lei. 
MRK.14.9	Hatuka kei na ti ni u zei ramual muntina thangahui ei anrilna tak peia ama riattitna anga hi sin rui hi an ril inti.”
MRK.14.10	Hatuka Juda Iskariot ha somleianni ngai bila angkhat chaizung ngai kom ase a kut u na Isua ei pek theina ranga. 
MRK.14.11	Alei riat u na a rai a san u a sum a pek rang ati u hanke ei sur theina ranga tak asat u.
MRK.14.12	Chol anchel lui Vaipol Panta anphutni Zokna Panta Berate ei anthat hava nikhua han a zolai ngaiin ama rang ha ei ti u, “Hovanmo nang narang Zokna Panta bu nekna va sin mani hovan nei zot,” ati u na.
MRK.14.13	Hava han ama a zolai ngai bila anni a man se na. “Khua na mi khat na maton u na ti kola ti hong koia ahong ama nu nuka se u ro. 
MRK.14.14	Hatuka ei lutna taka in puma pa ha, Puman ei ti koi ka zolai ngai le Zokna Panta khalai kei zarna ranga khualin hovanmo ti u ro. 
MRK.14.15	Hava han aman in chunga athar alian anliang vang na manmu unti hava han koini rang va man suk u ro.” ati na.
MRK.14.16	Hatuka zolai ngai anphet u na khua a pan u ei ti ang tak han ava mu u hanke Zokna Panta rang khalai ei man suk u.
MRK.14.17	Hatuka ani bui le ha somleianni ngai le ava suak u. 
MRK.14.18	Ansut u na a nek u hava lai tak Isuan ei ti, “Ataka kei na ti ani u zei angkhatin na mansur un na ti ama hi ka bila bu nek.” 
MRK.14.19	Hava han a malung a na u hanke angkha khatin a rakel u na, “Koi mo ka ni?” ati na.
MRK.14.20	Aman hangai rang ha ati pe, “Hiva somleianni a angkhat sak bela a kut a phum hi ama. 
MRK.14.21	Asik chu Miring Sapa ruia anziak anga ei nin zei tenchu a rang aping hava mi Miring Sapa ei ansurna hava mi anzir no sela ama ranga asa ual.”
MRK.14.22	A sak u lai tak vaipol alaka bor pek chunga a khiaka hangai ha a peka, “La u ro hiva hi ka taksa,” ati.
MRK.14.23	Hatuka buangna kheng alaka raisan chong aril chunga hangai ha a pek hatuka lokona abuang u. 
MRK.14.24	Hatuka aman hangai rang ha ati pe, “Hiva hi ka thisen rui athara thisen mi tampa ranga a suak. 
MRK.14.25	Taktaka kei na ti ni u zei Pathian Rama athara ka buang ret maseng chu Gerep mara ti buang lai no ning.”
MRK.14.26	Hatuka la atho u na apanga a suaka Oliv tanga ase u.
MRK.14.27	Hanke Isuan hangai ha ati pe, “Na lom u na na malung na unti asik chu anziak a om, ‘Berarungpu suk ka tia hava han bera ngai anthek rak inti.’ 
MRK.14.28	Tenchu anthui suale na maton u na Galilia se ka ti,” ati. 
MRK.14.29	Pitorin ati pe, “Alom u na a malung a duk u nam koi chu duk no ni.”
MRK.14.30	Isuan ati pe, “Ataka kei na ti ni zei hiva zan ar voi anni akhuang man voi anthum riatlui nan pemin na ti.”
MRK.14.31	Tenchu aman arang sabaka ei ti, “Na bila athi rang aniam riatlui nan pem no ning,” Hanke atei ngaiin um ati u.
MRK.14.32	Hatuka Getsimani tia munkhat hava han a hong u. Hatuka a zolai ngai kom ei ti, “Bor ka zong kar pei hiva hin ansuta om u ro.” 
MRK.14.33	Hatuka aman Pitor, Jakob le Johon a bila a tuanga a ratha ta na a malung a zing u. 
MRK.14.34	Aman hangai ha ei ti, “Ka nuk athi ang dor pei ana zei, hin lei om u ro hatuka lei meng u ro.”
MRK.14.35	Hatuka maton beta ase na phila anboka hintin hin bor a zonga athei ten ha hun a kom ata ankhai rase. 
MRK.14.36	Aman ei ti, “Abba, ka pa na tho kiar thei ka kom ata hiva buangna kheng na khai pe ro ba tenchu kei zot anga ni no rase nei zot anga ni rase.”
MRK.14.37	Hava sua ei hong mu a leia in u na hatuka Pitor ha ei ti pe, “Simon nei lei in mo ni zei dar khat dak ngal lei meng thei mak che mo. 
MRK.14.38	Menga borzong u ro ansinnana chul u ta ni ratha a zota tenchu taksa aduai.”
MRK.14.39	Hatuka ase reta ha chong ang den ha a tia bor a zong. 
MRK.14.40	Ahong ret le ei hong mu a leia in ret u, asik chu a mit akhu u hanke hontinmo ei masang u rang ham re u lai mak.
MRK.14.41	Hatuka voi anthumna ei honga hangai rang ei hong ti, “Atun chu in u ta ro pongansa u ta ro a hun zei a hun a suak zei enro, Miring Sapa asiat ngai kuta anpek zei. 
MRK.14.42	Anthui u ro se u rei enro, so anan sur ranga mi ha ana hong pan zei.”
MRK.14.43	Hatuka chong aril lai tak Juda ha somleianni ngai bila mi angkhat a honga ama bila mi tampa khendai raimol anleka chaizung ngai Lekhanziak ngai atar ngai a kom ata a hong u. 
MRK.14.44	Ama ansur pun aphaman ata hangai rang ha, “Abiang kei tum tak ha a sadima sura tuang u ro,” ei ti.
MRK.14.45	Hanke a honga akom, “Rabbi,” atina a pham sabaka a biang ei tum. 
MRK.14.46	Hanke amanin kut ei thak u na ei sur u. 
MRK.14.47	Tenchu akola anding ngai bila mi khatin a khendai a laka Chaizung a suak ha ei thaka a kuar khat ei at pe. 
MRK.14.48	Hanke Isuan hangai rang ha, “Mi suam ngai a sur rang anga mo khendai, raimol anleka ana sur rang nei hong u. 
MRK.14.49	Anikhuana Pathian Biakina nangni bila kei oma kei na manchu u hava han na sur u mak chena ten Pathian Lekha chong anga ei chuk anang.” 
MRK.14.50	Hava han a zolai ngai alom u na ama amak raka a rot u.
MRK.14.51	Hatuka ruathar khat saikoronga zani arasil duapa anu nuka ase. 
MRK.14.52	Hangaiin ruathar ha a sur u na tenchu ha zani a maka saikoronga den a rot viak.
MRK.14.53	Hatuka Isua ha Chaizung Lian kom a ruai u na ama bila chaizung ngai, ulian ngai, Lekhanziak ngai alom u na anchun u. 
MRK.14.54	Hatuka Pitor ha ankarpa na anu nuk azina Chaizung ulian a tual tena ase a veng ngai le moi anua u. 
MRK.14.55	Hanke chaizung ngai le ruiaril ngaiin Isua ha a thatna ranga ama sika riatpui rang a rok u na man u mak. 
MRK.14.56	Asik chu ei siatna rang milaka ariat a chang ngai ha anrual u mak.
MRK.14.57	Hatuka itukinmo chu andinga ama siatna aril u. 
MRK.14.58	“Koinin hiva nai hi hintin hin ei ti na riat, ‘Hiva kuta ansin Biakin hi siama pei ka ti, hatuka nin thuma kut len sin lui hanuk angkhat Biakin sin ka ti ati.’ ” 
MRK.14.59	Hava hanum ei ril u anrual u mak.
MRK.14.60	Hanke Chaizung ulian amalai taka andinga Isua ha a rakela, “Ite masang non mo na sika imo ei ril u hi?” 
MRK.14.61	Tenchu a daireka ite masang mak. Chaizung ulianin arakel reta, “Nang hi ha Krista, Achanasa Sapa mo na ni,” ati.
MRK.14.62	Isuan, “Koi hi ama, nangnin Miring Sapa hi Athokiarthei achang tiang ansuta ei om van summoirot le ei hong mu un na ti,” ati. 
MRK.14.63	Hanke Chaizung Lian apuna apuan aseta ei ti, “Atei imo a riat ei nang! 
MRK.14.64	Pathian ei dem na riat u hi le imo na mandon u?” atia.
MRK.14.64	Alom u na ama ei ma siat u, “Ama hi athi rua ani,” ati u. 
MRK.14.65	Hava han hohon mo chu a machil u hatuka amai a mahip u na a suk u na, “De setan na ril ro ba,” ati u na azem tang sua u le anlo ngaiin a laka a zem sabak u.
MRK.14.66	Pitor tual kholai a a om lai tak Chaizung ulian a suak nu khat a honga. 
MRK.14.67	Aman Pitor ha moi anua amu na a tiang a ena ei ti pe, “Nang, him Nazaret Isua bila na om” ati.
MRK.14.68	Tenchu riatlui anpema, “Nei na ti ha remakung, atho chang um remakung,” ati na. Hatuka tual panga ei va suak le ar akhuang zei.
MRK.14.69	Suak nu han amu na hava na anding ngai kom han, “Hiva mi hi hangai bila angkhat,” ati. 
MRK.14.70	Aman zot ret lai mak, hanuk beta a kolan ding ngai han Pitor ha ei ti u, “Atataka nang, him so ngai bila khat na ni, asik chu nang hi Galili mi.”
MRK.14.71	Tenchu khomak ansama ei ti, “Sova mi rui nei na ril u ama so remakung.”
MRK.14.72	Hava lai tak han ar voi anni khuangna na akhuang. Hava hanke Isuan ha chong ei ril ha, “Ar voi anni a khuang man voi anthum riatlui nan pemin na ti hava ha Pitor a malunga a chuia,” a mandona a chap chian.
MRK.15.1	Hatuka zinga atar ulian ngai Lekhanziak ngai chaizung ngai le rui an rila Isua ha a khita a ruai u na Pilata kom a pek u. 
MRK.15.2	Hanke Pilatin ama ha a rakela, “Nang hi Juda ngai reng mo na ni?” A masanga ati pe, “Nang ke ati.”
MRK.15.3	Hanke chaizung ngaiin ama ha ei masiat sabak u. 
MRK.15.4	Pilatin a rakel reta, “Ite masang non mo enta, itukmo ei na masiat u.”
MRK.15.5	Tenchu Isuan ite masang lai mak hava han Pilat a chang aman donga.
MRK.15.6	Panta tik pei aman mi ngai ranga angkhat lungina ankhum ei mazok ei zong u tak ha. 
MRK.15.7	Hava han Barabba tia mi khat asel ngai bila ankhum ei sel a mim ei that. 
MRK.15.8	Hava han mi ngai ha achunga akal u na amani ranga ei tho rang ha ava zong u. 
MRK.15.9	Pilatin a masanga hangai rang ati pe, “Nangni ranga Juda reng mazok ning mo na zot u mo,” ati. 
MRK.15.10	Asik chu chaizung ngaiin mumak sika ei hong pek u keng atia aman a riat.
MRK.15.11	Tenchu chaizung ngaiin mipui ei man changa amani ranga Barabba zokna rang azong u. 
MRK.15.12	Hatuka Pilatin a masang reta hangai rang ei ti, “Hanle nangnin ril u ta Juda reng nei ti u ha imo kei lot rang,” ati na.
MRK.15.13	Ankhek ret u na, “Ama ha Krosa pe ro,” atia.
MRK.15.14	Pilatin, “Ichangmo? Aman imo ei masial,” ati. Tenchu ankhek sabak u na, “Ama ha Krosa pe ro,” ati u.
MRK.15.15	Hanke Pilatin mi ngai ei zotna ranga ei vala amani rang Barabba ei mazoka Isua ha zema Krosa pek rang a betok.
MRK.15.16	Hatuka sipai ngai ha reng in sunga tuala ama ha a tuang u na sipai ngai dora anpai u na munkhata anchun u. 
MRK.15.17	Hanke senduk puan aman sil u na raling lukhu a phana a lu na a mankhu u. 
MRK.15.18	“Chibai Juda ngai reng,” tina amok u na. 
MRK.15.19	Luangsar kuang le a lu a zem u na a machil u na mankhuk abila amok u. 
MRK.15.20	Elsekara atho sua u le senduk puan a khek u na ama puan den aman sil u. Hatuka Krosa apek ranga tual panga a tuang u.
MRK.15.21	Hatuka Simon ati na mi angkhat Kurini khua ata a honga ama ha Alekzandar le Rupha ngai a pa u ama ha Isua Kros anput ranga a sur u na a manput u. 
MRK.15.22	Hatuka amanin ama ha Golgotha muna atuang u hava mun raming omzia chu “Luru mun” ei ti na. 
MRK.15.23	Hatuka amanin ama ha mura marim tin chel Gerep ti a pek u na tenchu nek mak. 
MRK.15.24	Hatuka ama ha Krosa apek u na a puan ansem u tumo, imo ei lak rang ei mandang u na ranga thum a deng u. 
MRK.15.25	Isua Krosa ei tar u ha dar akua tang ani zei. 
MRK.15.26	Ama chunga masialna Lekha anziak a tar u: “JUDA NGAI RENG” atina anziak. 
MRK.15.27	Hatuka ama bila mi that anni Krosa apek u angkhat achang tiang angkhat avoi tiang. 
MRK.15.28	Hatuka ha lampuia mi anloi ngai han a lu a hir u na. 
MRK.15.29	Ama a ero u na ati u, “Nang ke Pathian Biakin a siama nin thuma a sin. 
MRK.15.30	Atun ansan tan Kros ata chum ro.”
MRK.15.31	Hantin han chaizung ngai Lekhanziak le ama ha elsekara na ei ti u, “Hiva mi hi mi tatei asan thei a, ansan thei mak. 
MRK.15.32	Krista Israel reng nei muna nei iam theina ranga Kros ata hong chum ro,” ati u. Hatuka a bila Krosa anthoi ngaiin um a ero u na adem u.
MRK.15.33	Ani sunchim ata azing khap dar anthum tenpei 
MRK.15.34	Dar anthum ten honga ni le Isua ankheka ei ti: “Eloi Eloi Lama Sabakthani?” na malet ten a omzia chu, “Ka Pathian, ka Pathian ichangmo nei namak?” 
MRK.15.35	Hava han a depa anding ngai bila hohonmo ariata ei ti, “Eliza a pai zei, rangai u ta,” ati u. 
MRK.15.36	Hatuka mi angkhat atana uain athur sponz le anbuang rang a peka, “En di rei, Elizan a masum mo, masum mak mo,” ati. 
MRK.15.37	Hatuka ankhek sabaka anuk a chata a thi.
MRK.15.38	Pathian Biakina puanzar a chung ata athuai tenpei antheta anni a chang. 
MRK.15.39	Hatuka raza ruaipu ha a kola anding han a muna hantin han Isua a rang ei chat hava han ei ti, tak taka Pathian Sapa keng.
MRK.15.40	Nupang sen khatin um alapa ata alei en u hangai ha Mari Magdalini naipang Jakob le Jose anu Mari hatuka Salomi ani u. 
MRK.15.41	Galilia a om lai han hiva ngai hin ama anu nuk a zi u na ama dorbo ei dom u nupang atei um a tampa hava han a om ama bila Jerusalema a hong ngai ha.
MRK.15.42	Hatuka zan azing le hava nikhua ha ansinna ni pongansa nikhua mana ni atia. 
MRK.15.43	Arimathai Joseph atia mi khat Ruiril ulian a honga ama aningam Pathian ram ei ot, aman angam sabaka Pilat akom asena Isua ruak ava zong. 
MRK.15.44	Ten Isua anrapa hantin han ei thi ha Pilat a chang ei man dong. 
MRK.15.45	Hatuka raza ruaipu kom arila Joseph ha a ruak apek. 
MRK.15.46	Josephin zani khat a rachoka ava masuma ha zani le atuama lung ankhuar than khata ava phuma hatuka than makota lung khat aman del. 
MRK.15.47	Ama ei siak u na mun ha Mari Magdalini le Josi anu Marin amu u.
MRK.16.1	Pongansa ni ase suale Mari Magdalini Jakob a nu Mari le Salomi marim hui a rachok u na ei vakhua u ranga. 
MRK.16.2	Hatuka hapta ni mansa nikhua hangai ha zing sabaka ani suak le than kola ase u. 
MRK.16.3	Hangai ha amani le amani a chong u na, “Than makot a lung tumo anakhai pe rang?” ati u. 
MRK.16.4	Hava lai tak a en u na ei mu u lung ha ankhai zei hava ha a chan alian. 
MRK.16.5	Hanke hangai ha than sunga ase u na ei mu u sim tiang chang puan angui ansila ruathar khat ansuta a om hava han hangai ha a malung a zing u na.
MRK.16.6	Aman hangai rang ha ei ti, “Na malung man zing u no ro, Nazaret Isua nei a rok u Krosa a thipu ha ama hi anthui zei hivan om lai mak enta, hiva hin ei ansiak. 
MRK.16.7	Tenchu se u ro a zolai ngai le Pitor ha va ril u ro ama ha nangni matona Galilia ase zei ei na ril u anga han hava han va mu un na ti.” 
MRK.16.8	Hanke ei suak u na than ata ei rot u asik chu annok anchun u na a malung ei zing u hatuka amanin tute kom ite ril u mak ei achi u sika.
MRK.16.9	Hapta nikhua mansana Isua zinga anthui le mankhita Mari Magdalini anmu puia ha kachai sari ei rasua na ha. 
MRK.16.10	Ama asena Isua bila om chachak ngai le athi anngaia ningbuia a leia chap ngai kom ava manthei a. 
MRK.16.11	Tenchu Isua ahonga dam reta aman ei antongpui ti chong ha amanin iam thei u mak.
MRK.16.12	Hava suale amani bila mi anni khua tianga apan ngai koma mel atei adona amani koma anlang reta. 
MRK.16.13	A se u na atei ngai doram hava ha amanthei u tenchu a he u iam pe thei u mak.
MRK.16.14	Hava suale ha somleikhat ngai bu aneka ansut u na a kom u na han ei anlang pe, hatuka amani ei iam u nok le a malung ei anchang sika chunngo chu a tho na, asik chu anthui suale ama amu ngai he ei iam u nok. 
MRK.16.15	Hatuka aman hangai ha ei ti pe, “Ramual pumpuia se u tan ansin ngai kom thangahui va ril u ro. 
MRK.16.16	A iama baptisma a chang tak chu sandam man inti ten a iam nok tak chu asia anlona om inti. 
MRK.16.17	A iam ngai chu ei andangna rang hiva ngai hin zin ti, ka raming le kachai not inti chong atha thar le chong unti. 
MRK.16.18	Marul sur unti hatuka thina tur abuangam hava han ite siat u no ni ana ngai chunga a kut dap unti na mandam unti.”
MRK.16.19	Amani le chong aril suana Puma Isua chung van tianga a kala Pathian chang tiang ansut. 
MRK.16.20	Hatuka ase u na muntina ava ril u hatuka Puman abibil u na sin a thona a nuk a zi andangna ngai lehan ei mandet u Amen.
LUK.1.1	Koini na kara rui atung min anziak rang aval u na. 
LUK.1.2	Amu ngaiin ei na ril u anga aphut len ata amu le a thang aril ngai. 
LUK.1.3	Hasik han aphut len ata aveng koini sika antang thiara maziak ila santi ka ti, O Theophil. 
LUK.1.4	Hiva hi nei anchu ngai dora nei anthiang theina ranga.
LUK.1.5	Judai rama Herod reng achang lai han, chaizung khat a raming Zakaria ama ha chaizung angkhat Abija tianga mi. A nungak Elizabet ham chaizung insungko mi. 
LUK.1.6	Anin u Pathian mita asa le Puma dan ankhip ani u. 
LUK.1.7	Nai nei u maka Elizabet ha aching hanuk atar ani rit u na.
LUK.1.8	Nikhat chu Zakaria a don a chuka Puma Biakina chaizung sin a thona. 
LUK.1.9	Ei tho u dan anga ama don achuka marim ahui ahal ranga Puma Biakin sunga ava lut. 
LUK.1.10	Marim ahui anhal lai tak han mipuiin tualpanga bor azong u na.
LUK.1.11	Pathian vanpalai maicham changtiang andinga ahong anlang, marim ahui ei anhalna han. 
LUK.1.12	Zakarian amuna achi. 
LUK.1.13	Tenchu vanpalai han, “Zakaria achi no ro, Pathianin na borzong alei riat, na nungak Elizabetin naipasal mazir inti a raming nei phua rang chu Johon. 
LUK.1.14	Na raisanna lani inti mitampa arai lasan unti anzir tik. 
LUK.1.15	Pathian riata milian ni inti, zu anri anhaina ton thei mak anzir len ata Ratha Anthiang bit inti. 
LUK.1.16	Israel mi tampa a Puma a Pathian kom hong tuang ret inti. 
LUK.1.17	Pathian matona Eliza anga arat le aliana se inti, pa le nai ngai munkhata hong ruai ret inti.” 
LUK.1.18	Zakarian vanpalai kom ei ti, “Hintin hin anin hontin kei riat rang? Atar ka ni zeia ka nungak um atar zeia.”
LUK.1.19	“Koi hi Gabriel,” vanpalai han a masanga, “Pathian matona anding ana hongtir, hiva thangahui aril rang. 
LUK.1.20	Ten ka thang iam mak chena ahun taka ani rang. Nei iam nok sika chong thei no ta ni, chong kuluia nei om rang ka chong tin adik maseng.”
LUK.1.21	Havalai tak han mipuiin Zakaria amaruang u na: Ichangamo Biakin sunga ei sot sabak, ati u na. 
LUK.1.22	Ahonga suaka chongthei maka anralna ei mu ranga a iam u na chong thei lai lui ei ni sika a kut le a chonga.
LUK.1.23	Biakina a hun ahek le a ina ase. 
LUK.1.24	Nukhon uala a nungak Elizabet anraia tha ranga in mamaka. 
LUK.1.25	Nukkhita, “Puman anasan Aman mi matona ka maimokna a khai zei,” ati.
LUK.1.26	Elizabet ei anrai tharuk changa Pathianin Gabriel a tir Galili khopui Nazaret a. 
LUK.1.27	Ama han reng David akhuka mi Josephin ei lak rang nungak Mari kom thang ahong bang. 
LUK.1.28	Ha vanpalai ahonga atina, “Na kom, phukdaina om rase, Puma na bila a om borsang ana mantung.”
LUK.1.29	Mari achan anpona vanpalai koma thang ariata, itinamo ati. 
LUK.1.30	“Achi no ro, Vanpalaiin atia, Pathianin lungkham anamu, 
LUK.1.31	Von choi na tia naipasal mazir na ti, Isua atia raming phua na ti. 
LUK.1.32	Ama chu lian inti, Ansangkhit Naipasal atia anpai inti, akhuk David anga amam reng lani inti. 
LUK.1.33	Hatuka Jakob akhuka umor reng changa, a rengchangna nikhua hek no ni!”
LUK.1.34	Marin vanpalai kom a tina, “Anthiang ka ni pasal le ngal lan remakung hontinmo nini?” 
LUK.1.35	Vanpalaiin a masanga, “Na kom Ratha Anthiang hong inti, Pathian ranak na chunga chum inti, hasik han ha naite anthiang ha Pathian nai anti inti. 
LUK.1.36	Na unai nu Elizabet ha re ro, nai nei lai no ni atina tenchu atun hin tharuk ani zei ei anraina. 
LUK.1.37	Asik chu Pathianin ei tho thei nok ngal om mak.” 
LUK.1.38	Marin ei ti, “Koi hi Pathian suak ka ni nei ti anga ka kom tung rase.” Hatuka vanpalaiin a mak.
LUK.1.39	Hava suale han anrapa Mari ansina tang ram khopui Judai rama asena. 
LUK.1.40	Zakaria in ava luta Marin Elizabet apham. 
LUK.1.41	Marin ei pham Elizabetin ariata a von sunga naite singansa, Elizabet ha Ratha Anthianga abita. 
LUK.1.42	Anring pana ankheka, “Nang hi nupang kara chanasa na ni na rila mara ham ani. 
LUK.1.43	Ichangamo hintin aliantak ka chunga ei tung rang, ka Puma nu ana en ahong. 
LUK.1.44	Nei na pham kei riat le ka von sunga naite antom. 
LUK.1.45	Nang a iam nu van asa na ni asik chu Puma chong ei kip rang ei ni sika.”
LUK.1.46	Marin ei ti, 
LUK.1.46	“Ka rathan Puma a manpak;
LUK.1.47	Ka ratham a raiasan Pathian anan dampu sika,
LUK.1.48	Asik chu asuak annuai mangil mak! 
LUK.1.48	Atun ata chu mi doran van asa na ti inti,
LUK.1.49	Asik chu Pathian ranak anei han
LUK.1.49	Ka chunga sin alianpa ei tho sika a raming chu anthiang.
LUK.1.50	Ama lalchi tho ngai chu akhuk
LUK.1.50	kipa lungkham amu.
LUK.1.51	Aban alian le sin alianpa a thona milian
LUK.1.51	ngai chu ei mandon le amasiat.
LUK.1.52	Reng alian ngai chu a sutmun ata amasula, 
LUK.1.52	annuai ngai a mansang.
LUK.1.53	Ancham ngai sak asapa ngai le aman khop
LUK.1.53	a nei ngai kut koronga a man se.
LUK.1.54	Na chipui ngai kara achongtin ha
LUK.1.54	ariattita asuak Israel ahongsan.
LUK.1.55	Abraham lungkham ei mu rang ariat tita, 
LUK.1.55	a nai ngai um umor tenpei.”
LUK.1.56	Mari ha Elizabet le thanthum a oma a ina a kir ret.
LUK.1.57	Elizabet nai ei nei hun asuak le chu naipasal a mazira. 
LUK.1.58	Puma ei satzia azil akiang ngaiin ariata, Elizabet a bila amanin arai a mansan u.
LUK.1.59	Hapta khat suale vun at ranga ati u na a raming um a pa raming anputa Zakaria ati rang ati u na. 
LUK.1.60	Tenchu a nun, “Johon ke nei ti rang,” atina.
LUK.1.61	“Hava raming le nei anphana ngal ommak do,” ati pe u na.
LUK.1.62	Ankhina le a pa a rakel u na, “Imo raming nei phua zot,” ati u na.
LUK.1.63	Zakarian anziakna a zonga a maziaka, “A raming chu Johon.” Hatuka mipui anlai huak. 
LUK.1.64	Havalai tak han Zakaria achong ret theia, Pathian a manpak. 
LUK.1.65	A kho mi ngaiin achi u na, hava rui ha tang ram tiang Judana avan thek. 
LUK.1.66	Ariat doran andonna a neia hatuka a rakel u, “Hiva naite hi imo ei ni rang?” Anthiang vang Puma ranak a bila om.
LUK.1.67	Johon a pa Zakaria Ratha Anthiang abita, Pathian chong arila:
LUK.1.68	“Tho Puma manpak u rei, Israel Pathian ha!
LUK.1.68	A mi ngai asan ranga a honga a mazok zei.
LUK.1.69	Koini narang Sandampu lian tak ana pek,
LUK.1.69	a suak David akhuk ata.
LUK.1.70	Tiana ami a deari anthiang le a khomak ansamna,
LUK.1.71	Anadui ngai ata anan zok ranga,
LUK.1.71	anan mumak ngai ata anan zok ranga.
LUK.1.72	Na chipui ngai lungkham mu ka ting atina
LUK.1.72	hatuka a chongtin anthiang ha mangil maka.
LUK.1.73	Na chipui Abraham koma chongtin ha.
LUK.1.74	Anadui ngai ata na mazok inti,
LUK.1.74	achi thak luia a sin anan tho ranga.
LUK.1.75	A makunga na damsung anthianga asa dima a oma.
LUK.1.76	“Ka nai nang hi Pathian Ansangkhit a deari lanti na ti. 
LUK.1.76	Puma matona a lampui asin ranga lei se na ti.
LUK.1.77	Nei siatna u ngai anduala zok un na ti atina a mi ngai ava ril.
LUK.1.78	Koini na Pathian chu lungkhamna abit.
LUK.1.78	Aman sandamna ra-ang le na el inti,
LUK.1.79	hatuka thina ralima om ngai vanram ata el inti, 
LUK.1.79	Phukdaina tiang nei phet theina rang, na ke phet rung inti.”
LUK.1.80	Ha naite ha taksa le rathana ansona. Israel mipui matona anlang man pei chu philchar rama a om.
LUK.2.1	Hava lai han Kaisar Augustan han Romin ei vong dora raming anziak ranga ati na. 
LUK.2.2	Hiva raming anziak mankhit lai hin Kurini ha Suria ram a ruai. 
LUK.2.3	Mi doran a raming a manziak u na ei omna khopui a.
LUK.2.4	Galili rama Nazaret khopui ata Joseph Betlehem khopui Juda ram a asena, reng David ei anzirna. Joseph ei sena asik chu ama ha David akhuka mi. 
LUK.2.5	Ei anbiakpui sua ei lak rang Mari le raming ankhal rang asena. Ama ha anrai. 
LUK.2.6	Hatuka Betlehema a om u lai tak a naiha puang. 
LUK.2.7	A nai mankhita pasal a mazira khual tungna na mun ei man u nok sika puan le atuama serat bu pekna na aman zal.
LUK.2.8	Hava rama han berarung ngai a om u na rama a riak u chachaka bera ngai a rung ranga. 
LUK.2.9	Puma vanpalai avan langa, Puma lianna achung u na ava el. Achalaka achi u, 
LUK.2.10	tenchu vanpalaiin, “Achi u no ro! Thangahui ka hong choi, mitin ranga raisanna nin ti. 
LUK.2.11	Aviana nikhua hin David a khopuia na sandampu anzir zei Krista Isua! 
LUK.2.12	Hava ha va mu un na ti: naite puanle anthuam sa bukhenga a zal.”
LUK.2.13	Anlaiseka vanpalai sipai rual vanpalai mana le Pathian anpakna la atho u:
LUK.2.14	“Ansang khita Pathian anlal rase, Phila
LUK.2.14	anngoina leng rase ei zot ngai kom!”
LUK.2.15	Vanpalai ngai anvana ase sua u berarung ngaiin ati u, “Tho Betlehema se u rei Puman ei na ril ngai va en u rei,” ati u na.
LUK.2.16	Anrapa ase u na Mari, Joseph le naite sabukhenga zal ava mu u. 
LUK.2.17	Berarung ngaiin avamu u na vanpalaiin naite rui imo ei ti ei ril u. 
LUK.2.18	Berarung ngaiin ei ti ariat dora aboi adong u. 
LUK.2.19	Marin ariat kiara hava ngai ha, hatuka anthuk sabaka a mandon. 
LUK.2.20	Pathian anpak chunga berarung ngai akir ret u, ei mu u ei riat u ha vanpalaiin ei ti anga ani.
LUK.2.21	Ni sari suale a vun at hun ahonga tunga hava han Isua raming aphua u, anzir mana vanpalaiin ei ti anga. 
LUK.2.22	A hun ahonga suak zeia Mari le Joseph anthiangna ranga anbol, Mosi danin ei ti anga. Hasik han Jerusalem a atuang u na Puma matona ava dar ranga. 
LUK.2.23	Puma dana ei anziak anga: “Naipasal mansa chu Puma kom ei andar rang.” 
LUK.2.24	Vasu rabo mo, pharvali rabo, ham adar len ranga ase u na Puma danin ei nang anga.
LUK.2.25	Havalai tak han mikhat a raming Simeon Jerusalema a om Pathian anchi sabak mi Israel ei zokna rang anruang. Ratha Anthiang abila a om. 
LUK.2.26	Hatuka Pathian phun amu maseng thi no ni tia manriata. 
LUK.2.27	Rathan aruaia Simeon Biakina ase. Naipang Isua a nu a pan Biakina hong ruai u na danin ei nang anga a tho ranga. 
LUK.2.28	Simeonin apoma Pathian kom raisanna a mantung.
LUK.2.29	“Atun lam chu Puma na chongtin anga,
LUK.2.29	Na suak phukdaia man se ta ro.
LUK.2.30	Na sandamna ka mit le ka mu zei.
LUK.2.31	Mi ngai matona nei mansuk;
LUK.2.32	Jentail ngai koma nei zot anlang ranga ra-ang, 
LUK.2.32	na mi Israel ngai lianna ranga.”
LUK.2.33	Simeon a chong ngai ariata a nu le a pa anlai u. 
LUK.2.34	Simeonin bor a peka Mari kom ati, “Hiva nai hi Pathianin ei athang keng Israela mi tampa ansiat rang le andam rang. Pathian ata andangna mi tampan ei la dui rang, 
LUK.2.35	hanuk maruka ei mandon u manlang inti. A malung ana u ngai khendai angei anga na malung um la phor inti.”
LUK.2.36	Deari nupang khat a om Hanna, Phanuel a nainupang Asher khuka, achan atar zeia, a ruathar le kum sari bak an om u na, 
LUK.2.37	atun kum som ariat manli ani zeia. Biakin mathan ngal maka asun azan Pathian a moka, angoia bor azong chachak. 
LUK.2.38	Havalai tak han ahonga Pathian a manpaka Isua rui Pathianin itikmo Jerusalem mazok ni atia anruang ngai kom arila.
LUK.2.39	Joseph le Marin Puma ei nang dan atho sua u na, a kho tiang Galili ram Nazareta akir ret u. 
LUK.2.40	Isua ansona, arata, hianna le abita Pathian borsang um adon.
LUK.2.41	Kumtin Isua a nu le a pa Jerusalem ase u na Zokna Panta amang ranga. 
LUK.2.42	Isua kum somleianni ani han hava mana anga panta mang ase u na. 
LUK.2.43	Ha panta ansua le chu in tiang akir ret u na, Isua Jerusalema ei om ha a nu le a pan remak; 
LUK.2.44	ei iam u chu mipui bila a om ni inti ati na, sun khat kal achoi u na a rual a mal ngai bila a rok u. 
LUK.2.45	Mu u lai maka Jerusalem tiang a kir ret u na ava rok u. 
LUK.2.46	Nin thum changnana Biakin a ava tok u. Juda minchu ngai le ansuta achong u a rangai a ankel rua a rakel. 
LUK.2.47	Ei masang dan ariat ri chu aboi adong u. 
LUK.2.48	A inko ngaiin um amu u na aboi adong u na, a nun, “Ichangamo hintin nei na tho? Na pa le koi achan nan don nang ana mu rang,” ati na.
LUK.2.49	A masanga, “Ichangamo koi nei na rok u rang? Re u mak che mo ka Pa ina ke kei om rang do?” 
LUK.2.50	Tenchu ei masang ha rethei u mak.
LUK.2.51	Hankeng Isua abil u na Nazareta ase ret, a he u a tel. Hava ngai dora a nun a malunga akhum kiar. 
LUK.2.52	Isua taksa le hianna tiang ansona Pathian le mi mita ating. 
LUK.3.1	Reng Tiberi a reng chang kum somleiranga kuma Pontia Pilat ha Juda rama reng ani na. Herod ha Galili ram aruai a parual Philip ha Itura le Trakonitia Lusania ha Abilen rama reng ani na. 
LUK.3.2	Hatuka Ana le Kaiapha ha chaizung ulian. Havalai tak han Johon Zakaria a nai kom Pathian chong atunga Philchar rama. 
LUK.3.3	Hasik han Johon han Jordon kila rama asena, “Asiat ata ansir u ta ro baptisma la u ro, Pathianin na madual unti.” 
LUK.3.4	Deari Isai lekhana ei anziak anga: 
LUK.3.4	“Mi khat philchar rama ankhek;
LUK.3.4	‘Puma lampui lei ansin rase;
LUK.3.4	a kal choina rang lampui lei anzik rase!
LUK.3.5	Ankhuar dora bit rase,
LUK.3.5	tang le mual dora anzol rase;
LUK.3.5	Lam akoi dora anzik inti,
LUK.3.5	hatuka lampui anthap annil inti.
LUK.3.6	Hatuka mi doran Pathian sandamna mu unti,’ ” ati.
LUK.3.7	Johon a kom baptisma alak ranga mipui ahonga. “Nangni marul chi ngai tumo Pathian taksit ata a zok thei ranga ana ril u? 
LUK.3.8	Asia ata ansir zei ti khopa sin tho ro. Abraham akhuk ke na ni ti u chachak no ro. Keina ril u ni zei Pathianin hiva lung ngai hi Abraham achi ngai ang aman chang thei. 
LUK.3.9	Thing arazung len ata aphur ranga rei a om; thing mara sa manra lui chu tuka moia anpei inti.” 
LUK.3.10	Mipuiin a rakela, “Imo tho mani hanle?” ati u.
LUK.3.11	A masanga, “Kultai anni donin chu donlui rang angkhat pe rase, hatuka nek rang a donin chu a don nok sem rase.” 
LUK.3.12	Lei ansuang senkhat baptisma lak rang ahong u na, arakel u, “Minchupu imo nei tho rang?” 
LUK.3.13	“Ei ni tuk neka aliak rasuang u no ro,” ati pe.
LUK.3.14	Sipai senkhatin um arakel reta, “Koini le imo nei tho rang?” ati u na. “Tute kom therkhaka sum la u no ro, masial abui sinsak u no ro. Nei lo u tuka malung ateia om u ro.”
LUK.3.15	Mipui iamna ansang riama, Johon hi kukui mo Krista atia andon u. 
LUK.3.16	Hasik han Johonin amani kom ati na, “Koi chu ti le baptisma ka na pek u na. Mi khat ka neka alian hong inti. Koi chu a kekok akhek rua ngal ni makung. Aman Ratha Anthiang le moi le baptisma na pe unti, 
LUK.3.17	A kuta a epna a dona, arang ata azena ahum dora asapanga athuanga, asarasi dora chu thanglui moia hal inti.”
LUK.3.18	Zephung a tampa le Johonin thangahui arila a malung lampui u athul ranga a mathem. 
LUK.3.19	Hatuka Johonin Herod a ngona, Herodi a upa nungak ei lak sika le asia tampa ei tho sika. 
LUK.3.20	Johon lungina a thuanga Herod ei sia a man se sa na.
LUK.3.21	Mi dora baptisma a lak suale, Isuan baptisma alak, bor a zong lai tak vanram a lei anlong, 
LUK.3.22	Taksa neia vasu anga Ratha Anthiang a honga chum. Hatuka anvan ata he honga suaka, “Nang hi ka nai madit na chunga ka rai asan,” ati. 
LUK.3.23	Isua sin ei phut han kum somanthum ei ni. Mi riata chu Joseph a naipasal, Joseph Heli naipasal. 
LUK.3.24	Heli Mathat naipasal, Mathat Levi naipasal, Levi Melki naipasal, Melki Janai naipasal, Janai Joseph naipasal, 
LUK.3.25	Joseph Mattathia naipasal, Mattathia Amos naipasal, Amos Nahum naipasal, Nahum Esli naipasal, Esli Nagai naipasal, 
LUK.3.26	Nagai Maat naipasal, Maat Mattathia naipasal, Mattathia Semin naipasal, Semin Josek naipasal, Josek Joda naipasal, 
LUK.3.27	Joda Joanan naipasal, Joanan Resha naipasal, Resha Zerubabel naipasal, Zerubabel Shealtiel naipasal, Shealtiel Neri naipasal, 
LUK.3.28	Neri Melki naipasal, Melki Adi naipasal, Adi Kosam naipasal, Kosam Elmadam naipasal, Elmadam Er naipasal, 
LUK.3.29	Er Josua naipasal, Josua Eliezar naipasal, Eliezar Jorim naipasal, Jorim Matthat naipasal, Matthat Levi naipasal, 
LUK.3.30	Levi Simeon naipasal, Simeon Juda naipasal, Juda Joseph naipasal, Joseph Jonam naipasal, Jonam Eliakim naipasal, 
LUK.3.31	Eliakim Melea naipasal, Melea Mona naipasal, Mona Matatha naipasal, Matatha Nathan naipasal, Nathan David naipasal, 
LUK.3.32	David Jese naipasal, Jese Obed naipasal, Obed Boaz naipasal, Boaz Solomon naipasal, Solomon Nashon naipasal, 
LUK.3.33	Nashon Aminadab naipasal, Aminadab Admin naipasal, Admin Arni naipasal, Arni Hezron naipasal, Hezron Perez naipasal, Perez Juda naipasal, 
LUK.3.34	Juda Jakob naipasal, Jakob Isak naipasal, Isak Abraham naipasal, Abraham Tera naipasal, Tera Nahor naipasal, 
LUK.3.35	Nahor Serug naipasal, Serug Reu naipasal, Reu Peleg naipasal, Peleg Eber naipasal, Eber Shela naipasal, 
LUK.3.36	Shela Kenan naipasal, Kenan Arphaksad naipasal, Arphaksad Shem naipasal, Shem Nova naipasal, Nova Lamek naipasal, 
LUK.3.37	Lamek Mathusel naipasal, Mathusel Enok naipasal, Enok Jered naipasal, Jered Mahalel naipasal, Mahalel Kenan naipasal, 
LUK.3.38	Kenan Enos naipasal, Enos Seth naipasal, Seth Adam naipasal, Adam Pathian naipasal ani na.
LUK.4.1	Isua, Jordon ata Ratha Anthiang abita Ratha ruaia philchar tiang a kira, 
LUK.4.2	hava han ni sommanli Diabolin amathema. Ite salui sika achan avon ancham.
LUK.4.3	Diabolin ati pe na, “Pathian Naipasal na ni ten lung ngai hi bu man chang ro ba.”
LUK.4.4	Tenchu Isuan a masanga, “Pathian chonga anziak ke, ‘Miring hi bu le rong khop mak.’ ” 
LUK.4.5	Hatuka Diabolin aruai a ramual aman mu na. 
LUK.4.6	Hatuka Diabolin, “Hiva ngai dora na pe ka ting, ka koma anpek sua thotheina dora le nei dora na pe ka ting, asik chu kei zot tak ka pek thei. 
LUK.4.7	Na mok ro na ta ni kiar inti,” atipe.
LUK.4.8	Isuan a masanga, “Anziak a om, ‘Na Puma na Pathian rong amok tan ama sin tho ro ti anziak,’ ” ati pe na. 
LUK.4.9	Hatuka Diabol han Jerusalem Biakin ansang khita ava kal pui a ati pe na, “Pathian Naipasal na ni ten hivan ata antom ro, 
LUK.4.10	Anziak a om, ‘Nang ana rung rang a vanpalai hong tir inti a, 
LUK.4.11	lungin na manna no ni a kut le na madom unti tina anziak.’ ” 
LUK.4.12	Tenchu Isuan, “Anziak a om, ‘Na Puma Pathian mansin no ro ti anziaka,’ ” ati pe na. 
LUK.4.13	Anthemna tina amathem suale Diabolin chomokhat ranga amak tot.
LUK.4.14	Isua, Galili rama akir reta Ratha Anthiang sinthotheina dona. Hava tang han arui antheka. 
LUK.4.15	Ankhomna ina a manchuna min a manpak.
LUK.4.16	Hatuka Isua Nazareta ase reta rati ei tungna rama, Sabat nikhua hava mana anga Sinagogue asena. Pathian chong a en rang andinga, 
LUK.4.17	Deari Isai lekha apek u na lekha anzual a phonga hiva chong amu,
LUK.4.18	“Pathian Ratha ka kom a om, 
LUK.4.18	Asik chu anriang ngai koma
LUK.4.18	thangahui aril ranga ei na thang.
LUK.4.18	Aman ankhit ngai na zok thei zei ati
LUK.4.18	ranga acho ngai mit avar zei.
LUK.4.18	Mi pengsom ngai azok zei.
LUK.4.19	Puman anniang ngai ei mazok na
LUK.4.19	hun atung zei,”
LUK.4.19	ti aril.
LUK.4.20	Isuan ha lekhanzual ha azual reta, a manlona ansut. Sinagogue a ahong dora mit ama tiang anhoi, 
LUK.4.21	Hatuka ati pe na, “Hivana chong hi avian atung zei anril nei riat u anga.”
LUK.4.22	Alom u na ama a manpak u na a chong suak chongin aboi a mandong u na, “Hiva hi Joseph a naipasal nimak mo?” ati u na.
LUK.4.23	Hatuka ati pe na, “Kan iam hiva hi na ti u na ti, ‘Daktor, na ninga andam ro,’ Kapernaum a nei tho anga hivan um tho ro na ti u na ti.” 
LUK.4.24	Isuan kei ti tatak ani, “Deari ngai khuan pham mak.” 
LUK.4.25	“Rangai u ro, Eliza damlai a rong atampa ei om Israela hava lai han kum anthum atan rua hong maka maitam anrik sabak aram sunga achul. 
LUK.4.26	Tenchu Eliza ha tute kom antir maka tenchu arong khat Zarephat khuana Sidon rama ase. 
LUK.4.27	Hatuka hava lai han vun rikhua antam sabak Israel rama Eliza damlai; tenchu angkhat ngal dam maka, tenchu Naman Suria rong ha adam.” 
LUK.4.28	Sinagogue a om ngaiin ariat u na achan atak asi u 
LUK.4.29	Anthui u na Isua khopui panga arasua u na tangsipa aruai u na akhopui u ei ansinna na. Nimkei sabaka ansul rang ati u na. 
LUK.4.30	tenchu mipui malaia kal a choia ase viak.
LUK.4.31	Isua, Kapernaum khua Galili rama asena, sabat nikhua mipui ei manchuna. 
LUK.4.32	Mi ngai aboi adong u na, asik chu racham anei anga achong. 
LUK.4.33	Sinagogue mi khat ratha sia don a oma; anringpa ankheka. 
LUK.4.34	“Koini imo nei na nang na, Nazareta Isua? Hivana nei om hi koini anan siat ranga mo? Nang hi ka na riat; nang hi Pathian palai anthiang na ni.”
LUK.4.35	Isuan ha ratha ha chong apeka, “Dairek ro ha mi asung ata hong suak ro,” ati na. Ha ratha sia han mipui matona adeng raka a suaka ase ite chu manna mak.
LUK.4.36	Mipui boidongin anti u na: “Hiva ngai hi i ang chong mo? Thotheina le racham le ratha sia a rakoka ahonga suak” ati u na. 
LUK.4.37	Hatuka Isua rui ha hava ram tang antheka.
LUK.4.38	Isuan Sinagogue a maka Simon a ina ase. Simon a tarpi ha ana sabaka, Isua kom hava rui ha aril u. 
LUK.4.39	A kola avan ding ha raitun rang mathan ro ati na. Raitunin amaka chomokhata anthui lena amani rang haso adom pe na.
LUK.4.40	Ani lut suale ana dora ahong tuang u na, Isuan a kut a dapa a mandam kiar. 
LUK.4.41	Mi tampa sungatam ni rase raluai a rakoka, “Nang hi Pathian Naipasal,” ankhek chunga ati.
LUK.4.41	Isuan ha raluai ngai kom chonglui ranga ati na, asik chu ama ha Messia tina ei riat u.
LUK.4.42	Khua ei var le Isua hava khopui a maka philchar rama ase. Mipui han a roka, amani ei mak nokna ranga asur tit rang azot u na. 
LUK.4.43	“Tenchu Pathian ram ruia thangahui khopui ateiam aril ka nang, asik chu hake kei tho ranga Pathianin ei na tir,” ati na.
LUK.4.44	Hasik han Galili rama Sinagogue tang chong aril.
LUK.5.1	Nikhat chu Isua Genesaret tindil kola andinga mipuiin Pathian chong anngai ranga ava pan u na. 
LUK.5.2	Tangkola rakuang anni amu na, nga asur ngai han rakuang amaka alen ava rasuk u na. 
LUK.5.3	Isua rakuang khata andinga Simon ata, tangkol ata tuar bet ro ati na.Isua rakuanga han an suta mipui a manchu.
LUK.5.4	A chong suale, Simon a kom ati na, “Tinthuk tiang na rakuang tuar ro hatuka na lom ngai le nga sur ranga na len deng u ro,” ati na.
LUK.5.5	Simonin amasanga, “Minchupu, zan sot pei na denga ite sur mak me. Tenchu nei ti aniten masum ka ti,” ati na. 
LUK.5.6	Len adeng u na nga tampa aman u na a len ngal achet rang atho. 
LUK.5.7	Rakuang ateia alom ngai asan ranga apai u. Ahong u na rakuang ngai abit reia anning rang azot. 
LUK.5.8	Simon Pitorin amuna, khuksabila Isua amok, “Puma ka kom ata ankhai ro! Masial a don miring ka ni,” ati na.
LUK.5.9	Ama le alom ngai aboiadong u na nga tampa ei sur u sika. 
LUK.5.10	Hantin den han Simon alom ngai Jakob le Johon, Zebedi nai ngai, Isuan Simon akom ati na, “A chi no ro atun ata mi sur na ti,” ati na. 
LUK.5.11	A rakuang u tang kola bang u na alompei amak u na Isua azi u.
LUK.5.12	Voikhat chu Isua khopui khata a oma hava han mi khat aphar a oma. Isua ei mu le andenga azong, “Puma na zot ten nana mandam thei,” ati.
LUK.5.13	Isuan a kut a rasuana aton, “Ka zot anthiang ro,” ati na anlaiseka ha rikhua han amak. 
LUK.5.14	Isuan, “Tute manthei no ro tenchu chaizung kom se tan na lei en rase, hatuka mi kom nei anthiang ei mandang theina ranga, Mosin dali ei dar anga va tho ro,” ati pe. 
LUK.5.15	Tenchu Isua rui ha anthek riama mipui ahonga achong anngai rang le arikhua u ata adam ranga. 
LUK.5.16	Tenchu philchara asena bor ava zong.
LUK.5.17	Nikhat chu Isuan mi a manchu lai tak, Pharisi le Dan anchu ngai ham ansut u na, Galili rama khopuitin ata le Jerusalem ata ahong u.Pathian ranak Isua bila oma ana ngai andam theina ranga. 
LUK.5.18	Mi senkhat, pangathi a zamun len le ahong razon u na, insung anluta Isua maton taka ava siakna a en u. 
LUK.5.19	Tenchu mipui ei tam sika lampui man u maka. Hasik han inchunga akal pui u na inchung aset u na Isua maton taka ava masum u. 
LUK.5.20	Isuan ei iam u a muna, ha mi kom ati na, “Nei masial ngai andual zei.”
LUK.5.21	Pharisi ngai le mi Dan anchu ngai han anti u na, “Hiva mi hi tumo? Pathian adui hi! Pathian rong ke masial andual thei,” ati u.
LUK.5.22	Isuan ei mandon u ariata ati pe, “Hi ang hi ichangmo nei mandon u? 
LUK.5.23	‘Nei masial ngai andual zei,’ ati mo abei, ‘Anthui tan kal choi ro ati mo?’ 
LUK.5.24	Manthiang ka ti hano, Miring Naipasal phila masial andualna don.” Hasik han pangathi koma, “Keina ti ani zei anthuia na zamun choi tan na in se ro!” ati.
LUK.5.25	Anlaiseka amaton u na anthui, ei zalna a zamun alaka Pathian anpak chunga a ina ase. 
LUK.5.26	Aboi adong sabak u na! Achi sabak u, Pathian amanpak u na. “Avian tichangabui sin khat na mu,” ati u na.
LUK.5.27	Hava suale Isua a suaka lei ansuang a raming Levi lei ansuangna muna ansut ava mu na. Isuan ati pe na, “Na zi ro.” 
LUK.5.28	Levi anthuia, aloma amak zita ava zi.
LUK.5.29	Hatuka Levin Isua ranga bu nekna panta adonpui a ina, hava khual ngai bila lei ansuang le mi tampa a om. 
LUK.5.30	Pharisi le Dan anchu ngaiin Isua rui aril u na a zolai ngai kom, “Ichangamo lei ansuang ngai le nam anpei ngai le nei sak nei nek u?” ati na a rakel u. 
LUK.5.31	Isuan amasanga, “A damin daktor nang mak, ana ngai keng anang, 
LUK.5.32	Mi sa ngai, akuia hong ni makung tenchu mi siat ngai ansir ranga,” atina a masang a.
LUK.5.33	Mi senkhatin Isua kom atina, “Johon a zolai ngai angoi u chachaka bor a zong u chachaka Pharisi a zolai ngai um hantin den atho u, tenchu na zolai ngai chu anek asak u.”
LUK.5.34	Isuan amasanga, “Mui aruai nana khual ne luia na makhir mo thei in a neipa om chunga? Ni thei mak! 
LUK.5.35	Tenchu nikhat chu la hong inti hava tika inaneipa om lai no ni hava tika ngoi unti.”
LUK.5.36	Isuan hiva ankhina aril pe: “Puan marua chet diba thona rang puan athar thet mak che. Hantin na tho ten athar ham maset na ti. Ha athar han amarua anhui pui no ni. 
LUK.5.37	Hatuka uain athar thuangna rang vun marua mang mak che. Asik chu ha uain han maphuaka ha vun ham siat inti. 
LUK.5.38	Hanek ten uain athar ha vun athara anthot rase! 
LUK.5.39	uain marua na nek suale athar zot mak che, ‘Amarua ke asa nei ti.’ ”
LUK.6.1	Isua ha sabat nikhua bu bila kal a choia. A zolai ngaiin bu arut u na akheta asak u. 
LUK.6.2	Pharisi senkhatin ati u na, “Ichangmo hantin koini danin sabat nikhua ei tho nok rua nei tho u?”
LUK.6.3	Isuan amasanga, “La en u mak che mo David le alom ngaiin ancham u na imo ei tho u? 
LUK.6.4	Pathian ina aluta, Pathian vaipol alaka u asak u hanuk alom ngai apek.Hava ha koini dan nimak chaizung rong keng asak thei.” 
LUK.6.5	Isuan hintin hin a khara: “Miring Sapa hi Sabat Puma,” ati na.
LUK.6.6	Sabat khat reta Isua Sinagogue a asena mi a manchu. Mi khat akut changtiang athi a oma. 
LUK.6.7	Dan minchu ngai le Pharisi ngaiin achan aveng u na Isuan Sabat nikhua a mandam mo asia na tho ei ti u na rang. 
LUK.6.8	Tenchu Isuan a malung vong u ariata, “Anthui tan matona hong ro,” ati na. Hava mi ha anthuia anding. 
LUK.6.9	Hatuka Isuan amani kom ati pe na arakel u: “Imo koini na danin Sabat nikhuana nei tho rang ei phal? Mi san mo min siat mo? Mi andam mo mi athat mo?” 
LUK.6.10	Anhoi tuaia a en kiara, hava mi kom ati na, “Na kut hong son ro,” A son a, hatuka akut adam ret. 
LUK.6.11	Atakasi sabak u na anril u na imo Isua rang alot thei u.
LUK.6.12	Havalai tak han Isua muala ava kala bor azong ranga, zan khat pei Pathian kom bor azong ranga. 
LUK.6.13	Khua hong avar le a zolai ngai a pai somleianni athang hava ngai ha zolai atina aphua. 
LUK.6.14	Simon, aman Pitor atina ei phua ha, hanuk a naipa Andria, Jakob le Johon, Philip le Bartholomai. 
LUK.6.15	Mathai le Thoma, Jakob Alphai naipasal hanuk Simon min Zelot ei ti u ha. 
LUK.6.16	Juda Jakob a naipasal hatuka Juda Iskariot, Isua ansurpu.
LUK.6.17	Isua a zolai ngai le mual ata ahonga chuma, anzol nana andinga a zolai tampa le Tura khopui tanga mi tampa ahonga. 
LUK.6.18	Achong anngai le arikhua u ata adam ranga ahong u. Ratha sian ei sur ngai um ahong u na adam u. 
LUK.6.19	Mi doran aton rang atina atak chung ata ranak asuaka min damna man chachak.
LUK.6.20	Isuan a zolai ngai a ena ei ti: “Borsang atung ngai chu anriang ngai asik chu Pathian ram chu ata u!
LUK.6.21	“Borsang atung ngai chu atuna ancham ngai; asik chu la khop unti! Borsang atung chu atuna achap ngai lanni u na ti!
LUK.6.22	“Borsang atung ngai chu min ei mumak ei heng, asiat ei ril, asia na ni ei ti Miring Sapa sika. 
LUK.6.23	Havantin ani tik na rai man san ro lam ro. Asik chu anvana na rang ratpak atampa a om zei. Asik chu a chipui u ngai han hantin den deari ngai tak chung ei tho u. 
LUK.6.24	“Tenchu atuna nangni a nei ngai khomak atung ke na ni u.Asik chu a hui a hekna ngai na mansua u zei.
LUK.6.25	“Akhop ngai chu khomak atung ke na ni u; lancham u na ti. Atuna anni ngai chu; la chap u na ti!
LUK.6.26	“Min ana manpak ten khomak atung ke na ni u; havantin den han achipui u ngai deari rathol ngai chunga ei tho u.
LUK.6.27	“Ka he anngai ngai kei na ril u ani zei; anadui lungkham mu u ro, anan mumak ngai ranga asa tho u ro. 
LUK.6.28	Khomak anasam ngai bor pe u ro, anan sinsak ngai borzong pe u ro. 
LUK.6.29	Min na maikhang a ben ten atei tiang do ret ro; min na puan alum alak ten na kultai um pe ro. 
LUK.6.30	Ana zong ang pe ro, hatuka nei don min alak tik, zong ret no ro. 
LUK.6.31	Na ranga tho rase nei ti anga mi rang tho ro. 
LUK.6.32	“Anandit ngai rong na dit u ten, hontinmo borsang nei man u rang? Mi salui ngaiin um andit ngai chu adit u. 
LUK.6.33	Asa ana tho ngai tak chunga rong asa na thon, hontinmo borsang nei man u rang? Mi salui ngaiin um hava ha atho u! 
LUK.6.34	Ana thuan thei ngai rong apuk na pek u ten, hontinmo borsang nei man u rang? Mi saluin mi salui ngai kom um apuk apek u, aman ret ranga. 
LUK.6.35	He e! Na raldui adit u ro asa tho u ro; apuk pe u ro ite aman ret ranga an iam u no ro. Ratpak atampa man u na tia, Pathian Ansangkhit nai ni u na ti. Asik chu ama chu mi salui ngai ranga asa. 
LUK.6.36	Lungkham don u ro na Pa u lungkham don anga.
LUK.6.37	“Mi siat ril u no ro, Pathianin um na siat ril u no ni, mi dem u no ro, Pathianin um na dem u no ni, mi madual u ro Pathianin um na madual unti. 
LUK.6.38	Mi rang pe u ro, Pathianin na pe unti, Nei pek u ang taka na pe unti.Anmai adik taka na ke tora hong luang inti. Asik chu nei maina den le maia na pe inti.”
LUK.6.39	Isuan hiva ankhina aril pe: “Acho khatin acho maruai thei mak; a maruai ten anin u khura chul unti. 
LUK.6.40	Lekha anchu ngai anchupu ranga lian ngai mak, tenchu lekha anchu ngai dora ei anchu asua u le anchupu u anga ni inti. 
LUK.6.41	“Na parual amit ranok na ena, nang na mita thing aluang en luia? 
LUK.6.42	Hontinmo na parual a mita ranok kel rong nei ti, nang na mita thing a luang mu luia? Nangni Pathian adui ngai! Na mit ranok kel bak u tanla mi mita ranok asadima muna kel thei u na ti.
LUK.6.43	“A kung asan mara sia manra ngai mak, hanuk thingkung saluiin a mara sa manra ngai mak. 
LUK.6.44	A mara ata thing ariat asa. Raling kar ata theipui kham mak che.Raling rang ata gerep ankham ngai mak. 
LUK.6.45	Mi san a malung sung ata asa rasuana. Mi saluiin a malung sung ata asia rasuana. A malunga om tak a murin ati. 
LUK.6.46	“Ichangmo, ‘Puma, Puma,’ tia nei na pai u tenchu tho ro kei ti nei tho u nok? 
LUK.6.47	Mi ka koma honga ka he a rangaia atel ten: I ang mo ei ni na manmu u ka ti. 
LUK.6.48	Ama chu mi lung chunga in a sin chopui anthuka a khuara a phun ang ei ni. Ti a honga liana ha in ha ahong suka tenchu sing mansa maka, asik chu asadima ansin ei ni sik. 
LUK.6.49	Tenchu ka he riata tel lui chu chokhur abuia in a sin ang, ti honga liana ha in ahong suka anlaiseka achim, achalaka asiat,” ati.
LUK.7.1	Isuan mipui kom aril suale Kapernaum tiang asena. 
LUK.7.2	Roman ulian khatin suak a dona achan ei adit hava nai ha ana na a thi ranga. 
LUK.7.3	Ha Roman sipai ulianin Isua rui ariata Juda ulian atira a suak ahong andam ranga. 
LUK.7.4	Isua kom ahong u na amathem u, “Hiva mi nei san anang. 
LUK.7.5	Koini mi ngai hi ei adit hatuka Sinagogue um ana sin pe.”
LUK.7.6	Hasik han Isua abil u na ase len. Ei omna ha alapa ni maka mi aman se lai han, “Puma pong no ro nei na hong pan zat ni makung, 
LUK.7.7	keina hong pan zat um ni makung tenchu chong pe tan la ka suak chu dam inti. 
LUK.7.8	Koi um, ni rase, ulian thuaia om ka nina ka thuaiam ni rase sipai ka dona. Hiva nai se ro ka ti le ase; sova nai hong ro ka ti le ahong hatuka ka suak ka tir le, hiva tho ro ka ti le atho.”
LUK.7.9	Isuan hava ngai ariat le achang adonga, anhoi tuaia mipui kom ati na ama a zi ngai, “Kei na ril u ni zei, ama anga iamna don la mu making Israel ngala!” ati na. 
LUK.7.10	Ha palai ngai ha sipai ulian a ina akir ret u na a suak ha adama ava mu u.
LUK.7.11	Hava suale anrapa Isua Nain ati na khopui khata ase, azolai le mipuiin azi. 
LUK.7.12	Hava khopui makot ei suak le tolai anzon a mu na. Hava athi ha arong khat a nai don selep a bila khopuia mi tampa a oma. 
LUK.7.13	Puman a muna a malung ana sabak achan lungkham amu, hatuka atipe, “Chap no ro.” 
LUK.7.14	Kal achoi a tolai ava tona anzon ngai anding u. Isuan atina, “O ruathar anthui ro, ka na ti.” 
LUK.7.15	Ha athi ha anthui a achong hatuka Isuan a nu kom apek ret.
LUK.7.16	Achi u na Pathian amanpak u, “Deari lian tak koini bila anlang! A mi ngai andam ranga Pathian ahong!” ati u.
LUK.7.17	Hiva Isua rui antheka hava tang han.
LUK.7.18	Johon a zolai ngaiin hava rui ngai arila anni apaia, 
LUK.7.19	hatuka Puma kom atira, “Nang hi mo na ni Johonin ei ti ha, ole atei mo nei la sabei rang?” ati na.
LUK.7.20	Isua kom ahong u na, “Johon baptispu han ana hong tir, nang hi mo na ni ahong rang anti ha, ole atei mo,” ava ti u na.
LUK.7.21	Havalai tak han Isuan mi amandam, ratha sia hanuk mit aman vara. 
LUK.7.22	Johon a palai ngai kom a masanga, “Se tan va ril u ro imo nei mu u: acho ngai avar zei, akhor ngai kal achoi u zei, vun rikhua tong ngai adam u zei, asetin ariat zei, athi anthui zei, thangahui anriang kom atung zei. 
LUK.7.23	Ka rui a iam ngai chu ravan asa,” ati na!
LUK.7.24	Johon a palai ngaiin amak suale mipui kom Isuan Johon a rui arila: “Johon akom philchara na se u na imo amu rang nei an iam u? Chiak thinthin ei sema akual ha mo? 
LUK.7.25	Hanle i thomo nei suaka nei se u? Mi khat anliang sabaka ha mo? Havan tina mi anliang chu reng ina keng ei om! 
LUK.7.26	Na ril ta imo amu ranga nei se u? Deari mo? Ani tenchu Deari neka alian khat ke nei va mu u. 
LUK.7.27	Johon ha ani Pathian chongin ei ril: ‘Pathianin ei ti, ka palai tir ka tinga na rang lampui lei malong inti.’ 
LUK.7.28	Kei na ril u ni zei, Isuan atina: “Nupangin ei mazir a chu Johon anga alian om lai mak. Tenchu Pathian rama asin khit ngal ha Johon aranga alian.”
LUK.7.29	Mi doran arangai a: amani le lei ansuang ngai le Pathian anthiangna rui atel ngai chu Johon akom baptisma alak u. 
LUK.7.30	Tenchu Pharisi le Dan anchu ngai chu Pathian derdin aheng u na baptisma la zot u mak.
LUK.7.31	Isua ala chong tita, “Atun taka mi ngai hi ile mo kei mankhi rang? I angmo ei phua u? 
LUK.7.32	Amani chu bazara naipang ansut ang. Angkhatin angkhat akhek, ‘Inneina maring na suta lam u mak chena! Thankuang la na thona chap u mak che.’ 
LUK.7.33	Johon baptispu ahonga ite ne mak sa maka, ‘A sunga raluai a don na ti u na!’ 
LUK.7.34	Miring Sapa a honga, a nek a saka, ‘En u ro! Anruak zun du lei ansuang ngai mal nam anpei ngai lom!’ na ti u na. 
LUK.7.35	Pathian hianna ei anlang chu apom ngai kom rong ke.”
LUK.7.36	Pharisi khatin Isua khului bu nek ranga a kuia, Isua asena a nek rang ansut. 
LUK.7.37	Hava khopuia nupang khat masial a don a om. Isua Pharisi ina bu nek ti ariata, Alabastar bodol marim ahui abit ahong choia, 
LUK.7.38	Isua nuka ansuta ake kola achapa a mit rathi le a ke man chop pe na, hatuka asam le a hui pe, a tum pe, a ke alei pe. 
LUK.7.39	Pharisin amu na, “Hiva mi hi deari ta tak aniten, hiva nupang tumo aton hi riat inti; I masial le mo ei om riat inti!” ati na.
LUK.7.40	Isuan ati na, “Simon keina ril rang a om.”
LUK.7.40	“O na ril ro,” ati.
LUK.7.41	“Mi annin sumpuk a laka, angkhatin rupa raza ranga, angkhatin som ranga. 
LUK.7.42	Tuten thuan thei u maka a pei pe zit. Tun mo adit ual ni?”
LUK.7.43	Simon in a masanga, “Kei iama atam ual ha ni inti,” ati na. Isuan, “Na dik,” ati pe. 
LUK.7.44	Hatuka nupang tiang anhoia Simon kom atina, “Hiva nupang hi na mu mo? Na ina ka honga ke suk ti na pe mak che, tenchu amit rathi le arasuka asam le aman huia. 
LUK.7.45	Na tuma na lei pham mak che, ka hong len ata ka ke ei tum la bang mak. 
LUK.7.46	Oliv sariak um ka lu na khua mak che na tenchu ka ke marim ahui le aman sipa. 
LUK.7.47	Keina ril u ni zei a lungkhamna lian ei anlang hin a masial a tampa andual ani. Tenchu alakte andual chu a lungkham alakte anlanga.”
LUK.7.48	Hatuka Isuan ha nupang rang ati na, “Nei masial ngai andual zei.” 
LUK.7.49	Atei ansut ngaiin ati u na, “Tumo hi masial ngai andual thei hi?”
LUK.7.50	Tenchu Isuan ha nupang kom ati, “Nei iam nan ana mazok zei; phukdaia se ta ro.”
LUK.8.1	Hanuk chu Isua khopuia, khua ena kal achoia thangahui Pathian ram rui arila. A zolai somleianni ngaiin azi, 
LUK.8.2	hatuka nupang senkhat ratha sia, rikhua ata adam ngaiin ava zi u: Hanuk Mari (Magdalini anti ha) ratha sia sari ei suak na ha; 
LUK.8.3	Joanna, aruathar Chuza ha Herod a ruirilna na ulian; hanuk Susana le nupang rualin Isua le a zolai ngai ranga asanna lampui a rasua u.
LUK.8.4	Khopui tin ata Isua kom ahong tira; hatuka mipui anchuna, Isuan hiva ankhina aril.
LUK.8.5	“Voikhat chu mikhatin chi athek. Chi atheka lampuia achul min athina va ngai in arut, 
LUK.8.6	senkhat chu lung bila achula ahonga monga tenchu phil asa abui sika achara. 
LUK.8.7	Senkhat chu raling kara achula raling le lokona mong ei ni sika ralingin adip khapa. 
LUK.8.8	Hatuka asen phil asana achula ahonga monga anra, raza zel anra!”
LUK.8.8	Hatuka Isuan, rangai u ro, “Kuar a donin re rase!” ati na a manmong.
LUK.8.9	A zolai ngaiin itinamo atina arakel u, 
LUK.8.10	hatuka amasang, “Pathian Ram rui anthup hi nangni kom chu anril zei a, tenchu atei kom chu ankhinana le ankhina, en untia mu u no ni, rangai untia re u no ni. 
LUK.8.11	“Hiva hi ha ankhinan ei derdin; chi ha Pathian chong, 
LUK.8.12	lampuia chi chul ngai ha chong anngai ngai; tenchu soitan ahonga ei iam u nok narang le sandam ei ni u nokna ranga amalung u ata akhai pe. 
LUK.8.13	Ha lung chunga chul ngai ha raisan taka Pathian chong apom ngai, tenchu ei lut anthuk maka; chomokhat ranga a iam u na ansinna hongle akiak. 
LUK.8.14	Raling kara chi chul ngai ha Pathian chong anngai ngai; tenchu andonna, neina, huina heknan, apola hava ngai han apei kiar, amara min ngai mak. 
LUK.8.15	Phil asana achul ngai chu, chong anngai a asadima atela a malung sunga asiak ngai mara tam anra ngai.
LUK.8.16	“Tuten lem bela kok le makhu maka, mun thuaiam siak ngai maka tenchu lemchuangna na asiaka, ahong doran ra-ang ei muthei narang. 
LUK.8.17	“Anlang lui rang ite ankhum om mak, anriat lui rang ite ankhum mak. 
LUK.8.18	“Hasik han andon u ro hontinmo nei rangai u, asik chu adon ha pesa inti hatuka donlui ha ka don ei ti ngal ha a pot inti.” 
LUK.8.19	Isua a nu le a parual ngai ahong u na tenchu ei anmu pui thei u nok asik chu mipui ei tam sika. 
LUK.8.20	Senkhatin Isua kom atina, “Na nu na parual ngai tual panga anding ana mu rang a zot u.”
LUK.8.21	Isuan amasanga, “Ka nu ka parual ngai chu Pathian chong anngai a atel ngai,” ati.
LUK.8.22	Nikhat chu Isua a zolai ngai le rakuanga a chuang u na ati pe, “Tho sontiang ral se u rei.” hatuka ase u. 
LUK.8.23	Anvei u laitak Isua a in. Anlaiseka phaivua ahonga rakuang ha ti aluta antak asuak u. 
LUK.8.24	A zolai ngaiin Isua kom asena, ava mathui u, “Puma, Puma! athi rang na ni zei avati u!” Isuan thinthi phaivua a ngona abang hatuka khua honga hui. 
LUK.8.25	Hatuka a zolai ngai kom ati, “Homo nei iam u na?” Tenchu achi u na amani le amani anti u na, “Hiva mi hi tumo?” Thinthi le tinsok angona a he tel.
LUK.8.26	Isua le a zolai ngai Galili ram radina Gadara ram chu ava suak u. 
LUK.8.27	Phil ei va thin le hava khopuia mi khat antong pui a, ama ha raluaiin ei sur. Asotpa ani zei puan abuia ei om hanuk ina om lui a thana ava om chachak. 
LUK.8.28	Isua a muna ankheka a ke kola anboka hen ring sabaka, “Isua, Pathian Ansang khit Sapa! Koi hi i rang mo nei na nang? Keina mok ani zei na sinsak no ro!” 
LUK.8.29	Hiva ei ti na asik chu Isuan asunga raluai ha suak ro ei ti sika. Raluaiin ei sur babang ei ni, a ke a kut zingzir le ankhitam ni rase a sata, raluiaiin philchar tiang atir chachak.
LUK.8.30	Isuan a rakela, “Imo na raming?” “Ka raming chu ‘Sipai ngai,’ ” ati na asik chu raluai atampa alut ei ni sika. 
LUK.8.31	Raluai ngaiin Isua kom, “Khura thuai hek luina” muna na man se no ro, ati na a zong u.
LUK.8.32	Hava kol tanga han vok rual sak asaka, raluai ngaiin Isua kom vok ngai sunga na man lut ro ati na azong u, hatuka atho. 
LUK.8.33	Hava mi a sung ata asuaka vok sunga aluta, hava ankai ata vok dora tindila ava chula anning u.
LUK.8.34	Ha vok arung ngaiin imo ei ni dora amu kiar u, hasik han atana khopui sunga, phaia ava ril tir u. 
LUK.8.35	Imo ei ni a en rang mipui ase na, hatuka, Isua ava mu u na ake kola ha raluai ei suakna mi puan ansila malung a dik anput ava mu u, hatuka achi u. 
LUK.8.36	Amu ngai doran mi kom hontinmo ei dam aril u. 
LUK.8.37	Hava itanga mi ngai doran Isua ha ankhai ro atina amathem u, asik chu achan ei achi u sika, hatuka Isua rakuanga a chuanga amak. 
LUK.8.38	Raluaiin ei mak han Isua rang, “Na bila hong ka ting,” ati na. Tenchu Isuan hintin hin ati na a man se. 
LUK.8.39	“Na ina se tan Pathianin na rang imo ei tho va ril ro.”
LUK.8.40	Isua tindil va ral ava suaka mipuiin alei pham, asik chu ei lei maruang u sik. 
LUK.8.41	Mi angkhat Zaira ahonga: Sinagogue a ulian, Isua ke na anboka a ina se rang amathem, 
LUK.8.42	asik chu a sanu don selep kum somleianni mi ha athi ranga. Hatuka Isua anpheta tenchu mipuiin ahual sabaka. 
LUK.8.43	Hava bila nupang khat kum somleianni thin ei ahuat a oma, ei don dora daktora amang zei, tenchu tute andam thei om mak. 
LUK.8.44	Mipui bila Isua nuk tiang ahonga apuan mer aton, hatuka anlaiseka ankhar. 
LUK.8.45	Isuan a rakela, “Tumo anaton?” Mi doran ni makung ati na, tenchu Pitorin, “Puma, mipuiin ei na ep nimak mo,” ati.
LUK.8.46	Tenchu Isuan, “Tulekmo ana ton a om, asik chu ranak ka kom ata asuak.” 
LUK.8.47	Ha nupang ha ana riat u zei ti ariata annoka Isua ke kola ahong anbok. Havan mipui dora matona, imo asik ei ton, hontinmo anlaiseka ei dam aril. 
LUK.8.48	Isuan a kom ati pe, “Ka nainupang, nei iamnan ana mandam zei. Phukdaia se ro,” ati pe.
LUK.8.49	Hava ati lai tak palai khat Sinagogue a ulian a in ata ahonga. “Na nainupang athi zei,” atia Zaira aril; “Puma pol lai no ro,” ati na.
LUK.8.50	Tenchu Isuan ariata, Zaira kom ei ti, “Achi no ro; iam mai ro, dam inti.”
LUK.8.51	Hatuka in ava suak le tute abila alut ranga zot maka Pitor, Johon, Jakob hanuk a nu le a pa rong a man lut. 
LUK.8.52	Hava han mi dora achap annuk naite sika. Isuan ei ti, “Chap u no ro, naite ha athi nimak a in keng!”
LUK.8.53	Mi doran amani asik chu athi ti ei riat u sika. 
LUK.8.54	Isuan akut asura a pai, “Anthui ro, ka nai atina!” 
LUK.8.55	A ratha honga kira anlaiseka anthui hatuka Isuan hongte mo man sa u ro, ati. 
LUK.8.56	A inko ngai aboi adong u na, tenchu Isuan imo ei ni tute manthei no ro ati pe.
LUK.9.1	Isuan a zolai ngai a paia ranak le thotheina raluai anot theina rikhua andam theina ningneina a peka. 
LUK.9.2	Hanuk Pathian Ram rui ava rila mi andam thei ranga atir. 
LUK.9.3	Amani kom ati suana, “Hiva nei se u na hin ite choi u no ro; kalchoi sunrol, kutado marsa, nek rang, sum, hanuk kultai aliak ngal. 
LUK.9.4	Ana leia pham u tak ina om u ro khopui na mak maseng; 
LUK.9.5	Na lei pham u lui chu akhopui ma u ro, na ke rabang akhong u ro, nei man riatna ani u zei.”
LUK.9.6	Hatuka khua arul tira ase u thangahui arila muntina mi a mandam u.
LUK.9.7	Herod, Galili ram aruai han ariata achan anpon, asik chu Johon baptispu adam ret zei ei ti u. 
LUK.9.8	Senkhatin Eliza hong anlang ret zei ati na, ten senkhat retin tianlai a deari honga kir ret ke ati u na. 
LUK.9.9	Herod han, “Johon chu alu ka man tan hale; tenchu tumo hiva arui kei riat hi!” Hatuka Isua mu rang a put banga.
LUK.9.10	A zolai ngai ahonga kira Isua kom ei tho u dora ahong ril kiar u. A bila aruaia Bethsaida khopuia ase u. 
LUK.9.11	Mipuiin ariata ava zi u. A lei phama Pathian Ram rui arila ana ngai amandam.
LUK.9.12	Ani lut rang vita a zolai ngai a honga, “Hiva mipui ngai hi man se ta ro, khuana phaia anek rang le a omna rang ei va manthei u na rang asik chu hiva mun hi philchar ram ke.”
LUK.9.13	Tenchu Isuan, “Nangni lenin asak rang pe u ro ba,” ati na.
LUK.9.13	“Aloma nei don hi vaipol ranga, nga anni. Hiva mipui dora ranga asak rang va racho rase mo nei na ti?” ati u. 
LUK.9.14	Hava han pasal asang ranga ni inti. Isuan a zolai ngai rang, “Somranga somranga senga antanga mansut u ro,” ati pe.
LUK.9.15	Hantin han atho sua u le, 
LUK.9.16	Isuan vaipol ranga nga anni alaka anvan tiang atanga Pathian kom raisanna a mantunga akhiaka asem ranga a manlon. 
LUK.9.17	Alom u na akhopa asak u, hatuka a zolai ngaiin achul anpei kok somleianni arut u.
LUK.9.18	Nikhat chu Isua atheia borazong, a zolai ngai ahong u na alei rakel, “Mipuiin tumo koi ei na ti?” ati na.
LUK.9.19	“Asenin nang hi Johon Baptispu na ni,” “Asenin nang hi Eliza, atei retin tianlaia deari honga kir ret,” ati u. 
LUK.9.20	Hanle, “Nangni le?” atia a rakel, “Tumo nei na ti u?” Pitorin amasanga, “Nang hi, Pathian Krista ke na ni,” ati na. 
LUK.9.21	Isuan tute ril u no ro ati na aril. 
LUK.9.22	“Miring Sapa hi ei teng rang atampa a om upa le chaizung le Lekhanziak ngaiin la heng unti, la that untia tenchu ninthum suale dam ret inti.”
LUK.9.23	Hatuka Isuan, “Ka bila a hong zot tak aninga anngila anikhua Kros anputa na zi rase. 
LUK.9.24	Asik chu, dam rong ati tak chu machan inti, tenchu ka sika anchan tak chu man inti. 
LUK.9.25	Min ramual pumpui a ta manchang zit sela, tenchu aninga ei damna a machanin imo ei nemna? 
LUK.9.26	Koi le kei na manchu u ngai nan zak pui uten; Miring Sapa nin um nan zak pui unti, ei lianna le Pa ei lianna le vanpalai anthiang ngai le a hongtik. 
LUK.9.27	Kei ti ni zei, hiva hin senkhat a om Pathian Ram amu maseng thi no ni.”
LUK.9.28	Hava ngai ati sua ni sari suale, Isuan Pitor, Johon, Jakob aruaia mual khata bor azong ranga ase. 
LUK.9.29	Bor azong laitak amel ahong anthula apuan sil um ahonga var. 
LUK.9.30	Anlaiseka mi anni a bila ahonga oma amani ha Mosi le Eliza. 
LUK.9.31	Vanram lianna le hong anlanga Isua le chong, Pathian derdin ei tung rang Jerusalem a ati na. 
LUK.9.32	Pitor le alom ngai achan aleia in u tenchu anthui u na Isua lianna amu u na abila mi anni anding amu u. 
LUK.9.33	Ha mi ngaiin amak u le Pitorin ati na, “Puma, hivana nei om hi itukmo ei sa! Thambuk anthum sin inti angkhat nang na rang, angkhat Mosi rang, angkhat Eliza rang,” imo ei ti ha ei riat sadim nimak.
LUK.9.34	A chong laitak han ansumin ahong makhuna aralim le; a zolai ngaiin achi u na ansumin ei hong makhu han. 
LUK.9.35	Ansum ata chong asuka, “Hiva hi ka nai, kei a thang ha ama he rangai u ro!” 
LUK.9.36	Ha chong ei mong le Isua ha atheia a om. A zolai ngai hava ruia adairek u na tute ril u mak.
LUK.9.37	Hanuk nikhua Isua le a zolai anthum mual ata achum u na mipuiin Isua lei antong pui. 
LUK.9.38	Mipui bil ata mi khat ankheka, “Puma! Kei na mathem, ka nai na en pe ta ka nai don selep! 
LUK.9.39	Anlaiseka ratha sian ei tho hatuka anmoia acher huan asuaka asinsak sabaka amak chachak. 
LUK.9.40	Na zolai ngai ka mathema andam ranga tenchu tho thei u mak.”
LUK.9.41	Isuan a masanga, “O nangni iamna bui ngai, ei phua bui ngai! Ituk asot ngal mo na bil u na kei om rang? Ituk tena mo keina asa thei u rang?” Hatuka hava mi rang ati na, “Na naipasal hin hong tuang ro.”
LUK.9.42	Hatuka a hong lai tak ratha sian ha naipang ha phila a makhiaka aman moi Isuan ratha sia ha angona ha naipang ha a mandam suale apa kom apek ret. 
LUK.9.43	Pathian thotheina lianpa mipuiin a muna aboi adong sabak u.
LUK.9.43	Mipui han Isua ei tho ngai rui ala ril bang u na, hatuka a zolai ngai kom ei ti, 
LUK.9.44	“Kei na ril u rang hi mangil u ta ni! Miring Sapa hi miring kuta anpe inti.” 
LUK.9.45	Tenchu a zolai ngaiin itinamo re u mak. Akom u na anthup ei ni sika rethei u mak, hatuka itinamo ankel rang achi u.
LUK.9.46	Ankhalna khat zolai ngai kara asuaka tumo amani bila aliankhit. 
LUK.9.47	Isuan imo ei mandon u ha ariat. Naipangte alaka akola a manding, 
LUK.9.48	hatuka ati pe, “Hiva naipang ka raminga apham tak chu koi anapham; hatuka koi anapham tak chu, ana hong anthuanpu pham ei ni. Asik chu nangni bila asinkhit tak aliankhit.” 
LUK.9.49	Johon achonga, “Puma mikhat nei mu na raminga raluai anot, hatuka tho lai no ro nei ti asik chu koini na bila nimak.” 
LUK.9.50	“A khar ranga ti u no ro,” ati pena a zolai ngai dora rang um, “asik chu, na dui lui chu na tianga ke.”
LUK.9.51	Isua, Vanrama ei anruai rang ahonga nai a ansina Jerusalem tiang a pan ranga. 
LUK.9.52	A maton tira palai atira, Samari kho khata ava luta hoongmo alei va zek ranga. 
LUK.9.53	Tenchu havana mipui ngaiin lei zot u mak, hava han anthiang phat Jerusalema rang ati na. 
LUK.9.54	Jakob le Johonin amu na, “Puma amanin siat ranga anvan ata moi masul mani mo?” ati u. 
LUK.9.55	Anhoia ango, 
LUK.9.56	Hatuka Isua le a zolai ngai khua ateia ase u.
LUK.9.57	Hantin han ase tir u lai tak mi khatin Isua rang, “Nei se na tak na zi ka ti,” ati na.
LUK.9.58	Isuan, “Sial ngaiin kua adon va ngaiin rabu don tenchu Miring Sapan lu re na don mak,” ati.
LUK.9.59	Hanuk mikhat kom ati reta, “Na zi ro.”
LUK.9.59	Tenchu, “Puma se baka ka pa va phum bak di rong,” ati.
LUK.9.60	Isuan amasanga, “Athi chu athi ngaiin phum rase, nang chu se tan la, Pathian Ram rui va ril ro.” ati.
LUK.9.61	Atei khatin ati reta, “Na zi ka ti Puma, tenchu se baka ka inko ngai va mathan bak di rong.” 
LUK.9.62	Isuan ama rang a masanga, “Phai anrit ranga machuma nuk anhoi chu Pathian Ram alua thei rang nimak.”
LUK.10.1	Hava suale Puman atei somsari anni athanga anni annia a man se a matona khopui tina hanuk ama ei se na rang muntina. 
LUK.10.2	Amani kom ati, “Sang a at rang atam, a at rang atom a puma kom zong tan la sang a at rang hong tir inti. 
LUK.10.3	Se u ro! ngelang bila kel anga kei na tir u ni zei. 
LUK.10.4	Na bila, marsa, kekok choi u no ro, lampuia mi pham u ta ni. 
LUK.10.5	Ina na lut u rang kip, ‘Hiva ina phukdaina om rase,’ ti bak u ro. 
LUK.10.6	Phukdaina andit a om ten a chunga phukdaina tung rase, azot nok ten na kom u na kir ret rase. 
LUK.10.7	Hava ina han ne ro, sa ro, ei na pek u tak sin a tho ngai chu ei lo apek anang. In ateia anthot titir u no ro. 
LUK.10.8	Khopuia na se le ana lei pham u na ei na pek tak ne u ro, 
LUK.10.9	hava khopuia ana ngai mandam u ro hava na mipui kom, ‘Na kola Pathian Ram ahong zei ti u ro.’ 
LUK.10.10	Tenchu khopuia na se na ana lei pham u nok ten lampuia se tan ti u ro, 
LUK.10.11	‘Na khopui u na philvut koini na kena kop nangni rang na khong, tenchu re u ro Pathian Ram na kol u na atung zei!’ 
LUK.10.12	Kei na ril u ni zei ruiril nikhua Pathianin Sodom ha hava khopui nek ten lungkham la mu inti! 
LUK.10.13	“Ituk anchi rua mo ei ni rang nang Korazin na rang! Nang Bethsaida ha tichangabui sin ngai ha Tura le Sidona antho nisela chu ansuta bosta rasila moirahol anbual u zei ni, ei masial u ata ansir ti riatna rang! 
LUK.10.14	Pathianin ruiril nikhua Tura le Sidon lungkham mu bet inti nangni nek ten. 
LUK.10.15	Hatuka nang Kapernaum! Na theia vanram tenpei andom rang nei anti? Ansinsakna muna anpei na ti!” 
LUK.10.16	Isuan a zolai ngai kom ati, “Nangni anan ngai tak koi anan ngai, ana heng tak koi ana heng, hatuka koi ana heng tak chu ana hong anthuanpu aheng.” 
LUK.10.17	Ha somsari anni ngai ha raisanna lian tak le ahonga kir u. “Puma,” ati u na, “raluai ngalin na he tel na raminga na rahok le!”
LUK.10.18	Isuan a masanga, “Soitan anvan ata machek anga ei chul ka mu, ati. 
LUK.10.19	Rangai u ro! Thotheina kei na pek u ni zei, marul le ainuvet bila kal na choi uam ni rase iten na manna u no ni. 
LUK.10.20	Ratha asian na he ei tel u sika na raimansan u no ro; tenchu vanrama na raming ei anziak u sika na raimansan u ro.”
LUK.10.21	Havalai tak han Isua raisanna na abita Ratha Anthiang le, hatuka “Ka Pa, vanram le phil Puma! Ka na manpak asik chu nangin a thei ngai kom nei thupa a thei nok ngai kom nei man mu. Ani, Ka Pa hintina ei ni rang hi nei zot.
LUK.10.22	“Ka Pan aloma ei na pek kiar sua keng ani zei. Naipasal hi tumo tuten re mak Pa nok chu, hatuka tumo Pa hi tuten re mak Naipasal nok chu, hatuka Naipasal in ei athang ama ei anlangna ranga.” 
LUK.10.23	Isuan a zolai ngai tiang anhoi a abinga ati, “Ituk chanasa mo na ni u nei mu u ngai nei mu hi! 
LUK.10.24	Keina ril u ni zei deari ngai reng ngaiin ei mu zot, nei mu u hi tenchu mu thei u mak, nei rangai u anngai rang tenchu thei u mak.”
LUK.10.25	Dan minchu khat ahonga Isua mandok rong atina. “Minchupu, imo tho ning umor damna kei manna rang?” atia a rakel. 
LUK.10.26	Isuan amasanga, “Imo Pathian chongin ei ti? Hontinmo nei malet?”
LUK.10.27	Ha mi han a masanga, “ ‘Na Puma na Pathian hi na malung dora le na ratha dora le na ranak dora le, nei mandon dora le; madit ro,’ hanuk ‘Na inkol mi nang nei andit anga adit ro.’ “ 
LUK.10.28	“Na dik,” ati na Isuan a masanga, “Hintin hin tho ro dam na ti.” 
LUK.10.29	Tenchu Dan minchupu ha atheia anzek rang a zota, hasik han Isua a rakel reta, “Tumo ka u ka nai?”
LUK.10.30	Isuan amasanga, “Voikhat chu mi khat Jerusalem ata Jeriko tiang a pana, anru ngai le antonga azem u arazik u na athi vita amak u. 
LUK.10.31	Hatuka chaizung khat hava lampui tiang kal achoia ase; tenchu hava mi ei mu le arakana ase. 
LUK.10.32	Hava lampui tiang den han Levi khat ahonga hava mi han a en vuaia akhela ase. 
LUK.10.33	Tenchu Samari mi khat havan tiang ahonga ha mi ha ei mu le atiang asena a chan lungkham a mu. 
LUK.10.34	A kola asena apop ngai sariak le uain a khua pena athuam pe hatuka a sakuarpar chunga abanga khual tungna na aruaia aen azon ranga. 
LUK.10.35	Hanuk nikhua rupa dangka cheng anni ei om u na a puma a peka, ‘En ro kiavang ro,’ ati pe, hatuka ‘ka honga kir le nei tham dora na pe ka ting,’ ” ati. 
LUK.10.36	“Hiva anthum bila hovamo a unai na ti?” 
LUK.10.37	Dan minchupu han a masanga, “Lungkham amu tak ha,” ati. Isuan amasanga, “Se tan hantin den va tho ro.”
LUK.10.38	Isua le a zolai ngai kal achoi tir u na kho khat ahonga suak u na Martha atia nupang khatin a ina alei mantung. 
LUK.10.39	Zuarpui adona a raming Mari ama ha Puma ke kola ansuta ei ril ngai arangai. 
LUK.10.40	Martha ha inrui athona a takasi hasik han Puma kom ahonga, “Inrui dora a tho ranga ei namak hi na tel mak che mo?” ati.
LUK.10.41	Puman amasanga, “Martha, Martha! Nang chu inruia le nan pon zata, 
LUK.10.42	tenchu angkhat dak ke anang Marin hava ha athang, hava ha a kom ata anpei lai no ni.”
LUK.11.1	Nikhat chu Isua munkhata bor azong, ansuale a zolai khatin ati, “Puma bor azong na manchu ro Johonin a zolai ngai ei manchu anga.”
LUK.11.2	Isuan, “Bor na zong u le hintin hin ti u ro:
LUK.11.2	‘Ka pa: Na raming anthiang lalchi om rase,
LUK.11.2	na ram hong tung rase.
LUK.11.3	Nikhuantina rang neksak na pe ro.
LUK.11.4	Nei masial ngai na madual ro koini
LUK.11.4	chunga asia tho ngai nei madual anga.
LUK.11.4	Ansinna antaka na masul no ro.’ ”
LUK.11.5	Hatuka Isuan a zolai ngai kom ati, “Zanchima na mal a ina asena hintin hin na vatin, ‘Ka mal, vaipol anthum apuk na pe ro. 
LUK.11.6	Ka lom khat ahong atung ite ansak rang don makung!’ 
LUK.11.7	Na malin asung ata ana masanga, ‘Na hong pol no ro! Suak khar ha ankhar zei, naite ngai le zamuna na zal zei. Anthuia ite na hong pe thei no ning.’ 
LUK.11.8	Hanle, hontinmo ni zei? Keina ril u ni zei a mal nei ni sika nimaka tenchu nei zong re ret sika nei anzak nok sika ei don dora na pe inti. 
LUK.11.9	“Hasik han kei na ti ni u zei, zong u ro man u na ti, arok u ro mu u na ti, atok u ro suakkhar malong inti. 
LUK.11.10	Asik chu azong ngai chu man inti anrok ngaiin mu unti antok ngai rang anlong inti. 
LUK.11.11	Pa ngai naiin nga a zong le marul pe un mo? 
LUK.11.12	Arati a zong le ainuvet pe un mo? 
LUK.11.13	Asia naninam asa pek chu sanai rang na riata. Itukmo Pa vana min azong ngai kom Ratha Anthiang ei pek rang!”
LUK.11.14	Isuan chongkului raluai a rasuana; hava raluai asuak suale, hava mi ha achonga mipui aboi adong, 
LUK.11.15	tenchu mi senkhatin atina, “Beelzebul raluai ulian ke ranak apek anzul ranga.” 
LUK.11.16	Senkhatin Isua akhitna en u na, boidong sin tho sa ro Pathianin ei ti ke ti nei riatna rang ati u na. 
LUK.11.17	Tenchu Isuan amandon u ariata atipe, “Ram, ansena, ansual chu aliak sot ngai mak, insungkua ansen chu achul. 
LUK.11.18	Hantitin han Soitanin pol adona ansual u ten hontinmo ei diar rang? Beelzebulin ranak ei na peka raluai kei not nei na ti u. 
LUK.11.19	Hintin hin kei razul aniten, hontinmo na ruaisi ngai le ei razul u? Na zolai ngaiin nei dik nok a manlang! 
LUK.11.20	Nimaka, Pathian ranak le ke raluai kei razul, hava han Pathian Ram ahong atung zei ti a manlang.
LUK.11.21	“Aratpa khatin a ral raling dora le a in arung ten ei don ngai mazok thei inti. 
LUK.11.22	Tenchu ama neka aratin anthopuia aman doka, a ral raliang dora a choia ei anngamna ngai ha hatuka ei maruk ngai doram athek pe zit inti.
LUK.11.23	“Ka tianga a om nok tak chu koi anadui; na bum pui lui chu anthek. 
LUK.11.24	“Mi kom ata ratha asia asuak le achei tira ram achara pongansana a en. Aman nok ten atheia anti, ‘Ka ina kir ret ka ting.’ 
LUK.11.25	A kir reta in ha akorong anthiang vang ava mu. 
LUK.11.26	Hatuka asena atei sari avalak ama neka asiat hatuka hava han a om u na hava mi ha machina neka asiat.”
LUK.11.27	Isuan hava ngai ati suale, nupang khat mipui bil ata achonga ati, “Ituk raisan mo ei ni nupang nang a nan zira ana en chu!”
LUK.11.28	Tenchu Isuan, “Pathian chong ariata atel ngai chu itukmo a rai ei san u!”
LUK.11.29	Mipui Isua kola ahong anchuntira, achong tita, “Atun taka mi ei siat hi! Boidong sin amu ranga azong u na tenchu tuten mu no ni, Jona omlaia rong nok chu ite atei ni no ni. 
LUK.11.30	Havan tin anga han deari Jona ha Ninevi ngai ranga andangna, Isuam ni rase atun taka mi ngai ranga andangna ni inti. 
LUK.11.31	Ruiril nikhua Sheba na rengnu andinga atun taka mi ngai rakel inti asik chu a ram len ata Solomon a kom hianna chong anngai ranga asena, kei na ril u ni zei hivan hin a om Solomon neka alian. 
LUK.11.32	Ruiril nikhua chu Ninevi mi ngai andinga na la rakel unti, asik chu amani chu Jona chong ariata ansir u; kei na ti u ani zei hiva hin Jona neka alian a om! 
LUK.11.33	“Min lem bela thup ngai maka, anhipna le mahip ngai maka, ei chuangna na a manchuanga ahonga lut doran ra-ang ei mu thei na ranga. 
LUK.11.34	Na mit ngai hi na taksa ranga lem, na mit asa lai chu na taksa dora ra-ang abit; na mit asiat tik chu, na taksa dora a zinga om inti. 
LUK.11.35	Anriat sadim ro na koma ra-ang ha azing nini. 
LUK.11.36	Na taksa dora ra-ang abit ten, zing ngal riak lui, aloma el inti lemin ei elna le ei na el anga ni inti.”
LUK.11.37	Isua a chong ril ansua le, Pharisi khatin abila bu nek ranga akui, hatuka asena avan sut. 
LUK.11.38	Pharisi ha aboi adong Isua kut suk luia bunek rang ati na. 
LUK.11.39	Hasik han Puman ati na, “Nangin Pharisi ngai na khuri le kheng apang chu anthiang, tenchu na sung u ansualna le asiat abit. 
LUK.11.40	Amo ngai! Asung asinpu han apang um sin mak mo? 
LUK.11.41	Tenchu na khuri le khenga ha anriang ngai pe ro hatuka aloma anthiang kiar inti.
LUK.11.42	“Nangni Pharisi ngai na ravan aduai u, ansa, kumhoi, chimu dora soma angkhat na pek u, tenchu Pathian dikna le a lungkham tel u mak che na. Tenchu hava ngai hake nei anchu rang atei ngai poisak lui ni luia. 
LUK.11.43	“Pharisi ngai na ravan aduai u! Sinagogue a ansutna min ei hoi a min ei na lei pham u bazara hava ha nei zot u. 
LUK.11.44	Na ravan aduai u! Nangni hi than, andang lui min kal ei choina na ni u.”
LUK.11.45	Dan minchu khatin atina, “Minchupu, havan tin na ti ten koini siat um nei ril keng!”
LUK.11.46	Isuan a masanga, “Nangni dan anziak ngai na ravan aduai u, mi ruanga puak na manpel u na apel ngal salui tenchu na maria khat ngal le anpel rang ti mak che na. 
LUK.11.47	Na ravan aduai u! Nangni deari ngai ranga than ahui nei sin u ha, deari na chipui ngaiin ei that u. 
LUK.11.48	Na chipui ngaiin ei tho u ha nei riat pui, nei pom pui u; amanin deari ei that nangnin thankhur nei sin u. 
LUK.11.49	Hasik han Pathian hianna ninum, ‘Deari tir ka tinga asen that unti, asen pangsep unti.’ 
LUK.11.50	Hasik han atun taka mi ngai ei antak u rang deari ngai ramual ansin len ata ei anthat sika thisen phuba la ka ti ati. 
LUK.11.51	Abel anthat len ata Zakaria anthat tenpei, mun anthiang le maicham kong kara anthat. Ani, kei na ril u ani zei, atun taka mi ngai hi amani ngai dora sika antak ei tiar u rang! 
LUK.11.52	“Itukmo na ravan ei duai u Dan anchu ngai! Asik chu hianna anlongna ranga chabi ha na rot pui u na.Nangni lenum lut u mak che na hanuk chu alut rang anuam ngai um na khar u na! ati”
LUK.11.53	Isuan hava mun ei mak le Pharisi le Dan minchu ngaiin achalaka asiat aril u na, hanuk ankel rua tampa a rakel u, 
LUK.11.54	akhit zama an okna a en u na ei ril masial ving mo a om ati na.
LUK.12.1	Mipui asang asetin ava buma ake anthin u na, Isuan a zolai ngai kom ati mansana, “Pharisi ngai ata anrung u ro. 
LUK.12.2	Anthup dora anlang inti, maruk dora anriat inti. 
LUK.12.3	Hasik han azing kara nei ti ngai ha ani ra-anga lan riat inti, na insunga maruk nei ti ngai ha, inchung sipa lan khek inti.
LUK.12.4	“Ka lom ngai kei na ril u ni zei taksa that thei ngai achi u no ro nangkan haneka ei tho thei om mak. 
LUK.12.5	Tumo anchirua na manmu u ka ting; Pathian achi u ro, anathat suale ansinsakna na anapei thei. Na iam u ro, ama ha ani nei achi u rang!
LUK.12.6	“Vachek ranga ha dar sum anni na anzuar nimak mo? Hanum ni rase Pathianin angkhat ngal mangil mak. 
LUK.12.7	Na lu u na sam dora antel zit keng hasik han achi u no ro; vachek atampa neka alu keng na ni u!
LUK.12.8	“Mi matona koi ana riat ngai chu, Miring Sapan um Pathian vanpalai ngai matona hantin han ti inti. 
LUK.12.9	Tenchu mi matona ana heng ngai chu Miring Sapan um heng inti Pathian vanpalai ngai matona.
LUK.12.10	“Miring Sapa siat aril chu lan dual thei inti; tenchu Ratha Anthiang siat aril chu andual no ni. 
LUK.12.11	“Sinagogue, ruirilpu, ulian ngai matona ankel ranga ana tuang u le hontinmo nei anrung u rang imo nei ti u rang andon u no ro. 
LUK.12.12	Hatika Ratha Anthiangin na manchu u bo ni imo nei ti u rang.”
LUK.12.13	Mipui kara mi khatin Isua kom atina, “Minchupu, ka parualpa kom na ril pe ro ka pan donglua ei mak a nan sempui ranga.”
LUK.12.14	Isuan a masang, “Ka mal, nangin azek rang le ana sem u ranga tumo thotheina ana pek?” 
LUK.12.15	Achong tira arila, “Ningol ata anrung u ro; asik chu nei damna hi nei suana ata nimak ituk ngal mo nei ro ke.”
LUK.12.16	Hatuka Isuan hiva ankhina aril, “Anei khatin ram adona achan anmur anna mara asa. 
LUK.12.17	Atheia andona, ‘Mun don making ka anna mara siakna, imo kei tho rang? 
LUK.12.18	Hintin hin tho ka ti,’ anti, ‘ka sasiar masiam ka tinga alian ual sin ret ka ti, hava han ka bu le atei atei siak ka ti. 
LUK.12.19	Hatuka ka theia, ravan asapa! anti ka ti, kum atampa ranga neinung nei manting nei don. Pongansa ro, ne ro, sa ro, na rai mansan ro!’ 
LUK.12.20	Tenchu Pathianin ati pe, ‘Nang amo! Atun zan thi na ti; hatuka tumo alua rang hiva nei siak ngai dora hi?’ ” 
LUK.12.21	Isuan, “Hintin hin ei ni rang aranga nei ankam ngai chu; tenchu Pathian tiang nei lui ngai chu,” ati.
LUK.12.22	Isuan a zolai ngai kom ei ti, “Nei nek rang le nei bom ranga andon u no ro. 
LUK.12.23	Damna hi nek sak neka alu keng, taksa hi puan neka alu ke. 
LUK.12.24	Va-ak ngai en u ta; ling u ma at um u ma, sapang um don u ma; Pathianin avai! Nangni chu va nek ten na lu u do! 
LUK.12.25	Andona ei damna ason thei mo na om u? 
LUK.12.26	Asinte ngal tho thei mak che imo atei andon rang? 
LUK.12.27	Rama par ngai en u ta; sin thona arang puan khong u ma. Tenchu kei na ril u ni zei Solomon anei dora le anlianga par angkhat ngal pha mak. 
LUK.12.28	Rama chiak ngai hi Pathian keng anliang chiak aviana om nangtuk abui ratapa anhal, hava nekten bom rang sil rang na pe ual no ni mo? Iam atom ngai!
LUK.12.29	“Hasik han umora andona imo ne ning, sa ning, ti u no ro. 
LUK.12.30	Asik chu ramual mi ngai tho dan ke. Na pan nei nang u a riat. 
LUK.12.31	Hanekten a ram rui mandon u tanla hava ngai chu na pe unti.
LUK.12.32	“Pol atom ngai achi u no ro asik chu na Pan ram ana pek u rang azot. 
LUK.12.33	Na nei ngai dora zuar tan anriang ngai pe ro, marsa chet lui, anrua thei lui, anvana nei bum ro, anrun maruk lai no, ni leidan salai no ni. 
LUK.12.34	Na nei omna taka na malung om inti.
LUK.12.35	“Ansina om chian u ro, atho len ranga ansin u ro, lem manchuang chian u ro. 
LUK.12.36	Suak, a pu ei hongkir len rang muiruai panta ata anga. Suakkhar ei atok le ei malong len. 
LUK.12.37	Ituk ravanasa mo hava suak ngai a pun amenga ei mu a hongakir le! Kei na ril u ni zei apuan khek intia, mansut intia maruang inti. 
LUK.12.38	Ansina ahong mu ten itukmo a rai ei san rang zanchima mo nuk ual amo ngal hong sela! 
LUK.12.39	In puman anru ei hong rang ariat ten anru ha a in mansiam no ni. 
LUK.12.40	Nangnim, ansin u ro, Miring Sapa itikmo ei hong rang, na iam u nok laitak hong inti.”
LUK.12.41	Pitorin, “Puma hiva ankhina hi koini rang mo ole mi dora rang mo, ?” ati.
LUK.12.42	Puman amasanga, “Tumo, suak aiamrua le ahian? Ama ha apun in a en ranga suak atei ngai nek rang ahun taka apek rang phun inti. 
LUK.12.43	Itukmo a rai ei san rang a pun sinthona in a hong tik a hong mu le! 
LUK.12.44	Kei na ril u ani zei a pun hava suak ha anei anung dora a kuta pe inti. 
LUK.12.45	Ten hava suak han ka puma ahonga sot sabak zei ati na suak atei ngai a lei zema nupang pasal, hatuka anek asak anrina, 
LUK.12.46	hava suale a puma ha nikhat chu ahonga kira a suakin ei iam nok lai tak ariat nok lai tak. A puman ha suak ha bong anni man changa aiam nokrua ngai anga man chang inti.
LUK.12.47	“Suak apun tho rase ei ti ariata tho lui chu achan antak inti a raimol sak nanti. 
LUK.12.48	Tenchu a pun ei zot re lui suak atei chu a raimol sak zang inti, atam a manpu kom chu atam zong inti. Atom ei mandon chu atom zong inti.
LUK.12.49	“Ramual ahal ranga hong ka ni, kei zot chu atun hin kang sela! 
LUK.12.50	Baptisma chang rang ka la don hava ansua maseng chu ka om hui mak. 
LUK.12.51	Ramuala phukdaina honga choi ranga mo nei na iam u? He e, nima tenchu ansenna ke. 
LUK.12.52	Atun ata inko khata ranga ha anthum le annia ansem unti annin anthum dui inti. 
LUK.12.53	Pa ngaiin nai dui inti, nai ngaiin pa dui inti; nu ngaiin a nainupang dui inti, a nainupangin a nu dui inti; atarpin amuisa, amuisan atarpi dui inti.” 
LUK.12.54	Isuan mi ngai kom ei ti, “Ansum taklam tiang ata ei hong na mu le rua hong rang ani zei na ti u hatuka ei hong. 
LUK.12.55	Sim thinthi ahong le alum rang ani zei na ti u hatuka ei lum. 
LUK.12.56	Phuazekam ngai! Phil, anvan na ena nikhua na ti thei u; atun taka rui le re u mak che na?
LUK.12.57	“Adik atho ranga na theia anzek mak che na? 
LUK.12.58	Mikhatin na sika anril rang ruirilna na ana ruai rang ati anten nei chole dorpei asatna enro ruirilna muna na se man. Hanokten ruirilpu a matona na kei untia lungin a ngakpu kom na pe untia lungina na khum inti. 
LUK.12.59	Hava han om na ti, kei na ril ani zei poisa sente ngal na thuan sua maseng chu hava mun ata zok pial no ta ni.”
LUK.13.1	Havalai tak han mi senkhat a om ngaiin Isua kom arila Pilatin Galili mi Pathian kom dali dar u laitak ei that. 
LUK.13.2	Isuan amasanga, “Havan tin han anthat ei ni u sika atei Galili mi ranga salui rang mo nei iam u? 
LUK.13.3	He e, nimak! Kei na ril u ni zei na siat u ngai na mathan u nok ten hantin den nei thi kiar u rang. 
LUK.13.4	Hanle mi somleiariat a thi Siloama bangin ei del ngai hale? Jerusalema mi dora rang masial atam rang mo nei iam u? 
LUK.13.5	Tenchu nimak! Kei na ril u ni zei na pap na mathan unok ten amani anga nei thi u rang.”
LUK.13.6	Hatuka Isuan hiva ankhina aril: Mi khat a oma a rahuana theipui kung adon. Amara en asena tenchu va mu mak. 
LUK.13.7	A rahuan aen ngai kom kum anthum ka hong zei tenchu amara ngal mu making. ‘Tuk u ro! Ichangmo phil ei man chong rang?’ atina. 
LUK.13.8	Tenchu rahuan a enpu han, ‘Kum khat dak hoisa inti a ravel chuia philsa pe ka ti, atia a masang. 
LUK.13.9	Hava suale na kum anra kukui mo; hanok ten tuk bo ma ni.’ ”
LUK.13.10	Sabat nikhua Isuan Sinagogue a a manchu. 
LUK.13.11	Nupang khat ratha sian ei sur kum somleiariat ana; a kut anzik pial thei lui. 
LUK.13.12	Isuan a muna a pai, “Nupang nei nana ata na zok zei!” 
LUK.13.13	A chunga a kut asiaka, anlaiseka anzik hatuka Pathian a manpak.
LUK.13.14	Sinagogue a ulian a takasi, Isuan sabat nikhua mi ei man dam sika, hasik han mi kom aril, “Ni ruk a om sinthona rang; hava nikhua han hong tan dam u ro ba, Sabat nikhua chu nimak!” 
LUK.13.15	Puman a masanga, “Nangni phuazekam ngai! Na serat khitri khek u na ti, na sakuarpar ri khek u na ti, sabat nikhua ti man ne u na ti. 
LUK.13.16	Atun hiva hin Abraham akhuk soitanin kum somleiariat ei thung sabat nikhua zok no ni mo?” 
LUK.13.17	Ei masang danin adui ngai a manzak u na, mipui chu ei tho ngai sika a rai a mansan u.
LUK.13.18	Isuan a rakela, “Pathian Ram hontinmo ei ni, i le mo kei mankhi rang? 
LUK.13.19	Hintin hin ani pasal khatin ancham ru a laka phaia ama khe. A honga monga thing kungpa ahonga ni. Hatuka va ngaiin rabu asin.”
LUK.13.20	Isuan a rakel reta, “Hong lemo Pathian Ram kei mankhi rang? 
LUK.13.21	Hintin hin nupang khatin chol a laka dibi anthum vaipola a manpola alom peia athuia.”
LUK.13.22	Isua khopui le khotiang a lut tira asena mi ngai a manchu tira, Jerusalem tiang a pan tira. 
LUK.13.23	Mi khatin a rakela, “Puma alakte mo sandam ani rang?”
LUK.13.23	Isuan a masanga. 
LUK.13.24	“Suakkhar anchipa nei se thei u na rang nei chole dor pei tho u ro; mi tampan asena en inti tenchu thei no ni. 
LUK.13.25	In pumapa anthuia in khar inti; tual panga andinga na tok tik hatuka ti na tia, ‘Ka pu suakkhar na malong pe ro! Na re u makung hovan ata nei hong u mo ti inti!’ 
LUK.13.26	Hatuka masang u na ti, ‘Lokona na nek na sak hale; koini khopuiam chong na ril ha le!’ 
LUK.13.27	Tenchu, ‘Hovan ata mo nei hong u, hivan ata ankhai u ta ro nangni mi salui ngai!’ 
LUK.13.28	Itukmo nei chapna ha nei la rial u rang, Abraham, Isak le Jakob deari ngai dora Pathian Rama na mu tik, nangni chu anpeia om u na ti! 
LUK.13.29	Sualam, taklam, mar, sim ata mi hong intia Pathian bukhalai zarnana ansut intia. 
LUK.13.30	Atuna nukanta ngai man lansa unti, manansa ngai nuk lanta unti. 
LUK.13.31	Havalai tak han Pharisi senkhat Isua kom ahonga ahong ti u, “Hivan ata suak tan ateia se ro, asik chu Herodin ana that rang ati.”
LUK.13.32	Isuan a masanga, “Sial ha va ril u ro: ‘Raluai kei razul avian, nangtuk mi mandam ka ting, hatuka ninthum changnana ka sin sua ka ti.’ 
LUK.13.33	Hanum ni rase kei pan tak hi avian, nangtuk, nangthiam kei pan rang; Jerusalem noka ateia deari that dik mak.
LUK.13.34	“Jerusalem, Jerusalem! Deari ngai nei that, palai Pathianin ei na hong tir pe lung nei deng! Voi itukmo na mi ngai dora akua rong kei ti, arpuiin ate ngai a mantha thuaia ei bum anga tenchu na zot mak che! 
LUK.13.35	Hasik han na Biakin u a korong la ni inti, kei na ril u ni zei na mu u lai no ta ni, hun la hong inti hava tika Pathianin borsang pe rase, ‘Puma raminga hong chu, na ti u tik.’ ” 
LUK.14.1	Sabat nikhua Isua Pharisi ulian khat ina bu nek rang asena; mipuiin adep rita Isua ha aveng u. 
LUK.14.2	Mikhat a kut a ke apan, Isua kom ahong, 
LUK.14.3	Isuan Dan minchu ngai le Pharisi ngai kom a rakela, “Koini na danin sabat nikhua min dam aphal mo phal mak mo?”
LUK.14.4	Tenchu ite masang u maka Isuan ha anapa ha a mandama a manse. 
LUK.14.5	Hava suale Isuan, “Na naite mo na serat mo sabat nikhua tikhura achulin sabat nikhua len han rut u non mo?” 
LUK.14.6	Tenchu hava rui ite masang thei u mak.
LUK.14.7	Isuan khual ngaiin mun ahui ei athang a en chian; hasik han hiva ankhina aril: 
LUK.14.8	“Min inneina na bu nek rang ana kui ten ansutna hui khita ansut u no ro, nang na neka mi alian a kui um thei, 
LUK.14.9	hatuka anakui han, ‘Hivan ansut ro ba,’ na hong ti inti hatuka anzak na tia mun annuai khita ansut na ti. 
LUK.14.10	Hanekten, min ana kui le, mun annuia van sut tan la ana kui han, ‘Horo hin mun ansanga hong ansut ro,’ na tin tia. Havantin han khual atei ngai matona lalchi ruai na ti. 
LUK.14.11	Atheia anlian ngai chu lannuai unti, annuai ngai chu lalian unti.” 
LUK.14.12	Isuan a kuipu rang atina, “Bunnek rang mi na kui le, na mal na parual na unai na in kola anei kui no ro, asik chu na kui ret unti, havantin han nei tho na thuan ret unti. 
LUK.14.13	Bu nek mi na kui rang ten anriang, akhor, akhe, acho ngai kui ro; 
LUK.14.14	borsang tung na ti, asik chu na thuan ret thei u no ni, Pathianin na thuan inti mi sa ngai anthui tik.”
LUK.14.15	Khual khatin ei riat le Isua kom ati, “Pathian Rama panta na anchel rang ngai chu itukmo achan ei sa!”
LUK.14.16	Isuan ei ti, “Voikhat chu mi khatin bu khalai azara mi tampa ei kui. 
LUK.14.17	Bu nek rang ansukchit suale asuak ngai mi kui rang atir, ‘Hong u ro ansukchit zei ava ti u.’ 
LUK.14.18	Tenchu angkhat suale angkhat anlenna en u na. Mana pu han suak ngai kom ati na, ‘Ram ka rachok ava en ka nang; lungkham taka andualna kei zong hi na pom pe ro.’ 
LUK.14.19	Atei ret han, ‘Serat rabo ranga ka rachoka mansin di rong; andualna kei na zong na pom pe ro,’ ati reta. 
LUK.14.20	Hanuk retin, ‘Nungak alak phing ka ni hasik han anchel thei no ning.’
LUK.14.21	“Suak ngai akira a pumapa kom avaril u; A pumapa achan a takasina a suak kom ati, ‘Anrapa se u tan lampuia, khopui kola se u ro, hatuka anriang, akhor, acho, akhe hong ruai u ro.’ 
LUK.14.22	‘Ka pu, nei ti anga na tho zei tenchu mun atampa ala om,’ ati u na. 
LUK.14.23	A pumapa han asuak ngai kom, ‘Khotiang se u tan la mi hong man hong u ro, ka in ei bit na rang. 
LUK.14.24	Kei na ril u ni zei, kei kui ngaiin ka khului bu tem u no ni.’ ”
LUK.14.25	Voikhat chu mi tampan Isua a zina, anhoia ati, 
LUK.14.26	“Ka bila ahong nok tak chu ka zolai ni thei mak koi hi a pa neka, a nu neka, a nungak neka, a nai neka, a parual neka, a sarnu neka, ama neka ana dit nok ten. 
LUK.14.27	A theia a kros a raputa ka nuka ahong nok ten ka zolai ni thei mak. 
LUK.14.28	“Nangni bila mi khatin in asin rang ati ten ansut baka itukmo aman ei ni rang, na sum hun ni mo nei en bak ania. 
LUK.14.29	Hantin han na en bak nok ten abul phut dola ansua luia om intia, amu doran na mani inti. 
LUK.14.30	‘Hiva mi a phut duaia tenchu sua thei lai mak!’ ti unti.
LUK.14.31	“Reng khatin atei reng khat anduipui rang ti sela, mansana ansuta asang somanni le ama a dui ranga a hong ha asang som lehan lei dui thei ni mo, dui thei no ni mo ati na mandon bak no ni mo? 
LUK.14.32	Antor nok ranga an iam ten palai tir inti a, anngoina ranga anlapana a om u lai. 
LUK.14.33	Hantin den han Isuan aman hek, nei don dora na pei zit u nok ten ka ruaisi ni thei u no ta ni.
LUK.14.34	“Machi hi asa, tenchu ei alna anpei suaten, an al ret na lampui reng om ma. 
LUK.14.35	Phil rang ngala lamluana abui; apei rang duai ei ni, rangai u ro kuar na don u ten.”
LUK.15.1	Nikhat chu lei ansuang ngai le mi salui ngai ahonga Isua chong an ngai ranga. 
LUK.15.2	Pharisi le Dan minchu ngai ankhal u, “Hiva mi hi mi salui ngai akui a bum anek pui!” ati u. 
LUK.15.3	Hasik han Isuan hiva ankhina aril:
LUK.15.4	“Mi khatin bera raza adona angkhat anpeia varok no ni mo? Somakua akua amaka angkhat anpei ha aman maseng. 
LUK.15.5	Aman le a raiasana a dara a raputa 
LUK.15.6	a ina achoi a mal le a inkol ngai a paia a raisanna rui aril, ‘Ka bera anpei ka man zei. Na phampui u ro,’ ati. 
LUK.15.7	Kei na ril u ni zei, vanrama raisanna atam ual mi salui khat a hong ansir le ansir lui somakua akua nek ten.
LUK.15.8	“Nupang khatin sumru som adona angkhat anpeia, lem abela, in aphiata, aveng nek, aman maseng chu arok no ni mo? 
LUK.15.9	Aman le alom ngai a paia a inkol ngai le lokona, hatuka achan, ‘Ka raiasan ka sumru anpei ka man zei na phampui u ro!’ 
LUK.15.10	Hantin den han kei na ril u ni zei, Pathian vanpalai ngai rai asan mi salui khat ansir le.”
LUK.15.11	Isuan aril tira, “Voikhat chu, mi khatin naipasal anni a nei. 
LUK.15.12	Naipangin a pa kom, ‘Ka changai donglua ata atun na pe ro,’ ati. Hasik han a naipasal ngai anni a sem. 
LUK.15.13	Hatuka anzuar kiara poisa choia ram alapana asena a poisa choi ha amang kiar zei. 
LUK.15.14	Ei don dora amang kiar suale, maitam anrik sabaka ahonga ite donluia a om zei. 
LUK.15.15	Hava rama mi khat kom sin ava tho zei, a rahuana atira vok ngai arung rang. 
LUK.15.16	Vokin ei sak ngai ke asak zot zei, tuten asak rang ei pek nok sika. 
LUK.15.17	Nuka chu a malunga ahonga chui zei, ‘Ka pan sin ei man tho ngaiin ei hun neka don, hivan koi angoia a thi rang ka ni zei! 
LUK.15.18	Anthuia ka pa kom se reta vati ka ti, Papa, Pathian le na matona asia ka tho. 
LUK.15.19	Na nai atia apai rua ngal ni lai makung; na sin atho ngai anga na enro,’ vati ka ti. 
LUK.15.20	Hatuka anthuia a pa kom akir ret.
LUK.15.20	“A in ata alapa ke alani a pan ei mu achan; lungkham amu sabaka, atana ava kola hatuka abiang atum. 
LUK.15.21	‘Papa,’ Pathian le nang na kom asia kei tho, na nai atia apai rua ngal ni lai making.’ 
LUK.15.22	Tenchu a pan a suak ngai a paia, ‘Anrap u tan, raliang asa khit hong choi u tan manliang u ro. Zaketam man bun u ro, a kena kekok manbun u ro,’ ati. 
LUK.15.23	Se u tan serat amar va that u ro, sa urei pham urei! 
LUK.15.24	Hiva ka nai hi athi ata adam ret zei; anpei tenchu na man ret zei. Hatuka apham u zei.
LUK.15.25	“Havalai tak han a naipasal ulian ha phaia sin atho ata ahonga kir, alam le maring rasa ariata. 
LUK.15.26	A suak khat a rakela, ‘I ang mo so?’ atina. 
LUK.15.27	‘Na naipa ahongakir ret zei,’ atia amasang, ‘na pan serat athat asik chu aring adama ei man ret sika.’
LUK.15.28	“A upa achan a takasi hasik han in lut zot maka. A pa ahonga a hong mathem ina lut ranga. 
LUK.15.29	Tenchu a pa amasanga, ‘Hidor kum, suak anga sin kei tho. Na he khel thak makung. Imo nei na pek? Kel te ngal na la pe mak che ka lom ngai kei sak pui ranga! 
LUK.15.30	Tenchu hiva na naiin na donglua dora noti na ava manga, hatuka a honga kir, serat na that pe!’ 
LUK.15.31	‘Ka nai,’ a pan a masanga, ‘Nang chu hivan ka bila om chian na nia kei don dora hi na ta ke. 
LUK.15.32	Aphama na raiansan a nang, asik chu na naipa ha athi, tenchu adam ret zei; anpei, tenchu na man ret zei.’ ”
LUK.16.1	Isuan a zolai ngai kom ei ti, “A neipa khat a om, suak adon, ha suak han a donglua en. Ha a neipa ha a suakin a sum a mang atia anril. 
LUK.16.2	Hasik han a paia aril, ‘Na rui imo kei riat hi? Na sum mang akipa na man mu ro, ka dong a en rang ni thei lai mak che.’ 
LUK.16.3	Ha suak han aninga anti, ‘Ka puman ei na masuak rang ani zei ka sintho ata. Imo kei tho rang? Phil atuk um kei rat nok. Kut adom kei anzak. 
LUK.16.4	Ka riat zei imo kei tho rang! Ka sin anpei le, min ei na pham theina rang.’ 
LUK.16.5	“Hasik han a pu sum antang dora a paia. Manapu ha a paia a rakel, ‘Itukmo nei antang ka pu kom?’ 
LUK.16.6	‘Tin razakhat oliv sariak, sumvongpun hile nei antangna ngai,’ atina. Hatuka ‘ansut tan som ranga maziak ro,’ ati pe. 
LUK.16.7	Atei ret a rakela, ‘Nang le itukmo nei antang?’ ‘Bu phali asang khat,’ ‘Hile nei antangna ngai,’ ‘raza riat maziak ro,’ atipe. 
LUK.16.8	“Hatuka apun sumvongpu salui ha a manpaka atho dan ei riat sika ra-ang nai ngai neka ramual nai ngai chu ei hian anlang u atun taka ruia.”
LUK.16.9	Isuan aril tira, “Keina ti u ni zei, ramual nei le mal rual sin u ro, asik chu ahek le, umor ina lut thei u na ti. 
LUK.16.10	Asintena a iamrua na ni ten alianpanam a iamrua ni na ti. Asintena iamrua na ni nok ten alianpanam iamrua ni no ta ni. 
LUK.16.11	Ramual neinun amanga a iamrua na ni nokten hontinmo neinun dik amanga aiamrua nei ni u rang? 
LUK.16.12	Mi neinun le iamrua na ni nok ten hontinmo na neinun min na pe ni?
LUK.16.13	“Puma anni suak ni thei ngai mak angkhat mumaka angkhat a dit inti, hano angkhat lalchi thon ti angkhat tel no ni. Pathian le sum adorbo a dom rit thei u no ta ni.” 
LUK.16.14	Pharisi ngaiin hava ngai ariat kiar u na Isua amani u, asik chu sum ei adit u. 
LUK.16.15	Isuan amani rang ati, “Nangni hi na ni u mi mu ranga asa anti ngai, tenchu Pathianin na malung ariat, miringin ani ei ti ngai dora Pathian mitmuna ite nimak.
LUK.16.16	“Mosi Dan le deari ngai ei maziak ha Johon Baptispu tena ei anmang; hava suale chu Thang Ahui Pathian Ram rui anrila, mitin aluta. 
LUK.16.17	Anvan le phil anpei abei ual Dan ramal khat anpei nek ten. 
LUK.16.18	“A nungak a maka nupang atei alak ten uiare; hatuka ha nupang alak tak chu uiare. 
LUK.16.19	“Voikhat chu aneipa khat raliang aman alu le anlianga ahui ahek sabaka nikhuantin ei om. 
LUK.16.20	Hava han anriang khat a raming Lazar ataksa apan nek, ama ha, ha aneipa makota ahong ruai u chachak. 
LUK.16.21	Ha aneipa dokanga buramal achul ka man mo ti sabeia. Ui ahonga ei pan rathi ahong maliak chachaka.
LUK.16.22	“Anriang te athina vanpalai ngaiin Abraham akola ansut ranga a choi u vanram bu nek nana. Aneipam athina aphum u. 
LUK.16.23	Athi khuana achan aduk ana, atanga Abraham ava mu, alapana, akola Lazar ava mu. 
LUK.16.24	Hatuka a pai, ‘Ka pa Abraham, lungkham na mu ro. Lazar hong tir tan la a kutchal manchopa ka adang na hong mandai pe rase, asik chu moia achan ka duk ana!’
LUK.16.25	“Tenchu Abrahamin a masanga, ‘Na damsung mandon ro, asa dora nei man, Lazar chu asiat dora ei man. Atun ama chu ahui zei, nang chu na na zei. 
LUK.16.26	Hava panga na kong kara anthukpa ke, havan ata hivan tute hong thei mak, hivan ata havan tute hong thei mak.’ 
LUK.16.27	Ha aneipa han hanok, ‘Ka pa Abraham, Lazar na tir pe ro ka pa ina, 
LUK.16.28	parual atei ranga ka la don amani kom va ril rase amani lua chu hivan hong u no rase.’
LUK.16.29	“Abrahamin a masanga, ‘Na parual ngai aril rang Mosi, deari ngai adon u; ei ril u ngai na parual ngaiin tel u rase.’ 
LUK.16.30	Aneipan amasanga, ‘Hatuk bak chu hun mak, ka pa Abraham! Tenchu athi ata angkhat pei sena va ril sela hanke a asia ata ei ansir u rang.’ 
LUK.16.31	Tenchu Abrahamin atina, ‘Mosi le deari ngai he arangai u nok ten hanum iam u no ni athi ata anthui ngal rase.’ ‘’
LUK.17.1	Isuan a zolai ngai kom atia, “Asia a nan tho thei ei om rang ngala ke, tenchu anthopu rang chu ituk vanduai mo! 
LUK.17.2	Ama rang chu kol lung alianpa a ringa khita tipuia pei sabet inti mi sin te ngai asiana a masul nek ten. 
LUK.17.3	Hasik han anreng u ro imo nei tho!
LUK.17.3	“Na parualin asia atho ten rakok ro, ansir ten madual ro. 
LUK.17.4	“Na tak chunga nikhata voi sari masial a neia a masial kip a honga, ‘Na kom kan sir,’ ahong titen madual ro.”
LUK.17.5	A zolai ngaiin, “Puma nei iamna na manlian pe sa ro,” ati u.
LUK.17.6	Puman a masanga, “Ancham ru tiat ngal iamna na don u ten, hiva tut kung hi ‘Anthot ro na razung le tipuia va mong ro!’ ti na tia na tel inti.
LUK.17.7	“Mikhatin suak adona, phai atho mo ole bera rung mo. Sin ata ei hong tung le bu hong ne ro na ti len mo? 
LUK.17.8	Ha nimaka, ‘Ka bu nek rang thur ro puan bom tan kei nek kei sak sung na lei maruang ro, hava suale nang ne ro, ti u mak che mo?’ 
LUK.17.9	He a telam ni rase asuak kom raisanna chong mantung ni mo? 
LUK.17.10	Nangnim hantin na ni u; a tho rang dora na tho suale hintin hin ti ro, ‘Suak papei ke na ni nei tho rang ke nei tho.’ ”
LUK.17.11	Isua Jerusalem tiang a pan han, Samari Galili rikung kola ase. 
LUK.17.12	Kho khata asena hava han mi som le antong hava ngai han aphar rikhua don u, ala uala anding u. 
LUK.17.13	“Isua! Puma! Lungkham na mu ro,” atina ankhek u.
LUK.17.14	Isuan a muna ati pe, “Se tan chaizung in na en u rase.” Lampuia amani ha ei mandam. 
LUK.17.15	Angkhatin ei dam anmuna, ahonga kir ret, he anringpa na Pathian a manpak. 
LUK.17.16	Phila Isua ke kunga anboka raisan chong a mantung, ama ha Samari mi. 
LUK.17.17	Isuan ei ti, “Mi som adam; atei adam akua ngai le? 
LUK.17.18	Ichangmo hiva ram atei mi rong ei hong reta Pathian kom raisan chong ei ril?” 
LUK.17.19	Hatuka Isuan ama kom ati, “Anthui tan se ro; nei iam nan ana mandam zei.”
LUK.17.20	Pharisi senkhatin Isua a rakel, itikmo Pathian ram ei hong rang. “Pathian ram hi amutheia nimak ei hong. 
LUK.17.21	Tuten, ‘Sole enta, hile ti no ni;’ asik chu Pathian ram chu na kom ke.” tina ei masang.
LUK.17.22	Hatuka a zolai ngai kom ati, “Hun la tung inti hava tika nikhat chu Miring Sapa la mu zot u na ti, tenchu mu u no ta ni. 
LUK.17.23	Hava tika min na ti unti, ‘Sole enro! Hile enro,’ tenchu a en ranga se u no ro. 
LUK.17.24	Khua ei anlek ramual asuk akhanga hintiang kola ata sontiang kol, havan tin anga nin ti Miring Sapa nikhua ani tik. 
LUK.17.25	Tenchu mansana aduk na sabak inti atun taka mi ngaiin pei unti. 
LUK.17.26	Nova damlaia ei ni anga nin ti Miring Sapa ham. 
LUK.17.27	Mi dora anek asaka, nupang, pasal, anom u na Nova rakuang alut nikhua tenpei hatuka tiliansang a honga athat kiar. 
LUK.17.28	Lot a damlai anga ni inti mi doran anek, asaka, arachok, azuara, alinga, asina. 
LUK.17.29	Lotin Sodom amak nikhua chu moi le sura gondok rua anga ahonga aloma athat kiar. 
LUK.17.30	Hantin han ni inti Miring Sapa anlang tik.
LUK.17.31	“Hava nikhua inchunga omin insunga a neinun alak se no rase; hantin anga tualpanga om han ina kir lai no rase. 
LUK.17.32	Lot a nungak ha mandon ro! 
LUK.17.33	Ei damna andam zot ngaiin machan unti; machan rong ati ngaiin mazok inti. 
LUK.17.34	Hava nikhua zana chu, kei na ril u ni zei, mi anni zamun khata azal, angkhat tuang inti angkhat mak inti. 
LUK.17.35	Nupang annin sang suk inti lokona angkhat tuang inti angkhat mak intia.” 
LUK.17.36	Pasal anni phaia sin tho unti angkhat tuang inti angkhat mak inti.
LUK.17.37	A zolai ngaiin a rakel u na, “Puma, hovanmo?”
LUK.17.37	Isuan a masanga, “Ruak omna na chu, sarakuru ngai anchun unti.”
LUK.18.1	Hatuka Isuan ankhina khat arila borzong chian u rase a boi mandong u no rase atia ei manchu na. 
LUK.18.2	“Khopui khata ruiazek khat a om, Pathian um achi lui miring um achi lui. 
LUK.18.3	Hava khopui den han arong khat a om, ‘Na san ro,’ ati na ahong chian. 
LUK.18.4	Asotpa tel luia a oma tenchu aninga anti, ‘Pathian ka chi nokam, miring lalchi ka tho nokam. 
LUK.18.5	Tenchu ei na hong pol sika ei dikna en ka ti phuba la pe ka ti, hanoten honga na hong manpong inti,’ ” ati.
LUK.18.6	Puman aril tira, “Rangai u ro imo ruiaril saluipan ei ti. 
LUK.18.7	Atun chu, Pathianin a mi ngai zek luia ei om rang mo asun azana achap ngai ranga? A san ranga ei lan nu bang rang mo? 
LUK.18.8	Kei na ril u ni zei, amani ranga anrapa zek inti. Tenchu Miring Sapa ahong le phila iamna hong mu ni mo?”
LUK.18.9	Isuan hiva ankhina hi ala ril, ka sa anti ngai mitei chu tel lui ngai. 
LUK.18.10	“Nikhat chu mi anni Biakina borazong ase u; angkhat ha Pharisi angkhat ha lei ansuang.
LUK.18.11	“Ha Pharisi ha abinga andinga bor azong, ‘Ka na manpak Pathian, koi chu mi tei anga anruak makung, iamnokrua nimakung, Uire makung. Ka na manpak sova lei ansung angam nimakung. 
LUK.18.12	A hapta voianni ka ngoi, kei sua dor ata soma angkhat ka na pek.’
LUK.18.13	“Tenchu lei ansuang chu ala uala andinga amai ngal vanram tiang tang ngam mak, arop a rachum a, ‘Pathian koi mi salui lungkham na mu ro,’ ati na. 
LUK.18.14	Kei na ril u ni zei,” Isuan ati, “ha lei ansung nimaka, Pharisi ha, Pathian matona dik luia a in apan. Atheia anlian ngai chu annuai inti, hatuka atheia annuai ngai chu lian inti.” 
LUK.18.15	Mi senkhatin anai u ngai ahong ruaia Isua kom akut adap ranga. Hantina ei tho u a zolai ngaiin amuna ango u. 
LUK.18.16	Tenchu Isuan naipang ngai apaia, “Khar u no ro asik chu Vanram chu hia ang ngai rang ke. 
LUK.18.17	Hiva hi re u ro! Naipang anga Pathian Ram pom lui chu lut pial no ni.”
LUK.18.18	Juda ulian khatin Isua a rakela, “Minchupu asa, imo kei tho nget rang umor damna kei manthei na rang?”
LUK.18.19	“Ichangmo asa tia nei na pai?” Isuan a rakela, “Pathian nok chu asa om mak. 
LUK.18.20	Chongpek ngai na riata; ‘Uire no ro; mi that no ro; marusa tho no ro, mi asia manlo no ro, na nu na pa lalchi tho ro.’ ” 
LUK.18.21	Hava naiin a masanga, “Naipang ka ni len ata, kei tel kiar ke hiva chongpek ngai.”
LUK.18.22	Isuan ariata, a kom ati, “Nei tho rang khat ala om. Nei don dora zuar tan ha sum ha anriang ngai pe ro, hatuka vanrama nei donin na ti; hatuka na hong zi ro.” 
LUK.18.23	Hava ngai ariata achan anngui, asik chu achan anei ei ni sika.
LUK.18.24	Isuan ei anngui a muna ati, “Itukmo anei ngai ranga Pathian Ram alut ei antak! 
LUK.18.25	Anei ngai Pathian Ram ase nek ten makingkang simphuai kuana lut abei.”
LUK.18.26	Mi ariat ngaiin a rakela, “Hanle tumo azok thei rang ani zei?”
LUK.18.27	Isuan amasanga, “Min ei tho thei nok chu Pathianin a tho thei.”
LUK.18.28	Pitorin, “Enta! koinin na nei ngai dora nei mak zita nang nei na hong zi,” ati.
LUK.18.29	“Ani,” Isuan ati, “Kei na ti u ni zei a in a nungak, a parual, a inkua, a nai Pathian Ram sika amak tak chu, 
LUK.18.30	hava ngai neka atam aman nok rang tute om mak, nangkan umor damnam man inti.”
LUK.18.31	Isuan a zolai somleianni abinga aruaia aril, “Rangai u ro! Koini hi Jerusalem tiang ase rang na ni aloma deari ngaiin ei maziak, Miring Sapa rui ei dik rang. 
LUK.18.32	Ama chu Jentail ngai kuta anpe inti, elsekara tho untia, asiat ril unti, machil unti. 
LUK.18.33	Razik untia that unti, tenchu ninthum suale anthui ret inti.”
LUK.18.34	Tenchu a zolai ngaiin hava rui ite re u mak; a chong zia ha amani kom ata anthup, hasik han Isuan imo ei ti re u mak.
LUK.18.35	Isuan Jeriko kola han mitacho khat lampui kola ansuta kut a lei do. 
LUK.18.36	Mipui ei se ariata a rakel, “I ang mo?” ati na.
LUK.18.37	“Nazareta Isua ase,” ati pe u na.
LUK.18.38	Ankheka, “Isua! David a Naipasal! Lungkham na mu ro!” ati.
LUK.18.39	A matona mi ngaiin ango u na, dai rek ro ati pe u. Tenchu haneka anringa ankheka, “David a Naipasal! Lungkham na mu ro!”
LUK.18.40	Isua andinga ha mitacho ha hong tuang u ro ati. A kola a hong le Isuan arakela, 
LUK.18.41	“Na rang imo atho rang nei na zot?” “Puma, amu ret rang ka zot,” ati. 
LUK.18.42	Isuan ati pe, “Hano mu ro! Nei iamnan ana mandam zei.” 
LUK.18.43	Voikhat lena amu len thei, hatuka Isua azina Pathian a manpaka. Mipuiin a muna Pathian amanpak u.
LUK.19.1	Hatuka Isua Jeriko a luta akhel rang atina. 
LUK.19.2	Hava han lei ansuang ulian a raming Zakaia a oma, ama ha anei. 
LUK.19.3	Ama ha tumo Isua atia amu zot, tenchu ama ha mi sin ei ni sika mipui bila mu thei mak. 
LUK.19.4	Hasik han a matona alei atana thingkunga alei va kal Isua mu ranga hava lampui tianga ase rang ei ni. 
LUK.19.5	Hava mun ha Isua ava suak le, atanga Zakai rang ati, “Anrapa chum ro Zakai, asik chu avian na ina kei om rang,” ati na.
LUK.19.6	Zakai anrapa achuma raisan sabaka apham. 
LUK.19.7	Amu ngai doran, “Mi salui ina atung rang ati atia,” achiar u.
LUK.19.8	Zakai andinga Puma kom ati, “Puma! Ka nei anbak anriang pe ka ti, hatuka mi kei huang a omten mun manlia thuan ret ka ti.”
LUK.19.9	Isuan ati, “Avian hiva ina sandam atung zei, asik chu hiva nai him Abraham achi keng. 
LUK.19.10	Miring Sapa ei hong hi anpei ngai anrok le andam rang ke.” 
LUK.19.11	Jerusalem ava suak vit u na Pathian Ram chu anlang vit ranga a iam u. Mipui ngaiin a rangai chiana Isuan ankhina khat a ril. 
LUK.19.12	Hatuka ei ti, “Mi dingmun ansang khat a oma ram alapana ase rang hava han reng ei kaia a ina a honga kir ret ranga. 
LUK.19.13	Ase man a suak som ngai a paia rangkachak sumru zona angkhat apeka ati pe, ‘Hiva le hin imo na sua u thei ka bui kar.’ 
LUK.19.14	Atun chu, a mi ngai lenin ei mumak, hasik han a nuk lena palai atir u na, ‘Hiva nai hi koini na reng ranga zot mak me,’ ati ranga.
LUK.19.15	“Hava nai ha reng akaia a honga kir zei. Anrapa asuak ngai dora apaia a matona, itukmo alei sua u zei ti ariat ranga. 
LUK.19.16	Mankhita a honga, ‘Ka pu som ka lei sua ha angkhat nei na pek lehan,’ ati na. 
LUK.19.17	‘Asa nei tho, nang hi suak asa na ni! Asintena a iamrua nei ni sika, khopui som a en ranga na phun ka ti.’ 
LUK.19.18	Asuak anni changna ahonga ati, ‘Ka pu rangkachak sumru ranga ka lei sua nei na pek lehan.’ 
LUK.19.19	Hiva nai rang, ‘Nang hi khopui ranga en rang na ni,’ ati pe.
LUK.19.20	“Asuak khat ret ahonga ati, ‘Ka pu, hile na rangkachak sumru rumal sunga ka thup. 
LUK.19.21	Kei na chi, asik chu nang hi minkhir na ni, na ta nok ngal nei lak, nei ling nok ngal nei at.’ 
LUK.19.22	Aman akom atia, ‘Nang suak salui! Na chong len ha mang ka ti nang ana dem ranga! Minkhir keinim na riata, ka ta nok kei lak na riata, kei ling nok kei at um na riata. 
LUK.19.23	Hanle, ichangmo ka sum ha sum anpung ngai kom a nei siak nok? Ka honga kir tik ei pungna le man no ning mo.’
LUK.19.24	“Hatuka havana anding ngai kom, ‘Ha rangkachak sumru ha la u tan som adon kom pe u ro,’ ati. 
LUK.19.25	Tenchu akom ati u na, ‘Ka pu, sumru som adon zei do!’ 
LUK.19.26	‘Na ril u ka ti,’ atia amasanga. ‘Adon ngai chu atam anpesa inti; hatuka ite donlui ngai chu alakte ei don ngal ha apot inti. 
LUK.19.27	Atun chu ka raldui ngai ha a reng u kei ni rang zot lui ngai ha hin hong tuang u ro, ka matona that u ro.’ ”
LUK.19.28	Isuan hava ngai ati suale, maton asonga Jerusalem tiang a pan. 
LUK.19.29	Bethphage le Bethani kola ahonga suak le Oliv tanga, a zolai anni mana alei tira 
LUK.19.30	hiva chong le: “Na matona khuana se u tan la; nei va lut u le sakuarpar ate va mu u na ti anthung tute ei la chuangna nok. Khek u tan hivan hong koi u ro. 
LUK.19.31	Min ana rakela ichangmo nei khek ati ten, Puman anang atia ril u ro.”
LUK.19.32	Ei pan u na rang tiang apan u na Isuan ei ti anga amu u. 
LUK.19.33	Ha sakuarpar akhek u lai tak, “Ichangmo nei khek u?” apuman ahong ti.
LUK.19.34	“Puman anang atia,” amasang u, 
LUK.19.35	hatuka ha sakuarpar ha Isua kom atuang u. 
LUK.19.36	Hava suale apuan u ngai ha sa chunga apha u na Isua manchuang u. Ei chuanga ei se han mipuiin lampuia apuan alei pha.
LUK.19.37	Jerusalem kola ahonga suaka Oliv mual tianga lampui apan taka han, a ruaisi tampan anringa Pathian kom raisanna mantung u na amanpak u, alomapeia ei mu u sika: 
LUK.19.38	“Puma raminga reng a hong chu Pathianin bor pe rase! Vanrama phukdaina Pathian anlalna le anliana om rase.” 
LUK.19.39	Mipui bila Pharisi ngaiin, “Minchupu na ruaisi ngai chong u no rase ti ro!” ati u.
LUK.19.40	Isuan amasanga, “Kei na ril u ni zei amani adairek u ten lung ngai ngal ankhek unti.”
LUK.19.41	Khopui ha adep sana, hatuka ei mu le achap, 
LUK.19.42	“Avian hin anngoina ranga imo anang re tan la! Tenchu atun lamu thei mak che! 
LUK.19.43	Na ralin na la hual inti, bang le na la man kul inti, aravela suak thei lui khopa na hual inti. 
LUK.19.44	Na masiat biang unti, na bila na lom ngai um; hatuka lung angkhat ngal amuna om no ni, asik chu Pathian anan zok ranga ei hong lei re u mak che!”
LUK.19.45	Hatuka Isua Biakin sunga aluta neinun azuar, anchok ngai ava razul, 
LUK.19.46	“Pathian chonga anziak, ‘Ka Biakin hi Pathian anmokna, rang ke.’ Tenchu anru ngai anthupna na asin u!” ava ti pe. 
LUK.19.47	Anikhua Isuan Biakin a a manchu chaizung ulian, Dan minchu ngai, kho ulian ngaiin athat rang ati u na, 
LUK.19.48	tenchu lampui reng man u mak, mi doran a he a rangai u na a he baikhat ngal anchan rang zot u mak.
LUK.20.1	Nikhat chu Isuan Biakina mi a manchu na, Thang Ahui arila, chaizung le Dan minchu ngai, kho ulian ngai le anruala ahong u, 
LUK.20.2	hatuka ati pe u, “Na ril ta, imo ningneina nei dona hiva ngai nei tho? Tumo hintina ana pek?”
LUK.20.3	Isuan a masanga, “Hanle na rakel u ka ti, na ril u ta, 
LUK.20.4	Johonin mi baptisma ei pek ha Pathian ata mo ole miring ata mo?”
LUK.20.5	An ena ankhal u zei, “Imo ti mani? Pathian ata na ti ten, hanle Johon ha iam u mak chena? Na ti inti. 
LUK.20.6	Tenchu, ‘Miring ata ke na ti ten,’ hiva mipui doran lung na deng inti, asik chu Johon ha deari keng tia ei riat u. 
LUK.20.7	Hovan ata hong mo re mak me,” atia amasang u. 
LUK.20.8	Hatuka Isuan atipe na, “Kom na ril u no ning hovan ata mo hiva kei tho ngai hi.”
LUK.20.9	Hava suale Isuan mipui kom hiva ankhina aril: “Voikhat chu mikhatin rahuan asina, rahuan a en ngai kom a maka asotpa ranga khuala ase. 
LUK.20.10	Gerep ansuang hun ahonga suaka, suak atira rahuan a en ngai kom ama changai ava lak ranga. Tenchu rahuan a enpu han a lei zem sabaka ite choi luia a lei makhir. 
LUK.20.11	Hasik han suak khat ret atir; tenchu rahuan a enpun ama ham a lei zema; maimok a lei saka akoronga a makhir ret. 
LUK.20.12	Hatuka suak anthumna atir reta; rahuan a enpun a lei maphop reta a lei rasua. 
LUK.20.13	Rahuan puman ati zei, ‘Imo tho ning? Ka nai man se ka ti; ama chu lei ton u bo ni!’ 
LUK.20.14	Tenchu rahuan a en ngaiin a lei mu u na, amani le amani anti u na, ‘Hile hi apuma nai. Tho that u rei hatuka koini na ta chang inti!’ 
LUK.20.15	Hatuka rahuan panga amasuak u na athat u.
LUK.20.15	“Atun chu rahuan puma han imo lot ni ha arung ngai ha?” Isuan arakela. 
LUK.20.16	“Honga, ha rahuan arung ngai ha hong that intia atei kom pe inti.” Mipuiin hava ei riat le, “Hadorpei chu ni no rase!” ati u.
LUK.20.17	Isuan amani a ena arakel, “Hanle hiva Pathian chong hi i ei tina mo? 
LUK.20.17	“ ‘Ha lung, a sin ngaiin ei tel u nok ha, anang khit achanga.
LUK.20.18	Ha lung chunga achul tak chu aher chang inti; hatuka ha lungin ei del tak chu adi chang inti.’ ”
LUK.20.19	Dan minchu ngai le chaizung ngaiin Isua ansur rang ati u hava mun len han, asik chu ankhina ha amani dui keng ti ariat u na; tenchu mipui achi u. 
LUK.20.20	Hasik han hun a en u; mi senkhat azik apeka ama en ranga a thun u na ankelrua le hankeng Rom ram aoppu kuta ei mansur u rang. 
LUK.20.21	Hava misi ngaiin, “Minchupu, nei manchu le nei ril ngai hi adik ti na riat. Hatuka mi nina tel ngal mak che Pathian zot dan anga adik Pathian rui na manchu. 
LUK.20.22	Na ril ta, koini na dan akhel mo ei ni Kaisar kuta lei na choiin?”
LUK.20.23	Tenchu Isuan achang do u ariata atipe, 
LUK.20.24	“Rupa sumru khat na manmu u ta. Tu ramil le raming mo achuang?”
LUK.20.24	“Kaisar ramil,” atia amasang u.
LUK.20.25	Hasik han Isuan amasanga, “Kaisar ata chu Kaisar pe u ro, Pathian ta chu Pathian pe u ro.”
LUK.20.26	Havan mipui bila ite asur na man u maka, adairek u na ei masang ngai ariat u na achang adong u.
LUK.20.27	Hatuka Saduki senkhat, mi athi ata anthui no ni ati, Isua kom ahonga ati u, 
LUK.20.28	“Minchupu, Mosin hiva dan hi koini rang a maziaka, ‘Pasal khat athina a nungak a maka tenchu nai mamaka, ha arong ha hava nai a naipan a laka nai ei nei u na athipa nai atina anpom intia.’ 
LUK.20.29	Voikhat chu parual sari oma; a ulian khitin nungak alaka nai nei luia athi. 
LUK.20.30	Athuai len ha alak reta. 
LUK.20.31	Hatuka anthum changnan, ha parual sari ngai ha hantin kiar ei ni nai maluia athi kiar u na. 
LUK.20.32	Nuka ha nupang, athi. 
LUK.20.33	Atun chu, athin thui nikhua tu nungak mo ni ni? Pasal sarin ei lak.”
LUK.20.34	Isuan amani a masanga, “Atun taka nupang pasal chu an om, 
LUK.20.35	tenchu nupang pasal athi ata anthui rua chu, hava tika chu an om ulai no ni. 
LUK.20.36	Vanpalai anga ni untia thi u lai no ni. Amani ha Pathian nai ngai, asik chu athi ata ei anthui u. 
LUK.20.37	Hatuka Mosin anthiang vanga a mandang athi ngai anthui ret. Chiakbuk moi achuang rui han Puma rui aril, ‘Abraham a Pathian, Isaka a Pathian hanuk Jakob a Pathian.’ 
LUK.20.38	Ama ha adam ngai Pathian, athi ngai nimak, asik chu ama kom chu adam kiar.”
LUK.20.39	Dan minchu senkhat achonga, “Nei masang asa, Minchupu!” ati u. 
LUK.20.40	Asik chu rakel ngam u lai mak.
LUK.20.41	Isuan amani a rakel, “Messia hi David a khuk ata ei ni rang hontin ei anti thei? 
LUK.20.42	Asik chu David apumin Sam anziaka ei ti, 
LUK.20.42	‘Puman ka Puma kom ati:
LUK.20.42	Ka chang tiang ansut ro
LUK.20.43	Na raldui ngai na ke siakna
LUK.20.43	Ka manchang maseng.’
LUK.20.44	Davidin Puma atia a paia; hontinmo Messia ha David a khuk ei ni thei?”
LUK.20.45	Mi doran arangai lai tak, Isuan a zolai ngai rang ati, 
LUK.20.46	“Dan minchu ngai ata anrung u ro, a kultai anchual le acheia min lalchi ei tho rang azot u, bazar muna; Sinagogue mun anhoi athang u chachaka; hatuka bu khalai zarna na mun asa khit athang u chachak. 
LUK.20.47	Arong ngai donglua amaruka, asei sabaka a borzong amanlang u na! Aduk la na khit unti!”
LUK.21.1	Isua anhoia a en anei ngai nuampek apek u Biakina nuampek siakna na, 
LUK.21.2	arong anriang, ten ei pek sumsen sumru anni hava ham amu. 
LUK.21.3	Hatuka, “Atei ngai ranga hiva arong nu keng apek atam khit ati. 
LUK.21.4	Asik chu atei ngai chu anei aliak ata apek u na; tenchu ama chu ei dam na ranga ei don selep ata ke ei pek.”
LUK.21.5	Zolai senkhat Biakin rui achong u na, itukmo ei sa alung ngai le Pathian matona nuampek andar ngai. Isuan ati, 
LUK.21.6	“Aloma nei mu u dora hi hun la hong inti hava tika lung angkhat ngal amuna om no ni; aloma la chul inti.”
LUK.21.7	“Minchupu, hiva hi itikmo nini? Hatuka imo ei ni ranga ahong tung zei ti nei riat theina ranga?”
LUK.21.8	Isuan ati, “Anrung u ro, na huang u ni, mi tampa honga Isua rang rila, ‘Koi hi Isua ka ni!’ hong ti inti, ‘A hun atung zei!’ hong ti inti. Tenchu zi u ta ni. 
LUK.21.9	Ankap, ansual rui na riat u le achi u ta ni, hiva ngai chu ei ni mansa rang ke, tenchu hava ngai ha ahekna nai zei tina nimak.”
LUK.21.10	A la ril tira, “Ram le ram ansual inti, rengram le rengram andui inti. 
LUK.21.11	Ninun rik hong inti, maitam le rikhua om inti muntina; tichangabui le anchirua anvan ata hong inti. 
LUK.21.12	Hiva ngai atung man, ansur u na ti na sinsak unti; ankel ranga na tuang unti Sinagogue a; hatuka lungina na khum unti; reng ngai le ruaitu ngai matona na tuang unti koi ka sika. 
LUK.21.13	Hava ha na rang Thanga Ahui rilna hun. 
LUK.21.14	Man ata na malung lei sin u ro hava tika hontinmo naninga nei zok theina rang andon u no ro. 
LUK.21.15	Na raldui ngaiin ei na sua u nokna ranga mur le hianna na pe u ka ti. 
LUK.21.16	Na nu, na pa le na parual, na sarnu hatuka na nai, na mal ngaiin na mansur unti, senkhat chu na that unti. 
LUK.21.17	Mi doran ka sika na mumak unti. 
LUK.21.18	Tenchu na sam sangkhat ngal na lu u ata anpei no ni. 
LUK.21.19	Ngirtit ro zokin na ti.
LUK.21.20	“Sipai ngaiin Jerusalem ahual u tik asiat rang anai zei ti re ta ro. 
LUK.21.21	Judai rama om ngai chu mual tiang tan u rase; khopuia om ngai chu khopui ma u rase, rama om ngai chu khopuia se u no rase. 
LUK.21.22	Hava nikhua ngai ha, ‘Phuba lakna nikhua,’ la ni inti, Pathian chongin ei ti ngai ei kipna rang. 
LUK.21.23	Nupang anrai ranga hava nikhua ngai ha ituk antak mo ei ni rang hanuk naite annui adon ngai rang! Hiva rama hin antak sabakna la tung intia, Pathian sinsakna mi ngai chunga la chul inti. 
LUK.21.24	Asen chu khendaia anthat om inti hatuka atei ngai selkei ranga ramtina tuang unti, hatuka Jerusalem ha Jentail ngai ke thuaia om inti ahun ahek maseng.
LUK.21.25	“Hava tik chu ani, tha, arasina tichangabui pangai la ni inti, phila ram dora anning inti, tipuia han rasa le tipui ansok achi unti. 
LUK.21.26	Ramuala imo ei nin zei anchina, mi ngai anmoi inti, chung tianga thotheina la bui inti. 
LUK.21.27	Hava suale Miring Sapa ansuma, thotheina le anliana hong anlang inti. 
LUK.21.28	Hiva ngai ahong ani tik anding tan tang u ro nei zokna rang anai zei.”
LUK.21.29	Hatuka Isuan hiva ankhina aril: “Theipui kung mandon u tan, atei thing kung um. 
LUK.21.30	Abua athar ancher le kholum anai zei ti na riat u. 
LUK.21.31	Havantin anga hiva ngai atung le re u ro Pathian ram anai zei.
LUK.21.32	“Chongdik kei na ril u ni zei hiva ngai atung sua maseng atuna khuk ngai thi kiar u no ni. 
LUK.21.33	Anvan le phil ke ei anpei rang tenchu ka chong anpei no ni.
LUK.21.34	“Anrung u ro! Anek asaka achan anmang u no ro hanuk ramual damna ranga andon u no ro, asik chu ha nikhua ha hong tung rak ni, 
LUK.21.35	chang anga. Mi dora ranga ramual muntina hong inti. 
LUK.21.36	Hasik han hava ahong atung rang ngai dora nei len theina rang le Miring Sapa matona anding thei ranga borzong u tan tang u ro.” 
LUK.21.37	Isuan hava nikhua ngai han Biakina a manchu chachaka, khului ani le asuaka ase zana Oliv muala ava om chachak. 
LUK.21.38	A zingtin Biakina mipui asena ava rangai u.
LUK.22.1	A hun ahonga nai zeia chol anchel lui Vaipol Panta, hava ha Zokna Panta ei anti. 
LUK.22.2	Chaizung ngai le Dan minchu ngai han mipui achi u na, hasik han maruka Isua thatna lampui amandon u.
LUK.22.3	Hatuka Juda Iskariot anti han a sunga Soitan alut. 
LUK.22.4	Ase viaka chaizung ngai le Biakina a ulian ngai le ava chong u hontinmo Isua ansurna rang. 
LUK.22.5	Azot u na sum apek rang ati u. 
LUK.22.6	Judam azota achan arok zei Isua ansura amani kom apek ranga mipuiin hava rui riat luia.
LUK.22.7	Chol anchel lui Vaipol Panta lai han nikhua ahonga suaka Zokna bu nekna rang bera that ranga anang. 
LUK.22.8	Isuan Pitor le Johon a tira, “Se u tan Zokna bu khalai ha anek thei len ranga lei ansin sua rase,” ati na atho dan aril.
LUK.22.9	“Hovan mo lei ansuk rase atia nei zot?” Atia arakel u.
LUK.22.10	A masanga, “Khopuia na va lut u le mikhat tikok anvan na lei antong pui unti. Ei lutna ina va zi u ro, 
LUK.22.11	hatuka in puma kom ti u ro; ‘Minchupun, hova ina mo ka zolai ngai le koi Zokna bu kei nek rang ati?’ 
LUK.22.12	Aman mun anliang sua chunga na man mu unti, hava han ansua vanga mu u na ti.”
LUK.22.13	Ase u na Isuan ei ti anga aloma ansin chita ava mu u, hatuka Zokna bukhalai amansuk u.
LUK.22.14	Ahun ahonga suak Isuan a zolai ngai le asutmun alak a. 
LUK.22.15	Amani kom ati, “Hiva Zokna bu hi anek rang achan ka zot nangni bila antak ka tiar man! 
LUK.22.16	Kei na ril u ni zei Pathian rama a omzia tatak akip maseng ne thak lai no ning.”
LUK.22.17	Hatuka Isuan khuri alaka raisanna Pathian kom a mantung, hatuka, “Hiva hi la u tan ansem u ro. 
LUK.22.18	Kei na ril u ni zei atun ata hiva uain hi ne lai no ning Pathian Ram ahong maseng.”
LUK.22.19	Hava suale Isuan vaipol tap alaka Pathian kom raisanna mantung, a khiaka a manlona ati, “Hiva hi ka taksa nangni na ranga anpek. Koi nei na riattit u na rang tho u ro.” 
LUK.22.20	Havan tin anga han khuri alaka a manlon khului bu nek suale, hintin hin ati, “Hiva khuri hi Pathian chongtin athar ka thisen le mor anzem nangni na rang azan. 
LUK.22.21	“Tenchu en u ro! Anan sur rang ha ka bila om! 
LUK.22.22	Miring Sapa ei thi rang Pathianin ei ti anga, tenchu ansurpa itukmo avan aduai ba!” 
LUK.22.23	Amani kara ankel u na, “Tumo ei ni rang hantina atho thei.”
LUK.22.24	A zolai ngai bila tumo alian khit atia ankhalna asuaka. 
LUK.22.25	Isuan amani rang ati, “Jentail reng ngaiin a mi ngai chunga chong anei, ram ulian ngaiin, ‘Mi ngai mal’ nina azong u, atia. 
LUK.22.26	Tenchu nangni le chu hintin nima, nangni bila alian khit ha asin khit anga ni rase hatuka aruai ha suak anga ni rase. 
LUK.22.27	Tumo alian, anek ranga ansut mo, hanle adorbo andompu mo? O, hanle ansut tak ha.Tenchu na bila kei om u hi dorbo andompu ang kei om ke. 
LUK.22.28	“Ansinnana na chul kar pei ka bila na om u zei, 
LUK.22.29	hatuka ka pan ningneina ei na pek anga koi um hava anga ka na pek u. 
LUK.22.30	Ka rama Ka bila nek, sak, u na ti Israel nam som le nam anni ngai rui aril ranga reng sutmuna ansut u na ti. 
LUK.22.31	“Simon, Simon, rangai ro! Soitanin ei na mansin kiar u na ranga phalna man asiat ata asa khai ranga, lui atho pun sarasi le bu tak ei zen anga. 
LUK.22.32	Tenchu Simon nang na ranga bor ka zong nei iamna ei siat nokna rang.Hatuka ka tiang nan hoi le na parual ngai manrat ro.”
LUK.22.33	Tenchu Pitorin, “Puma na bila lungina se le athim kei ngam keng do!”
LUK.22.34	“Na ril ka ti, Pitor,” Isuan ati, “Avian zan voi anthum re makung na na ti maseng ar khuang no ni!”
LUK.22.35	Hatuka Isuan a zolai ngai arakel, “Marsa, juli, kekok abuia ka na man se u lai nei ansam u mo om?” 
LUK.22.35	“Ite ansam mak me,” atia amasang u.
LUK.22.36	“Ten atun chu marsa mo juli mo a don tak choi rase; tenchu khendai nei lui chu apuan zuara racho rase. 
LUK.22.37	Kei na ril u ni zei Pathian chongin ei ti anga, ‘Ama chu mi salui bila atel u,’ ti ha ka ruia ei hong dik rang, asik chu imo anziak ha koi ka rui ei hong dik rang.” 
LUK.22.38	A zolai ngaiin, “Enta! Hiva hin khendai anni om hile Puma!” ati u. “Hava ha ahun,” atia aman amasang.
LUK.22.39	Isuan ha khopui amaka ase, ei tho babang anga Oliv Muala; hatuka a zolai ngai um abila se. 
LUK.22.40	Hava mun asuak u le, amani kom ati, “Borzong u ro, themnana nei chul u nokna rang.”
LUK.22.41	Amani kom ata ankhai lungtang adeng dor alana, hatuka sutkuluka bor azong. 
LUK.22.42	“Ka pa, na zot ten, hiva antak tengna khuri hi ka kom ata khai ro. Ka racham ni ma, tenchu na racham anga ni rase.” 
LUK.22.43	Vanram ata vanpalai ahong anlanga ranak a man nei. 
LUK.22.44	Rathatak sabaka borazong malung apek sabaka; arathan ha thisen ramal anga phila chul.
LUK.22.45	Borzong ata anthuia a zolai ngai tiang ase reta amalung ei na u sika a ina ava mu. 
LUK.22.46	Amani kom ati, “Ichangmo nei in u? Anthui u tan borzong u ro anthemna na nei chul u nokna rang.”
LUK.22.47	Isua ala chongtit, a zolai somleianni bila Judan mipui ahong ruai han, Isua kom abiang atum rang a honga. 
LUK.22.48	Tenchu Isuan a lei ti na, “Juda biang atuma mo Miring Sapa nei mansur rang?”
LUK.22.49	Hatuka Isua bila a zolai ngaiin imo ei ni rang amu u na arakel u, “Puma khendai mang mani mo?” 
LUK.22.50	Amani bila angkhatin Chaizung Lian asuak atana achang kuar asat ving.
LUK.22.51	Tenchu Isuan, “Hiva le chu ahun zei,” ati. Hava nai akuar atona a mandam pe.
LUK.22.52	Hava suale Isuan chaizung ngai le Biakin arung ulian hanuk patar asur ranga ahong ngai kom ati, “Khendai le raimol le ahong mo na nang u koi hi asel ranga mo nei na iam u? 
LUK.22.53	Na bil u na anikhua Biakina kei om tenchu ana sur rang ti u mak che. Atun hi na singansa hun u azing rachama rui anril le.” 
LUK.22.54	Isua asur u na Chaizung Lian ina aruai u; ral ata Pitorin a zi. 
LUK.22.55	Kholaia moi atho u na anua ngai le avan lop. 
LUK.22.56	Suak nupang khatin ei mu le moi kola ei ansut ha andinphita ava ena ati. “Hiva nai um Isua bila mi ke.”
LUK.22.57	Tenchu Pitorin nupang rang, “Hava mi ha remaking,” ati.
LUK.22.58	Nuk beta pasal khatin amuna Pitor rang ati, “Nang um amani bila keng na ni.” Tenchu Pitorin a masanga, “He e, remakung,” ati.
LUK.22.59	Hava suale dar angkhat sua mi khatin achan ana sabak ati, “Hiva nai hi Isua bila mi keng ati a iam nok rua ite om mak asik chu amam Galili mi keng!”
LUK.22.60	Pitorin a masanga, “Hongmo nei ril re ngal makung ati!” Anlaiseka a chong lai tak ar akhuang. 
LUK.22.61	Puma anhoia andinphita Pitor atiang a en, hatuka Pitor anriat zei. Puman ei ti ha, “Ar akhuang man voi anthum remakung na ti na ti.” 
LUK.22.62	Pitor asuaka ana sabaka annuk.
LUK.22.63	Isua arung ngai han elsekara athona azem u. 
LUK.22.64	A mit akhit pe u na, “Tumo anazem reta,” ati u. 
LUK.22.65	Hatuka ala ero sabak u na.
LUK.22.66	Khua ei var le patar ngai, chaizung ulian ngai le Dan minchu ngaiin lokona antong u, hatuka Isua ha ruirilna matona ahong tuang u. 
LUK.22.67	“Na ril ta, nang hi mo Messia?” ati u.
LUK.22.67	A masanga, “Ka na ril u ten na iam u no ta ni; 
LUK.22.68	ankelrua khat ka na rakel u ten na masang u no ta ni. 
LUK.22.69	Tenchu atun ata Miring Sapa Athotheikiar Pathian changtiang ansut inti.”
LUK.22.70	Alom u na ati u, “Nang hi Pathian Sapa mo na ni?” Amani amasanga, “Nangni keng a na ti.” 
LUK.22.71	A ti u na! “Ariat atei nang mak me! Koini len hi ariat na ni imo ei ti!”
LUK.23.1	Mipui dora anthuia Pilat akom Isua atuang u, 
LUK.23.2	hava han asinsak u na: “Hiva miring hi nei sur, na mi ngai asiat changa aruai, reng kom lei choi u no ro ati pe hatuka Messia, reng khat ka ni,” ati.
LUK.23.3	Pilatin arakela, “Juda ngai reng mo na ni?” Isuan a masanga, “Nei ti anga.” 
LUK.23.4	Hatuka Pilatin chaizung ulian le mipui kom atina, “Asik ite mu makung, ei siatna.” 
LUK.23.5	Tenchu haneka apu u na, “Ei manchuna hin nam ansualna rasua Judai rama. Galili ramam atho zeia atun hivan ei hong.”
LUK.23.6	Pilatin ariata arakel, “Hiva mi hi Galili mi mo?” 
LUK.23.7	Isua ha Herodin ei op thuaia keng ti ariata Herod akom ama man se hava lai han amam Jerusalema om. 
LUK.23.8	Isua ei mu le Herod achan arai asan asik chu ama rui ariat zeia ei mu zotnam asot zei. Isuan boidong sin thon ti, ti a iama. 
LUK.23.9	Hasik han Herodin ankel rua tampa a rakela, tenchu Isuan masang mak. 
LUK.23.10	Chaizung ulian ngai le Dan minchu ngai matona ahong u na ana sabaka bado hong tho sa u na. 
LUK.23.11	Herod le a sipai ngaiin elsekara tho u na puan anthang khat a mansil u na, Pilat akom a manse ret u. 
LUK.23.12	Hava nikhua len han Herod le Pilat mal anchang u; hava man chu andui ei ni u.
LUK.23.13	Pilatin chaizung ulian ngai, ruaitu ngai le mipui dora apaia, 
LUK.23.14	hatuka ati pe, “Hiva nai ka kom nei hong tuang u na mi lampui ateia aruai nei ti u. Atun na maton u na ka ena ite ei masial man making na bado tho u ngai rui ha. 
LUK.23.15	Hatuka Herodin um ei masial man maka koini kom ahong makhir ret. Hiva naiin ei thina rang khop masial don mak. 
LUK.23.16	Hasik han manzik ka ti a man se ka ti.” 
LUK.23.17	Hava pantana tumo chu anzok pe u ranga a zot pena.
LUK.23.18	Tenchu mipui dora ankheka, “That ro! Barabba na mazok pe ro,” ati u. 
LUK.23.19	Barabba ha lungina ankhum asel sika le mithat sika.
LUK.23.20	Pilat han Isuan zok rang chu ei nuam, hasik han mipui kom a zong reta. 
LUK.23.21	Tenchu mipui ankheka, “Kros a pe ro! Kros a pe ro!” ati u.
LUK.23.22	Pilatin voi anthum changna ati, “Tenchu imo ei masial? Ei thina rang khop ite man making! Manzika mazok ka ting,” ati.
LUK.23.23	Tenchu ahe ei anring u dor pei ankheka Isua Kros a anpe rase atina, ahek tena chu ei ankhek u achuk. 
LUK.23.24	Hasik han ei ti u anga Pilatin amasat. 
LUK.23.25	Ami zong u ha a mazoka, ha lungina ankhum ha, asel sika le mithat sika, hatuka Isua ha amani kom apek ei zot u anga ei lot u ranga.
LUK.23.26	Sipai ngaiin Isua aruai u na, hatuka ase u lai han Kurini ata mi khat Simon atina antong pui u ama ha khua ata khopuia hong; asur u na Isua nuk tiang Kros a manput u.
LUK.23.27	Mipui atampan ava zina; hava bila nupang senkhat ama sika achap u na. 
LUK.23.28	Isua amani tiang anhoia ati, “Jerusalem nupang ngai! Ka sika chap u no ro, tenchu nang le na nai u ngai rang chap u ro ati. 
LUK.23.29	Nikhua la hong inti hava tika, ‘Ituk vanasa mo nai nei lui nupang chu, naite mazir ngal lui chu, nai ranu pe lui chu la ti unti!’ 
LUK.23.30	Hava tik han min mual ngai rang, ‘Na deng ro!’ Tang ngai, ‘Na thup ro,’ la ti unti. 
LUK.23.31	Thing aring ngala hintin hin ei tho u, imo ni ni achar tik vang chu?”
LUK.23.32	Abila atei anni atuang u athat rang amani ha mi salui u. 
LUK.23.33	Hatuka, “Lu ru mun” ati na munkhat asuak u le hava han Isua Krosa atar u, hatuka ha mi salui anni ngai ham achang tiang angkhat avoi tiang angkhat. 
LUK.23.34	Isuan, “Ka pa! madual ro! Imo ei tho u re u lui keng.” A puan ha ansem u ravan a en u. 
LUK.23.35	Hava han mipui andinga athir u Judana ulian ngaiin a ero u: “Mi le a mazoka ama le zok ta rase ba Messia aniten Pathianin ei athang ha!” 
LUK.23.36	Sipai ngaiin um elsekara tho u na; ahong dep u na zu thur a manlon u. 
LUK.23.37	Hatuka, “Juda reng na ni ten zok ta ro ba,” ati pe u.
LUK.23.38	Achunga han hiva chong ngai anziak: “Hiva mi hi Juda ngai Reng.”
LUK.23.39	Havana akai khatin angona, “Messia ni mak che mo? Zok tan koinim na mazok ta ro ba!” ati.
LUK.23.40	Tenchu atei han aleia ngona, “Pathian achi mak che mo? Anrual ripa nei tiar hi. 
LUK.23.41	Koini chu atiar rang ngal ke na ni, koini chu nei tho mara keng nei man, tenchu ama chu ei masial om mak.” 
LUK.23.42	Hatuka Isua kom ati, “Na mangil no ro, Isua reng anga na hong tik!”
LUK.23.43	Isuan ati pe, “Kei ti ni zei avian ka bila Paradis a omin na ti.”
LUK.23.44+LUK.23.45	Dar somleianni tang ni inti ani honga zinga, ram dora ha ahonga zinga dar anthum ten pei hatuka Biakina puan anrin ha antheta. 
LUK.23.46	Isuan anringpa ankheka, “Ka pa! Na kuta ka ratha ka siak!” atia athi. 
LUK.23.47	Sipai ulianin hava ha amuna, Pathian amanpak, “Ama so mi sa ani nget!” ati. 
LUK.23.48	Havana mipui a en ranga anchun ngaiin amu imo ei ni, aropbur arachum u na malung anana akir u. 
LUK.23.49	Aloma Isua abinga ariat ngai, Galili ram ata nupang ahonga zi ngai, ala uala andinga a en u. 
LUK.23.50+LUK.23.51	Mi khat a raming Joseph Arimathai khopuia Judai rama mi. Ama ha mi sa lalchi thorua mi khat, ama ha Pathian Ram ei hong tung anruang. Ruirilna na mi khat aninam ei masat u le ei tho u ngai pom mak. 
LUK.23.52	Pilat akom asena Isua ruak ava zong. 
LUK.23.53	Hava suale ruak ha a masuma puan le athuam thana a manzal tute ei lan phum nokna lung anchui a. 
LUK.23.54	Hava nikhua ha Sabat nikhua ranga ansinna nikhua ani na.
LUK.23.55	Nupang Galili ata Isua azi ngaiin Joseph abila sena than ava mu u Isua aruang ha hontinmo ei anphum ham amu u. 
LUK.23.56	Hatuka intiang akir ret u na marim ahui ava mansuk u ruak ei khua u ranga. 
LUK.23.56	Sabat nikhua chu pongansa u Danin ei ti anga.
LUK.24.1	Arkhuana, Pathianni nikhua nupang ngai thana ase u, marim ahui ei sin u ha achoia. 
LUK.24.2	Than lung amakot taka ha ankhaia ava mu u. 
LUK.24.3	Hasik han asunga ava lut u na Puma Isua ruak va mu u mak. 
LUK.24.4	Anponkhapa havan anding u zei, anlaiseka mi anni puan a el ansila akola u na ahong anding u. 
LUK.24.5	Anchi sabaka anbok laka phila amok u nupang ngai han, hatuka mi ngai han, “Ichangamo athi bila adam nei en u? 
LUK.24.6	Hivan omlai mak, anthui zei. Galilia a om lai na kom u na imo ei ti mandon u ta: 
LUK.24.7	‘Miring Sapa mi salui ngai kuta anpen tia, Kros a tar unti, ninthum suale dama anthuiret inti,’ ”
LUK.24.8	Hatuka ha nupang ngaiin achong ngai ariat u na, 
LUK.24.9	than ata akir u na a zolai somlei khat ngai kom ava ril u na hatuka atei ngai kom um aril u. 
LUK.24.10	Ha nupang ngai ha Mari Magdalini, Joanna le Mari Jakob a nu ha; amani le nupang atei ngaiin zolai ngai kom hava ngai rui aril u. 
LUK.24.11	Tenchu zolai ngai han ha nupang ngai ei ti a omzia om mak ati u na iam u mak. 
LUK.24.12	Tenchu Pitor anthuia than tiang a tan; anbuna a ena puan anthep amu atei ite mu mak. In tiang a kir reta imo ei nin zei achangadong chunga ase.
LUK.24.13	Hava nikhua len han Isua azi ngai Emmau khua na ase u Jerusalem ata kilomitar somleikhat ni inti. 
LUK.24.14	Rui atung dora ha aril tira achong u na. 
LUK.24.15	Achong u na aril u lai tak, Isua avan chela abil u na kal achoi, 
LUK.24.16	amu u tenchu mandang thei u mak 
LUK.24.17	Isuan amani kom ati, “I rui mo nei ril u na kal choi u na na?” 
LUK.24.18	Abil u na angkhatin a raming Kleopa han arakel, “Nang hi khual mo na ni Jerusalema, atuntaka rui asuak re mak che mo?” ati na.
LUK.24.19	“I ang rui mo?” atia arakel:
LUK.24.19	“Nazareta Isua tak chunga rui asuak.” atina amasanga. “Hava nai ha deari khat Pathianin le mipui doran ei pom ei tho dora le ei ril tak chunga. 
LUK.24.20	Chaizung ulian ngai le ruaitu ngaiin athi ranga apek u na hatuka Kros a apek u. 
LUK.24.21	Nei iam chu ama ha Israel anzok ranga ha ni inti! Hanuk ret chu hava nikhua ata avian hi ninthum changna ani zei. 
LUK.24.22	Koini na bila nupang ngaiin a na manlai u ansal le thana ase u na. 
LUK.24.23	Aruak va mu u maka ahonga kir ret u na vanpalai na mu, vanpalaiin adam ret zei ati na ana ril ati u. 
LUK.24.24	Koini bila senkhat ase u na thana nupang ngaiin ei ti u ang taka ava mu u, tenchu ama chu va mu u mak.”
LUK.24.25	Hatuka Isuan ati pe, “Itukmo nei mo u, dearin ei ti anga a iam ranga itukmo nei an nu u! 
LUK.24.26	Messian hava ngai ei tiar zita nimak mo ama ei lianna na ei lut rang?” 
LUK.24.27	Hatuka Isuan a manthei kiar Pathian chonga ama rui anziak Mosin ei maziak len ata aphuta deari ngaiin ei maziak dora ten.
LUK.24.28	Ei se u na rang khua asuak vit u le, Isua ala se sa rang anga a om; 
LUK.24.29	tenchu a mathem u na, “Koini bila om ro, ani bui rang ani zei azing rang ani zei,” ati u na. Hasik han abil u na ava om. 
LUK.24.30	Ansuta abil u na anek ranga, vaipol alaka raisanna aril, hatuka akhiaka a manlon. 
LUK.24.31	Hatuka amit u anlonga, a mandang thei u zei, tenchu anpei diai. 
LUK.24.32	Amani le amani anti u na, “Lampuia ana chong puia moi ana kang phua mak mo ha Pathian chong ei na ril han?”
LUK.24.33	Anrapa anthui u na Jerusalem tiang ase u hava han a zolai somleikhat bila mi atei um anchun u. 
LUK.24.34	“Puma hi anthui hi le! Simon a kom um anlang!” ati u.
LUK.24.35	Ha anni ngai han aril u lampuia imo ei ang, hatuka vaipol akhiak lai hontinmo Puma ei mandang thei u.
LUK.24.36	Ha anni ngaiin aril laitak anlaiseka Puma apum avan ding abil u na, hatuka amani rang, “Phukdaina nangni kom om rase,” ati.
LUK.24.37	Anlai u na raluai kukui mo nei mu ati u. 
LUK.24.38	Tenchu, “Ichangmo nei anlai u? Ichangmo iam nokna na malung u na ei chui? 
LUK.24.39	Ka kut ngai en uta, ka ke en uta, en uta ka ni tatak mo na ton u tan la, na re u na ti, asik chu raluaiin taksa le ru don mak koi nei na mu u anga,” ati pe.
LUK.24.40	Hava ei ti le a ke, a kut a manmu. 
LUK.24.41	La iam bang thei u maka araiasan rei u na a malung achei u na; a rakela, “Asak rua mo om?” 
LUK.24.42	Nga ansuang sua apek u, 
LUK.24.43	a laka amaton u na a sak.
LUK.24.44	“Hiva ngai rui hi na bil u na ka om lai kei ril; ka rui anziak dora Mosi Dana anziak dearin ei maziak ngai Sam bua anziak dora ei kip rang anang.”
LUK.24.45	Hatuka amalung u a malong pe Pathian chong ei riat u thei narang, 
LUK.24.46	hatuka amani kom ati, “Hiva hi anziak; Messia chu antak tiar intia athi ata ninthum suale anthui inti. 
LUK.24.47	Hatuka ama raminga ansirna rui le asia andualna rui anril inti, namtin kara, Jerusalem ata anphut inti. 
LUK.24.48	Nangni hi hiva ngai amu na ni u. 
LUK.24.49	Hatuka koi ka pumin ka Pa chongtin ha hong tir ka ti nangni na kom. Tenchu khopuia lei maruang u ro, chunga ranak ahong maseng nangni kom.” 
LUK.24.50	Hatuka khopuia, Bethani khua suak raka aruaia, hava han akut alanga bor apek. 
LUK.24.51	Bor apek susung han akom u ata ankhaia vanram tiang ase. 
LUK.24.52	Amok u na Jerusalema akir ret u raisanna bita. 
LUK.24.53	A hun u dora amanga Pathian kom raisanna ril chunga Biakina a om u.
JHN.1.1	Aphuta chong a om, chong chu Pathian koma om. Hatuka chong ha Pathian. 
JHN.1.2	Hava ha anphuta Pathian kom a om. 
JHN.1.3	Alompeia aman ei sin zit. Alompeia aman ei sin nok ite om mak. 
JHN.1.4	Ama koma han damna a oma, hava damna ha mitin ranga ra-ang ei ni. 
JHN.1.5	Hatuka hava ra-ang ha azing kara ahong ela, tenchu azingin lei riat mak.
JHN.1.6	Pathianin ei hong tir mi khat a oma, a raming chu Johon. 
JHN.1.7	Ra-ang rui ahong anriat ranga ama chu anriatpu anga ahong ei ni. Ama zara mi doran ei iam theina ranga. 
JHN.1.8	Ama chu ra-ang nimaka, tenchu ra-ang rui ahong anriat rang ngala ahong keng. 
JHN.1.9	Ra-ang tatak mitin a el chachak ha a oma, Ramuala ei lei hong lai tak ania.
JHN.1.10	Ama chu ramuala ei om, ramual hi aman, ei sin anina tenchu ramualin lei riat lai mak. 
JHN.1.11	Ama a ningneina le ahonga tenchu ama ami ngai lele han lei pom u mak. 
JHN.1.12	Hanum nisela, ama aleia pom dora ranga le ama raming aleia iam ngai ranga Pathian nai ni theina a pek. 
JHN.1.13	Hava mi ngai chu thisen atam nimak, taksa ei zotam nimak, miring ei zotam nimak tenchu Pathian ata asuak ngal keng.
JHN.1.14	Hatuka hava chong ha taksa ahong anchanga, koini bila ahonga oma, Pa han Naipasal ei nei selep ei lian pui anga ama ei lian chu nei mu. Ama chu lungkham le ataka abit ani.
JHN.1.15	Johonin ama rui tak ha ahong manriata hatuka ankheka, “Arui keina ril u ha ama hi ani zei, ‘Ka nuka ahong han ei na khel keng, ama chu ka mana aleia omsa ei ni sika,’ ” ati na.
JHN.1.16	Koinin ama ei bitna ata alompeia nei man, lungkham chunga lungkhamna nei chang. 
JHN.1.17	Dan rui chu Mosi kom ei pek, lungkhamna le atak chu Isua Krista zara ahonga tung ei ni. 
JHN.1.18	Tenchu Pathian hi tuten amu la om ngai maka, A Pa ketora a om, Naipasal selep han keng ama rui ahonga ril.
JHN.1.19	Hatuka Juda ngaiin, “Tumo na ni?” atia; Jerusalem ata chaizung le Levi chi na mi ngaiin ama ankel ranga mi atir u na. Hatuka Johonin hiva chong hi a lei manriata. 
JHN.1.20	Hankeng aman, “Krista ni makung,” atina ip thak luia a puanga.
JHN.1.21	“Hanle tu ngal mo na ni?” atina arakel u na. “Eliza mo na ni?” ati u na. Aman, “Ni makung,” ati na. “Hanle deari mo na ni?” atia arakel ret u na.Aman, “Ni makung,” ati na a masanga. 
JHN.1.22	“Hanle tumo nei ni?” ati u na. “Mi ana honga tir ngai koma nei va masang thei na ranga nang na ruia hin imo nei anti na ril ro,” ati u na.
JHN.1.23	Hatuka aman, “Koi hi philchar rama ankheka apuangpu ka ni zei: Deari Isaiin ei ti anga, ‘Puma alampui chu mandin u ro! kei ti,’ ” atina. 
JHN.1.24	Ei tir u ngai ha Pharisi ngai bila mi ani u na. 
JHN.1.25	Hatuka akoma, “Krista le nimak che na, Elizam nilai mak che, Dearim nimak che na, hanle ichangamo baptisma nei pek chachak?” atia arakel u na.
JHN.1.26	Hatuka Johonin amani kom, “Koi chu, tina baptisma kei na pek u, tenchu na kar u na nei riat u nok mi khat andinga a om. 
JHN.1.27	Ama ha ka nuka ahong ani ngalam a kekok khitna ri ngal asut rua ni makung,” ati na.
JHN.1.28	Hiva rui ngai dora ei omna chu Jordon va rala Bethani khuana Johonin Baptisma ei pek chachakna mun han.
JHN.1.29	Hanuk nikhuana han Isua chu akoma ei hong alei muna, “Enta, Pathian Berate ramual pap achoi rang so, ati na. 
JHN.1.30	Sova mi arui tak so kei ril ani zei, ‘Ka nuka mi ahong hi ka neka alian keng, asik chu ka mana aleia omsa ngal keng.’ 
JHN.1.31	Ama hi kei hong riat nok, tenchu Pathianin Israel ngai kom ei manlang theina ranga, koiin chu tina baptisma kei hong pek,” atina. 
JHN.1.32	Hatuka Johonin ariatphata, “Ratha chu pharvali anga van ata ei honga ama chunga ei hong om kei mu, ati na. 
JHN.1.33	Ama hi kei hong riat nok, tenchu tia Baptisma apek ranga ana honga tirpu han, ka kom ei na ti chu; ‘Ratha ei hong chuma ei hong omna mi tak ha Ratha Anthiang le baptisma apek ani zei,’ ati na. 
JHN.1.34	Hatuka ka mu sua ata chu ama hi Pathian Sapa atia kei riat ani zei.”
JHN.1.35	Hanuk nikhua reta chu Johon le a zolai ngai anni anding rit u na. 
JHN.1.36	Isua ha kal achoia ahong lai tak han Johonin alei muna, “En u ta, Pathian Berate so,” ati na. 
JHN.1.37	Hatuka a zolai anni ngai han ama chong ariat u le chu Isua nuk ava zi u na. 
JHN.1.38	Isua anhoia ama a nu nuk ei hong zi u alei mu na, “Imo nei hong thun u?” alei ti na.
JHN.1.38	Amanin, “Rabbi,” ati u na. ‘Rabbi’ ti omzia chu “Minchupu” tina ani. “Honmo nei omna?” ati u na.
JHN.1.39	Aman, “Hong u ro mu un na ti,” ati pe na. Hatuka asena ei omna chu ava mu u na. Hava nikhua han chu ama bila a om len u na. Hava lai tak han zoro chu dar manli tang ni zei ni.
JHN.1.40	Johon achong ariata Isua nuk azi anni bila angkhat na chu Andria, Simon Pitor a naipa. 
JHN.1.41	Ama hi a parual Simon antongpui mansa, hatuka akoma, “Koini chu Messia na mu zei,” ati na. “Messia” ti omzia chu “Krista” ei ti na ani. 
JHN.1.42	Hatuka ama han Isua kom ahong ruaia. Isuan ama tiang alei ena: “Nang Jona naipasal Simon, Kipha lantin na ti.” “Kipha le Pitor” tina chu “lung” ei ti na ani.
JHN.1.43	Zing khua avar ret le chu Isua Galili rama ase rang azota hatuka Philip chu amu na; “Ka nuk na hong zi ro,” ati pe na. 
JHN.1.44	Philip chu Bethsaida khuana Andria le Pitor omna khua dena mi ani. 
JHN.1.45	Philip han Nathaniel anmu puia, “Mosi dan lekhabuna le deari ngaiin um ama ruia ei maziak u ha koinin chu na mu zei,” atina. Ama ha Nazaret khuana Isua, Joseph a naipasal. 
JHN.1.46	Hatuka Nathaniel han; “Nazaret khua ata asa angkhatte ngal hi asuak mo thei?” ati na, Philipin, “Hong tan hong en ta,” ati na.
JHN.1.47	Isuan Nathaniel chu ama tianga ei hong amu na arui alei rila: “Enta, Israel kara mi dik tak so, a malung sunga anhuangna reng abui thak,” ati na.
JHN.1.48	Nathaniel han, “Hontinmo nei na riat?” ati na. Isuan: “Philipin ana kui man ata theichang kung thuaia nei om kei na mu keng,” atia a masanga.
JHN.1.49	Nathaniel han, “Minchupu, nang hi Pathian Sapa le Israel ngai reng na ni,” ati na a masanga.
JHN.1.50	Isuan, “Theichang kung thuaia kei na mu kei ti sika nei iam mo? Hiva ngai neka rui alian la mun na ti,” ati na a masanga. 
JHN.1.51	Isuan akom u na, “Atak taka kei na ril ani u zei, van anlong intia Pathian vanpalai ngai chu Miring Sapa chunga ei hong chum le ei kal la mu un na ti,” ati na. 
JHN.2.1	Hatuka ninthum changna nikhua han, Galili rama Kana khopuia mui ruaina khat a oma. Hava han Isua a nu anchela. 
JHN.2.2	Hanuk chu Isua le a zolai ngai um hava mui ruaina na han ankui ani u na. 
JHN.2.3	Hatuka nukhona zu ansam u le chu Isua a nu han akoma, “Gerep zu hi ansam keng ani u zei,” ava ti na.
JHN.2.4	Isuan akom, “Nupang, hiva ruia nang le koi hi imo nei anphana, ka hun la hong tung mak,” ati na. 
JHN.2.5	Hatuka a nu han mi dorbondom ngai rang, “Aman ei na ti u dora tho u ro,” ati na.
JHN.2.6	Hava han Juda ngai anthiangna dan anga lung tikola aruk ansut a oma, angkhakhatin atampa ngai litar razakhat seng achak thei ani na. 
JHN.2.7	Hatuka Isuan, “Tikola ngai dora ti manbit zit u ro,” ati na. Hankeng hava ngai dora chu ti aliama aman bit u na. 
JHN.2.8	Hatuka aman, “Atun chu havan ata luak lak u tan nek sak ansukpu koma choi u ro,” atina. Hankeng achoi u na. 
JHN.2.9	Nek sak ansukpu han ti gerep zu ei man chang sua ha atem beta ten ei suakna riat thei maka. Ti avaluak ngai han chu ariat u na. Nek sak ansukpa han makpa chu akuia 
JHN.2.10	akom, “Min gerep zu ati keng ei rasua mansa, hankeng atam ual min a nek suale ati nok ual ei rasua chachak. Tenchu nangin atun tenpei gerep zu ati nei la don,” ati na.
JHN.2.11	Hantin han Isuan boidong sin ei phutna chu Galili rama Kana khopuia anina, hivan tin hin ei lianna ei man langa a zolai ngaiin ei iam thei un zei.
JHN.2.12	Hava suale chu ama le a nu, a naipa ngai hanuk chu a zolai ngai lehan Kapernaum khuana ase u na, tenchu nikhua sot va om u maka. 
JHN.2.13	Havalai tak han Juda ngai Zokna Panta ahonga nai zeia hankeng Isua Jerusalema ei se. 
JHN.2.14	Hatuka Pathian Biakina serat, bera, pharvali azuar ngai le sumru athul ngai chu ava muna. 
JHN.2.15	Hatuka, rirual le nganu ramoi asina serat le bera aloma Pathian Biakin ata a rasuana, sumru athul ngai sum abun pena, ei siak u na ngai dora ei malet pe zit. 
JHN.2.16	Hanuk chu pharvali azuar ngai koma, “Hiva neinun ngai dora hiva mun ata khai u ro, ka Pa in hi azuarna le anchokna in manchang u no ro,” ati na. 
JHN.2.17	Hatuka, “Na in sika ka tepannel na han moi anga achuang ka ni zei,” ti anziak ha a zolai ngai malunga ei hong chui ret ani na. 
JHN.2.18	Hatuka Juda ngai han, “Hiva boidongna sin nei thona nei na man mu dora hi hovan tina nei tho thei mo?” atia arakel u na.
JHN.2.19	Isuan akom u na, “Hiva Biakin masiam u ro, koiin ninthum sunga manding ret ka ting,” ati na a masanga. 
JHN.2.20	Hatuka Juda ngai han, “Hiva Biakin hi kum sommanli le kum aruka ansin anina, nangin ninthum sunga nei manding rang mo?” ati u na.
JHN.2.21	Tenchu ama aninga ataksa anga Biakin rui keng ei ril. 
JHN.2.22	Hasik han ei thi ata anthuiret suale chu hiva chong hi aman ei la ril nget keng atina a zolai ngai malunga ei la chui pe ret u ani na. Hava suale keng Pathian Lekhabuna chong le Isua chong ngai ei la iam u.
JHN.2.23	Isuan Zokna Panta laia changdong sin ei tho ngai amu u na mitampa han ama raminga a iam u na. 
JHN.2.24	Tenchu Isuan aning len ngala han amani chunga angamna don maka, asik chu aman mi dora ei riat zit ani na. 
JHN.2.25	Miring ruia ariatpui ranga aman tute ei nang ommak asik chu aman miring sunga a om dora ariat zita.
JHN.3.1	Pharisi bila mi khat a oma a raming chu Nikodem. Ama ha Juda ngai ruaipu khat ani. 
JHN.3.2	Ama ha zana Isua kom ahonga: “Rabbi, Pathian kom ata ahong minchupu nei ni ti koinin nana riata, Pathian na bila a om ani nok anten hiva boidong sin nei tho ngai hi tuten tho thei no ni,” ati na.
JHN.3.3	Hava suale Isuan akoma, “Atak taka kei na ril ani zei, mi anzirret nok anten Pathian reng changna ram mu thei no ni,” atia a masanga.
JHN.3.4	Nikodemin akoma, “Mi atar sua nuka hontinmo ei anzir ret thei rang? A nu von sunga voi anni changna ei luta ei anzir ret rang mo?” ati na.
JHN.3.5	Isuan, “Atak taka kei na ril ani zei, tia le Ratha ata anzir nok ten Pathian reng changna rama lut thei no ni. 
JHN.3.6	Taksan ei mazir chu taksa hanuk Rathan ei mazir chu ratha ani. 
JHN.3.7	Anzir thar ret u ro kei na ti u hi na chang mandong u no ro. 
JHN.3.8	Thinthi hi ei zot na tiang keng ei se, ten arasa chu na riat u, hovan ata ahong mo hovan tiang mo ei se rang riat u mak che. Mitin Rathana anzir chu hantin anga ei om rang,” atina a masanga.
JHN.3.9	Nikodemin, “Hiva ngai hi hontinmo ei ni thei rang?” ati na a masanga.
JHN.3.10	Isuan, “Nang ro Israel ngai anchu bila ansangkhit nei ni, hiva ngai hi nei riat nok mo? 
JHN.3.11	Atak taka keina ril ani u zei, koinin chu nei riat hakeng nei ril, nei mu sua rui keng nei man riat, hanum nisela koinin nei riatna tuten apom zot om u mak che. 
JHN.3.12	Ramual rui kei na ril u na lua iam u mak che, vanram rui vang chu ril ngal ila hontin nei iam u rang? 
JHN.3.13	Vanram ata ahonga chum Miring Sapa rong nok anten tute vanrama akal la om ngai mak,” atina a masanga.
JHN.3.14	Mosin philchar rama thir len sin marul ei tar ang han, Miring Sapa ham lan tar nget inti. 
JHN.3.15	Hasik han ama a iam tak pei chu taituan damna chang inti. 
JHN.3.16	Asik chu Pathianin ramual adit rahaia a Naipasal selep ei hong phal, Ama a iam tak pei chu pei anchang no ni a, tenchu taituan damna keng ei chang. 
JHN.3.17	Pathianin ramual tak chunga rui aril ranga a Naipasal ei hong tir nimak, tenchu Ama zara ramualin sandam ei lei chang thei na ranga.
JHN.3.18	A Naipasal a iam tak chu a rui anril lai no ni tenchu Ama a iam thei nok tak chu a rui anril sua keng ani zei, asik chu Pathian Naipasal selep raming ei iam nok sika han. 
JHN.3.19	Ruirilna chu hiva hi ani zei, ramuala ra-ang ahonga mi ngaiin ra-ang neka azing kar aliak adit u, asik chu asin tho u ngai dora asiat sua keng ani zei. 
JHN.3.20	Asia atho doran chu ra-ang a mumaka, hatuka ra-ang tiangam hong u no ni, asik chu asin tho salui ngai lam anlang ving ngai. 
JHN.3.21	Adik atho ngaiin chu ra-ang tiang ahonga, Pathian he tel chunga asin tho u ngai ha ra-anga ei anlang thei na ranga.
JHN.3.22	Hava suale chu Isua a zolai ngai le Judai rama ase u na, hatuka amani bila a om lena hanuk baptisma a peka. 
JHN.3.23	Johon ham Salim khua kola Ainona baptisma, alei hong peka, hava muna han ti ei tam sika, mipui ngai chu akoma ase u na hatuka aman baptisma alei peka. 
JHN.3.24	Asik chu hava lai han Johon lungina lan khum maka. 
JHN.3.25	Hatuka Johon a zolai ngai lehan Juda mi khat anthiangna dan ruia ankhal u na. 
JHN.3.26	Hava suale Johon koma ahong u na, “Rabbi, Jordon varala na bila a om, arui nei rilpu han, enta, sova son baptisma a peka, mi dora ama kom ase zit zei,” ava ti u na.
JHN.3.27	Hataka Johonin, “Van ata Pathian pek ani nok anten, miringin ite ei nei om mak. 
JHN.3.28	‘Koi chu Krista ni makung, ama a matona aleia hong ranga alei hong antir keng ka ni, atina kei na ril u ha nangni ngai len ha ariat na la ni u.’ 
JHN.3.29	Muisa ava ruai chu makpa anina, makpa amal han akola anding chiana makpa chong ei rangaia achan arai ei lei man san; havan tin anga han ka raisanna ei tung ani zei. 
JHN.3.30	Ama chu lan son riam intia, ten koi chu lan kei tir ka tinga.” atina a masanga.
JHN.3.31	Chung tiang ata ahongpu chu alom reng chunga alian khit ani na ramual ata ahonga suak aniten, ama chu ramual mi anina, hanuk ramual rui um ei ril. Van ata ahong chu alom reng chunga alian khit ani.
JHN.3.32	Aman chu ei mu le ei riat ngai keng ei na manriat; tenchu ei riat ngai tute apom pe om mak.
JHN.3.33	Ama ei ril ngai apom tak chu Pathian chu atak ani ati na, mor azema.
JHN.3.34	Asik chu Pathianin ei hong tir tak chu Pathian chong keng ei ril, asik chu Pathianin Ratha hi amai chaka ei pek ni mak. 
JHN.3.35	Pa han Naipasal adita, ama kuta aloma apek zita. 
JHN.3.36	Naipasal a iam tak pei chu taituan damna aman sua zei, tenchu Naipasal atel nok tak chu damna mu thei lai no ni, haneka Pathian taksitna achunga a om keng ani zei.
JHN.4.1	Johon aneka Isuan keng atam ual zolai ei man chang ani zei hanuk baptismam apek atia Pharisi ngaiin chu ei riat u. 
JHN.4.2	Adik taka chu Isua aninga tute baptisma ei pek om mak, a zolai ngai rong keng apek u, 
JHN.4.3	Hantin han chong ei hong suak Isuan ariat le chu Judai ram a maka Galili rama a kir reta asena. 
JHN.4.4	Hava han Samari ram apal nget anang pe na.
JHN.4.5	Hankeng Samari rama Sukar khopui chu ahonga suaka, havan ata Jakob han a naipasal Joseph ranga mun ei pek lehan ankar rei nimak. 
JHN.4.6	Hava taka han Jakob a tikhur um a oma, hatuka Isua chu a kal hong choina ei pong sika tikhur kola ansuta, hava han sun chimrip tang ani zeia.
JHN.4.7	Samari nupang khat ti luak ranga ahonga, hatuka Isuan akoma, “Ti nek rang na pe ro ba,” ati na. 
JHN.4.8	Hava han a zolai ngai chu sak nek anchok ranga khopuia aleia se sua ani u na.
JHN.4.9	Hankeng Samari nupang han akoma, “Nang Juda mi, koi Samari mi, hontinmo ka koma ti nek rang nei na zong?” atina a masanga. Asik chu Juda mi le Samari mi chu anton ngai maka. 
JHN.4.10	Isuan, “Pathian neinun pek le ti nek rang a na zongpu ha riat tan la chu nangin akoma zongin na ti ba, hatuka aman damna ti na pek inti,” ati na a masanga.
JHN.4.11	Hatuka nupang han akoma, “Ka pu, ti luak na ite don mak chena, hava panga tikhur um alan thuk sana, hanle hovan ata mo hava damna ti nei man? 
JHN.4.12	Hiva tikhur hi koini na pu ruala mi Jakob in ei na pek, ama, a sanai ngai le a kel rualin hiva hi ei nek u,” ati na a masanga.
JHN.4.13	Isuan, “Hiva ti anek tak chu ati anral ret inti. 
JHN.4.14	Tenchu, ka koma kei pek ti nek tak chu ati anral pial lai no nia, ka koma ti kei pek asunga taituan tenpeia damna ti nar put inti,” ati na a masanga.
JHN.4.15	Hatuka nupangin, “Ka pu, hano hava ti ha na pe ro ba! Ka ti ei anral lai nokna ranga hanuk chu hiva tenpeia ti luak kei hong lai nokna ranga,” ati na.
JHN.4.16	Isuan, “Na ruathar va kui tan hiva hin hong kir ro,” ati pe na.
JHN.4.17	Nupangin, “Ruathar don makung,” ati na a masanga. Isuan, “Ruathar don makung nei ti ha adik. 
JHN.4.18	Tenchu ruathar ranga pei nei hong don sua keng ani zei, hatuka atun nei ompui him na ruathar tak ni mak, hiva chong nei na ril hi Isuan adik keng,” ati pe na.
JHN.4.19	Nupangin, “Ka pu, ka na riat zei, nang hi deari khat ke na ni. 
JHN.4.20	Koini na pu ruala Samari nu ngaiin chu hiva muala Pathian ei biak u chachak tenchu nangni Juda mi ngaiin Pathian biakna chu Jerusalema keng nei ti u,” ati na.
JHN.4.21	Isuan, Nupang, “Ka chong hi iam ro, mipuiin, Pa chu hiva mualam ni no ni, Jerusalemam biak no ni hava ang hun chu la hong inti. 
JHN.4.22	Nangni Samari ngaiin nei riat u nok ha keng nei biak u chachak, koini Juda ngai chu nei riat ha keng nei biak asik chu Juda ngai ata keng zokna ei la ni rang. 
JHN.4.23	Tenchu hun khat la hong inti, haneka atun ahonga suak keng ani zei, hava tika chu Pathian Ratha sintho theina ranak le ataka Pa la biak tatak unti. Asik chu Pa han hiva anga abiak ngai keng eia rok ngalum. 
JHN.4.24	Pathian chu Ratha ani, hatuka ama abiak ten Ratha sinthotheina ranak le biak rase,” ati na.
JHN.4.25	Hatuka, “Nupangin, Messia, Krista ei ti u ha ei la hong rang ka riat, ama ahong tik chu aloma na la manriat kiar inti,” ati na.
JHN.4.26	Isuan, “Hatuka koi ana chong pui hi ama ha ka ni zei,” ati na.
JHN.4.27	Hatuka havalai tak han a zolai ngai chu ahonga kir u na, nupang khat mai le ei lei chong ahong mu u na aboi amandong u na. Hanum nisela, tuten nupang rang ha, “Imo nei zong?” Hanuk, “Ichangamo hiva nupang le nei lei chong,” ati na ankel ngam om lem maka.
JHN.4.28	Hatuka nupang chu a tikola a maka khuana ase na, mipui koma, 
JHN.4.29	“Hong u tan hong en uta, kei tho kei sin ngai dora anariat pe zit mi khat a om, ama so Messia ni no ni mo?” ava ti na. 
JHN.4.30	Hatuka khua mi ngai chu Isua kom ahong u na.
JHN.4.31	Hava tak han a zolai ngaiin, “Rabbi, hong nek ta ro,” atia Isua chu akui u na.
JHN.4.32	Isuan amani rang, “Ka koma anek rua a om chu nangnin nei riat u nok zat keng,” ati na.
JHN.4.33	Havasik han, a zolai ngai amani le amani ankel u na, “Anek rang alei honga choi pe mo om,” anti u na.
JHN.4.34	Isuan, “A na honga tirpu ei zot atho le asin azui hi keng koi ka bu. 
JHN.4.35	Nangnin chu, ‘Sang atna rang tha manli alansam ti u mak che mo,’ lui tiang anhoi tan en u ta; atun len a at rang amin sua keng ani zei. 
JHN.4.36	A at pu han ei lona chu amana, hatuka taituan damna ranga sang a ata, sang a tu le sang a atpa mun ruala arai ei san theina ranga. 
JHN.4.37	‘A tu angkhat, a at mi tei’ ti chong ha hiva hin ahonga dika. 
JHN.4.38	Sin nei tho u nokna muna sang a at ranga keina tir u, mi ei lei pong suana muna nei van chuan u ani na.” ati na.
JHN.4.39	“Ka sin tho ngai dora ana riat pe zit,” atia nupangnu chong ril ata Samari khuana mi tam riaiin Isua chu ahong iam u na. 
JHN.4.40	Hasik han Samari mi ngai chu ama koma ahong u na abil u na a omsa rang amathem u le chu, Isua ninni ten ala oma.
JHN.4.41	Hanuk chu ama chong ril ata mi tampan ala hong iamsa u na. 
JHN.4.42	Havasua le chu amani han nupangnu koma, “Atuna koini nei hong iamna hi chu nang na chong ril ata ni lai mak me, asik chu koini ngetin achong nei riat ata le ama hi ramual sandampu tatak ani ti nei hong riat ani zei,” ati u na.
JHN.4.43	Ninni suale chu Isua havan ata Galilina asena. 
JHN.4.44	Isuan aning lena, “Deari hi ei omna khua lena chu lalchi ruai mak,” ti chong arila. 
JHN.4.45	Galili ahonga suak le chu mipuiin alei pham u na, asik chu amani ham Zokna Panta lai han Jerusalema ase u anina hatuka hava panta laia asin tho ngai dora ham amu zit ani u na. 
JHN.4.46	Hava suale chu Isua Galili rama ti ha gerep zu ei man changna Kana khuana ahong reta. Hava han ram aruai bila milian khat a oma, ama a naipasal ana ha Kapernauma khuana a oma. 
JHN.4.47	Isua Judai ram ata Galili rama ahonga tung zei ti ei riat le akom asena, Kapernauma a naipasal ana avan dam pe ranga ava mathema, asik chu athi rang toto ani zeia. 
JHN.4.48	Hatuka Isuan, “Sinsiana le boidong khap sin na mu u nok ten iam u ret no ta ni,” ati pe na.
JHN.4.49	Hava ati suale milianpa han, “Ka pu, ka naipasal athi man na hong pe ro ba,” ati na.
JHN.4.50	Isuan, “Se pei ta ro, na naipasal aleia dam zei,” ati pe na. Hatuka hava mi han Isua chong ril ha a iama, ase na. 
JHN.4.51	Hatuka ase lai tak han asuak ngai ha akoma aleia hong antong pui u na, “Na naipasal aleia dam zei,” ahong ti u na.
JHN.4.52	Hatuka, aman akom u na, “Hova hun taka mo ei lei dam?” ati na arakela. Amani han, “Mizan khului tiang chang dar khata ei na a mathana,” ati u na. 
JHN.4.53	Havan tin han, Isuan a pa koma, “Na naipasal adam zei,” ati lai taka hun ha ariata. Hasik han ama le a in sungkua aloma a iam u na. 
JHN.4.54	Judai ram ata Galili rama ahong suana hiva hi Isuan boidong khap sin ei tho voi annina ani na.
JHN.5.1	Hava suale Isua chu Jerusalema Juda ngai panta na asena. 
JHN.5.2	Jerusalem bera suakkhar kola tindil khat a oma, hava ha Hebrai chonga Bethsaida ati u na, hava han tham ranga a oma. 
JHN.5.3	Hava han ana, acho, akhor, le azeng atampa ei zal u chachakna. Amani ngai ha tin sok a ngak ei ni u. 
JHN.5.4	Asik chu hohon mo Puma vanpalai khat hava tindila ei hong chuma ti ei hong sok chachak. Tin sok lai taka achum mansa tak pei ha rikhua ata ei dam u chachak. 
JHN.5.5	Hava han kum somanthum le kum ariat ana mi khat a oma; 
JHN.5.6	Isuan hava han ei zal amu na hatuka nikhua sotpa ei om ani zei ti ariata, a koma, “Na dam mo zot?” ati na a rakela.
JHN.5.7	Ana pa han, “Ka pu ti ansok lai tak, tindila anan sum rang mi abui, ka chum kakar miteiin ana lei khel ret chachak,” ati na a masanga.
JHN.5.8	Isuan akoma, “Anthui tan, na munpha luak tan se ta ro,” ati na. 
JHN.5.9	Hatuka anlaiseka hava mi ha a honga dama a munpha a luaka kal achoia asena. Hava nikhua ha Pongansana ei lei ni. 
JHN.5.10	Hasik han Juda mi ngaiin adampa rang, “Avian Pongansana nikhua, na munpha luaka ase hi na Danin phal mak,” ati pe u na. 
JHN.5.11	Tenchu aman, “A nan dampa han na munpha luak tan kal choia se ro ei na ti keng,” ati pe na.
JHN.5.12	Amani han, “Na munpha luak tan la kal choia se ro ana ti pu ha tumo?” ati na arakel u na.
JHN.5.13	Tenchu adampu han Isua hi tumo atina ei riat nimak, hava han mi tampa ei om sika Isua chu antol chiana ase na.
JHN.5.14	Hava suale Isuan ama ha Biakina ava mu reta akoma, “Enta, na dam zei, hasik han asia tho lai no ro, hanok anten na chunga asia ala chul ret thei,” ati pe na.
JHN.5.15	Hatuka ama ha asena Juda milian ngai koma, ama andampu chu Isua ani, ati na ava rila. 
JHN.5.16	Pongansana nikhuana hava ngai dora ei tho sika han Juda mi ngaiin Isua chu asin sak u na. 
JHN.5.17	Tenchu Isuan, “Ka Pan atun tenpei sin ei la tho chian, koi um kei la tho chian ala ni,” ati pe na.
JHN.5.18	Hava ual han Juda mi ngaiin athat rang ei val riam u na, Pongansana nikhua rong ni lai mak ei masiat tenchu Pathian hi ama a Pa ei manchanga hatuka ama aninga Pathian le anruala ei anbe keng ani zei ati u na.
JHN.5.19	Isuan akom u na, “Atak taka keina ril ani u zei, Naipasalin ka ninga ite kei tho thei om mak, Pa han ei tho kei mu rong ha keng kei tho, asik chu Pa han ei tho tho keng Naipasalin um hantin han ei tho. 
JHN.5.20	Asik chu Pa han Naipasal chu adita, ei tho ngai dora ama ha a man muna, hava neka sin alian laman munti na, nangni ngai na chang ei dong u na ranga. 
JHN.5.21	Asik chu Pa han athi ngai ei mathuia damna ei pek anga, Naipasalin um ei zot tak koma damna ei pek keng. 
JHN.5.22	Asik chu Pa in tute rui ril mak, tenchu aloma rui ril dora Naipasal koma ei pek keng. 
JHN.5.23	Pa lalchi ei tho u anga, Naipasal um lalchi ei ruai theina ranga. Naipasal lalchi tho lui chu, Pa a na honga tirpu ham lalchi tho lui keng.
JHN.5.24	“Atak taka kei na ril ani u zei, ka chong anngaia, ana honga tirpu a iam tak pei chu taituan damna achang sua zei, hatuka ruiril nana hong lai no nia, haneka thina ata damna na ankan sua keng ani zei. 
JHN.5.25	Atak taka keina ril ani u zei, hun chu ahong tir keng ani zei, atun len um ahonga tung sua keng ani zei, athi ngaiin Pathian Sapa he la riat unti, havana ariat ngai dora chu la hong dam kiar unti. 
JHN.5.26	Pa in aninga damna ei nei anga, Naipasal tak chungam aninga damna anei theina ei pek. 
JHN.5.27	Hatuka ama ha Miring Sapa ei ni sika han ruiril theina ningneina ei pek keng. 
JHN.5.28	Hiva hin na chang mandong u na no ro asik chu ahun ahonga suak rang ani zei, hava tika han than khura a om ngai doran ahe la riat unti a, 
JHN.5.29	hatuka than khur ata la hong suak unti. Sin asa tho ngai chu damna achang rang lan thui ret unti a, asia tho ngai chu asian lo ranga la hong suak ret unti. 
JHN.5.30	“Koi ka ninga ite kei tho thei om mak kuara kei riat anga rui kei ril ka ruiril um anzik asik chu kei zot atho ratin tung ranga aval nima kung tenchu ana hong atirpu ei zot anga ratin tung rang ha keng kei val.
JHN.5.31	“Hatuka ka ninga ka rui kei ril aniten kei ril ha adik atia anpom no ni. 
JHN.5.32	Ka rui ariatpu chu mi tei ret ani, aman ka ruia ei ril ha, hava riatna chu atak ani ti ka riat nget. 
JHN.5.33	Nangnin Johon akoma mi nei tir u hatuka ama han atak ruia ei lei manriat. 
JHN.5.34	Miring kom ata riatpuina kei man nimak, tenchu nangnin damna nei chang thei u na ranga hiva chong ngai hi kei ril keng. 
JHN.5.35	Johon ha lem anga achuang le a el ania, hatuka ama ra-anga hun alakte ranga raisan ansak rang nei zot u. 
JHN.5.36	Koi ka ruia ariatpu hi Johon ei riatpui neka alian keng. Pain sin azui ranga ei na pek hatuka ka sin tho ngai nget han Pain ei na tir ti ei na manriat pe na ani. 
JHN.5.37	Hatuka pa ana honga tirpu han ka rui ei man riatna ani. Nangnin ahe la re u ngai mak chena, a mel um la mu u ngai mak che. 
JHN.5.38	Ama ei hong tirpu nei iam u nok sika han ama a chong um na malung u na ei om nokna ani. 
JHN.5.39	Lekhabu chu achan nei thun u hatuka hava Lekhabu han taituan damna a om atina nei mandon u ani, tenchu hava Lekhabu tak ha ka rui ariatpu ani. 
JHN.5.40	Tenchu damna nei manthei u na ranga ka koma hong zot u mak che.
JHN.5.41	“Miring ngai kom ata anpaka om rang an van ni makung. 
JHN.5.42	Tenchu na malung u na Pathian anditna don u mak che ti ka na riat u. 
JHN.5.43	Ka pa ningneina le ahong ka ni na, tenchu nangnin na lei pom u mak chena. Mi khat pei ama aninga ahong nisela chu nei lei pom u rang ni inti. 
JHN.5.44	Nangni le nangni chu anpak na zot u na, hantin chu hontinmo nei na iam u rang? Pathian kom ata anpakna chu arok lem u mak chena. 
JHN.5.45	Koiin ka Pa koma asia anan lo u ranga mandon u no ro. Asia anan lo u rang chu mi khat a om, ama ha Mosi, nangnin nei anngam pui u ha. 
JHN.5.46	Mosi na iam u ten koi um nei na iam u rang anina, asik chu koi ka rui keng ei maziak. 
JHN.5.47	Aman ei maziak ngai ha hong iam u lai mak che ten, hontinmo koi ka chong vang chu nei iam thei u rang,” ati na.
JHN.6.1	Hava suale Isua chu Galili tindil sontiang varala, Tiberi tindil ei ti u han asena. 
JHN.6.2	Ana atampa tak chunga boidong sin ei thona ei mandam ei mu u sika mipui atampan anuk azi u na. 
JHN.6.3	Hatuka Isua chu muala ava kala hava han a zolai ngai bila avan suta. 
JHN.6.4	Juda ngai Zokna Panta ahonga nai zeia, 
JHN.6.5	Isua anhoia, mipui atampa ama tiang ei hong pan u alei muna, aman Philip akom, “Hiva ngai ei nek u rang ei hun rak na rang bu hontiangmo rachok u ma ni” ati na. 
JHN.6.6	Hiva chong hi Philip ei mansinna ranga ei ti keng, ei tho rang chu aman ei riat zet sa keng.
JHN.6.7	Philip han, “Alak tete ngala ei chang chip u na ranga chu siki raza anni ngala hun no ni hile,” atia a masanga. 
JHN.6.8	A zolai bila angkhat Simon Pitor a naipa Andria han akoma ei ti: 
JHN.6.9	“Hiva hin pasal sanaite khatin vaipol ranga le nga anni adon, tenchu hiva te le chu hidor mitampa ranga chu hun thak no ni,” ati na.
JHN.6.10	Hatuka Isuan, “Mi dora man sut kiar u ro,” ati pe na. Hava mun han chiak atampa a oma, hava han aloma ansut u na ei tam u chu asang ranga tang ani. 
JHN.6.11	Hatuka Isuan, vaipol alaka, raisan chong aman tung suale ansut ngai koma asena. Havantin ang den han nga ham athona ei sak thei dor pei asak u na. 
JHN.6.12	Hatuka abang zit sua u le a zolai ngai rang, “Ei siat nokna ranga anniang ngai dora mankhom zit u ro,” ati na. 
JHN.6.13	Hatuka mipuiin anek asak vang suale ava mankhom u na, ha vaipol ranga bak ata a maniang chian ha ralei somleianni ala ni.
JHN.6.14	Havantin han Isuan boidong khap sin ei tho amu u na havana mi ngaiin, “Ramuala ala hong ranga deari ha ni nget inti!” ati u na. 
JHN.6.15	Hava suale chu havantin han ei ni rang ha Isuan alei riat zet sa chu hong untia therkhakhaka ama ha surtita reng la hong manchang zot unti. Hasik han ama rong muala ei va kal retna ani.
JHN.6.16	Khului ahonga ni le chu Isua a zolai ngai chu tindila ava chum u na, 
JHN.6.17	rakuanga achuang u na, tindil varala Kapernaum tiang ase u na. Zan ahonga zing zeia, tenchu Isua amani kom la hong suak mak. 
JHN.6.18	Hatuka achalaka thinthin rik ei hong sika han tiduar ansok sabaka. 
JHN.6.19	A zolai ngai chu rakuanga mel ranga ata mel aruk ten ase sua u le Isua ti chunga kal ahong choia arakuang u ahonga nai u le chu aleia chi sabak u na. 
JHN.6.20	Tenchu Isuan, “Achi u no ro, koi keng ka ni,” amani kom ati pe na. 
JHN.6.21	Hatuka ama chu rakuanga anchuang ranga azot u na, hankeng rakuang chu ei se u na rang mun chu ava suak lena.
JHN.6.22	Zing khua vara tindil sontiang varala mipui anding ngaiin rakuang ang khat bara atei om mak ti ariat u na, hatuka Isua chu a zolai ngai bila rakuanga chuang maka tenchu a zolai ngai rong keng ase u tina ariat u na. 
JHN.6.23	Rakuang atei Tiberia ata, Puman raisan chong aman tung suale mipuiin vaipol ei sak u na mun kola ahonga tunga, 
JHN.6.24	Mipuiin hava han Isua le a zolai ngai ei bui u ariat sua u le chu amanim hava rakuanga achuanga ama a van rok ranga Kapernauma ase u na.
JHN.6.25	Hatuka tindil varala Isua ava mu u le chu amanin, “Rabbi, hiva hin itika aleia hong mo na ni?” ati u na.
JHN.6.26	Hatuka Isuan, “Atak taka keina ti ani u zei boidong sin kei tho omzia riata neina rok ni u mak che tenchu vaipol nei saka nei khop u sika neina rok u keng. 
JHN.6.27	Sak asiata anpei mei thei sika pong u no ro ba, hanek ten Miring Sapan ei pek rang taituan tenpeia damna sak ranga pong u ro, asik chu Pa Pathianin ama tak chunga han andangna le ei hem sua ani zei,” ati pe na.
JHN.6.28	Hatuka amani han akoma, “Pathian ei zot zat sin nei tho theina ranga koini le imo nei tho rang?” atia arakel u na.
JHN.6.29	Isuan akom u na, “Pathianin nei tho u rang ei na zot u chu ama ei hong tirpu tak aleia iam,” ati na a masanga.
JHN.6.30	Hatuka amanin akoma, “Hong zat boidongna sin nei tho neina mu na mo nei iam u rang? I ang sin mo nei tho? atia amasang ret u na. 
JHN.6.31	Koini na chipui ngaiin chu philchar rama manna ei sak u, rui marua lekhabuna anziak anga, ‘Asak rang anvan ata amani rang ei hong pek,’ ” ei ti. 
JHN.6.32	Isuan, “Atak taka keina ti ani u zei, van ata sak nek nei man u ha Mosin ei na pek u nimak, ka Pa ha keng anvan ata sak atak tak ana pek u. 
JHN.6.33	Pathianin sak nek ei na pek chu van ata ahonga chuma ramual mi dora ranga damna apek ha keng,” ati pe na.
JHN.6.34	“Ka pu, hanok ten hava ang sak na pek babang ro ba,” ati u na.
JHN.6.35	Isuan, “Koi hi damna bu ka ni zei, ka koma ahong tak chu avon ancham lai no ni, Koi a na iam tak chu ati anral thak lai no ni. 
JHN.6.36	Atun nangni ngaiin neina mu sua u ka ni nam nisela na iam thei u mak che. 
JHN.6.37	Ka Pa han ei na pek ngai dora chu ka koma hong kiar unti, hatuka ka koma ahong dora chu lei makhir lai no ning, 
JHN.6.38	Asik chu kei zot atho ranga van ata ahonga chum ni makung, tenchu anatirpu ei zot atho ranga ahonga chum ka ni. 
JHN.6.39	Aman ei na pek ngai dora angkhat te ngal ei anpei noka, haneka nikhua hek tika aloma kei mathui kiar rang hi ana tirpu ei zot chu ani. 
JHN.6.40	Asik chu Naipasal amuna ama a iam tak pei chu taituan damna ei man rang ha Ka Pa ei zot ani, hanuk chu nikhua hek tika kei mathui kiar rang ala ni,” ati pe na.
JHN.6.41	Van ata sak ahonga chum ha, “Koi ka ni zei,” ei ti sika han Juda mi ngaiin ama asiat aril u na. 
JHN.6.42	Hasik han amani han, “Ama hi Joseph a naipasal Isua ha nimak mo? A nu le a pa ham nei riat ani. Hanle atun van ata ahong chum ke hontinmo ei anti thei?”
JHN.6.43	Isuan amani kom, “Nangni le nangni siat anril ha bang u ro. 
JHN.6.44	Pa ana honga tirpu kuina nokten tute ka kom hong thei no ni hatuka nikhua hek tika la mathui kiar ret u ka ting. 
JHN.6.45	Deari ngaiin lekhabuna, ‘Pathian ata alom u na anchuna la man unti, Pa ha ariata ama kom anchu tak pei chu ka kom hong inti.’ 
JHN.6.46	Pa hi amu zit tinam ni mak. Pathian ata ahong rong keng Pa chu amu. 
JHN.6.47	Atak tak kei na ti ani u zei, a iam tak pei chu taituan damna achang sua zei. 
JHN.6.48	Koi hi damna sak ka ni. 
JHN.6.49	Nangni na chipui ngaiin philchar rama manna chu asak u tenchu athi zit u. 
JHN.6.50	Van ata ahonga chum sak omzia tak chu mitinin sak inti tenchu thi u no ni. 
JHN.6.51	Koi hi damna sak van ata ahonga chum ka ni zei. Hiva sak anek tak chu taituana dam inti. Hatuka asak rua kei pek rang tak ha ka taksa ani, hava ha ramual mitin ei dam thei na ranga,” ati na a masanga.
JHN.6.52	Hasik han Juda mi ngai amani le amani achan ankhal u na, hatuka amanin, “Hiva mi hin hontin ngal mo a taksa asak ranga ei na pek thei rang?” anti u na.
JHN.6.53	Isuan akom u na, “Atak taka kei ti ani u zei, Miring Sapa a taksa sak lui le a thisen buang lui chu nangni na han damna om mak. 
JHN.6.54	Ka taksa asaka ka thisen abuang ten taituan damna achang zei, hatuka nikhua hek tika la mathui kiar u ka ting. 
JHN.6.55	Asik chu ka taksa hi sak tatak le ka thisen hi abuang rua tatak ani. 
JHN.6.56	Ka taksa asaka, ka thisen abuang tak pei chu koia a om keng hatuka koi um abil u na kei om. 
JHN.6.57	Pa adam han ei na hong tir, hatuka Pa zara adam kei ni anga, koi ana sak tak chu ka zara dam inti. 
JHN.6.58	Hiva hi van ata sak ahonga chum ani. Na chipui u ngaiin ei saka ei thi u na zat ang ni mak. Hiva sak asak tak chu taituana dam inti,” ati na.
JHN.6.59	Kapernaum anchunna ina a manchu lai han hiva chong hi Isuan ei ril.
JHN.6.60	A zolai ngai bila atam riaiin ariat sua u le chu, “Hiva chong antak sabak ani, tumo apom thei rang?” ati u na.
JHN.6.61	Amani ngai han hiva ruia ei anbuai u ha Isuan a lei riat thei le chu amani rang, “Hiva ruia hi na malung ei na manbuai u mo? 
JHN.6.62	Hanle Miring Sapa hi ei omna mun dena akala ei se na mu un le imo nei ti u rang? 
JHN.6.63	Damna apek thei chu Pathian Ratha ani. Taksa chu ite ei nemna om mak. Na kom u na hiva chong kei ril sua ngai hi Pathian Rathan ei pek damna ani. 
JHN.6.64	Hanum nisela, nangni kara senkhatin chu a iam nok na la om u na,” ati na. Asik chu Isuan, man ata tutu mo a iam nok rang le ama ansur rang ha ei lei riat sua ani. 
JHN.6.65	Hatuka Isuan ei ril sana amani rang ei ti pe chu, “Pa in thotheina apek nok ten tuten ka kom ahong thei rang om u mak che.”
JHN.6.66	Hiva sika hin Isua a zolai atam riaiin anuk ankei u na, hava bara chu anuk va zi u lai mak. 
JHN.6.67	Hasik han a zolai somleianni ngai rang, “Hanle nangni ngaiin um mo nei na mak u rang?” ati na a rakela.
JHN.6.68	Hatuka Simon Pitorin, “Puma, koini hi tu kom mo nei se rang? Nang na koma ro taituan damna chong ei om. 
JHN.6.69	Nang hi Pathian ata ahong anthiang khat na ni ti nei na riat le nei na iam ani zei,” ati na a masanga. 
JHN.6.70	Hatuka Isuan, “Nangni somleianni ngai hi kei na thang ni u mak che mo? Hanum nisela na bil u nam diabol khat na la om ret u,” atia amasanga. 
JHN.6.71	Ama han Iskariot Simon a naipasal Juda aruia chong ei hong ril ani. Asik chu ama hi a zolai somleianni bila ang khat ani nam ama han laman sur inti.
JHN.7.1	Hava suale Isua Galili na ava cheia. Juda ulian ngaiin athat rang ei val u sika Judai rama chu va chei zot lai mak. 
JHN.7.2	Hatuka Juda mi ngai Chubuk Panta hun chu ahonga nai zei a. 
JHN.7.3	Hasik han a parual ngaiin ama rang, “Hiva mun hi lei mak tan Judai rama lei se ro, na zolai ngaiin um na sin tho ngai mu u rase. 
JHN.7.4	Aninga suar asuak rang azot ngaiin maruka sin atho om ngai mak, hiva sin ngai hi nei tho nget ani ten, ramual pumpuiin na re rase!” ati u na. 
JHN.7.5	Ama a parual ngai lenin iam u mak.
JHN.7.6	Hava taka han Isuan amani rang, “Ka hun la hong suak mak, tenchu nangni ngai rang hun chu atung thur keng. 
JHN.7.7	Ramual miringin nangni ana mumak thei, koi keng ei na mumak u, asik chu a sin tho asiat ngai ha kei man riat u ani. 
JHN.7.8	Nangni ngai keng pantana ase u chachak, hiva pantana koi chu la se no ning asik chu ka hun la suak mak,” ati na. 
JHN.7.9	Hiva chong ngai amani kom aril sua le chu Galili na a oma.
JHN.7.10	A parual ngai pantana ase sua u le Isua ham asena. Tenchu vantang riat luia maruk siaia asena. 
JHN.7.11	Hava han Juda ulian ngaiin Panta lai taka ama chu arok u na, “Ama hi hontiangmo ei om?” ati u na. 
JHN.7.12	Hatuka havana mipui ngaiin ama ruia aril susup u na, ten mi senkhatin chu, “Mi dik keng,” ati u na, hatuka atei senkhat retin, “Mi dik ni mak, haneka mipui ngai hi asanok tiang keng ei ruai ani zei, atim a om u na.” 
JHN.7.13	Tenchu Juda ulian ngai ei achi u sika ama ruia tuten vantang riat rang khopa aril ngam om mak.
JHN.7.14	Panta nikhua anbak atheng sua le Isua chu Biakina asena ava manchuna. 
JHN.7.15	Hatuka Juda ulian ngaiin, “Hiva miring hin anchu lui ta na hontinmo hidor pei Pathian lekha ei riat thei?” ati na aboi amandong sabak u na.
JHN.7.16	Isuan amani koma, “Keina manchu u na ngai koi ata nimak, ana honga tirpu ata kiar keng. 
JHN.7.17	Ama ei zot atho zot doran chu hiva kei man chuna hi Pathian ata mo ole koi ka ning ata mo atia riat thei inti. 
JHN.7.18	Ama aninga ei ril aniten ama ei anlianna ranga aval keng, tenchu ama ahonga tirpu ei lian theina ranga aval ngai chu mi dik ani, hatuka ama na han adik nok omlai mak. 
JHN.7.19	Mosin nangni ngai hi dan ei na pek u nok mo ani? Hava suanam nisela nangnin hava dan zi u mak che, ichangamo ana that rang nei na vang chian u?” atia a masanga.
JHN.7.20	Mipuiin amasanga, “Kachaiin ei na sur keng na ni zei, nang ana that ranga tumo ana val?” ati u na.
JHN.7.21	Isuan amani koma, “Sin khat dak kei thona hin na lom u na na chang nei man dong u. 
JHN.7.22	Mosin ser atan dan ei na pek u, hatuka nangnin Pongansana nikhuana ser nei tan u, tenchu hava ha Mosi ata asuak nimak na chi pui u ngai ata asuak keng. 
JHN.7.23	Mosi Dan ei chai nokna ranga nangnin Pongansana nikhua nam ser nei mantan u, hanle koiin Pongansana nikhuana mi khat kei man dam atina mo ka chunga na tak ei si u? 
JHN.7.24	Na mitin ei mu u anga ruiril u no tan adik taka rui ril u ro,” ati na a masanga.
JHN.7.25	Hatuka Jerusalema mi senkhatin, “Hiva mi hi ni zei no ni mo athat ranga ei val u ha? 
JHN.7.26	En u ta! Vantang riat ranga keng chong ei ril ani zei tenchu tuten avan kok thei um om mak. Hanle ama hi Messia atina ruaitu ngaiin ei riat tatak u mo ani zei? 
JHN.7.27	Messia ahong tik le chu hovan ata ahong mo tuten riat no ni, tenchu hiva mi ei hong suakna chu koinin na riat zit.”
JHN.7.28	Isuan Biakina a manchu lai tak han ankheka, “Na na riat kiar u hale, hovan ata ahong mo ka ni, hava ham na riat u, koi hi ka ningbarchana ahong ni makung, tenchu ana honga tirpu hi atak le anthuam ani. Ama ha nangnin riat u mak che. 
JHN.7.29	Tenchu koi chu ama ha ka riat asik chu ama ata ahong ka ni, hatuka ama ha keng ana honga tir ngal.”
JHN.7.30	Hasik han ama chu asur rang aval u na, tenchu tuten ama chunga kut anlek ngam om maka, ahun ei la hong tung pe nok sika han. 
JHN.7.31	Mipui kar ata mi atampa han ama alei iam u na hatuka, “Messia ahong tik chu hiva mi hin boidong sin ei lei tho neka ama han la hong tho sa inti,” ati u na.
JHN.7.32	Mipuiin Isua aruia ei ril susup u Pharisi ngaiin ariat u le chu amani le chaizung ulian ngaiin ama ava sur ranga sipai atir u na. 
JHN.7.33	Hatuka Isuan, “Atun hin na bil u na hun alakte ranga ka la om, hava suale chu ana honga tirpu koma se ret ka ting. 
JHN.7.34	Na la rok un na ti, tenchu na tok u no ta ni, asik chu kei om nana hong thei u no ta ni,” ati na.
JHN.7.35	Hatuka Juda ulian ngai kara amani le amani ha an ril u na, “Koinin nei tok thei nok rang khopa hiva mi hi hovanmo ei se rang? Koini na mi ngai omna Grik khopuia ei sena mo Grik mi ngai ei va manchu rang? 
JHN.7.36	Ama han ei la ti keng, na rok un na ti, tenchu na tok u no ta ni, hatuka ama ei omna munam se thei no ma ni ti hi hong ei ti na mo?” anti u na.
JHN.7.37	Panta liankhit ahek rang nikhuana Isua andinga ankheka, “A ti anral tak chu ka koma hong buang rase, 
JHN.7.38	hatuka a iam tak pei chu Pathian lekhabuna ei ti anga, ‘ama lungril ata damna ti nar luang inti,’ ati na. 
JHN.7.39	Isuan, ama iam ngaiin Ratha ei la man u na rang rui hi ei ril. Isua anliana ei la om nok sika han Ratha achunga ei la hong tung nok.
JHN.7.40	Hatuka mipui bil ata senkhatin hava chong ariata, “Hiva mi hi atak taka Deari keng!” ati u na.
JHN.7.41	Atei senkhat, “Ama hi Messia ani,” ati u na. Tenchu senkhat retin, “Krista Galili ata hong no ni. 
JHN.7.42	Krista chu David achi ata, hanuk David ei omna Betlehem khopuia keng ei lan zir rang atina Pathian lekhabuna ei ti keng,” ati u na. 
JHN.7.43	Hantin han Isua sika mipui kara ansenna ei suak ani. 
JHN.7.44	Hasik han senkhatin ama asur ranga ei val u tenchu tuten akut anlang om maka.
JHN.7.45	Hatuka sipai ngai ha chaizung ulian ngai le Pharisi ngai koma ahonga kir u na, hatuka amanin alei rakel u na, “Ichangamo nei hong ruai u nok?” ati u na.
JHN.7.46	Hatuka sipai ngaiin, “Hi miring ei chong anga tuten chong la ril ngai mak,” ati na amasang u na. 
JHN.7.47	Pharisi ngaiin, “Nangnim mo amo ei na lei manlo ani u zei?” alei ti pe u na. 
JHN.7.48	“Angkhat ngal in mo Pharisi ngaiin a iama mo na riat u zei? 
JHN.7.49	Tenchu hiva mipui Dan riat lui ngai hi khomak atung rua ani u,” ati u na.
JHN.7.50	Nikodem, zana Isua koma ahongpu ha, amam abil u na anchela, ama han akom u na, 
JHN.7.51	“Koini na Dan anga chu, mi hi mansana achong le a om tho ngai na riata na mu vang bak nokin rui mo aril ngai?” ati pe na.
JHN.7.52	Hatuka amani han, “Nang um Galili mi mo na ni? Thunta, Galili ata deari la suak ngai mak,” ati na amasang u na. 
JHN.7.53	Hatuka angkhakhata a in chipa ase kiar u na.
JHN.8.1	Hava suale chu mi ngai chu a in chipa ase u na, ten Isua chu Oliv muala ava kala. 
JHN.8.2	Hanuk nikhua zing sabaka ama chu Biakina ahong reta, hatuka mi tampan ahong pan u na hankeng aman alei manchuna. 
JHN.8.3	Hatuka mi Dan anchu ngai le Pharisi ngaiin uiare lai taka ei va sur u nupang khat chu ahong ruai u na mi matona amanding u na. 
JHN.8.4	Hatuka amani han Isua koma, “Minchupu, hiva nupang hi uiare lai taka ei sur u ani. 
JHN.8.5	Dan lekhabuna chu Mosin, hiva ang uiare nupang chu lung adenga athat ranga chong ei na pek chachak, atun nang le imo na ti?” ati u na. 
JHN.8.6	Amani han Isua asia ei manlo thei u na ranga ansinna chong ei ril u ani, tenchu Isua anbuna a kutchal le phila a maziaka.
JHN.8.7	Hantin han amani han ei rakel ret u sika ama chu chung atanga akom u na, “Hano ten nangni bila masial don lui khitin lung deng mansa rase,” ati pe na. 
JHN.8.8	Hatuka ama chu anbutita a kutchal le phil amaziak reta. 
JHN.8.9	Havantin han chong ariat u le chu ang kha khata ase u na, ulian khit len ata ahek tenpei ase zit u na, hatuka Isua chu athei daka le alai u na ei manding u nupang lehan amak u na. 
JHN.8.10	Hankeng Isua chung atang reta nupang rang ati pena, “Honmo ei pan un zei? Tute asia anan lo thei om u lai mak mo?”
JHN.8.11	“Puma, tute asia anan lo om lai mak,” tina a masanga. Hatuka Isuan, “Koi um asia na man lo lai makung, se ta ro, tenchu asia va tho lai no ro,” ati pe na.
JHN.8.12	Isuan Pharisi ngai koma chong aril reta, “Koi hi maniapur ra-ang ka ni, koi ana zi tak chu azing kara leng no ni, tenchu damna ra-ang man inti,” atipena. 
JHN.8.13	Hava chonga han Pharisi ngaiin akoma, “Nang na ning rui keng nei man riat, nei man riat ha adik ni mak,” ati u na. 
JHN.8.14	Isuan akom u na amasang reta atina, “Ni mak, ka ning rui kei man riat ani ngalam kei man riatna hi adik keng. Asik chu kei hongna le kei se retna rang ka riat. Tenchu hovan ata ahong mo nangnin chu riat u mak che. 
JHN.8.15	Nangnin chu taksa ruirila nei ril u chachak, koi chu tute rui ril makung. 
JHN.8.16	Tenchu ruiril ngal inlang, ka rui ril chu adik keng, asik chu ka thei dak ni makung, Pa ana honga tirpu ka bila a om keng. 
JHN.8.17	Hanuk nangni Dan lekhabu nam, mi annin ei man riat chu adik atia anziak keng. 
JHN.8.18	Ka ninga rui anriatpu ka nina, Pa ana honga tirpu hanin um ka rui ei hong man riat,” ati na.
JHN.8.19	“Na pa chu honmo ei om?” ati na arakel u na. “Koi um na riat u mak che ka Pa ham riat u mak che,” ati na Isuan a masanga. “Koi neina riat u ani ten ka Pa ham nei riat u ranga chong ani na.”
JHN.8.20	Isuan Biakina a manchu lai han hiva chong ngai hi neinun antet ansiakna muna ei ril ani. Ahun ei la suak nok sika ama chu tuten asur om mak.
JHN.8.21	Isuan akom u na ati reta, “A se rang ka ni zei, na la rok un na ti, hatuka na pap u sika thi u na ti. Kei se nana hong thei u no ta ni.”
JHN.8.22	Hatuka Juda ulian ngaiin, “Kei se na taka hong thei u no ta ni ei ti hi aninga anthat ranga ei ti na mo tak,” ati u na.
JHN.8.23	Hataka Isuan akom u na, “Nangni chu thuai tiang ata anthok keng na ni u, koi chu chung tiang ata ahong keng ka ni. Nangni chu ramual ata na ni u, ten koi chu hi ramual ata anthok ni makung. 
JHN.8.24	Hasik han na pap u sika la thi un na ti, hatuka koi hi Ama ka ni zei, atia na iam u nok ten na pap u ngai sika la thi un na ti atia hiva chong hi keina ril u ani zei,” atia a masanga.
JHN.8.25	“Nang hi tumo na ni?” atina arakel u na. Isuan, “Hasik han ro aphut ata kei na ril u. 
JHN.8.26	Nangni ngai ruia aril rua le adem rua atampa ka don, Hanum nisela koi ana honga tirpu chu atak ani, hatuka ama ata kei riat lim keng ramual komam kei ril,” ati na a masanga.
JHN.8.27	Isuan Pa ruia ei ril pe ha amanin lei riat pe thei u lai mak. 
JHN.8.28	Hasik han aman akom u na, “Miring Sapa na mansang utik le chu, ‘Koi hi ama,’ atia la riat un na ti. Hatuka ka ninga kei tho ite om mak, tenchu Pa han ei na manchu ngai lehan keng keina ril atia la riat un na ti. 
JHN.8.29	Koi ana honga tirpu chu ka bibila aom keng, aman ka bil na man vang mak, ama ei zot zat sin kei tho sika.” 
JHN.8.30	Hiva chong ngai aril suale chu mi tampa han ahong iam u na.
JHN.8.31	Hasik han, Isuan ama a iam ngai rang, “Nangnin ka chong anga na om uten ka ruaisi na ni u. 
JHN.8.32	Atak chu la riat un na ti hatuka atakin na la mazok unti,” ati na. 
JHN.8.33	Amani han, “Koini hi Abraham achi keng na ni, tute suak la hong chang ngai mak me, hanle nangin hontinmo la zok un na ti nei na ti?” atia amasang u na. 
JHN.8.34	Isuan amani rang, “Ataka keina ril ani u zei, pap atho tak chu pap suaka a om keng. 
JHN.8.35	Hatuka suak hi a in sungkua mi changa om len ngai mak tenchu a naipasal ha keng a om len. 
JHN.8.36	Hasik han naipasalin ana mazok u ten atak taka azok la ni un na ti. 
JHN.8.37	Abraham achi nei ni u ka na riat u, tenchu ana thatna neina val u, asik chu ka chong ha na malung tatakin ei pom ni u mak. 
JHN.8.38	Ka Pa han ei na manmu ngai rong ha keng keina ril u, tenchu nangnin chu na Pa ngai koma nei riat ha keng nei tho u,” ati na.
JHN.8.39	Amanin, “Koini na pa chu Abraham keng do,” ati na amasang u na. Hatuka Isuan, “Abraham a nai na ni uten ama ei tho ang keng nei tho u rang ni inti hale. 
JHN.8.40	Pathian kom ata atak ariat chunga nangni ngai keina ti ani u zei, athatna neina val nget u chu ka ni, tenchu Abrahamin chu hantin han tho mak! 
JHN.8.41	Nangnin chu na pa u ngai ei tho keng nei tho u hile,” ati pe na. Amani han a koma, “Koinin Pa khat dak na nei ama ha Pathian hatuka koini hi ama asanai ngai na ni zei,” ati u na.
JHN.8.42	Isuan akom u na, “Pathian hi atak taka na Pa u ani ten neina dit nget u rang ni inti, asik chu Pathian ata ahong ka ni, atun um ka la om, tenchu ka ning barchana ahong ni makung ama keng anan hong. 
JHN.8.43	Ichangamo ka chong nei riat thei u nok? Hava asik chu ka chong ril ha na kom u na omzia nei ranga nei rangai ni u mak. 
JHN.8.44	Nangni ngai hi chu na pa u Diabol a nai keng na ni u hatuka na pa u ei zot ha keng azi ranga nei anphal u. Ama chu man ata mi that anina, atak chungam atak reng ei bui sika atak tiang om ngai mak, asik chu ama chu milak athei le milak pa ei ni sika milak ei ril dora ama aninga ei ril ani. 
JHN.8.45	Chong atak kei na ril u sika neina iam u nok. 
JHN.8.46	Tumo koi hi mi salui atia asia anan lo thei rang na ni u? Chong hi atak ka na ril u nam mo neina iam u thei lai nok? 
JHN.8.47	Pathian ata ahong chu Pathian chong ngai dora ariata, tenchu nangni chu Pathian ata neini u nok sika nei rangai zot u nok,” ati na.
JHN.8.48	Juda mi ngaiin akoma, “Nang hi Samari le kachai adon khat na ni nei na ti hi dik mak mo?” atina amasang u na.
JHN.8.49	Isuan, “Kachai ni makung,” ati na amasang reta. “Ka Pa lalchi atho mi ka ni, tenchu nangnin chu lalchi neina manruai u nok. 
JHN.8.50	Hasik han ka ninga anlianna anrok ni makung, tenchu anrokpu le rui arilpu khat chu a om. 
JHN.8.51	Isuan ataka keina ril ani u zei, ka chong atel tak chu thina mulai no ni,” ati na.
JHN.8.52	Hatuka amani han, “Atun lam chu kachai adon tatak na ni ti na na riat zei. Abraham athi zeia, deari ngai um athi sua u zei, atun nangin nang na chong atel tak chu thina tem lai no ni nei la ti ret na. 
JHN.8.53	Na chipui koini na pa Abraham athi sua neka alian mo na ni? Deari ngai um thi sua u zeia, hanle nang hi tu ang ngala mo nei anbe?” ati u na.
JHN.8.54	Isuan, “Ka ninga kei anpak ani ten, Kei anpakna ite alam lua no ni. Nangnin na Pathian atina arui nei ril khit u ha ka Pa, ama ha keng anan lal. 
JHN.8.55	Ama ha nangnin chu la riat u ngai mak che tenchu koiin chu ka riat. Ama hi riat makung ka ti ten nangni ang milak atheia anlo ka ti. Tenchu ama hi ka riata hatuka achong atel mi ka ni. 
JHN.8.56	Na chipui u Abrahamin anikhua amu ranga raisan ei lei ansak, hatuka hava nikhua ha amuna arai asana,” ati na a masanga.
JHN.8.57	Juda mi ngai akoma, “Na kum kum somranga ngal nei la kei noka nangin Abraham amu nei lei chang?” ati u na.
JHN.8.58	Isuan, “Atak taka keina ti ani u zei, ‘Abraham anzir mana aleia om sua ka ni.’ ” 
JHN.8.59	Hatuka lung le adeng ranga lung arut u le chu Isua chu Biakin amaka aninga anpei vata.
JHN.9.1	Isua kal achoia ei se tir na na anzir ata acho khat ava muna. 
JHN.9.2	Hatuka a zolai ngaiin, “Minchupu tu ei masiala mo hiva mi hi achona ei hong anzir, ama aninga masiala mo ole a nu le a pa masiala mo?” ati na arakel u na.
JHN.9.3	Isuan, “Aman ei masial um ni mak, a nu le a pan ei masial atam ni mak, tenchu ama na han Pathian sinthotheina ranak ei anlang theina ranga keng. 
JHN.9.4	Sun ani kar pei chu ana honga tirpu asin nei tho pe nget rang ani, zan ahonga zing ten tuten sin atho thei om mak. 
JHN.9.5	Ramuala kei la om, hasik han ramual ra-ang kei la ni,” atina a masanga. 
JHN.9.6	Hiva chong aril suale Isuan amachil le phil a manpoka, hatuka aman philpok amit apele pe ziaka, 
JHN.9.7	hatuka, “Siloam tindila se tan na mai va phia ro,” ati pe na. Siloam ti na chu “Atir” ti na ani. Hatuka hava mi ha asena a mai ava phia suale chu a mit avar chunga a honga kira.
JHN.9.8	Hava suale chu a unai ngai hanuk akut ei dona ei zong ahonga mu ngai doran, “Hiva mi hi ansuta kutado chachak ha ni mak mo?” ati na arakel u na.
JHN.9.9	Senkhatin, “Ani ama ha keng,” ati a oma, hanuk senkhat retin, “Ama ni mak ama anga chu aphua viai,” ati ham a om u na. Tenchu hava mi lenin, “Ama ha koi ka ni zei,” ati na.
JHN.9.10	Amani han, “Hanle atun hontinmo nei mu thei?” ati na arakel u na.
JHN.9.11	Hatuka ama han, “Isua atina mi khat a oma, ama han phil a manpoka hava ha ka mita ana pele pe na hatuka Siloama asena ka mai ava phia ranga ana tira. Hatuka ka sena kei va phia le kei hong mu len thei ani zei,” ati na.
JHN.9.12	“Hanle ama ha hovanmo ei om?” ati na arakel u na. “Riat lai makung,” ati na a masanga.
JHN.9.13	Hatuka amit acho ha chu Pharisi ngai koma atuang u na; 
JHN.9.14	Isuan philpok le a mit acho a mandam ni ha Pongansana nikhua anthiang ani. 
JHN.9.15	Pharisi ngaiin athara, hontinmo mit varna nei chang? atina arakel ret u na. Ama han, “Philpok alak laka ka mita apele na, hatuka mai ka va phiana atun chu kei hong mu ani zei,” ati na.
JHN.9.16	Pharisi senkhatin, “Hiva sin a tho mi hi Pathian ata ni no ni, asik chu Pathian nikhua anthiang riti tel mak,” ati u na. Hanuk senkhat ret in, “Hanle hontinmo, mi salui khatin hiva zat boidong sin ei tho thei?” ati u na. Hantin han amani ngai kara ansenna a suaka.
JHN.9.17	Hava suale Pharisi ngaiin, “Ama han ka mit acho a na man dam pe nei ti adik, hanle nangin ama rui a nang le imo na ti?” a tina arakel sir u na. Hatuka ama han, “Ama chu deari khat a ni,” ati na a masanga.
JHN.9.18	Hanum nisela Juda ulian ngaiin ama a nu le a pa a vapai u maseng chu a mit acho ata atun ei var pe ti ha la iam zot u mak. 
JHN.9.19	Hatuka, “Ama hi na naipasal u mo? ati na arakel u na ama hi anzir ata acho nei ti u, hanle hontinmo aman atun ei mu thei?”
JHN.9.20	Hatuka a nu le a pa han, “Na riat, koini na naipasal ani hatuka anzir ata a mit ei cho ham na riat. 
JHN.9.21	Hontinmo ei hong mu thei hanuk tumo a mit ei cho anvar pe koinin ti thei no ma ni. Ama lam rakel u ro. A kum ham ahong atam zeia hatuka aman ei nang chu ti bo ni!” ti na amasang u na. 
JHN.9.22	Hasik han ama a nu le a pa han Juda ulian ngai ei achi u sika hava chong ei ril u. Asik chu Juda ngaiin Isua Messia atina a iam tak pei chu ei suak rang rui aleia chat ani na. 
JHN.9.23	Havasika ama a nu le a pa han, “A kum um a hong atam zei ama lam rakel u ro,” ei ti u na ani.
JHN.9.24	Amani han, a voi annina na a mit acho ha a pai ret u na, “Pathian makunga khomak ansam banga atak taka na ril ro, koinin chu a nan dampu ha mi salui atina na riat,” ati na arakel ret u na.
JHN.9.25	Ama han, “Hanle mi salui ei ni le ei ni nok koiin ite riat makung tenchu kei riat khat chu mit acho kei ni tenchu atun kei hong muthei ani zei,” ati na a masanga.
JHN.9.26	Ama han, “Hanle imo ei na tho pe? Hatuka hontinmo nei cho ata ei na man dam pe,” ati na arakel u na.
JHN.9.27	Hatuka aman, “Ka na ril zit u zei tenchu ariat rang nei zot u nok. Hanle atun ariat ret ranga ichangamo nei zot u? Nangni ngai um mo ama a ruaisi achang ranga nei zot u ani zei?” ati na a masanga.
JHN.9.28	Hatuka amani han ango u na, “Nang chu ama a ruaisi, koini chu Mosi a ruaisi keng na ni. 
JHN.9.29	Koinin chu nei riat Pathianin Mosi ei chong pui tenchu ama ha hovan ata a hongmo riat mak me!” ati pe u na.
JHN.9.30	“Hava mi ha, hovan ata a hong mo hava ha nangnin nei riat u nok tenchu ama han ka mit ei na man var pe boidong khapna chu ani. 
JHN.9.31	Pathianin mi salui ngai he rangai mak ati na nei riat tenchu Pathian lalchi a tho tak le ama ei zot dan a tho ngai he keng ei rangai. 
JHN.9.32	Ramuala tuten anzir ata a mit acho aman var thei ati hi la riat ngai mak me. 
JHN.9.33	Pathian ata a hong a ni nok anten aman hintin hin tho thei no ni,” ati na a masanga.
JHN.9.34	Amani han, “Mi salui nei ni chunga nei hong anzir nei lian um hantin han hava sunga nangin koini ngai ha keng nei na la manchu ret?” ati u na. Hava suale ama ha Sinagogue ata arahok u na.
JHN.9.35	Hatuka Isuan, ama ei tong rui ariat hatuka ama ha ava muna, “Hanle Miring Sapa hi na iam mo?” ati na a rakela.
JHN.9.36	Hatuka ama han, “Ka pu, ama ha kei iam theina ranga ama ha tumo na ril di ro ba?” ati na a masanga.
JHN.9.37	Isuan a koma, “Ama ha na mu sua zei hatuka atuna nang ana chong pui ha ama ani zei,” ati na.
JHN.9.38	Hatuka ama han, “Puma, ka iam zei,” ati na Isua ke kunga avan boka.
JHN.9.39	Hava lai taka Isuan, “Hi ramual rui aril ranga a hong keng ka ni, mu thei lui ngai ei mu theina ranga ani hanuk amu ngai amit ei zing thei u na ranga,” ati na.
JHN.9.40	Ama bila Pharisi senkhat a om ngai han hava chong ngai dora ariat u na hatuka ama rang, “Hanle atak taka koini ngai um mitacho mo na ni zei?” ati u na.
JHN.9.41	Isuan, “Mitacho na ni uten masial nei u no ta ni ba, tenchu koini chu na mit avar keng nei ti u hava sika han masial nei nei u na,” ati na amasang.
JHN.10.1	Isuan, “Atak taka keina ti ni u zei, bera makota lut lui tana atei tiang changa alut chu anru le mi suam ani. 
JHN.10.2	Tenchu makot tianga alut chu ama ha bera rungpu ani. 
JHN.10.3	Suak khar angak han ama rang keng ei malong pe, hatuka bera ngaiin um ama rol ariata hatuka ama ham bera ngai a raming chipa a paia, hatuka apanga aruaia. 
JHN.10.4	Hanuk abera ngai dora apanga amasuak tik lem, man ansa tira ase pe na, hatuka a bera ngaiin ama rol ariat u na. 
JHN.10.5	Tenchu mitei nuk chu zi u ngai maka, haneka ama ata keng ei rota ei se, asik chu mitei rol riat u mak.”
JHN.10.6	Isuan hiva ankhina le akom u na chong arilam, i mo ei ril ha lei riat pe thei u maka.
JHN.10.7	Hasik han Isuan athar reta, “Ataka keina ti ani u zei, koi hi bera ngai ranga suakkhar dik ka ni. 
JHN.10.8	Ka mana aleia hong ngai dora chu anru le mi suampu ani u, asik chu bera ngaiin amani rol riat pe u mak. 
JHN.10.9	Koi hi ke suakkhar, koia alut tak pei chu zokna man inti, asunga lut thei unti, apangam suak thei unti, hatuka sul sak nam laman inti. 
JHN.10.10	Anru chu anruk rang, athat rang le ansiat rang duaia ahong keng, koi kei hong chu nangni ngai damna nei chang thei u na ranga le nei iam thei u na rang keng.
JHN.10.11	“Koi hi bera rung adik khit ka ni, A bera ngai ranga ei damna tenpeia aphal ngam. 
JHN.10.12	Ei lo rathula bera rung ngai chu atak ni mak, ama ata tatak ei ni nok sika han, koiarasi ei hong amu le a bera ngai a maka a rota ase rang keng hatuka koiarasin bera ngai chu hong bon tia hatuka anthek zit unti. 
JHN.10.13	Ama chu rot inti asik chu ei lo ei ni sika, bera ngai mandon no ni. 
JHN.10.14+JHN.10.15	Koi hi bera rung asa khit, Pain ei na riat anga koiin um Pa chu ka riat hava ang taka ka bera ngai ka riat hatuka amani nin um ana riat u. Amani ranga thi tenpeia anphal ngam ka ni. 
JHN.10.16	Bera atei ka la donsa, hava ngai ha hiva ina bera ni u mak, hava ngai ham ava lak ka nang, amanim ka rol la riat unti; hatuka rahuang khat lachui unti, arung rang um angkhat ei la ni rang.
JHN.10.17	“Hasik han Pa han ei na dit, omzia chu kei damna ten peia anchan zot keng ka ni, hava ha kei man zit ret theina ranga; 
JHN.10.18	ka kom ata tuten la viak thei no ni, asik chu koi ka ninga kei zotna ata keng, hava phalna ranga ningneina don ka ni, hatuka aman ret theina ningneina ham ka don; havan tina atho ranga ka Pa han ei na pek.” 
JHN.10.19	Hiva chong ngai sika Juda mipui kara athara ansenna ei hong suak. 
JHN.10.20	Amani kar ata senkhatin, “Ama hi kachaiin ei sur achang keng, ichangamo a chong nei rangai u?” ati u na.
JHN.10.21	Hanuk senkhat retin, “Hiva chong ngai hi chu kachaiin ei sur chong ang nimak, kachaiin mitacho mo aman var thei ngai?” ati u na.
JHN.10.22	Hava lai tak ha Biakin adarna Panta chu Jerusalema aleia oma, hava lai tak han nudin ani na. 
JHN.10.23	Hatuka Isua chu, Biakin kola Solomon a in tuamaia aleia cheia, 
JHN.10.24	Hava han Juda ngaiin ahual u na, “Ni ituk ngal mo neina lama thoi rang? Anthiang phata na ril ro nang hi Messia mo na ni?” ati u na.
JHN.10.25	Isuan, “Hava ha keina ril sua u keng ani zei, nangni hakeng ana iam u nok, Pa ningneina le ka sin tho ngai doran koi ka ruia ei na man riat u keng ani zei. 
JHN.10.26	Tenchu iam u mak chena, asik chu ka bera ni u mak che. 
JHN.10.27	Ka bera ngaiin chu ka rol ariat u, hatuka koiin um ka riat u, amani hanin um ka nuk ana zi u. 
JHN.10.28	Hatuka taituan damnam ka man chang u na, thi u lai no ni; hatuka tuten ka kom ata anan pot thei om lai no ni. 
JHN.10.29	Ka Pa han ka koma ei na pek ngai baka alian om lai mak. Pa zahual sungatam tuten hong apot thei no ni. 
JHN.10.30	Pa le koi hi angkhat na ni.”
JHN.10.31	Hava suale chu Juda ngaiin ei dengna rang lung ava rut u na. 
JHN.10.32	Isuan amani kom, “Pa ata sin asa na moton u na atampa ka thona, hanle hova sin kei thona ngal mo lung le neina deng u?” ati na.
JHN.10.33	Hatuka amani han, “Sin asa nei tho sika lung le na deng zot mak me, tenchu Pathian nei ero sika han min miring nei ni uama ichangamo na nininga Pathiana ne an belbo hasik han ani!” 
JHN.10.34	Isuan, “Nangni na Dan lekhabu lena anziak hale Pathianin, ‘pathian ngai na ni u ati,’ ati na a masanga. 
JHN.10.35	Pathian chong ei hong tungna mi ngai ha, ama han Pathiana abelbo ten lekhabun ei ti chu umora adik ni mak mo. 
JHN.10.36	Hantin aniten, Pa han a manthianga ramuala ahong tirin, hanum mo Pathian an ero nei la ti u rang, asik chu koi len han Pathian Sapa ka ni, kei anti sika mo? 
JHN.10.37	Ka Pa sin atho ka ni nok ten na iam u no ro. 
JHN.10.38	Tenchu Pa sin kei tho sunga na na iam ngal u nokam ka sin tho asa thang ha chu iam u ro, asik chu nangni ngaiin, Pa hi ka bila a om ti le koi um Pa na kei om nei riat thei u na ranga.”
JHN.10.39	Amani ngaiin Isua asur rang ati ret u le chu akut u ata anpiala asena.
JHN.10.40	Hatuka Isua chu Jordon varala Johonin baptisma ei pek chachakna muna asena ava oma. 
JHN.10.41	Hava han a koma mi atampa ahong u na, “Johonin ite boidong sin ei tho om mak tenchu hiva mi aruia ei ril ngai dora adik zit,” ati u na. 
JHN.10.42	Hava han mi atampa han ama chu a iam u na.
JHN.11.1	Bethani khuana mi khat ana a oma a raming chu Lazar. Bethani khuana ama a sarnu Mari le Martha ei omna ani. 
JHN.11.2	Puma ake na han sariak marim ahui ava khuana hatuka a sam le a ke ahui pe Mari ha ani. Ama achapa Lazar ha ana. 
JHN.11.3	Hasik han a sarnu ngaiin, Isua koma, “Puma, nei maditpu ha ana,” ati na ava man ril u na.
JHN.11.4	Isuan ariata, “Lazar ei thi na ranga ana ni mak ten Pathian lianna ei anlang theina rang le Pathian Sapa ama tak chunga ei lian na rang keng,” ati pe na.
JHN.11.5	Isuan Martha hanuk a zuarpuinu le Lazar ha chu adita. 
JHN.11.6	Tenchu Lazar ana atina thang ariat suanam hava ei lei omna khuana han ninni tang ala riak sana. 
JHN.11.7	Hatuka a zolai ngai rang, “Tho Judai rama kir ret u ta rei,” ati na.
JHN.11.8	Hatuka a zolai ngaiin, “Minchupu, la sot rei mak hale lung le ana deng rang ei na ti u na, hava sunga nangin akir retna nei masuk mo?” ati u na.
JHN.11.9	Isuan, “Sun khat hi dar somleianni ni mak mo? Sun chimripa kal achoi ngai chu anba mak asik chu hi ramuala ra-ang amuna. 
JHN.11.10	Tenchu zan kara kal a choi ngai chu anba na, asik chu ra-ang ei om nok sika,” ati na. 
JHN.11.11	Isuan hiva chong aril suale amani koma, “Koini na mal madit Lazar chu aleia in zeia, hanum nisela ama ha a in ata avan thui rang la se ka ting,” ati na.
JHN.11.12	A zolai ngaiin, “Puma, ama ha aleia in ani ten lan thui ret bo ni,” ati u na.
JHN.11.13	Isuan ei ti zot chu Lazar aleia thi sua zei, tenchu amani mandon ret ha chu pongansana a in pangai ha ani. 
JHN.11.14	Hasik han Isuan anthiang phata, “Lazar athi zei, ati pe na. 
JHN.11.15	Tenchu nangni sika ka rai asan asik chu hava lai han kei va om nok sika, nangni han nei iam thei u na ranga, hanum nisela hong u ro akom, se u rei,” ati na.
JHN.11.16	Thoma (Anphir ei ti ha) aman a zolai changpui ngai koma, “Tho koinim minchupu bila se kiar u rei, ama bila va thi u rei,” ati na.
JHN.11.17	Isuan Lazar chu thana ni manli alei ni zei ti ahong riata. 
JHN.11.18	Jerusalem ata Bethani chu atom khita kilomitar anthum ani. 
JHN.11.19	Hatuka Juda mi tampa han Martha le Mari ha achapa u ei thi sika lungngam asak ranga aleia hong ani u na.
JHN.11.20	Martha han Isua ahong atina ei riat le anmu pui ranga aleia se na, ten Mari chu ina aleia oma. 
JHN.11.21	Martha han Isua koma, “Puma hiva hin a om ni tan la chu ka chapa thi no ni ba! 
JHN.11.22	Tenchu atun um nang chu Pathian koma nei zong tak pei aman ana pek ti ka riat,” ati na.
JHN.11.23	Isuan akom, “Na chapa chu anthuia la hong dam ret inti,” ati pe na.
JHN.11.24	Hatuka ama han, “Nikhua hek tika athi ata anthui ret ngai bila ei la hong dam ret rang ti chu ka riat,” ati na a masanga.
JHN.11.25	Isuan akoma, “Koi hi athi ata anthui ret le adam ka ni. Koi ana iam tak pei chu athi ngalam la dam ret inti. 
JHN.11.26	Hatuka adama a om tak le koi ana iam tak chu thi lai no ni, hiva hi na iam mo?” ati na.
JHN.11.27	Ama han, “O, Puma, nang hi Messia, Pathian Sapa ramuala ahong rangpu ha na ni ti ka na iam,” ati na a masanga.
JHN.11.28	Martha han hiva chong aril suale a zuarpui nu Mari ha maruka akuia, “Minchupu hi hin a om zei hatuka nang ha hong rase a na ti,” ati na ava rila. 
JHN.11.29	Mari han ariat suale chu anrarapa anthuia avan mupui ranga asena. 
JHN.11.30	Hava han Isua chu khuana la hong lut mak Martha han ei van mupuina muna ala oma. 
JHN.11.31	Havalai tak han, Mari bila ina aleia om puia lungngam aleia sak Juda mi ngaiin Mari anrapa anthuia apanga ei se amu u na a nu nuk ava zi u na, amandon u chu thana ava chap ranga ase ni inti ati u na.
JHN.11.32	Hatuka Mari chu Isua ei omna muna asena, ei va mu le a ke kunga avan boka, “Puma, hiva hin a om ni tan la chu ka chapa hi thi no ni ba,” ati na.
JHN.11.33	Isuan ei chap a muna hatuka abibila ahong Juda mi ngai ei chap u ham a muna a malung atona hatuka a malung a man na sabaka. 
JHN.11.34	“Ama ha hovanmo nei va phum u?” ati na arakela. Amani han, “Puma, hong tan la hong enta,” ati na amasang u na.
JHN.11.35	Isua achapa. 
JHN.11.36	Mi atei ngaiin, “Ama han ama rang itukmo ei madit so en uta,” ati u na.
JHN.11.37	Tenchu abil u na mi senkhatin, “Hiva mi hin mitacho aman var theiin le Lazar ei thi rang le man len thei mak mo?” ati u na.
JHN.11.38	Annuk sira, Isua than tiang ase reta, ha than ha khur sung chu lung le ankhar ani. 
JHN.11.39	Isuan, “Lung ha khai u ro!” ati na.Martha a thipa sarnu han, “A marim se zei ni Puma.Ni manli ani zei ei anphumna,” atina a masanga.
JHN.11.40	Isuan ati pe, “Na iam ten Pathian lianna mu u na ti ka ti hale?” 
JHN.11.41	Lung ha akhai u na, Isua atanga ati, “Ka Pa nei na riat sika ka na manpak. 
JHN.11.42	Ka riat ka he na rangai babang, ten hivana mi ngai sika kei ti, nangin nei na hong tir atia ei iam u na rang.” 
JHN.11.43	Hava ngai ati suale, Isuan anring pana apaia “Lazar hong suak ro!” ati na. 
JHN.11.44	Ahonga suaka a kut a ke puan le anthuam, anzel, Isuan, “Khek tan man se u ro,” ati.
JHN.11.45	Mana honga en ngaiin Isua ei tho ngai amu u le Isua a iam u. 
JHN.11.46	Tenchu mi senkhat Pharisi ngai kom ase u na Isua rui ava ril u. 
JHN.11.47	Hasik han Pharisi ngai le chaizung ulian ngaiin ruiril ngai antongpui u na, “Enta, imo tho ma ni? Hiva mi boidong sin tho hi! 
JHN.11.48	Hintin hin ala mantho bang ten, mi doran iam inti, Rom ulian ngaiin kut thak intia na Biakin le na ram na masiat inti!” ati u na.
JHN.11.49	Abil u na angkhat Kaiapha atina Chaizung Ansang hava kuma a oma ama ha “Itukmo nei mo! atina. 
JHN.11.50	Na nam pumpui na thi nek ten angkhat ei thi chu asa re u mak che mo!” 
JHN.11.51	Ataka chu hava ha ama ranga ei ti nimak; tenchu hava kum han Chaizung Ansang ei ni sika, ama han Isua ei thi rang Juda ngai ranga, 
JHN.11.52	hanuk amani rong ni maka aloma Pathian mi anthek ngai dora munkhata ei bum rang.
JHN.11.53	Hava nikhua len ata Juda ulian ngaiin Isua thatna amansuk u na. 
JHN.11.54	Hasik han Isua Judai tang han anlang sabaka kal choi maka, tenchu amaka philchar kola ase na Ephraim khopuia hava han a zolai ngai le ava oma.
JHN.11.55	Zokna Panta ha ahonga nai zeia; khua ata Jerusalema ase u na hava Panta asuak man aser khukha zok ranga. 
JHN.11.56	Hava ngai han Isua a rok u na, Biakina ei anchun u han ankel ansiat u na, “Imo na ti? Hong ra i no ni? Pantana hin hong ni mo?” 
JHN.11.57	Chaizung le Pharisi ngaiin chong apek u na Isua ei omna ariat takin ei hong ril rang, ei sur thei u na ranga.
JHN.12.1	Zokna Panta ni ruk mana Isua chu Lazar athi ata ei mathui retna Bethani khuana ava tunga. 
JHN.12.2	Hava han ama ranga khului bu nekna a mansuk pe u na, Marthan a dorbo adoma, Lazar ha bu nek ei ansut pui ngai bila angkhat ani. 
JHN.12.3	Hatuka Mari han ser atan zotor sariak marim ahui alu khit a hong choia Isua ke a hong khua pe na hatuka a sam le a ke a hui pe na, hava sariak marim han in pumpui ei thut ziak ani zei. 
JHN.12.4	Hatuka Isua a zolai ngai bila Juda Iskariot ama ansur rangpu han, 
JHN.12.5	“Hava sariak marim ahui ha sumru razan thum le azuara ichangamo anriang ngai ei anpek nok?” ati na. 
JHN.12.6	Hava ha anriang ngai lung ei man pong sika ei ti ni mak, tenchu anru ei ni tuara ei ti keng, asik chu sum siakna marsa ha aman ei vong ania, havan ata ha sum ei lak chachak ania.
JHN.12.7	Tenchu Isuan, “Ama chu atheia mak u ro, asik chu nangkan kan phum tika rang lei man hoi u ro. 
JHN.12.8	Anriang ngai chu umora na bil u na a om rang keng tenchu na bil u na koi chu om babang no ning,” ati na. 
JHN.12.9	Hatuka Juda mi ngaiin Isua chu Bethani khuana a om ti ariat u na hava han ase lup u na, tenchu Isua sika ronga ase ni u lai mak, ama han athi ata ei mathui Lazar ava mu rang uala ase u ani. 
JHN.12.10	Hava bibila han chaizung ulian ngaiin Lazar um athatna avang u na. 
JHN.12.11	Asik chu Juda mi atam riaiin ama sika Isua a iam ei hong tam u na han.
JHN.12.12	Hava nikhua zingkhua vara Zokna Pantana ase mipuiin Isua Jerusalema ahong zei ti ariat u le chu, 
JHN.12.13	Theiletum bua anlek chunga ama le anmu ranga alei va suak u na, ankhek u na, “Hosanna! Puma raminga ahong Israel Reng ahong chu borsang tung rase,” ati u na. 
JHN.12.14	Isuan sakuarpar khat chunga achunga Pathian lekhabuna anziak ang tak han,
JHN.12.15	“Zion sanu, achi no ro, na reng chu sakuarpar chunga achuanga ahong zei,” ati na. 
JHN.12.16	Hava lai tak han chu a zolai ngaiin la riat vak thei u maka, tenchu Isua anlala ahonga om suale chu Pathian lekhabuna ama ruia ei lei ril ngai le min ama chunga ei tho u ngai dora hankeng ei lan thei u ala ni.
JHN.12.17	Hatuka aman Lazar ha than ata a paia athi ata a mathui laia a bila mi atampa a om ngai len han ariatpui achang u na. 
JHN.12.18	Hava sika han mipuiin ama chu avan tong pui u na, ama han hiva boidong sin ngai hi ei tho keng ti ei riat u na han. 
JHN.12.19	Pharisi ngai ha anril ansiat u na, “En u ta, ite nei tho thei omlai mak hile! Na mu u zei mo! Ramual mi doran ama nuk keng ei zi zit ani zei,” ati u na.
JHN.12.20	Pantana Pathian abiak ranga Jerusalem ase Grik mi senkhat a oma. 
JHN.12.21	Hava mi ngai ha Galili rama Betsaida mi Philip akoma ase u na, “Ka pu, Isua hi amu rang na zot,” ava ti u na.
JHN.12.22	Hankeng Philip ase na Andria kom ava rila, hatuka anin u Isua kom ase na ava ril u na. 
JHN.12.23	Tenchu Isuan akom u na, “Miring Sapa chu ei anlalna rang hun ahonga suak zei. 
JHN.12.24	Atak taka keina ril ani u zei, sahum hi phila achula athu nok ten asang bang ke ei ni, tenchu hava ha athun keng mara tampa ei rasua. 
JHN.12.25	Aninga ei damna andit ngai la machan unti, tenchu hi ramuala aninga ei damna itena tel lui ngai chu umora adamna ei siak sua keng ani zei. 
JHN.12.26	Ka dorbo adom zot ten ka nuk na hong zi nget rase. Kei omna taka ka dorbondom ham ei om theina ranga, Ka dorbondom tak chu ka Pa ninum lalchi man ruai inti.
JHN.12.27	“Atun hin ka malung ahongan buai zei, Imo kei ril rang? ‘Ka Pa, hiva hun ata na manlen ro ba’? Tenchu hiva hun antak asuak rang ngala atun hiva ten hin kei hong den ani zei! 
JHN.12.28	Hasik han ka Pa, na raming anliana om rase!” ati na. Hatuka vanram ata hiva he hi ahong anthanga, “Ka manlian sua zei, athara manlian ret ka ting,” ati na.
JHN.12.29	Hava he ha akola mipui anding ngaiin ariat u na hatuka ankhal u na mi senkhatin, khuanri imo ni ati u na. Hanuk atei senkhatin chu, “Vanpalai ngai khatin ei chong pui keng ei ni rang,” ati u na.
JHN.12.30	Tenchu Isuan akom u na, “Hiva he hi koi ka ranga ahonga chong ni mak tenchu nangni ngai rang keng. 
JHN.12.31	Atun hin hi ramual mi ruirilna ani zei, atun hin hi ramuala ruirilpu chu anpei inti. 
JHN.12.32	Hatuka ramual ata chunga ka kal tik le chu mi dora ka tiang la rakuai kiar ka ti,” ati na. 
JHN.12.33	Ama chu i ang thina na mo ei va thi rang hava ha achong ril han ei manlang ani.
JHN.12.34	Hatuka mipuiin akoma, “Messia chu umora a om keng, koinin chu Dan bu ata nei riat. Hanle hontinmo nangin, Miring Sapa chu chung tiang ei la kal rang nei ti? Hanle hava Miring Sapa ha tumo?” ati na amasang u. 
JHN.12.35	Isuan amani rang, “Ra-ang hi na kar u na chomokhat bak rang ala om, ra-ang na nei ulai hin chei u ta ro, azingin ei na chelbo thei u nokna ranga, azing kara aleng chu aninga ei se na rang ti thei mak. 
JHN.12.36	Ra-ang na nei ulai hin ra-ang hi iam u ro, ra-ang mi nei hong chang thei u na ranga.”
JHN.12.36	Isuan hiva chong ngai aril suale chu amani bil ata ankhaia avan thup vata. 
JHN.12.37	Amani matona hiva ang boidong sin atho nam ama chu iam thei u mak. 
JHN.12.38	Hava ha deari Isaiin chong alei ril ei hong dik theina ranga; 
JHN.12.38	Aman ei ti: “Puma, koinin nei ril hi tumo a iam?
JHN.12.38	Tu kom mo Puma akut Puma ranak ei manlang rang?”
JHN.12.38	ati na. 
JHN.12.39	Hiva sik hin amanin ei iam thei u nok, Isaiin ei ti sa chu:
JHN.12.40	“Pathianin amit u ei manzing pe, 
JHN.12.40	A malung u ei man it pe,
JHN.12.40	Hanoten ala hong mu u na,
JHN.12.40	A la hong riat thei u na
JHN.12.40	A la honga kir ving u ten Ka la mandam unle.”
JHN.12.41	Isaiin hiva chong ngai hi ei ril, asik chu Isua ei anlianna ei mu hatuka ama arui hakeng ei ril ngalum.
JHN.12.42	Hanum nisela Juda ruaitu ngai bila mi tampan Isua a iam u na, tenchu Pharisi ngai anchi tuara angam panga ril ngam u maka, asik chu anchuna in ata ei masuak u rang ani na. 
JHN.12.43	Asik chu Pathian koma anpakna nek ten miring koma anpakna keng ei madit bet u.
JHN.12.44	Isuan ankheka ei ti, “Koia ana iam chu koi rong la ni mak, koi ana honga tirpu ham keng ei iam. 
JHN.12.45	Hatuka koi ana mu chu koi ana honga tirpu ham ei mu keng. 
JHN.12.46	Ramuala ra-ang anga ahong ka ni, koi ana iam tak chu azing kara ei om lai nokna ranga. 
JHN.12.47	Koi ka chong ariata tel lui ngai chunga ite ruiril makung asik chu ramuala rui aril ranga ahong ni makung tenchu ramual andam ranga ahong ka ni. 
JHN.12.48	Koi ana henga ka chong pom lui chu achung u na rui aril rang angkhat a om. Hiva ka chong ril nget hi nikhua hek tika achung u na rui la hong ril inti! 
JHN.12.49	Asik chu koi ka ninga kei ril ni mak Tenchu kei ti rang le kei ril rang ngai dora hi koi ana honga tirpu Pa han chong ei na pek keng. 
JHN.12.50	Hanuk chu a chong rasua ngai dora hi umor damna ti ka riat. Hasik han chong kei ril ngai dora hi Pa han ka koma ei na ril anga kei ril.”
JHN.13.1	Zokna Panta aphaman Isuan hi ramual amaka Pa koma asena hun ahonga suak zei ti ariata. Hatuka ramuala ei ompui a mi madit ngai chu ahek tenpeia a madit tit a.
JHN.13.2	Hatuka Isua le a zolai ngai zan bu anek u lai han kachai rengin aphaman ata Simon a naipasal Iskariot Juda ha Isua ansur ranga malung alei man vong suale chu; 
JHN.13.3	Pa han aloma ama kuta ei pek sua keng ani zei ti Isuan ariata, hatuka Pathian kom ata ei honga ama kom den ei se ret rang ti ham ariata. 
JHN.13.4	Hava suale chu a bu nek u na ata anthuia a chunga a puan rasil akheka hatuka kamsa le akong avela. 
JHN.13.5	Hatuka bangtoka ti asunga a zolai ngai ke a rasuk pena a konga puan anvel lehan ake ahui pe na. 
JHN.13.6	Hava suale Simon Pitor akom ahonga, “Pitorin akoma, Puma, ka ke mo neina rasuk pe rang?” alei ti na.
JHN.13.7	Hatuka Isuan, “Kei tho hi atun la riat thei no ta ni, nangkan chu la riatin na ti,” ati na amasanga.
JHN.13.8	Hatuka Pitorin akoma, “Ka ke tham chu rasu thak no ta ni,” ati na.Isuan akoma,
JHN.13.8	“Ka na rasuk pe nokten ka kom ata ite nei chang rang om mak,” ati na. 
JHN.13.9	Simon Pitorin akoma, “Hanok anten ka ke rong nilai mak, ka kut le ka lum na rasuk pe ta ro,” ati na a masanga.
JHN.13.10	Isuan akoma, “Tinbual sua ngai chu a ke rong nokten ite ansuk nang lai mak, aloma anthiang kiar keng ani zei angkhat dak baka chu na lom u na anthiang kiar keng na ni u zei,” ati na. 
JHN.13.11	Ama ansur rangpu ha Isuan ei lei riat thei sika han hiva chong hi ei lei ril, “Angkhat dak rong nok chu atei chu nan thiang kiar u” ati na.
JHN.13.12	A ke u ngai a rasuk pe suana achung choi puan arasil ret suale chu a mun dena ahong ansuta hatuka akom u na, “Na chung u na kei tho hi i ei ti na mo?” ati na a rakela. 
JHN.13.13	“Nangnin minchupu le Puma neina ti u. Havan tina neina rakok u han na dik u, asik chu hava tak ha kei ni na ani na. 
JHN.13.14	Na Puma le Minchupun lua na ke u ka na rasuk pe u tak anten nangni le nangni ngai um na ke u ansuk ansiat u ro. 
JHN.13.15	Na chung u na Kei tho anga nangnim nei tho thei u na ranga a enrua keina manmu u ani zei. 
JHN.13.16	Atak taka keina ti ani u zei, suak hi a puma neka lian ngai no ni, atirpu neka antirpu him lian ngai mak. 
JHN.13.17	Atun hin adik chu na hong riat u zeia; hava tak ha ataka na manlang thei u ten na chanasa ani u zei!
JHN.13.18	“Na lom u na ranga rui ril makung, ka mi thang ngai chu ka riat. Tenchu Pathian lekhabu na chong ei kip theina ranga; ‘Ka bila bu ana nek pui nget han ka raldui ke achang zei.’ 
JHN.13.19	Atun hin ahonga chuk man ata keina lei ril u ani zei, ahong chuk tik le chu ama ha ‘Koi Keng atia’ neina iam thei u na ranga. 
JHN.13.20	Atak taka keina ril ani u zei, kei hong tirpu apom tak chu koi ei na pom lenum ani; hanuk koi ana pom tak chu ana honga tirpu apom lenum ani,” ati na. 
JHN.13.21	Isuan hava chong ngai a ril suale chu a malung rila anbuaia hatuka andang phata a puanga, “Atak taka keina ti ani u zei; na bil u na mi khatin koi na la mansur inti,” ati na.
JHN.13.22	Hava suale chu a zolai ngai han hiva hi tu ei tina mo atina, athona chang riat rahai u maka amani le amani ha keng ahongan en avan en u na. 
JHN.13.23	Hatuka a zolai ngai bila angkhat, Isuan ei madit han ama aropsuama avan boia. 
JHN.13.24	Hatuka Simon Pitorin a mit le abiaka, “Tu rang nei tina mo? atina rakel tan na manthei ro ti ro,” ati pe na.
JHN.13.25	Ama chu Isua ropsuama ei om balam ata ala van son bet sana hatuka, “Puma ama ha tu mo?” ati na a rakela.
JHN.13.26	Isuan, “Vaipol khenga ka phum suale kei pek tak ha ama ha ani len ani zei,” ati na a masanga. Hankeng vaipol chu khenga a phum suale a laka Simon a naipasal Juda Iskariot kom a peka. 
JHN.13.27	Hatuka hava vaipol apek suale soitan chu asunga ei lut len ani zei. Hasik han Isuan a koma, “Nei tho rang chu tho lilip ta ro,” ati pe na. 
JHN.13.28	Tenchu bu nek ei ansut pui ngaiin, Isuan ichangmo ama koma hiva ang chong ei ril pe ati na tuten ariat thei om u mak. 
JHN.13.29	A zolai senkhatin chu, Juda ha sum marsa ei don sika Isuan Pantana amani ngai ei nang u rang len ha va rachok ro ei ti ni inti, mo ole anriang ngai rang hong te mo chu va pe ro ei ti ni inti ati na amandon u na.
JHN.13.30	Hatuka Juda chu vaipol a ban suale chu anrap vata a suaka ase lena. Hava han zan ahonga zing sua zeia.
JHN.13.31	Hatuka Juda a suaka ase suale Isuan ei ti, “Atun keng Miring Sapa ei lianna ei lan lang ala ni; hatuka atun keng Pathian ei lianna ham ama tak chunga ei lan lang thei ani zei. 
JHN.13.32	Pathian ei lianna amana han anlang ten Miring Sapa aning lena ei anlianna chu Pathianin manlang pe len inti, hatuka ama han anrapa manlian inti. 
JHN.13.33	Ka nai ngai, na bil u na asot leng lai no ning, Na la rok un na tia, tenchu Juda ulian ngai koma, ‘Kei se na taka se thei u no ta ni kei ti anga atunum keina ti ret u ani zei.’ 
JHN.13.34	Hasika han atun chongmak athar keina pek ani u zei, nangni ngai lungkham anmunsiat u ro. Koiin keina dit u anga nangni ngai um anditansiat u ro. 
JHN.13.35	Nangni le nangni andit ansiatna na don tit thei u ten, nangni hi ka zolai nei ni u ha mi doran riat kiar inti,” ati na.
JHN.13.36	Simon Pitorin akoma, “Puma, hovanmo nei se rang?” ati na a rakela. Isuan, “Atuna kei se na ranga hin ka nuk na hong zi thei no ta ni; tenchu nangkan chu na la hong zi na ti,” ati na a masanga.
JHN.13.37	Hatuka Pitorin, “Puma, ichangamo atun na nuk keina hong zi thei nok rang ati? Nang na sika athi tenpei ranga anphal ka ni,” ati na.
JHN.13.38	Isuan, akoma, “Koi ka sika nei damna hi anchan hial ranga nan sin mo? Atak taka keina ti ani zei, ar akhuang man nangin voi anthum riatnokom na tho na ti,” ati pe na.
JHN.14.1	“Andon le ninghala lei om u ta ni,” Isuan ati pe na. “Pathian iam u ro hanuk koi um na iam u ro. 
JHN.14.2	Ka Pa ina mun atampa a om; a om nok anten keina ril u rang anina, nangni rang mun asin Ka leia se zei. 
JHN.14.3	Hatuka ka sena na rang u mun ka va sin suale hong kir reta ka bila om ranga na hong la u ka ting, asik chu kei omna taka nei om thei u na ranga. 
JHN.14.4	Kei se na rang mun chu na riat kiar u hale,” ati na.
JHN.14.5	Hatuka Thoman akoma, “Puma, Koinin chu nei se na rang riat mak me, hasik han hava lampui ha hontinmo riat thei ma ni?” ati na.
JHN.14.6	Isuan akoma, “Koi hi keng lampui, atak le damna keinin zei, koi noka ase chu tuten Pa koma vatung thei no ni,” ati na a masanga. 
JHN.14.7	Ama han akom u na, “Koi ana riat mi na ni u tenchu ka Pa ariat um na ni len u zei, hatuka atun len hin ama ariat phit le a mu sua nei ni un zei,” ati na.
JHN.14.8	Philipin akoma, “Puma, Pa na manmu di ro ba, hava tak ha ro koinin nei nang,” ati na.
JHN.14.9	Isuan akoma, “Philip, hi dora asotpa na bibil u na kei hong omam mo neina la riat thei nok? Koi ana mu tak chu Pa ham amu len keng ani zei. Nangin hontinmo ‘Pa na manmu ro nei la ti?’ ati pe na. 
JHN.14.10	Koi Pa na kei om le Pa koia ei om ti hi iam mak che mo Philip?” ati pe na. Isuan a zolai ngai koma, “na kom u na chong kei ril ngai hi ka ninga kei ti ni mak, koia a om chian Pa han asin ei tho chachak. 
JHN.14.11	Koi Pa na kei om le Pa koia ei om ti hi na iam u ro. Hantin ani nok anten, ka sin tho ngai sika luana chu na iam u ro. 
JHN.14.12	Atak taka keina ti ani u zei, koi ana iam tak chu ka sin tho ngai anga amam la thon ti. Hava rong la nimak, hiva ngai neka sin alian pangai la thon ti, asik chu, Pa koma ase ka ni zei. 
JHN.14.13	Hatuka nangnin ka raminga nei zong u tak pei chu na tho pe u ka ting, asik chu Pa ei anliana Naipasal tak chunga ei anlang theina ranga. 
JHN.14.14	Ka raminga angkhat pei nei zong u tak chu na tho pe u ka ting.
JHN.14.15	“Nangnin neina dit u ka ni ten ka chongmak ngai nei tel u rang ani na. 
JHN.14.16	Hatuka Pa koma zong ka tinga aman hanuk angkhat ret anasan rang na pe unti umor tenpeia na bil u na a om ranga. 
JHN.14.17	Ama ha Pathian ei nina tak anlangpu Ratha diktak ani. Ama ha ramualin pom thei maka, asik chu ama ha aleia mu le aleia riat um om mak. Tenchu nangnin chu na riat u asik chu na bil u na om le na sung rila a om rangum ani.
JHN.14.18	“Ka se tikam lonanvai ang khopa na ma u no ning; Na bil u na hong kir ret ka ting. 
JHN.14.19	Hanuk chu ramualin ei na mu lai nokna ranga hin sot zet lai no ning; tenchu nangnin chu na lamu ret un na ti; asik chu adam kei ni sika nangnim dam un na ti. 
JHN.14.20	Hava nikhua tika chu koi hi Pa na kei om hanuk nangni bila kei om anga nangnim koia nei om u ha la riat un na ti.
JHN.14.21	“Ka chongmak ngai apom le a tel ngai chu koi ananditpu ani zei; Hanuk koi anandit tak chu ka Pa ninum adit inti hankeng koi um ladit u ka tia akom u na anlang ka ting.”
JHN.14.22	Hankeng, Iskariot nok Juda han akoma, “Puma, koini na koma chu anlang ka ti nei ti tenchu ramual kom chu anlang pe u no ning i nei ti na mo?” ati na.
JHN.14.23	Isuan akoma, “Koi ana madit ten ka chong atel mi ei ni nget rang, hatuka ka Pa ninum amani ngai madit inti, hanuk ka Pa le koi akom u na a ompui ranga hong inti. 
JHN.14.24	Koi anadit nok ten ka chong um tel no ni, hatuka nangnin, chong nei riat u ngai hi koi ka chong ni maka tenchu ana honga tirpu Pa achong keng,” ati na a masanga.
JHN.14.25	“Na bil u na kei la om sunga hiva chong ngai hi Kei na ril u. 
JHN.14.26	Tenchu Pa han ka raminga ei hong tir rang nangni ana san rang, Ratha Anthiang han alompeia na manchu zit unti. Hatuka na kom u na kei na ril u ngai dora ha na manriat zit unti.
JHN.14.27	“Phukdaina ka na mak pe u. Ka koma phukdaina keng keina pek u. Ramualin ei na pek anga na pe u makung, na malung manbuia na ning manhal u no ro, hanuk rathatak ansak u no ro. 
JHN.14.28	‘A se rang ka ni zei atina nangnin nei riat u ha hong kir ret ka ting.’ Nangnin nei na dit u ka ni ten, Pa koma ase rang ka ni zei kei ti hin na rai nei mansan u rang ani na. Asik chu ama chu ka neka alian keng. 
JHN.14.29	Hiva ngai dora rui ahonga suak man atun hin keina lei ril u ani zei, asik chu nangkan hava rui tak ha ahong suak le nei iam thei u na ranga. 
JHN.14.30	Na kom u na atam chong ril lai no ning asik chu hi ramual rui arilpu ahong rang a nai zei. Aman ka chunga ite ningneina don mak. 
JHN.14.31	Hanum nisela Pa kei maditna chu ramualin ei riat nget theina ranga achongmak ngai anga kei tho zit ani na.
JHN.14.31	“Hong u ro, hivan ata suak u rei.
JHN.15.1	“Koi hi gerep akung ka ni, ka Pa hi rahuan a thopu ani. 
JHN.15.2	Ka baka anra nok chu aman ei pei ani. Hatuka abaka anra tak chu aman ei rathial sa ani atampa mara ei kur sa theina ranga. 
JHN.15.3	Nangni keina manchu u na lehan anthial sua keng na ni u zei. 
JHN.15.4	Nan zompui tit u ro, hatuka Koiin um nan zompui tit u ka ting. Akungpuia abak akop nok ten atheia anra thei ni mak. Hava anga han nangnim ka koma na om u nok ten anra thei u no ta ni.
JHN.15.5	“Koi hi gerep kung nangni ha abak na ni u zei. Ka koma a om tak chu hanuk koi um akoma kei omna tak chu amara kur sabak inti. Asik chu koi nok anten nangnin ite nei tho thei u om mak. 
JHN.15.6	Hatuka koia a om nok tak chu abak anga anvora ei chara ei anpei. Hatuka hava ang thingbak chu min ei rakhoma ei buma moi thonana ei hal ani. 
JHN.15.7	Nangni ngai ka koma na om u na, ka chong ham na kom u na a om ten nei zot u tak zong u ro hava ha na mansua u zei. 
JHN.15.8	Mara akura nei om u na lehan ka Pa ei anlianna nei manlang thei u na ani. Hatuka havan tin han ka zolai um nei chang u ani. 
JHN.15.9	Pa han koi ei na dit anga koiin um nangni ngai kei na dit u. Kei na dit u na hin om u ro. 
JHN.15.10	Nangnin ka chongmak ngai dora na tel u ten keina madit u na na om un na ti, Koi um ka Pa chongmak ngai dora kei tel tuara aman ei na ditna na kei om anga.
JHN.15.11	“Ka raisanna na kom u na ei om theina rang le na raisan u na ei kip theina ranga hiva chong ngai hi keina ril u. 
JHN.15.12	Ka chongmak chu hiva hi ani; koiin keina dit u anga, nangni ngai um andit ansiat u ro. 
JHN.15.13	Min a mal ngai ranga ei damna aphal diai thei khop anditna lian khit chu omlai mak. 
JHN.15.14	Ka chongmak ngai dora na tel zit u ten ka mal na ti u ka ting. 
JHN.15.15	Hava pang suak na ti u lai no ning, asik chu apumapa han imo ei tho suakin riat ngai maka; atun chu hava rathula ka mal keng kei na ti ani u zei asik chu ka Pa kom ata kei riat ngai dora nangni koma keina ril zit sua u keng na ni u zei. 
JHN.15.16	Nangnin neina thang u ni makung haneka koi keng anan thang u ka ni. Asik chu nei van ra thei u na ranga le mara nei don babang thei u na ranga keina phun u ani. Ka raminga Pa koma nei zong u tak aman ei na pek thei u na ranga han. 
JHN.15.17	Nangni ngai nei andit ansiat thei u na rang ngala hiva chong keina mak pe u ani.
JHN.15.18	“Ramual min ana mumak u ten nangni ana mumak u mana koi keng ei na mumak mansa ti riat u ro. 
JHN.15.19	Nangni ngai hi ramual ata ni u tan la chu ramualin ata anga ei na dit u rang ani na, tenchu nangni ngai chu ramual ata ni u mak che. Haneka Koiin ramual ata keina thang u sika ramualin ei na mumak u na ani. 
JHN.15.20	‘Suak hi apuma neka alian ni mak,’ ti chong keina ril u ha riat tit u ro. Min koi ana sinsak ten nangnim ei na sinsak u rang keng. Hanuk ka chong atel u ten, na chong u ngai um ei tel u rang ani. 
JHN.15.21	Tenchu ka mi nei ni u sika hiva ngai dora na chung u na la tho unti. Asik chu koi ana honga tirpu riat u mak. 
JHN.15.22	Kei hong nok nisela hanuk chu akom u na chong kei ril nok nisela chu asia anlo u no ni ba. Tenchu atun ei masial u ngai rathula anon rua nei lai mak. 
JHN.15.23	Koi anan mumak tak chu ka Pa ham ei mumak keng. 
JHN.15.24	Tuten la tho ngai lui sin akar u na tho ving non lang chu asia anlo u no ni ba. Ten atun chu kei tho ngai dora amu sua u zeia hatuka koi le ka Pa ha ei na mumak rit ani u zei. 
JHN.15.25	Amani Dan lekhabuna anziak anga ei hong kip nget theina ranga; ‘Amanin asik akong abui thaka ei na mumak u.’ 
JHN.15.26	“Tenchu, Pa kom ata ana san u rangpu nangni koma kei hong tir rang Pa kom ata Ratha dik tak ahong tik chu aman ka rui manriat inti. 
JHN.15.27	Hatuka nangni lenin um manriat un na ti asik chu aphut len ata ka bila om na ni u na.
JHN.16.1	“Nei iam u na sok ei cha nokna ranga hiva chong ngai hi keina ril u. 
JHN.16.2	Min anchuna in ata na la masuak untia hava tika ana that u ngaiin chu Pathian koma dali dar anga mandon untia, hava ang hun ahong keng ani zei. 
JHN.16.3	Min na chung u na hiva ngai ang hi la tho unti, asik chu Pa nokam Naipasal ten ngal ei riat rit u nok sika han. 
JHN.16.4	Tenchu amanin hiva ngai ang athona hun ahonga suak tik le keina lei ril u ngai nei anthei tit u na ranga hiva chong hi keina lei manthei u ani.
JHN.16.4	Aphut ata hiva ngai hi na ril u makung asik chu na bil u na kei la om sika. 
JHN.16.5	Atun chu ana honga tirpu koma ase rang ka ni zei; hanum nisela nangni bila tuten honmo nei se rang ati na angkhat ngalin anan rakel om u mak che. 
JHN.16.6	Tenchu hiva ngai keina ril u sika ni zei ni na malung ei duk u ani zei. 
JHN.16.7	Hanum nisela atak keina ril ani u zei, kei se rang hi na rang u na asa. Asik chu ka se nok ten ana Sanpu na kom u na hong no ni. Tenchu ka se tikle ama ha na kom u na hongtir ka ting. 
JHN.16.8	Hatuka ama ahong tikle chu asia ruia, dikna ruia hanuk ruirilna ruia ramual mi chunga asia la hong manlo inti. 
JHN.16.9	Amani ngaiin koi ei na iam u nok sika ei masial u tak chunga asia la hong manlo inti. 
JHN.16.10	Pa koma ase rang ka ni zei hasik han hava pang neina mu u lai nok rang sika han dikna ruia asia la manlo inti. 
JHN.16.11	Ruirilna ruia asia manlo inti asik chu hi ramual aruai ngai chunga rui anril sua keng ani zei.
JHN.16.12	“Na kom u na aril rua chong atampa ka la don, hanum nisela atun hin chu hava ngai ha la diar thei u no ta ni. 
JHN.16.13	Hanum nisela Pathian ruia atak anlangpu Ratha dik tak ahong tik le chu atak zita na ruai unti. Ama ata ei ril ite om no ni, tenchu ei riat sua ngai keng ei ril rang, hatuka rui ala honga om rang um na la manriat unti. 
JHN.16.14	Aman koi na la mansang intia, asik chu na kom u na kei ril le kei ti ngai dora atak zita na la manthei kiar ret unti. 
JHN.16.15	Ka Pan ei don ngai dora hi ka ta kiar keng, hasik han ka ta kei ti ngai dora Ratha han la zit intia hatuka na kom u na ril kiar inti keina ti u.
JHN.16.16	“Koi neina mu u lai nokna ranga hin sot zet lai no ni, hatuka neina mu ret u na rang um sot zet ret no ni.”
JHN.16.17	Hasik han a zolai ngai senkhatin chu ankel ansiat u na, “I ei ti na mo? Aman koini rang, ama nei mu lai nokna ranga hin sot lai no ni hanuk ret chu ama nei mu retna rang um sot zet ret no ni ei na ti hi; hatuka ei la sapsa chu, ‘Pa koma ase rang ka ni zei ati.’ 
JHN.16.18	Hasik han amani ngai han hong ei ti na mo sot zet lai no ni? Achong ril hi riat thei lai mak me!” ati u na.
JHN.16.19	Amani han ama ei rakel u rang ei zot u ha Isuan alei riat le chu akom u na, “Nei na mu u lai nokna ranga hin sot zet lai no ni, hanuk nei na mu ret u na rangam sot zet ret no ni kei ti ruia hamo nei ankel ansiat u? 
JHN.16.20	Ataka keina ril ani u zei, chapa le charcha laka la om un na ti, tenchu ramual min chu arai lei man san intia; lan, ngui un na tia tenchu nei anngui u na dora raisanna la chang inti. 
JHN.16.21	Nupang a naiha apuang lai tak chu aduk ei na asik chu dukna hun ei hong suak pe sika han, tenchu nai a mazir suale chu ramuala naite khat ei hong anzir a rai ei san tuara aduk ansak dora ei mangil. 
JHN.16.22	Hasik han atun um na duk ei la na u, atun hin annguia nei om u tenchu nan mu pui ret u ka ting, hatika na rai san ret unti, hatuka ha na raisan u na chu tuten na kom u ata na pot thei u lai no ni.
JHN.16.23	“Hava nikhua tika chu nangnin itena ankelrua nei u lai no ta ni, ataka kei na ti ani u zei, hatuka ama kom ka raminga nei zong u tak Pa han na pek unti. 
JHN.16.24	Atun ten hin ka raminga nangin ite la zong u mak che, zong u ro lei man un na ti, na raisan u na ei kip theina ranga han.
JHN.16.25	“Hiva ngai ruia hin na kom u na ankhina le chong kei la ril, tenchu hun la hong inti hava tika chu na kom u na ankhina le chong ril lai no ning, anthiang vanga Pa rui chu na la ril u ka ting. 
JHN.16.26	Hava nikhua tika chu nangnin ka raminga ama kom zong un na ti, hatuka koiin Pa koma na rathul u na na zong pe u ka ti na ti u makung. 
JHN.16.27	Asik chu, Pa han aning lena ngal han nangni ei na dit u ngal, Pa han ei na dit u asik chu koi nei na dit u le Pathian kom ata ahong ka ni ti nei na iam u sika han. 
JHN.16.28	Koi hi Pa kom ata ramuala ahong ka ni zei, hatuka ramual amaka Pa koma ase ret rang um ka ni zei,” ati na.
JHN.16.29	Hatuka a zolai ngaiin a koma, “Atun hin chu ankhina mang luia anthiang vanga chong nei na ril ani. 
JHN.16.30	Aloma ariat kiar ati na nana riat zei, nei na rakel kher rang hi anang khita riat lai mak che, havan tin han nang hi Pathian ata ahong na ni ti nei na iam thei na ani zei.”
JHN.16.31	Isuan akom u na, “Atun lam chu nei na iam u mo ani zei? ati na a masanga. 
JHN.16.32	En u ro, hun ahonga suak keng ani zei haneka atun ahonga suak sua keng ani zei, hava tika chu lan thek kiara na in u chipa la pan un na ti, hatuka ka thei daka na mak un na tia, tenchu ka thei dak ni makung ka bila hin Pa a om keng ati pe na. 
JHN.16.33	Koia hin nei om tit u na phukdaina nei manthei u na ranga hiva chong ngai hi keina ril u ani, ramuala duk ansaka nei om u ani zeia, tenchu angam chaka om u ro, asik chu koiin ramual ka zui zei!” ati na.
JHN.17.1	Isuan hiva chong ngai aril sua le anvan tiang atanga, “Ka Pa, ahun chu ahonga suak zei. Na Naipasal chu na manlian ro, hatuka Naipasalin um ei na manlian theina ranga. 
JHN.17.2	Asik chu miring dora tak chunga ningneina nei pek anga ka koma nei na pek ngai dora chunga umor damna kei pek theina ranga. 
JHN.17.3	Hatuka umor damna chu hiva hi ani zei, amanin nang rong hi Pathian atak ti le nangin nei hong tir Isua Krista ariat hi ani. 
JHN.17.4	Nangin sin atho rua nei na pek ngai dora ka zui suana ramuala keina manlian ani zei. 
JHN.17.5	Ka Pa! ramuala a om mana na bila anlianna kei chang ang tak lehan na bil ngeta atun na manlian ro ati na.
JHN.17.6	“Nangin ramual ata mi nei na pek ngai koma na raming ka manlang zei. Amani ngai ha nang ata, hava ngai ha nangin ka koma nei na pek. 
JHN.17.7	Nangin aloma nei na pek ngai dora hi nang na koma ahong keng ti atun chu ariat u zei. 
JHN.17.8	Nangin chong nei na pek ngai dora amani koma ka mantunga hatuka amanin alei pom u na; na kom ata ahong kei ni le koi um nangin nei na hong tir kei ni ti adik taka ariata a iam u zei.
JHN.17.9	“Amani rang ngal keng kei zong, ramual ranga zong makung. Asik chu nangin amani ngai nei na pek hatuka amani ngai nang ata kiar ani. 
JHN.17.10	Ka ta kei ti ngai dora hi na ta kiar keng hatuka na ta dora ham ka ta kiar keng. Asik chu amani ata keng kei anlianna kei manlang. 
JHN.17.11	Koi chu ramuala omlai no ning, amani ngai chu ramuala la om unti, koi chu na koma ahong rang ka ni zeia. Ka Pa anthiang, nangin nei na pek ngai ha na raming le rung ro. Nang le koi pumkhat nei ni ang amanim pumkhat ei ni thei u na ranga. 
JHN.17.12	Amani bila ka om sung chu nei na pek ngai na raming le kei rung u, angkhat ngal ei anpei u nokna ranga keia hual, anpei ranga andang sua mi rong nok chu Pathian Lekhabuna anziak ei kip theina ranga. 
JHN.17.13	Atun chu na koma ahong rang ka ni zeia, amani malung sunga ka raisanna ei chang u na ei bit theina ranga. 
JHN.17.14	Na chong ngai akom u na ka peka tenchu ramualin amani chu amumak u na, asik chu hi ramual mi kei ni nok anga amanim hi ramual mi ni u mak. 
JHN.17.15	Nangin amani ngai hi ramual ata atuang ranga na zong makung tenchu asia ata anzok ranga keng keina zong. 
JHN.17.16	Hiva ramual mi kei ni nok anga amanim hi ramual mi ni u mak. 
JHN.17.17	Amani ngai hi atak le na koma andar u rase; na chong chu atak ani. 
JHN.17.18	Nangin hi ramuala nei na hongtir anga koi um amani ngai hi ramuala kei tir u. 
JHN.17.19	Hatuka amani sika han koi ka ning len ha na koma kei hong andar anga amani ngai ham atak taka na kom ei hong andar thei u na ranga.
JHN.17.20	“Amani rong kei zong ni mak, tenchu amani ngai chong ril ata koi ana iam ngai rang um kei zong. 
JHN.17.21	Amani ngai ha alom u na pumkhat ei ni thei u na ranga. Ka Pa, nang ka koma nei oma koi um na koma kei om anga amani ngai um koinia ei om u na pumkhat ei ni thei u na ranga. Nangin nei na tir ti ramualin ei iam theina ranga. 
JHN.17.22	Hanuk chu nangin anlianna nei na pek anga amani kom um kei pek; nang le koi pumkhat nei ni anga amanim pumkhat ei ni thei u na ranga. 
JHN.17.23	Koi hi amania hatuka nang ha koia, pumkhata ei om u na ei anzui thei u na ranga. Hanuk chu nangin nei na hongtir le koi nei na madit anga amani ham nangin nei madit ti ramual min ei riat theina ranga.
JHN.17.24	“Ka Pa! Nangin nei na pek ngai hi kei omna taka Ka bila ei om u rang hi kei zot. Nangin anlianna nei na pek ang tak kei anlianna ei mu thei u na ranga. Asik chu ramual ansiang man ata nei na madit ani. 
JHN.17.25	Ka Pa adik! Ramual min ei na riat nok, ten koiin chu ka na riat lak: Hatuka hiva ngaiin um nei na hong tir chu ariat u. 
JHN.17.26	Hatuka koiin amani ngai ha nang keina manriat hatuka la man riat bang um ka ti, hanuk ret chu nangin nei na ditna ha amani koma ei om theina ranga le koi um amani koma kei om theina ranga han.”
JHN.18.1	Isuan hiva ngai aril suale a zolai ngai lehan asuak u na hatuka Kidron phai chum ava rakan u na. Hava han rahuan khat a oma. Isuan a zolai ngai le ava lut u na. 
JHN.18.2	Hatuka Juda, ansurpu rang han hava mun ha ariata, asik chu Isua a zolai ngai le hava han ei se pui babang chachak ani na. 
JHN.18.3	Hasik han Juda han Rom sipai ngai, chaizung ulian ngai le Pharisi ngaiin ei don u Biakin angak sipai ngai aruaia moiser lem le kuttuk achoia hava rahuana han ava suak pui a. 
JHN.18.4	Isuan achunga ei tong rang ngai dora alei riat kiar le chu alei honga suaka, “Tumo nei ravan u?” ati na alei rakela.
JHN.18.5	Amanin, “Nazareta Isua,” ati na amasang u na. Isuan, “Koi hi ama ka ni zei,” ati na. Juda, ansurpu ham abil u na anding chiana aleia om ani na. 
JHN.18.6	Isuan amani kom, “Ama ha koi len,” ei ti le anuk ankei beta phila anbok u na. 
JHN.18.7	Isuan athara akom u na, “Tumo neia rok u?” ati reta. Amani han, “Nazareta Isua,” ati u na.
JHN.18.8	Isuan, “Ama ha koi len ka ni zei atia ka na manthei u zei hale,” ati na. “Nangnin nei na ravan u ka ni ten hiva ngai hi manse u ro,” ati na. 
JHN.18.9	“Ka Pa, nangin nei na pek ngai dora angkhatte ngal anpei mak ti aman chong ei ril ha ei hong kip ani zei.”
JHN.18.10	Havalai tak han Simon Pitorin a khendai chu aradoka Chaizung Lian asuak khat achang kuar athem pe vinga, hava suak raming chu Malka ani. 
JHN.18.11	Isuan Pitor akoma, “Na khendai chu akok dena siak ro! Ka Pa han antakna khuri ei na pek lehan buang lui ranga mo nei na mandon?” 
JHN.18.12	Hava suale Rom sipai ulian le a sipai ngai hanuk Juda arung ngai alom u na Isua chu ava sura akhit u na. 
JHN.18.13	Hatuka mansa na chu. Ana akom aruai u na, hava kuma Chaizung achangpu Kaiapha atarpu hi Ana ani na. 
JHN.18.14	Hiva Kaiapha hin Juda ulian ngai koma kurbut apeka, mipui rathula angkhat ei thi chu asa bet hale atipu anina. 
JHN.18.15	Simon Pitor hanuk a zolai angkhatin Isua anuk ava zi u na, hatuka hava a zolai khat ha chu Chaizung Lian mel riat sabak khat ani na, hatuka Chaizung Lian a in tuamaia ama ham Isua bila ava luta. 
JHN.18.16	Hintiang Pitor ha chu tual pang makota anding chiana aleia oma, hatuka a zolai khat ha apanga ahonga suaka suakkhar angak nute koma ava rila Pitor chu insunga a ruaia. 
JHN.18.17	Hatuka suakkhar angak nungakte han Pitor a koma, “Nang um hiva mi a zolai ngai bila angkhat ni mak che mo?” ati na.
JHN.18.17	Pitorin akoma, “He e, ni makung,” ati na a masanga.
JHN.18.18	Hatuka adai ei chul hun ei ni sika havana suak ngai le chaizung aruai arung ngai han moirohol le antho moi ahil tura andinga an ua u na, hava han Pitorin um abil u na moi an ema.
JHN.18.19	Chaizung Lianin Isua rang a zolai ngai le aman mi ei manchuna ruia a rakela. 
JHN.18.20	Isuan, “Vantang riat ranga mitin koma chong kei ril chachak. Hanuk chu Sinagogue anchuna ina le Pathian Biakina mitin ei anbum nana keng kei manchu chachak, maruka ite kei ril om mak. 
JHN.18.21	Hanle, ichangmo koi nei na rakel? Ka chong ariat ngai koma rakel u ro imo koiin kei ti; Enro, amanin kei ril ngai dora chu riat kiar unti!” ati na a masanga.
JHN.18.22	Isuan hiva chong aril le chu Juda ulian ngai arung bila angkhatin a leia ben khap suale, “Chaizung Lian ke nangin havan tin han nei masang ngam!” ati na.
JHN.18.23	Isuan akoma, “Chong asia kei ril ani ten kei siatna mandang ro; tenchu chong asa kei ril aniten hanle ichangamo nei na zem?” ati na a masanga.
JHN.18.24	Hava suale chu Ana han ankhit chunga Chaizung Lian Kaiapha koma a mathuan a.
JHN.18.25	Pitor hava han anding chunga moi ala ua na; hatuka mitei ngaiin, “Nang um hava mi a zolai khat la ni mak che mo ha?” ati u na.
JHN.18.25	Tenchu Pitorin, “Riat ngal makung, koi chu ni makung,” ati na.
JHN.18.26	Chaizung Lian asuak khat Pitorin akuar ei athem pe vingpu a unai khatin, “Rahuana ama bila keina mu nok mo ani?” ati na. 
JHN.18.27	Hava han um Pitorin, “Re makung,” ati reta hatuka anlaiseka ar ahonga khuanga.
JHN.18.28	Hatuka zingphit mansana Isua chu Kaiapha in ata ram avongpu reng ina aruai u na. Amani riti anga anthianga ei lei ei om u na Zokna Panta bu ei nek thei u na ranga Juda ulian ngai chu reng ina va lut u maka. 
JHN.18.29	Hasika han Pilat chu amani kom apanga ava suaka akom u na, “Hiva mi atak chunga i ang asia mo nei manlo u,” ati na ahong rakela.
JHN.18.30	Hatuka amani han, “Ama hi asia tho no sela chu koinin na koma na hong betok no ma ni,” ati na amasang ret u na.
JHN.18.31	Pilatin akom u na, “Havantin han aniten ama hi ruai u tan la na dan u taka rui va ril u ro,” ati na. Hatuka amani han, “Koinin mi khat pei athat ranga phalna a nei ni mak me,” ati na amasang u na. 
JHN.18.32	Isua chong ngai ei hong kipna ranga hiva rui ngai hi ei hong suak ani zei, ama ei la thina rang ruia ei lei rila ei lei manmu keng. 
JHN.18.33	Hava suale chu Pilat ha rui rilna mun reng ina ava lut reta Isua rang. “Nang hi Juda ngai reng mo na ni?” ati na a rakela.
JHN.18.34	Hatuka Isuan a koma, “Hiva ankelna hi nang na malung puak ata nei na ti mo ole mi tei ngaiin ka rui ei ril u nei riat ata mo?” ati na a masanga.
JHN.18.35	Pilatin, “Koi hi Juda mi mo ka ni? Nang na nam ngai le chaizung ulian ngai len hakeng ka koma nang ana hong anbetok u. Hongmo nei tho ni zei?” ati na a masanga.
JHN.18.36	Isuan, “Ka reng ram chu hi ramual ta ni mak, ka reng ram hi ramuala nisela chu ka zolai ngaiin Juda ulian ngai kuta anbetoka kei om nokna ranga anduipui u zei ni. Ten ka reng ram chu hivan hin ni mak,” ati na.
JHN.18.37	Hasik han Pilatin, “Hantin aniten nang hi reng mo na ni?” ati na. Isuan, “Reng kei ni ha nang keng a na ti. Atak rui anriat rang ngala hi ramuala kei hong anzir le kei hongna asik ani. Ataka a om tak chu ka he riat inti.” ati na.
JHN.18.38	Pilatin, “Atak hi imo?” ati na a rakela.
JHN.18.38	Hatuka hiva chong aril suale apanga Juda mipui koma ava suak reta amani koma, “Koi chu ama asia ei anlo theina ranga ite asik mu makung. 
JHN.18.39	Tenchu nangni nam dan anga Zokna Panta nikhua hin mi khat, pei ankhum nangni na ranga kei hong mazok chachak ani. Hantin aniten nangni ranga Juda ngai reng kei mazok rang hi na zot u mo?” ati na a rakela.
JHN.18.40	Hatuka amanin akoma ankheka, “Ni mak, ama ni mak, Barabba keng nei zot,” ati u na. Tenchu hiva Barabba hi mi suam khat ani na.
JHN.19.1	Hatuka Pilatin Isua atuanga nganu ramoi le ava man zema. 
JHN.19.2	Hankeng sipai ngaiin raling lukhu aphiar u na aluna a mankhu u na; hanuk puan sen aduk um a mansil u na; 
JHN.19.3	Hatuka akom ahong u na, “Juda reng chu adam sot rase!” ati u na. Hatuka chunga ava kala ava ben u na.
JHN.19.4	Hava suale Pilat chu apanga ava suak reta mipui koma, “En u ta, ama ei siatna ite anon rua kei mu nok ti nei riat u na ranga na kom u na kei hong masuak ani zei.” ati na. 
JHN.19.5	Hatuka Isua chu raling lukhu ankhu chunga le puan sen aduk ansila ahonga suaka; Pilatin akom u na, “Hi hile hava miring ha en u ta ro,” ati na.
JHN.19.6	Chaizung ulian ngai le Biakin arung ngaiin amu u le chu, “Krosa tar ro! Krosa tar ro,” ati na ankhek u na. Pilatin akom u na, “Nangni han ruai u tan, Krosa va tar u ro; koiin chu ite ei siat anon rua mu makung,” ati na.
JHN.19.7	Mipuiin akoma, “Koinin dan khat na dona hava dan anga chu Pathian Sapa ka ni ei anti sika ei thi nget rang anang,” ati na amasang thap u na.
JHN.19.8	Pilatin hava chong vang ariat sua ata chu ei achi anrik sana. 
JHN.19.9	Ama chu a reng ina a kir reta ava luta Isua rang, “Hovan ata hong mo na ni?” ava tina. Tenchu Isuan ite masang maka. 
JHN.19.10	Pilatin akoma, “Ka kom chong non mo? Nang anan zokna ranga ningneina adon le Krosa ana tar theina ningneina adon ti riat ro,” ati na.
JHN.19.11	Isuan, “Pathian kom ata hiva hi anpek nei ni ving sika ka chunga ningneina nei don thei ani. Hasika han na koma anan betokpu masial ha chu a la lian sa.” ati na a masanga.
JHN.19.12	Hava sik ual han Pilatin ariat sua ata chu Isua anzokna rang avala. Tenchu mipui ngai ankhek ret u na, “Ama hi na mazok ten hava omzia chu Kaisar a mal ni mak che. Reng akai rang ati dora chu Kaisar adui ani,” ati u na.
JHN.19.13	Pilatin hava chong ariat le Isua chu asuak puia hatuka ruirilna chomphang “Lung annil” ei ti u muna avan suta. Hebrai chonga a raming chu “Gabbatha” ani na. 
JHN.19.14	Zokna Panta mana nikhua ani anding phit phaman beta Pilatin mipui koma, “Hi hile na reng u,” ati pe na.
JHN.19.15	Hatuka amani ngai ha ankhek ret u na, “That ro! that ro! Krosa tar ro!” ati u na.
JHN.19.15	Pilatin akom u na, “Na reng u Krosa keina tar pe u rang nei zot u mo?” ati na a rakela.
JHN.19.15	Hatuka chaizung ulian ngaiin, “Kaisar rong nok chu reng atei don mak me,” ati na amasang u na.
JHN.19.16	Hatuka Krosa antar ranga Pilatin Isua chu amani kom a betoka.
JHN.19.17	Ama chu ahonga suaka a Kros anput chunga “Luru Mun” ei ti u Hebrai chonga “Golgotha” han ava suakpui u na. 
JHN.19.18	Hava han ama chu Krosa avatar u na hatuka a bila atei mi anni hintiang khat sontiang khat Isua a lai taka atar u na. 
JHN.19.19	Pilatin apuang rua lekha a maziaka Kros a rela atara. Ama han ei maziak chu, “Nazareta Isua, Juda ngai Reng” ani. 
JHN.19.20	Mi tampa han hava ha apore u na asik chu Isua Krosa ei tar u na mun ha khopui ata anla rahai ni maka. Hava apuang rua lekha ha Hebrai, Latin le Grik chonga anziak ani na. 
JHN.19.21	Chaizung ulian ngaiin Pilat koma, “Juda ngai Reng man ti no ro, hanek ten Juda ngai Reng ka ni ei anti ati na maziak ro,” ava ti u na.
JHN.19.22	Pilatin, “Kei maziak sua chu kei maziak len ani zei,” ati na a masanga.
JHN.19.23	Sipai ngaiin Isua Krosa atar sua u le chu apuan rasil ha alak pe na phel manli aman chang u na, phel khat senga sipai ngaiin achang chip u na hava rong la ni mak, a kultai um alak pe u na; hava kultai ha anchi lui tana atuan pumpuia ankhong anina. 
JHN.19.24	Hasik han sipai ngai amani le amani anril u na, “Thet u no rei, tenchu tun mo achang, ravan en u na rei anti u na,” ati u na. Pathian lekhana, 
JHN.19.24	“Ka chung choi chu amani le amani han ansem u zei,
JHN.19.24	ka chung choi lehan ravan an en u na na ti anziak ei hong kip theina ranga,”
JHN.19.24	Hava tak ha sipai ngaiin ei tho u ani na.
JHN.19.25	Hava han Isua Kros akola a nu, a nu zuarpui Mari Klopa a nungak hanuk chu Mari Magdalini andinga aom ani u na. 
JHN.19.26	Hankeng Isuan a nu le a zolai madit ha a kola anding a muna, a nu koma, “Ama ha na naipasal ani zei,” ati na.
JHN.19.27	Hava suale a zolai rang, “Ama so na nu ani zei,” ati na, hatuka havan ata hava zolai han ama chu a ina a ruaia.
JHN.19.28	Hava suale Isuan atun chu aloma akip zit ti ariata Pathian lekhabuna anziak ei kip theina ranga “Ka ti anral,” ati na. 
JHN.19.29	Hava han bel khat pei zu thur sabak ansiak a oma. Hatuka isponz khat zu thur sabaka anchia ha husop kuang le amakhop u na a mura ava re pe u na. 
JHN.19.30	Hatuka Isuan zu thur sabak abuang suale chu, “Ahek zei,” ati na. Hava suale alu amakhaia a ratha abetoka.
JHN.19.31	Hava nikhua ha Pongansana nikhua ranga alei ansinna ani na. Pongansana nikhua ha anthiang khit ei ni sika han Krosa antar ruak ngai ei om chian thei nokna ranga Juda ulian ngaiin Pilat koma, Krosa antar ngai ke ava khiaka akhai ranga ava zong u na. 
JHN.19.32	Hasik han sipai chu ahong u na Isua bila Krosa antar mansana ake akhiak pe u na, hava suale angkhat ret ke ham akhiak pe u na. 
JHN.19.33	Tenchu Isua kola ahong u le chu aleia thi sua sa amu u na ake khiak pe ulai maka. 
JHN.19.34	Hanum nisela sipai khatin saiper le akang mer a vit pe na thisen le ti ahonga suak zut lena. 
JHN.19.35	A mupu han riatpuina a neia, hatuka ama riatpuina ha adik; ama han atak keng ei ti ati na ariata, nangnim nei iam thei u na ranga tina arila. 
JHN.19.36	Pathian lekhana anziak anga, “Ama chu a ru angkhat ngal kiak no ni,” ti chong ei hong kip theina ranga hiva ngai hi ei hong chuk ani zei. 
JHN.19.37	Hanuk chu Pathian lekha khat reta anziak, “Amanin ei vit u ha lokon la en unti,” ti ani na. 
JHN.19.38	Hava suale Arimathai khuana mi Joseph han Isua ruak ei choi theina ranga Pilat koma ava zonga. Joseph hi Isua a zolai khat ani, tenchu Juda ulian ngai anchi tuara maruka a om ani. Pilatin ruak achoi ei phal sika Joseph chu asena ruak chu achoia. 
JHN.19.39	Hatuka Nikodem, ama hi zana Isua koma ahong mansa ani; ama ham Joseph a bila asena. Ama han mura le alo le anpol marim ahui ser somanthum ang a hong choia a honga. 
JHN.19.40	Hatuka Isua ruak chu apasal anni u han achoi u na; hatuka Juda ngai anphum dan anga marim ahui le puan annal lehan athuam u na. 
JHN.19.41	Krosa ei tara ei that u na kola han rahuan khat a oma; hava han tute lanphumna ngai lui thankhur athar khat a oma. 
JHN.19.42	Hava nikhua ha Pongansana nikhua ranga ansinna nikhua ei ni le than um akol taka ei ni sika Isua chu hava han a manzal u na.
JHN.20.1	Pathian nikhua zingphit mansana azing miaka Mari Magdalini chu thana ase na hatuka than lung chu ankhai vinga ava muna. 
JHN.20.2	Hasik han atan chiana Simon Pitor le a zolai khat ret Isuan ei madit koma asena, “Than ata Puma chu min alak viaka achoi u zei. Hatuka hontiangmo ei siak ani u zei. Koinin chu riat mak me” ava ti u na.
JHN.20.3	Hatuka Pitor le a zolai khat ret ha asuaka than tiang ase u na. 
JHN.20.4	Anin u atan rita ase u na. Hava a zolai angkhat han Pitor chu akhel vinga mansana thana a lei va suaka. 
JHN.20.5	Hatuka anbuna asung ava venga puan annal ngai chu a om chita ava muna tenchu asunga va lut maka. 
JHN.20.6	Simon Pitor chu ama anuka ava suaka, than sunga ava lut lena puan annal ngai chu anbuk chita ava muna. 
JHN.20.7	Isua alu tianga puantuidui a om ha puan annal ngai bila om maka, abinga anzual rapa alei oma ava muna. 
JHN.20.8	Hatuka hava zolai mansana thana alei va suak ham asunga ava luta hankeng ava mu le chu ei iam ani zei. 
JHN.20.9	Asik chu athi ngai bil ata ei lan thui rang ti Pathian lekhana chong ha ei la riat thei u nok a la ni na. 
JHN.20.10	Hava suale chu a zolai ngai ha a in dena akir ret u na.
JHN.20.11	Mari chu than kola anding chiana achapa a oma, hatuka ei chap chuchunga than sung ava venga; 
JHN.20.12	hatuka vanpalai anni puan ngui ansil chu Isua ruak ei zalna han angkhat a lu sip tiang atei khat ha ake thuan tiang ansut u na ava muna. 
JHN.20.13	Amani han, “Nupang ichangmo nei chap?” ati u na. Ama han akom u na, “Ka Puma chu ana choi pe viak u zei, hontiangmo ei na va re pe u ani zei! Kei riat lai nok,” ati na a masanga.
JHN.20.14	Hatuka anuk tiang anhoi le chu Isua anding chu a muna; tenchu ama ha Isua keng ati na riat thei lai maka. 
JHN.20.15	Isuan, “Nupang, ichangmo nei chap?” Tumo nei ravan atina a rakela.
JHN.20.15	Aman chu rahuan a en pu khat ni inti, ti mandon achoia hatuka a koma, “Ka pu, nangin nei khai viak aniten nei va siakna mun na ril ro ba hatuka koi ngal sena va lak ka ting,” ati na.
JHN.20.16	Isuan ama ha, “Mari!” ati na. Ama chu amaton tiang anhoia akom, Hebrai chonga “Rabboni!” ati na. A omzia chu “Minchupu” tina ani.
JHN.20.17	Isuan akoma, “Na la ton di no ro, asik chu atun ten hin Pa koma ase rang la kal makung. Tenchu ka parual ngai kom se tan la akom u na, Ka Pa, na Pa u, ka Pathian hanuk na Pathian u koma akal rang ka ni zei ati, ati na na va ril pe ro,” ati na.
JHN.20.18	Hasik han Mari Magdalini chu a zolai ngai koma asena, ama han Puma ei mu le akoma chong ei ril ngai dora ava mantheia.
JHN.20.19	Hava nikhua ha hapta ei anphutna mansa nikhua azing bupa Juda ulian ngai anchi tuara a zolai ngai chu in suakkhar akal tita ankhom u na; hava han Isua chu akar u na ahong andinga, “Na chung u na phukdaina om rase,” ati na. 
JHN.20.20	Hava ati suale akom u na a kut le a kang aman muna. A zolai ngai chu Puma ei mu u na arai amansan sabak u na. 
JHN.20.21	Isuan akom u na, “Na chung u na phukdaina leng rase, ati reta. Ka Pa han koi ei na hongtir anga nangnim keina tir u,” ati na. 
JHN.20.22	Hava ati suale achung u na a thinthi a sema hatuka, “Ratha Anthiang chang u ro. 
JHN.20.23	Mi masial ngai nei madual u tak pei anduala om inti, hatuka mi masial ngai nei madual u nok tak pei chu andual luia om inti,” ati pe na. 
JHN.20.24	Isua akom u na ahong lai han a zolai somleianni ngai bila Thoma, “Anphir” ei ti u ha chu abil u na lei om maka. 
JHN.20.25	Hasik han a zolai atei ngaiin, “Koini chu Puma na mu sua zei,” ati pe u na. Thoma han akom u na, “A kuta khorka anhemna anuk ka muna ka kut maria nget le ka tona hanuk akang mer ka kut le ka matuai nok maseng iam no ning,” ati na.
JHN.20.26	Hapta khat suale a zolai ngai chu in sunga avan chun ret u na hava han Thoma ham a oma. Suakkhar dora ankhar zitam nisela hava han Isua chu abil u na a hong andinga hatuka, “Na chung u na phukdaina om rase,” ati na. 
JHN.20.27	Hava suale aman Thoma koma, “Hiva hin na kut maria le hong matuai tan ka kut anni hong en ta; Hanuk chu na kut hong son tan la ka kang mer hong matuai tan na malung songankhar chu manbang tan iam ta ro,” ati na.
JHN.20.28	Thoman akoma, “Ka Puma, ka Pathian!” ati na a masanga.
JHN.20.29	Isuan akoma, “Nei na mu sika nei na iam? Mu lui ta na koi a na iam ngai chu itukmo borsang ei tung u rang ani na,” ati na.
JHN.20.30	Isuan a zolai ngai mit muna boidong sin atei atampa ei man lang pe ani na, tenchu hava ngai ha hiva lekhabuna anziak sua lai maka. 
JHN.20.31	Tenchu Isua hi Krista, Pathian Naipasal ani ti nei iam thei u na ranga hiva ngai, ei anziak ani, hanuk chu nangnin nei iam tir u na lehan ama na han damna nei manthei u na ranga.
JHN.21.1	Hava suale Isua chu Tiberia tindil varala a zolai ngai koma ahong anlang pe reta. Hintin hin ama chu ei van lang ani. 
JHN.21.2	Simon Pitor, Thoma “Anphir” ei ti u ha Galili ram Kana khuana Nathaniel, Zabedai a naipasal anni le Isua a zolai anni ngai alom u na avan chun u na. 
JHN.21.3	Simon Pitorin akom u na, “Koi chu nga sur ka se zei!” ati na.
JHN.21.3	Hatuka amanin, “Koinim na bila hong inti,” ati u na, hatuka rakuanga ava chuang len u na tenchu hava zana han ite asur rua man u mak. 
JHN.21.4	Hatuka khua ahongavar le chu Isua chu ti matapa ahong andinga, tenchu a zolai ngai han ama so Isua ati na lei riat thei u mak. 
JHN.21.5	Hatuka Isuan amani rang, “Kalong ngai, ite asur rua man u lai mak che mo,” ati na.
JHN.21.5	Amani han, “Ite man lai mak me,” ati na amasang u na.
JHN.21.6	Aman akom u na, “Na rakuang u chang tiang han len deng u ro, man un na ti,” ati na. Hatuka amanin len avadeng u le chu nga atam rahai sika han a len u nuk thei u lai maka. 
JHN.21.7	Isuan ei madit a zolai khat han Pitor koma, “Puma keng ani zei!” ati na. Hatuka Pitorin Puma keng ani zei ti ei riat le achung choi puan rasil abui ta na tindila avan toma. Asik chu achung choi puan ei khek zita a leia om ani. 
JHN.21.8	Havana a zolai atei ngai han chu lena nga abit thak anuk tira rakuang le balichang ahong pan u na, Tangkol ata anla zet ni u maka, muk raza anni ten dam ni inti ei ankar. 
JHN.21.9	Hatuka tang ava kal u le chu moi raek an alpa chunga nga le vaipol anrahai a oma. 
JHN.21.10	Hatuka Isuan akom u na, “Atuna na nga hong choi u ata nga alakte hong choi lak u ta,” ati na.
JHN.21.11	Simon Pitor ava chuanga tang kol tiang chang len ava kaia, hava lena han nga alianpa ngai raza khat somranga anthum abit thak anbanga, hava dor pei nga anbangam nisela len chu chet thak maka. 
JHN.21.12	Hatuka Isuan amani kom, “Hong u ro, hong sak u ta ro,” ati na. Tenchu a zolai ngai bila angkhat ngalin, “Tumo na ni?” ati na ankel ngam om u maka, ama hi Puma ani tina ei riat u sika han. 
JHN.21.13	Hatuka Isua chu ahonga vaipol tap alaka akom u na apeka, hantin ang han nga ham apeka. 
JHN.21.14	Isua athi bil ata anthui suana hiva hi a zolai koma ei hong anlang voi anthum na ani.
JHN.21.15	A nek a sak sua u le chu Isuan Simon Pitor rang, “Simon, Johon a naipasal hiva ngai neka hin na na dit bet mo?”
JHN.21.15	Ama han, “O, Puma, keina ditna chu nangin na riat,” ati na amasanga.
JHN.21.15	Hatuka Isuan akoma, “Ka berate ngai maruai ro,” ati na. 
JHN.21.16	Isuan voi annina na akoma, “Simon, Johon a naipasal, na na dit mo?” ati reta.
JHN.21.16	Ama han, “O, Puma, keina ditna chu nangin na riat,” ati na.
JHN.21.16	Isuan akoma, “Ka bera ngai vai ro,” ati reta. 
JHN.21.17	Isuan voi anthumna na, “Simon, Johon a naipasal, na na dit mo?” ati pe reta. Isuan voi anthumna, na na dit mo? ei ti sika
JHN.21.17	Pitor a malung ana pena.Hatuka Isua kom, “Puma aloma nangin chu na riat kiar hale, keina dit um na riat hale,” ati na. Isuan akoma,
JHN.21.17	Isuan, “Ka bera ngai rung ro, ati na. 
JHN.21.18	Atak taka keina ril ani zei, na vang lai chu na kong na khita nei zot nana na van lenga. Tenchu na tar tik le chu na kut alangin na tia, min na kong na khit pe inti, hatuka nei zot nokna tiang na ruai unti,” ati na. 
JHN.21.19	Isuan hiva chong ei rila hin, Pitor chu hontin ei thi na mo Pathian lianna ei manlang rang ti ei man riatna ani.
JHN.21.20	Hatuka Pitor chu anhoia Isuan ei madit zolai ha amani nuk ei hong zi amuna, ama ha zandui anek u laia Isua rop suama avan boia, “Puma, nang hi tumo anan sur rang?” ati pe ha ani na. 
JHN.21.21	Pitor chu Isua tiang anhoia akoma, “Puma hiva mi hi imo achang rang?” atia a rakela.
JHN.21.22	Isuan akoma, “Ka hong ret maseng ama hi a om tit ngalin havan han nang imo nei chang? Nang pei na hong zi ro,” ati na.
JHN.21.23	Hasik han, hava a zolai chu thi lai no ni ti chong ha a zolai ngai koma anthanga. Tenchu Isuan ama chu thi lai no ni ei ti na ni mak. Tenchu, “Ka hong ret maseng ama hi ei lei om tit rang ka zot ngalin, hava han imo nang nei nang?” ke ei ti pe.
JHN.21.24	Hiva zolai tak hi hiva ngai dora ahong anriatpu ani zei. Hanuk chu aman hiva ngai dora anziakpu ani. Ama ei manriatna chu adik ati na nei riatpui ani.
JHN.21.25	Isuan sin ei tho atei atampa ala oma. Hava ngai dora ha ang kha khata anziak zit sela lekhabun ziak atam rahaia ramualin achak sua ranga iam makung.
ACT.1.1	Mansana ka lekha han Isua sintho le ei manchu ngai ei phut ata, 
ACT.1.2	aman ami phun kuitir ngai ha Ratha Anthiang lehan chong apeka chung ei lon tenpei. 
ACT.1.3	Antak atiar suana riatna tampa lehan amani kom aringa ei anlang hava han ni sommanli pei hangai ha ei antong pui hanuk Pathian ram rui chongtin ei ril. 
ACT.1.4	Hatuka hangai bila ei van chela hiva chong hi ei pek: “Jerusalem mathan u no ro tenchu Pa chongtin ei na pek u ranga ka koma chong nei riat u ha, hava ha maruanga ngak u ro. 
ACT.1.5	Asik chu Johon tina baptisma ei pek tenchu nangnin Ratha Anthianga baptisma chang un na ti sot lai no ni.” 
ACT.1.6	Hanke hangai han lokona ei rakel u, “Puma hava tik han Israel kuta ram nei makhir rang mo?”
ACT.1.7	Hangai rang ha ei ti, “Hun le nikhua dora Pan ama a kuta a ningneina na ei siak keng hava ha nangni nei riat u ranga ni mak. 
ACT.1.8	Tenchu Ratha Anthiang na chung u na a hong le ranak nei un na ti hatuka nangnin Jerusalema, Judana le Samari rama hanuk phil mongna tenpei ka chong man re un na ti.” 
ACT.1.9	Hiva chong aril suale amani makunga ei mu chung u na chunga a kala hatuka ansum khat ei en u na ta a hong man liana a lak. 
ACT.1.10	Ama ase zei hangai ha anvan tiang a la tang chian u hava han en ta puan var ansila anni amani matona anding u. 
ACT.1.11	Hatuka amanin, “O, Galili mi ngai, ichangmo anvantiang a ena nei anding chiana nei om u? Ha Isua ha, na kom u ata vana chunga kal, ama ha vana ei kal nei mu u anga han hong kir ret inti,” ei ti u.
ACT.1.12	Hanke amani ha Oliv tang anti mual ata Jerusalema a kira ase u, ha mual ha Jerusalem kola Pongansa nikhua kal lam khat bak ani. 
ACT.1.13	Khuana alut sua u le amani ei om u na han ha achung tadana akal u: Pitor, Johon, Jakob le Andria, Philip le Thoma, Bartholomai le Mathai Alphai a nai Jakob le takasat Simon hanuk Jakob a parual Juda. 
ACT.1.14	Alom u na nupang ngai hanuk Isua a nu Mari le ama parual ngai malung munkhat anputa borzonga ei lut u.
ACT.1.15	Nikhat chu ha lai han mi raza khat somanni ni inti munkhata anchun u hava han Pitor a parual ngai bila andinga ei ti. 
ACT.1.16	“O, parual ngai, Isuan sura lampui anmu Juda ama ruia Ratha Anthiang David amur le mana ei ril ha, hava Lekha chong ei kip a nang. 
ACT.1.17	Asik chu ha mi ha koini bila antel, hanuk hiva hasondom theina ei man.”
ACT.1.18	Aman dik luina lo le munkhat ei man hatuka asuka anthoi a phila achula avon ei puak sika a a ril dora a suak. 
ACT.1.19	Hatuka Jerusalem mi a om doran hava ha ei riat u hasik han ama ni chonga so mun so Akeldama ati u na.Hava ti na chu “Thisen Mun” ani. 
ACT.1.20	“Hantin han Sam Buna ei anziak: 
ACT.1.20	‘Na in saikoronga om rase.
ACT.1.20	Hava han tute a om om no rase,’
ACT.1.20	‘Hanuk mi teiin a ulian sut mun lua rase,’
ACT.1.20	ati na.
ACT.1.21	“Hasik han Johon Baptispu ata ei phuta Puma Isua koini kom ata chunga ei lon ha nikhua tenpei. Ni itukmo ha aman koini kom asunga ei lut apang ei suak hador pei koini bila na lom a om ba bang. 
ACT.1.22	Hava ngai angkhat koini bila ama ei anthuiretna ariatpu chang rang hava ha a nang.” 
ACT.1.23	Hanke amanin hiva anni hi aman ding u Joseph Barsaba anti na Justa atia hanuk Matthia. 
ACT.1.24	Hatuka amanin bor azong u na, “O Puma, nangin mi malung dora na riat Juda ama muna ei sena ranga hiva a dorbondom le kuitir nina amaka ase zei! 
ACT.1.25	Ama muna anlak ranga nangin hi anni ata nei phun tak ha, hava ha na manmu ro.” 
ACT.1.26	Hanke amanin ha anni rang thum avor u na Matthia raming thuma anlang hava han ama ha somleikhat kuitir bila antel.
ACT.2.1	Pentikos ni asuakle hangai ha alom u na munkhata anchun u. 
ACT.2.2	Hatuka anlaiseka anvan ata phaivua anga thinthi rasa a honga hanuk ei ansut u na ina hava in a bit thak. 
ACT.2.3	Hatuka aher ahera achul moi malei a chung u chipa ansut. 
ACT.2.4	Hava han amani alom u na Ratha Anthiang a bit u na Rathan hangai ha chong ei pek u ang pei a chong a tatei a ei chong u.
ACT.2.5	Havalai tak han Juda ngai anvan thuaia nam tin ata ahong Pathian abiak mi ngai Jerusalema ei om. 
ACT.2.6	Hatuka hava rasa anthangle, mi tampa ahong ngai ha ei hianna adong u na asik chu achong u chipa ei chong ariat u na. 
ACT.2.7	Hava han ei anlai a achang ei mandong u na ei ti u, “Enta hiva mi ngai ei chong u so, Galili mi kiar ni u mak sole! 
ACT.2.8	Hanle hontinamo aram chong chipa chong nei riat. 
ACT.2.9	Parthai, Medai, Elamatai mi hanuk Mesopotamia Judai le Kappadokia, Ponto. 
ACT.2.10	Asia, Phrugia le Pamphulia, Aigupta, Libia rama Kurini kola adep mi ngai hatuka Roma om ngai Juda mi, 
ACT.2.11	Juda Pathian abiak, hanuk Krita le Arab mi koini na ninga na chong hava ngai han Pathian sin alian pangai chong nei riat!” 
ACT.2.12	Hantin han hangai ha alom u na anlai u hatuka amani le amani anril u na, “Hong ti na mo hi?” ati u. 
ACT.2.13	Mi tei ngaiin maniero atho u na, “Hiva ngai hi zun ri u keng,” ati u.
ACT.2.14	Tenchu Pitor somleikhat ngai bila andinga anring sabaka hangai kom chong arila ei ti: “O Juda mi ngai, o Jerusalema om ngai dora nangnin re u ro, hanuk ka chong hi rangai u ro. 
ACT.2.15	Asik chu nangnin hiva ngai hi anri nei ti u tenchu ni u mak asik chu atun ani vaitak thuar ke ala ni. 
ACT.2.16	Tenchu hiva hi Joel deari chong ril ha.
ACT.2.17	‘Hun hek tika hintin hin ni inti hiva hi Pathianin ati, 
ACT.2.17	Phil chunga ka Ratha athek ka ti;
ACT.2.17	Hava han na naipasal u ngai na nainupang u ngai le chong ril unti.
ACT.2.17	Hatuka na ruathar u ngaiin,
ACT.2.17	Anralna la mu unti
ACT.2.17	Hanuk na atar u ngaiin ramang phan unti.
ACT.2.18	Hanuk ka suak ngai chunga le ka suak nu ngai chunga;
ACT.2.18	Hatik han koi ka Ratha a the ka ti,
ACT.2.18	Hatuka amanin Ka chong ril unti.
ACT.2.19	Chunga anvana changdongna;
ACT.2.19	Hanuk thuaia phila andangna tin,
ACT.2.19	Thisen moikhu manlang ka ti.
ACT.2.20	Puma ha alian le anthang nikhua ahong man;
ACT.2.20	Ani sa zing inti
ACT.2.20	Tha thisen chang inti
ACT.2.21	Hatuka hintin ni inti Puma
ACT.2.21	raming apai tak chu zok inti.’
ACT.2.22	“O Israel ngai, hiva chong dora rangai u ro, Nazaret Isua han sinthotheina tichangbui andangna ngai lehan na kom u na Pathian thotheina ata andang miring hava lehan Pathianin na kom u na hava dora sin ei tho nangnin na riat u. 
ACT.2.23	Ha miring Pathian masuk mandon man ata a riat anga han ansurle nangnin ama ha dik lui ngai kut lehan krosa anpeka nei that u. 
ACT.2.24	Pathianin thina antak ata a mazoka ei mathui asik chu ama ha thinan sur tita makhap thei mak. 
ACT.2.25	Asik chu David han hava rui ha ei ril: 
ACT.2.25	‘Ka Puma ha nikhuan tina ka makunga kei mu
ACT.2.25	asik chu ama hi ka sim tiang a om
ACT.2.25	ka malung ei zing nokna ranga.
ACT.2.26	Hasik han ka malung rai
ACT.2.26	a sana ka maleiin phamna
ACT.2.26	chong arila hanuk ka pumin sabeia ngak inti.
ACT.2.27	Asik chu nangin ka nuk athi khuana
ACT.2.27	na betok no ta nia hatuka na mi anthiang
ACT.2.27	a hek man mu no ta ni.
ACT.2.28	Nangin adamna lampui ha na manthei zei
ACT.2.28	na mel asa lehan ka rai nei
ACT.2.28	mansanna makhipin na ti.’
ACT.2.29	“Unai ngai ha na chipui David a ruia a ngam chaka ka na ril thei u. Anuk ha achata anphuma hatuka athan atun ten koini na kola ala om. 
ACT.2.30	Hanle ama ha deari ei ni hanuk ei ril Pathianin khomak ansam chunga akom hiva hi ei ansam ama azerem thaka angkhat ha ama reng chomphanga mansut inti. 
ACT.2.31	Hantin han man ata ei lei riata Krista ei anthuiretna ruia hiva chong hi ei ril, ‘Ama ha athina na anmak mak a taksa hek mak.’ 
ACT.2.32	Hiva Isua hi Pathianin ei mathui koini na loma hiva rui a riat. 
ACT.2.33	Hasik han ama hi Pathian a chang tianga kut lehan ei ansanga hatuka Pa kom ata chong antinna Ratha Anthiang ei mana hi nei mu nei riat u hi aman ei athek. 
ACT.2.34	Asik chu David vana lon mak tenchu hiva chong hi ei ti, ‘Puman ka Puma ha ati ka chang tiang ansut ro. 
ACT.2.35	Anan mumak ngai na kepha thuaia ka siak nok maseng.’ 
ACT.2.36	“Hasik han Israel nam doran re rase ha nangnin Krosa nei pek u Isua ha Puma Pathian le Krista ei man ni rit!”
ACT.2.37	Hiva chong ariat u na a malung u a kho na. Hatuka amanin Pitor le kuitir atei ngai rong ha ei ti u, “Unai ngai imo tho ma ni?”
ACT.2.38	Hanke Pitorin hangai ha ei ti pe, “Malung makhir u ro hanuk nangnin asia saina ranga Isua Krista raminga Baptisma chang chip u ro, hantin aniten Ratha Anthiang pek man un na ti. 
ACT.2.39	Asik chu hiva a khomak ansam nangni ranga le na nai u ngai rang hanuk alana ngai dora ranga koini Pathian Puman pai a hong ruai inti.”
ACT.2.40	Hanuk chong a tatei atampa a la ril hanuk hangai rang ha chong arila, “Atun taka hetel lui ngai ata na ninga anrung u ro!” 
ACT.2.41	Hava ha ama chong atel han amani ha baptisma a chang u. Hava han hava nikhua asang anthum ni inti amani bila ansap u. 
ACT.2.42	Hatuka hangai ha kuitir ngai anchuna na ei ansem u na vaipol akhiaka le borzonga anchel u.
ACT.2.43	Hava han achi kiar u hatuka kuitir ngaiin tichangbui, le andangna sin atho u. 
ACT.2.44	Hatuka aiam ngai han amanin alom u na munkhata aloma ei siak u. 
ACT.2.45	Hanuk aphai alung anei anung a zuar u na a nang le ei nang u tak zotor alom u na ei anbak u na ei pek u. 
ACT.2.46	Hatuka hangai ha nikhuan tina malung munkhata Biakina le ina ei oma vaipol a khiaka raisana malung anthianga ei sak u. 
ACT.2.47	Pathian ei manpak u hatuka mi doran ei adit u hanuk sandam a man ngai ha Puman nikhuan tina hangai ei sap ei man son tir u.
ACT.3.1	Nikhat chu borzong lai tak khului tiang dar anthum dama bor azong ranga Pitor le Johon Biakina ei se u na. 
ACT.3.2	Havalai tak han mi khat ei hong razona ei hong koi u anzir ata akhor ama ha ani khuana Biakina Makot Asa anti hava han ei hong siak u, ankhom ahong ngai a lut ngai kom ei man na ranga. 
ACT.3.3	Aman Pitor le Johon ha Biakina alut ranga a muna aman ranga kut a lei do. 
ACT.3.4	Hava han Pitor, Johon le ama tiang anhoi sadim u na ei ti pe, “Koini tiang na enro.” 
ACT.3.5	Hanke aman amani tiang ei ena amani kom aman lak rang ei ngak. 
ACT.3.6	Tenchu Pitorin ei ti, “Rangkachak, rupa nei makung tenchu kei nei tak hi na pe ka ti Nazaret Isua Krista raminga kal choia chei ro,” ati pe. 
ACT.3.7	Hava suale aman achang kut a sura a mathui. Havan len han a ke le a keramit ru anchang len. 
ACT.3.8	Hatuka ama ha antoma anthuia anding hanuk kal a choi a a chei. A chei chunga, antom chunga Pathian ei manpak tir a bil u na Biakina ava lut. 
ACT.3.9	Mi doran kal ei choi le Pathian ei manpak a mu u. 
ACT.3.10	Hatuka amanin ama ha a riat u hiva hi ha Biakin Makot Asana ansuta kutado ha hatuka ama chunga imo ei ni ha hava ha achalaka ei anlaia a malung ei zing u.
ACT.3.11	Hatuka aman Pitor le Johon ha ei sur tita ei om ha mi dora anlai a amani kom Solomon Tuamai atia tuala a hong u. 
ACT.3.12	Hava ei muna Pitor mi ngai ha ei ti, “O, Isarel mi ngai, hiva mi sika imo na chang nei mandong u? Hanuk koini na ranak le nei theia ama hi kal nei manchoi atia nei mandon u na ichangmo koini tiang nei na en chian u? 
ACT.3.13	Abraham, Isak, Jakob a Pathian koini chipui Pathianin ha Isua ha ei mansang ha nangnin an mumak ngai kuta nei pek u ha hanuk Pilatin anzok rang ei ti han hava han ama kom nangnin nei zot u nok. 
ACT.3.14	Nangnin ha anthiang le minzik ha nei tel u nok hatuka nangni ranga mi that angkhat ha nei zong u. 
ACT.3.15	Tenchu nangnin damna Puma ha nei that u ama ha Pathianin a thi ngai bil ata ei mathui koini hi hava a riat. 
ACT.3.16	Hatuka ama raminga iamna sika hiva mi nei mu u nei riat u ama raminga ama hi ei manrat ama pek iama na maton u na ama hi ei mandam phat.
ACT.3.17	“Atun, o unai ngai, ka riat nangnin riat lui kara ha sin ha nei tho u. Hava anga na ulian u ngaiin um ei tho u. 
ACT.3.18	Tenchu Pathianin Krista antak ei tiar rang rui dora deari mura mana ei lei manriat hava dora hintin hin ei chuk ani zei. 
ACT.3.19	Hantin han nangnin malung makhir u ta ro, kir sir u ro. Nei siat u ei na hui pe u na ranga hantin han Puma makung ata alum ha ei dai theina rang. 
ACT.3.20	Hatuka nangni ranga tiana ei mansuk Krista, ha Isua ha, aman ei hong mathuan na rang. 
ACT.3.21	Pathianin man ata a deari anthiang ngai kom alompeia athara ansinretna hun ahonga tung nok maseng vana lei om inti. 
ACT.3.22	Mosin ei ti, ‘Puma Pathianin nangni rang na u na nai u ngai kar ata koi ka anga deari khat manlang inti. 
ACT.3.23	Deari chong a tel nok tak chu Pathian mi ngai kom ata anhenga la hek inti.’ 
ACT.3.24	Hatuka deari chong aril ngai kara, Samuel le ama anuka a hong deari ngaiin um hiva hun rang chong ei lei ril u. 
ACT.3.25	Pathianin deari ngai amanga chong ei tin ha nangni na ranga keng. Hatuka Pathianin nangni ngai na pu rual ata riti ei na pek u ha nangnin nei ansem pui u ama han Abraham akom, ‘Na khuk ata ramuala mi dora chunga borsang pe ka ti ati.’ 
ACT.3.26	Pathianin asuak ha aman piang suale na kom u na ei hong tir mansa na nei dik u nokna ngai ata ang kha khata nei hong kir u na hava lehan borsang ei na pek thei u na rang.”
ACT.4.1	Amani ha mi ngai kom chong aril u lai tak chaizung ngai le Pathian Biakina sipai ulian hanuk Saduki ngai anlaiseka amani kom a honga suak u. 
ACT.4.2	Achalaka a tak ei si u asik chu hangai han mi ngai ha ei manchu u Isua ha athi ngai bil ata anthuiretna ei ril u. 
ACT.4.3	Hatuka amanin hangai ha ei sur u na zing khuavar tenpei ei khum u na ei siak u asik chu hava han ani bui ke ni zei. 
ACT.4.4	Hanum chong anngai ngai dora ha, hangai bila atampan a iam, hava han pasal chian asang ranga ni zei ni.
ACT.4.5	Zing khuavara kho ulian ngai, atar ngai, minchu ngai Jerusalema a hong anchun u. 
ACT.4.6	Hanuk Ana Chaizung Lian Kaiapha, Johon Aleksaendar hanuk Chaizung Lian a u anai ngai aloma a hong anchel u. 
ACT.4.7	Amanin hangai ha a lai taka a manding u na ei rakel u, “I theina le mo? I raming le mo hiva sin nei tho u?” atia.
ACT.4.8	Hanke Pitor Ratha Anthiang abita hangai rang ha ei ti pe, “O, ulian ngai le atar ngai: 
ACT.4.9	mi asiat khat ei ansan rui sika avian nei na rakel u hontina ei dam mo atia? 
ACT.4.10	Hano nangni na lom u na Isarel mi hiva hi re u ro. Nazaret Isua Krista raminga ha nangnin Krosa nei pek u ha Pathianin athi ngai bil ata ei mathui ama theina le hiva mi hi nangni na maton u na adam vanga andinga ei om. 
ACT.4.11	‘Ama hi ha lung ha nangni aphun ngaiin nei poisak u nok hava ha akila lung adet khit a chang zei.’ 
ACT.4.12	Hatuka ateia tute kom zokna om mak, anvan thuaia miring bila aman raming reng om mak, ha raming le koinin zokna nei manna rang.”
ACT.4.13	Hanke Pitor le Johon ei ngam amu u na hanuk lekha thei lui mi annuai ariat u na hangai han a chang ei mandong u. 
ACT.4.14	Hatuka ha damna man miring ha abil u na andinga ei om amu u na dem thei u lai mak. 
ACT.4.15	Hava suale hangai rang ha anchunna ata a panga ase ranga chong apek u na amani le amani hintin hin anti u, “Hi mi ngai rang hi imo tho ma ni? 
ACT.4.16	Asik chu hangai ata sin alian tak andangna sin ei antho ni zei, hava ha Jerusalema ngai dora kom ei anlang. Hava ha koinin tel lui a om thei mak me. 
ACT.4.17	Tenchu chong ha mi ngai bila ei ansem riam nokna ranga hiva sika maphut inti. Tute kom hiva raminga ite ei ril u nokna ranga.”
ACT.4.18	Hava suale amanin hangai ha a pai u na hiva chong hi apek u, nangnin Isua raminga chong ite ril u lai ta ni manchum u lai ta ni. 
ACT.4.19	Tenchu Pitor le Johonin a masanga amani rang ei ti u, “Pathian chong neka nangni chong atel hi Pathian makunga adik mo dik mak mo nangni lenin zek u ro. 
ACT.4.20	Asik chu koinin nei mu le nei riat hi hava ha ril luia om thei mak me.” 
ACT.4.21	Hava suale amanin hangai ha amaphut sa u na a mazok u min chia, hangai ha anchaina lampui man u lai mak asik chu ei ni ngaia han mi doran Pathian ei manpak u. 
ACT.4.22	Asik chu ha damna peka andangna sin ei anthona mi ha a kum kum sommanli neka ani zei.
ACT.4.23	Amani ha azok sua u le alom u ngai kom ase u hatuka chaizung ulian ngai le atar ulian ngaiin ei ril u ngai ha aloma a manthei zit u. 
ACT.4.24	Hava a riat u na alom u na malung khata Pathian ranga ankheka ei ril u. “O Puma, nang hi anvan, phil, tipuilian hanuk hava ngai a om dora a sinpu. 
ACT.4.25	Nang na suak koini na Pa David a mura Ratha Anthiang lehan, hiva chong hi nei ril. 
ACT.4.25	‘Jentail ngai ichangmo atak ei si u ha.
ACT.4.25	Namtinin ichangmo ei mandon papei u?
ACT.4.26	Phila reng ngai anding u na,
ACT.4.26	Ruaipu ngai anchun u na;
ACT.4.26	Puma le Krista chunga han.’
ACT.4.27	Asik chu ataka na Suak anthiang Isua na Sariak nei manthi ha ama chunga Herod le Pontia Pilat Jentail ngai le Isarel mi ngai le hiva khuana munkhata ei anchun u ha. 
ACT.4.28	Na kut le nei mansuk man ata ani ranga ani suana han. 
ACT.4.29	Hatuka atun, o Puma sova ngai ei na maphut u enta. Hatuka hi na suak ngai hi angam sabakna chong ei ril u na rang ranak na pe ro. 
ACT.4.30	Andam theina rang na kut hong son ro hatuka na suak anthiang Isua raminga andangna sin le tichangbui sin ei antho theina rang.” 
ACT.4.31	Amanin bor azong u le ei anchun u na han hava mun ha annika hanuk amanin Ratha Anthiang abit u na a ngam sabaka Pathian chong arila a om u.
ACT.4.32	Hatuka a tampan ahong iam u na amani ha mandon khata malung khata ei ni u. Ei nei u ngai ha ite a binga a ta ti u mak, alompeia lokona ei siak u. 
ACT.4.33	Hatuka kuitir ngaiin sinthotheina le Puma Isua ei anthuiretna rui ei ril u hatuka achung u na lungkhamna ei om. 
ACT.4.34	Hangai bila tute a ngoi om mak ansam u mak phai a don le in a don ngai han ei zuar u na a man kuitir ngai ke kunga ahong siak u.
ACT.4.35	Ei nang u anga han hantin han ei pek u. 
ACT.4.36	Hatuka Joseph kuitir ngaiin Barnaba ei ti ha. Na malet ten a omzia chu “Lungngamna nai” Levi chi Kupra mualanlana mi ani. 
ACT.4.37	Aman phai bong khat a dona hava ha a zuara aman ha kuitir ngai ke kunga ava siak.
ACT.5.1	Tenchu Anania tina mi khat a bila a nungak Saphira phai khat azuar u. 
ACT.5.2	A nungak le anril u na hava a man ha a khai laka a khapa atei ha kuitir ngai ke kunga a hong siak u. 
ACT.5.3	Hava han Pitorin ei ti, “Soitanin ichangmo na malunga Ratha Anthiang ahuang ranga ei man bita phai man ata nei khai a nei siak? 
ACT.5.4	Ha phai ha na ta ni mak mo? Na zuar lehan hava ha na ningneina nimak mo, hanle hantin han na malunga ichangmo ei anpiang? Nangin miring kom milak nei tho ni mak Pathian kom ke nei tho!” 
ACT.5.5	Hava chong ei riat le Anania a kiaka athi len hatuka a riat ngai doran alom u na achi u. 
ACT.5.6	Hatuka ruathar ngaiin puan le atuam u na apanga a choi u na ava phum u.
ACT.5.7	Hatuka dar anthum suale a nungak ahonga tung tenchu imo ei ni ha hava ha remak. 
ACT.5.8	Hava han Pitorin a rakoka, “Na ril ta nangnin ha phai ha sum hador le mo nei zuar u?” Aman, “Ani,” ati na, “hador le ke nei zuar” ati.
ACT.5.9	Hava han Pitor ama ha ei ti, “Nangnin Puma Ratha ha nei mansin u na ranga ichangmo chongmunkhat nei chang u? En ta, na ruathar, aphuma ase ngai makota ahonga tung u zei nang um na razon unti,” ati. 
ACT.5.10	Ama ha havan len akiaka athi len hatuka ha ruathar ngaiin ama ha athia a hong mu u. Hanke a panga atuang u na a ruathar kola a phum u. 
ACT.5.11	Hava han kuibing doran hanuk hi chong ariat dora aloma achan achi u.
ACT.5.12	Hatuka kuitir ngai kut lehan mi bila andangna sin a tam le changdong amu rua ei antho hanke amani ha a lom u na Solomon atuala malung khata ei hong suak u chachak. 
ACT.5.13	Tenchu mi tei ata chu abil u na anchel rang tuten ngam mak. Hanum mi ngaiin amani ha lalchi ei tho u. 
ACT.5.14	Hatuka pasal le nupang atampan a iam u na Pumana a hong anchel tir u na. 
ACT.5.15	Hatuka mi ngaiin ana ngai apanga lampui ngai a amanzal u na vaienga ei siak u na Pitor a ralimin lua chu a del mo atia. 
ACT.5.16	Hatuka Jerusalema a sir apanga kho ngai ata mi atam ana ngai ratha annim kachai ei o mi ngai ahong tuang u na a hong anchun u hava ngai ha alei mandam.
ACT.5.17	Hanuk Chaizung Lian le alom ngai doran Saduki ngai anthoka a tak ei man si u na ei mumak u. 
ACT.5.18	Hanuk kuitir ngai ha asur u na lungina a khum u. 
ACT.5.19	Tenchu zana Puma vanpalai khatin lungin makot ngai a malong pe na amani ha a panga a hong tuanga ei ril: 
ACT.5.20	“Se u tan Biakina andinga mi ngai ha damna chong dora va ril u ro” a tia. 
ACT.5.21	Hiva hi ariata zinga Biakina ava lut u na a manchu u, hava han Chaizung Lian le a lom ngai ahong u na ruiril ngai le Israel nai ngai, atar ngai apaia a manchun u hatuka hangai ha ava lak rang lungina a tir u. 
ACT.5.22	Tenchu raimol a sur ngai ha ase u na lungina hangai ha va mu u mak. 
ACT.5.23	Hanke a honga kir u na a hong ril u, “Na ena lungin ankhar sadim makota angak ngai anding u, tenchu makot na malonga asunga tute mu mak me!” 
ACT.5.24	Hiva chong ariat u na Biakina ulian le chaizung ulian ngai andona imo ti mani hontin nei tho rang, imo ei ni? ati u. 
ACT.5.25	Hava han mi khat ahonga hangai ha hintin hin a hong ril, “En u ta! lungina nei khum u ngai ha hangai ha Biakina andinga a om u na mi amanchu u!” 
ACT.5.26	Hanke sipai a ruai han raimol anlek ngai a tuanga hava han ase u na ahong ruai u tenchu anruma ni mak a asik chu mi ngai ei achi u lung lam na deng u ni ei ti u.
ACT.5.27	Hanuk amanin hangai ha ahong tuang u na ruirilna na amanding u na Chaizung Lianin hangai ha a rakela ei ti: 
ACT.5.28	“Koinin nangni rang hi hiva raminga ril u lai ta ni atina a detmata nei na khar hanum enta, na chong ril u na Jerusalem nei manbit thak u hatuka ha mi a thisen koini na chunga ansul rang nei en u!” 
ACT.5.29	Tenchu Pitor le kuitir atei ngaiin a masang u na, “Miring ngai chong nekten Pathian chong ke nei pom rang. 
ACT.5.30	Koini chipui ngai Pathianin ha Isua ha ei mathui ani zei ha nangnin thinga nei tara nei mathoi u na nei that u. 
ACT.5.31	Hatuka ama ha Puma le Sandampu na ei sina achang kut le ei mansang. Isarel ngai malung a thul le asia saina apek rang. 
ACT.5.32	Hava ngai dora ha koini a riat hanuk ha Ratha Pathianin a dan azi ngai ei pek Ratha Anthiangin um ariat.”
ACT.5.33	Hava chong ariat u na amani ha a malung anthok u na a that rang aval u. 
ACT.5.34	Tenchu ruirilna na Gamaliel ati na mi khat Pharisi ama hi mi dora koma lalchi man dan ariatpu andinga ha mi ngai ha a panga masuak tot u ro ati na chong apek. 
ACT.5.35	Hava suale aman amani ha ei ti, “Isarel mi ngai ha mi rui a nangnin imo a tho rang nei val u, hava rui a anreng u ro. 
ACT.5.36	Asik chu hava man han Thuda anthuia aninga koi hi ka ni atina hanuk abila raza manli ni inti anchel u. ama ha athi hanuk ama azi ngai dora ha aloma a chet zit u, tute antian mak. 
ACT.5.37	Hava mi a nuka raming anziak lai Galilia Juda anthuia mi hozetmo chu a abila a tuang amam a siata hatuka azi dora chu aloma ankhai zit u. 
ACT.5.38	Atun keina ti ni u zei hiva mi ngai ata mong u ro, om u rase asik chu hiva mansukna hava rui ha miring ata aniten anpei inti. 
ACT.5.39	Tenchu Pathian ata aniten hangai ha ansiat ranga na rahui om u mak, thei en direi Pathian len dui imo na ni u!” 
ACT.5.40	Hava han amanin ama chonga a zot u na hatuka kuitir ngai ha a kom a kui u na a zem u hanuk Isua raminga chong aril akhar u na ama zok u. 
ACT.5.41	Hanke amani ha ruirilna mun ata raisan chunga ase u asik chu amani ha hava raminga maimok ansakrua na ei antel u. 
ACT.5.42	Hatuka amani ha a nikhuana Biakina le ina ei manchu u hanuk Isua ha Krista hava Thang Ahui ei ril mong u mak.
ACT.6.1	Hatuka hava lai han ruaisi anson u na hava han Grik a a chong Juda ngai, Hebrai chunga a nuar u na asik chu a nikhuana dorbondoma a arong u ngai ei tel u nok sika. 
ACT.6.2	Hava ha somleianni Zolai ngai ha akom akui u na aril u, “Koinin Pathian chong aril amaka nek sak dorbo nei dom rang hava ha chuk mak. 
ACT.6.3	Ten, o unai ngai, na bil u ata raming asa hanuk Ratha Anthiang le theina, riatna bit mi sari en u ro, hangai ha hiva sin atho rang pe inti. 
ACT.6.4	Koini hi bor a zong le chong aril dorbondoma om inti.”
ACT.6.5	Hiva chonga mi doran a zot u, hatuka hiva ngai hi a phun u, Stephan ama hi iamna le Ratha Anthiang abit hatuka Philip, Prokhor, Nikanor, Timon, Pamena le Nikolai ama hi Antiokei a Juda Pathian a iam. 
ACT.6.6	Amanin hiva ngai hi Kuitir ngai makunga ahong tuang u hatuka amanin bor a zonga hangai chunga akut adap u. 
ACT.6.7	Hatuka Pathian chong a bita hanke Jerusalema ruaisi achalaka ei anson ala ni. Hatuka abil u na mi tampa chaizungin ei hong iam.
ACT.6.8	Hatuka Stephan lungkhama le ranak abita mi ngai bila tichangabui pangai le andangna sin atho zei a. 
ACT.6.9	Tenchu ha suak azok ngai anchunna in anti, havana hozetmo mi hanuk hohomo chu Kurini le Aleksendria mi le Kilikia mi le Asia mi hozetmo mi a honga Stephan le ankhal u. 
ACT.6.10	Tenchu ama ei riat ei thei le Rathana chong ei ril ha dui thei u lai mak. 
ACT.6.11	Hanke amanin ansin lok u na hiva ngai hin hintin hin ei ti u, “Koinin hiva nai hi Mosi le Pathian adui a ei matir chong ei ril na riat!” 
ACT.6.12	Hatuka amani han mipui ngai hanuk atar ngai le minchu ngai ha ei man lum u hanke Stephan ha ei va sok u na ei sur u hanke ruirilna na ei tuang u. 
ACT.6.13	Hanke milaka ariat ei rasua u na ei manding u hangai han, “Hiva mi hin mun anthiang le dan adema a chong ril mong mak. 
ACT.6.14	Asik chu koinin ei ril nei riat ha Nazaret Isuan hiva mun siama pei inti hanuk Mosin koini na koma riti om ei na pek ha, hava ngai dora thul inti,” ati. 
ACT.6.15	Hanke ruirila ansut ngai ha amani alom u na ama tiang anhoi u na ei en u. Amai vanpalai ngai mai le anrual.
ACT.7.1	Hava suale Chaizung Lian han ei ti, “Hiva chong ngai hi atak mo?” Aman ei ti:
ACT.7.2	“O unai ngai le pa ngai, rangai u ro. Koini na pa Abraham ha Harona a om man Mesopotamia na a om lai hava han Puma Pathianin ama ha ei antongpuia ei ti, 
ACT.7.3	‘Na ram ata le na tianga mi ngai ata suak ro hatuka ram keina man muna taka han se ro.’ 
ACT.7.4	Hanke ama ha Kaldai ram ata a suaka asena Harona ei va om hatuka a pa athi suale Pathianin ama ha, havan ata hiva rama ei hong tuang. Atuna nei om u na ram hi. 
ACT.7.5	Tenchu hi a rama om rang pe maka kepha khat mun ngal phil pe mak ten, chong ei tin aman ama le ama suale ama achi a lua ranga hava ha pe inti, hava han nai ei la nei nokam. 
ACT.7.6	Hatuka Pathianin hintin hin ei ti, ‘Ama chi ngai ram ateia khuala om unti min suak man chang inti hangai ranga kum raza manli sep unti. 
ACT.7.7	Hatuka amani suak anchang ngai ha koi arui u ril ka ti Pathianin ei ril sa chu, hava suale amani ha hong suaka hong unti hatuka hiva muna koi na biak unti.’ 
ACT.7.8	Hatuka aman ama ha vun at riti ei pek hatuka hantin han Abraham Isak ha ei mazir hanke ni riat nikhuana ama ha a vun ei at. Nukhona Isak han Jakob hanke Jakob han chipui somleianni amazir. 
ACT.7.9	“Hatuka ha chipui ngai han Joseph ei mumak u na ama ha ei zuar u le ama ha Aigupta na ava om. 
ACT.7.10	Tenchu Pathian ama bibila a om hanuk ei antakna, ata a khoka hatuka Aigupta reng Pharo koma lungkham le nina apeka hava han Pharon ama ha Aigupta le a in dora na uliana aphun. 
ACT.7.11	Hava suale Aigupta dora le Kanana maitam achul a chan antak a tong u na hatuka koini na chi pui ngai nek sak anang u zei. 
ACT.7.12	Tenchu Aigupta na bu om ti ariat u na Jakob koini na chipui ngai ha voi khatna a mathuana. 
ACT.7.13	Nuka voi annina na Joseph a parual ngaiin a riat u han ke Joseph a nam Pharo kom ei lan lang. 
ACT.7.14	Nuka Joseph a pa Jakob le a unai somsari lei ranga akom ei pai a ei mathuan. 
ACT.7.15	Hava han Jakob Aigupta na ase nuka ama le koini na chipui ngai a thi u. 
ACT.7.16	Hatuka amani ha Sikima a om u. Hanuk than Abrahamin sumru le Sikima Hamor nai ngai koma ei rachok hava han anphum. 
ACT.7.17	“Nuka Pathianin Abaraham akom khomak ei ansam ha hava khomak ei chukna rang a nai le mi ngai Aiguptana a pung u na a tampa ani u. 
ACT.7.18	Nukhona Aigupta chunga hanuk reng khat anpianga Joseph re lui mi. 
ACT.7.19	Ama koini na nam ngai lehan zia manga koini chipui ngai rang aphenenga ei val chu anaite u ngai dora ei masul u na ei dam thei u nokna ranga. 
ACT.7.20	Hava han Mosi ei anzir ama hi Pathian mitmuna a mel asa sika than thum tenpei a pa ina ei anvai. 
ACT.7.21	Nuka anpei suale Pharo sanun aruta a naipasala ei sin rang ei vala ei vai. 
ACT.7.22	Hatuka Mosi Aigupta theina ngai dora anchuna athei a ama ha chong le sina a tho thei ei ni.
ACT.7.23	“Nuka a kum sommanli a ni le a unai ngai Isarel ngai bila anlang, arung ranga a malung anthok. 
ACT.7.24	Hanuk amani bila angkhat pengsom ei tho lai amu na, a san a, pengsom athopu, Aigupta mi ha a that a. 
ACT.7.25	Ama ei mandon chu a parual ngaiin re zei ni ama kut le Pathianin ei mazok ati na tenchu re u mak. 
ACT.7.26	Hatuka hanuk nikhuana amani anzem u lehan aman amani kom anlanga ei anngoi u na rang a tho na, ‘Parual ke na ni u ang khat atei chunga anzik luia ichangmo nei antho u?’ atia. 
ACT.7.27	Tenchu a inkolmi chunga anzik lui atho ha ama ha atuarraka ei ti, ‘Tumo nang hi koini ruiril pumana ana phun? 
ACT.7.28	Mizan hontinmo Aigupta mi khat nei that hava anga kom ana that rang nei na en mo?’ 
ACT.7.29	Hava chonga Mosi a rota hatuka Midian rama ava oma hava han naipasal anni a mazir. 
ACT.7.30	“Nuka kum sommanli akip le Sinai mual philchar rama vanpalai khat achul anbuk khata moi chuanga antong pui. 
ACT.7.31	Mosin aena ha ramil ha, achang ei mandonga asadima a en ranga ava depa hava han Puma he hiva hi ei riat: 
ACT.7.32	‘Koi hi na chipui ngai Pathian Abraham, Isak le Jakob a Pathian.’ Hava han Mosi annoka en ngam sa dim lai mak. 
ACT.7.33	Nuka Puman ama ha ei ti, ‘Na ke na kekok khek ro. Asik chu nei andingna mun hi phil anthiang keng. 
ACT.7.34	Aiguptana na mi om ngai antakna ka mu zei amani ei ankhek u ka riat zei hatuka amani anzok ranga kei hong chum. Atun hong ro Aiguptana na ma thuan rong.’
ACT.7.35	“Ha Mosi ha amanin ei pom u noka ei ti u ha, ‘Nang hi ruirilpu le uliana tumo ana phun?’ Ama ha Pathianin vanpalai; ha anbuka ei antongpui, ha vanpalai akut len le ulian le anzokpua ei tir. 
ACT.7.36	Aman Aiguptana tipui sen le philchar rama kum sommanli tichangbui le changdong sin tin anlanga hangai ha ei hong mazoka ei hong tuang. 
ACT.7.37	Ama hi ha Mosi, ha Israel nai ngai rang hiva chong hi ei ril. ‘Pathianin nangni ranga na parual u ngai bil ata ka anga deari khat manpiang inti.’ 
ACT.7.38	Ama hi philchara kuibing bila ei om ha vanpalai ha Sinai muala ama kom chong ei ril aman ama le koini na chipui ngai bila ei om, aman koini ngai ranga ana pek ranga damna chong ei manhong. 
ACT.7.39	“Koini na chipui ngaiin a he ei tel zot u nok hanekten ama ha ei henga ei pei u. Hatuka a malulung u na Aigupta tiang ei kir ret u. 
ACT.7.40	Aron ha ei ti u, ‘Koini rang ramil na buak pe ro. Ama ha koini na maton tira se rase asik chu hi Mosi hin Aigupta ram ata koini hi ei na masuaka ei na hong tuang imo ei nin zei, re mak me.’ 
ACT.7.41	Hatuka hava lai han serat te ei sin hanke ha ramil sika dali ei dar u hanuk akut sin neinun le a rai ei mansan u. 
ACT.7.42	Tenchu Pathian amai azinga amani ha anvana arasi abiak ranga apek hontinmo deari lekhana anziak a om: 
ACT.7.42	‘O Isarel chi, philchar rama kum sommanli han
ACT.7.42	nangnin ka ranga sa thata le nuam pek dali na dar u mo?
ACT.7.43	Nangnin Molok tham in le Raphan ramil nei razon u
ACT.7.43	hatuka arasi ha ramil ngai abiak ranga nei buak u.
ACT.7.43	Hatuka nangni hi Babulon son tiang suaka na mathan u ka ti.’
ACT.7.44	“Hontinmo aman chong ei na pek anga riatna tham in koini na chipui ngai kom ei om aman Mosi ha aril nangin om lak rua nei mu anga hava anga hava ha sin ro. 
ACT.7.45	Hatuka koini pi pu ngaiin amani huna ei man u na Josua bila ei hong koi u Jentail ngai omna na alut u le Pathianin koini na chi rui ngai makung ata ei not u ha puanin David hun tenpei ei om. 
ACT.7.46	Ama hi Pathian mit muna lungkham ei tung hanuk Jakob a Pathian ranga omna khat asin ranga ei zong. 
ACT.7.47	Tenchu Solomonin ama ranga in khat ei sin. 
ACT.7.48	“Hanum ranak anei han kut sin ina leng ngai mak, Dearin ei ti anga.
ACT.7.49	‘Van ka reng chomphang 
ACT.7.49	Phil hi ka ke pha.
ACT.7.49	Puman ei ti nangnin
ACT.7.49	Koi ka rang hontinmo in nei sin u rang?’
ACT.7.50	Hanle ka pongansana rang mun hovanmo?
ACT.7.50	Ka kut hin hiva ngai dora hi ei sin ni mak mo?’
ACT.7.51	“O matingpui run khir ngai hanuk malung le kuara vun an at lui ngai! Nangnin Ratha Anthiang na lei dui babang u, na chipui u ngai hontinmo? Nangnim hantin den. 
ACT.7.52	Nangni na chipui u ngaiin hova deari mo ei not u nok ha? Amanin amani ha ei that u mana adik ahong ngai anan thei ngai ha nangnin atuna an mumak ngai kuta nei peka nei that u ha. 
ACT.7.53	Nangnin Vanpalai ngai ata riti omdan nei man u tenchu nei mang u nok!”
ACT.7.54	Hiva chong ariat u na amani ha a malung ei anthok u ama ranga a ha ei arial u. 
ACT.7.55	Tenchu ama ha Ratha Anthiang abita anvan tiang anhoia a en chiana Pathian lianna le Pathian chang tiang Isua andinga amu na. 
ACT.7.56	Hatuka aman ei ti, “Enta! Van anlonga a om hanuk Miring Sapa Pathian chang tiang anding ka mu!”
ACT.7.57	Tenchu amani ha anring sabak ankhek u na akuar a maruk u na lokona munkhata achunga avan zuan u na. 
ACT.7.58	Hatuka ama ha khua ata a masuak u na lung adeng u hanuk ariatpu ngai ha a puan u ngai a kheka Saul atia ruathar khat ke kunga asiak u. 
ACT.7.59	Hintiang amanin Stephan ha lung a deng u na. Hatuka ama ha ankheka bor ei zong, “O Puma Isua, ka ratha hi na la pe ro,” ati. 
ACT.7.60	Nuka ama ha a mankhuk abila anringa ei ti, “Puma hiva ngai chunga hiva asia sur no ro,” ati na ama ha ei in ani zei. Hatuka Saulin ama ei anthatna a lei pom.
ACT.8.1	Hava nikhua chu Jerusalem a kuibing chunga anrahokna a suak sabak zei hava han kuitir ngai baka chu atei dora Judai rama le Samari lampuia anthek chit u zei. 
ACT.8.2	Hatuka ruaisi ituk lekin mo Stephan ha ava phum u, hanuk ama ranga achalaka achap u.
ACT.8.3	Tenchu Saul kuibing notna ha ei tho a in kipa a luta pasal le nupang ngai ha ei kei ei tuanga lungina ei va thak. 
ACT.8.4	Hava han anthek rak ngai ha kiltina ase u na thangahui chong ei ril u. 
ACT.8.5	Hatuka Philip Samari khuana ase a mi ngai kom Krista rui ha ei va ril. 
ACT.8.6	Hatuka mi doran Philip a chong a rangai u na hanuk ei tho andangna sin ngai dora amu u na malung khata achong ha ei tel u. 
ACT.8.7	Asik chu ratha annimin ei o, a tampa ata ha ratha ngai dora anring sabaka ankheka ei suak hanuk azeng a tampa le akhor ei dam. 
ACT.8.8	Hava han hava khua achan a rai ei san u.
ACT.8.9	Tenchu Simon atia mi khat a om, ama ha man ata hava khuana mitpialdoi sin ei tho hava han Samari nam ha ei anlai u aninga milian ka ni ei anti. 
ACT.8.10	Ama chong ulian naipangin ei tel. “Hiva mi hi, ‘Pathian ranak ha achan alian,’ ” anti ha ei ti u. 
ACT.8.11	Amanin ama he ei pom u na asik chu hiva hi hun asot pa ata a doi thei le amani ha ei manlai babanga ei om. 
ACT.8.12	Tenchu Philipin Pathian ram le Isua Krista raming ruia thangahui aril le amanin ama chong a iam u le hava han pasal le nupang ngai um baptisma ei chang u. 
ACT.8.13	Hatuka Simon amam a iam zei hanke baptisma alaka Philip abibila ei om hatuka andangna sin le sinthotheina lian ei tho a muna ei anlai.
ACT.8.14	Jerusalema kuitir ngaiin ariat u na Samari ngaiin Pathian chong apom u zei ati na hanke amanin Pitor le Johon ha amani kom ei tir u. 
ACT.8.15	Amani ahong u na arang u na bor ei zong pe u amanin Ratha Anthiang ei man u na rang. 
ACT.8.16	Asik chu atun tenpei amani tute chunga Ratha Anthiang la chul mak, amani ha Puma Isua raminga rong ke baptisma ei la chang u. 
ACT.8.17	Hanke amanin hangai chunga akut ei dap u na hatuka amani han Ratha Anthiang ei la man u.
ACT.8.18	Hatuka Simonin a muna Kuitir ngai akut dap u na lehan Ratha Anthiang aman u, atia, hanke aman amani kom sum a hong koia ei ti: 
ACT.8.19	“Koi um hava thotheina na pe ro koiin achunga kut kei dap tak Ratha Anthiang ei man u na rang.”
ACT.8.20	Tenchu Pitorin ei ti pe, “Na rupa sum ha na bila siat rase asik chu Pathian pek ha sum le anchok rang malung nei vong. 
ACT.8.21	Hiva ruia na changai hi ite om mak asik chu na malung Pathian makunga anzik mak. 
ACT.8.22	Hasik han nei sa nokna ata na malung makhir ro hanuk Puma kom zong ro, thei! Na malung mandon andual um thei kukui mo. 
ACT.8.23	Asik chu ka na mu nang hi asia dik lui sabak le ankhita a om ke na ni zei.”
ACT.8.24	Hava han Simonin a masanga, “Nangni lenin ka ranga Puma kom na zong pe u ro, nangnin hongmo nei ti u ha ka chunga ei chuk nokna ranga,” ati.
ACT.8.25	Nuka amanin aril u na Puma chong ril chunga ase tir u na Samari ngai khua tampana thangahui ei sem u.
ACT.8.26	Nuka Puma vanpalai khat Philip rang ha ei ti, “Anthui ro sim tianga lampui Jerusalem ata Gaza tianga ava chum hava lama se ro, hava mun ha philchar.” 
ACT.8.27	Hava han ama anthuia ase. Hatuka enta, Ethiopiana Kandaki rengnu thuaia sutmun ansang mi khat thaidor rengnu a neinung dora a rung ei ni ama ha Pathian a biak ranga Jerusalema ahong. 
ACT.8.28	Nuka a kira ase hatuka a tolaia ansuta Isai deari lekha a pore. 
ACT.8.29	Hava han Rathan Philip ha ei ti, “Se tan, so tolai so va dep ro,” ati na. 
ACT.8.30	Hava han Philip atana ava depa ava rangai ama han Isai deari lekha ei pore. Philipin ei ti, “Nei pore ha na riat mo thei?” ati pe.
ACT.8.31	Aman ei ti, “Min ana manthei nok ten hontinmo kei riat rang?” Hanke aman Philip ha akom ansut ranga ei mathem. 
ACT.8.32	Lekha buna ei pore hava ha hiva hi: 
ACT.8.32	“Anthat rang bera anga an dona.
ACT.8.32	hanuk mual anchep ngai makunga berate ei dairek anga han,
ACT.8.32	hava anga a bai ma ang mak.
ACT.8.33	Abui kar a rui aril na dan a suaka
ACT.8.33	ama hun laia mi ngai ruia tumo aril rang
ACT.8.33	Phil chung ata anuk ei damna alak ei ni.”
ACT.8.34	Thaidor han Philip ha a masanga ei ti, “Keina mok ani zei dearin tu rui mo hiva chong ei ril atheia rui mo ole mi tei rui mo?” 
ACT.8.35	Hanke Philip a bai anlonga Pathian Lekha chong ata a phuta a kom Isua rui thangahui ei ril. 
ACT.8.36	Nuka lampuia ase tir u na amanin ti om na kola ava suak u hanke Thaidorin, “So so ti om baptisma kei chang rang imo a khar?” ati. 
ACT.8.37	Hatuka Philipin a masanga: “Na malung dora le pei na iam ten, na lak thei,” ati na. Hatuka aman a masanga, “Isua Krista chu Pathian Naipasal ani ti ka iam zei,” ati na.
ACT.8.38	Hanke aman tolai anding ranga chong apeka hatuka Philip le Thaidor anin u ti na achum u. Hanke Philipin ama ha baptisma apek.
ACT.8.39	Hatuka hangai ha ti ata a kal u lehan, Puma Rathan Philip ha a maruk viaka a tuanga hatuka thaidorin ama ha mu lai maka ama ha raisan chunga a lampui dena ase. 
ACT.8.40	Tenchu Philip chu Azota khuana avan lang reta. Hatuka ei se balam han Kaisari khua tenpei khotina thangahui aril titira.
ACT.9.1	Saul hava hanum Puma ruaisi ngai chunga ei maphuta ei manchi, a that ranga phuk pui ei lak. 
ACT.9.2	Aman chaizung kom ei sena Damaska pol ngai dora rang lekha ei zong, hava lama ase ngai pasal le nupang le mi dora ei man tak hangai ha khita Jerusalema ei hong tuangna rang.
ACT.9.3	Nuka ama ha ase tira Damaska kola ava suak hava han anlaiseka anvan ata ra-ang ama a sir a panga ahong el pe zuaka, hanke anlai zei. 
ACT.9.4	Hava han phila anboka han chong ei riat, “Saul, Saul! Ichangmo nei na rahok?” 
ACT.9.5	Aman, “Puma tumo na ni?” a ti na. Puman ei ti, “Koi hi Isua nangin nei rahok ha. 
ACT.9.6	Tenchu anthui ro khuana va lut ro, imo nei tho rang hava ha anril inti.”
ACT.9.7	Hatuka ama ei se pui ngai ha aboi ei man donga andinga ei om u, amanin ha he ha ei riat u tenchu tute mu u mak. 
ACT.9.8	Nuka Saul ha phil ata anthui. Tenchu a menga ite muthei lai mak. Hatuka amanin a kut asur u na Damaska na a tuang u. 
ACT.9.9	Hatuka ama ha nin thum pei mit azinga ei om. Hanuk ite nek sak tho maka. 
ACT.9.10	Damaska na Anania tina ruasi mi khat a om.
ACT.9.11	Puman ama ha anralna na ei ti pe, “Anani.” Aman, “Puma en ta, hi hi koi,” ati. Hanke Puman ama ha, “Anthui ro, anzik ati na lampuia se tan la Juda a ina Tarsa khuana Saul raming khat mi va rok ro, asik chu enta, ama ha bor a zong. 
ACT.9.12	Hatuka aman ei lei mu Anania tina mi khat a honga a chunga kut ei dapa amit ei varna rang.”
ACT.9.13	Ananian a masanga, “Puma mi tampa kom hiva mi rui kei rangai ama hi Jerusalema na mi anthiang ngai chunga itukmo asa nok ei tho. 
ACT.9.14	Hiva munam na raming a pai dora hava ngai ha a khit ranga aman Chaizung Lian ngai kom theina ei man.”
ACT.9.15	Tenchu Puman ama ha ei ti, “Se ro asik chu Jentail ngai le reng ngai hanuk Isarel nai ngai kom ka raming a pel ranga ama hi kei phun sua ke. 
ACT.9.16	Asik chu manmu ka ti ka raming sika itukmo antak ei tong rang.”
ACT.9.17	Hanke Anania asena hava ina ava luta hatuka a chunga kut adapa ei ti, “Parual andit Saul, Puma ha Isua ei honga lampuia ana mupu ha, aman koi hi ei na hong tir nang nei mu theina ranga hanuk Ratha Anthiang nei bit theina rang.” 
ACT.9.18	Hatuka han len a mita adang anlonga a muthei zei hanuk anthuia baptisma a chang. 
ACT.9.19	Hava suale nek sak athona ranak a nei Hatuka ni hozet mo chu Damaska na ruaisi ngai bila a om.
ACT.9.20	Hanke anchuna in kipa Isua rang ha Pathian Sapa ke tina ei ril len.
ACT.9.21	Hatuka ama chong ril a riat ngai han anlai u na, “Ama hi hava mi ha ni mak mo? Hiva raming a pai tak ha hava ngai ha Jerusalema anchekelek ha hanuk hivan hava sik han ei hong hangai ha a khita Chaizung Lian ngai kom a tuang ranga?” 
ACT.9.22	Tenchu Saul ha ranak anei riama hanuk Damaska na om Juda ngai han masang thei lui a ei re. Ei dikna ei ril hi, hiva hi ha Krista ani ati na.
ACT.9.23	Hatuka nikhua a tampa ase suale Juda ngaiin ama ha athat ranga anril u. 
ACT.9.24	Tenchu Saulin amani aze tho u ariat pe hatuka amani han ama ha ei that thei u na ranga hava rang han khuana makot dora sun zan ei rung u. 
ACT.9.25	Tenchu ama ruaisi ngaiin ama ha zana atuang u na kok khat le rapal tiang a masum u.
ACT.9.26	Hanuk Jerusalema ava suaka ruaisi ngai bila anchel ranga ei val tenchu mi doran ama ha ei achi u ama hi zolai a tina hava ha iam u mak. 
ACT.9.27	Hava han Barnaban a kut asura kuitir ngai kola a tuang hanuk lampuia ama ha hontinmo Puma ha ei mu le Puman ama le chong ei ril hanuk hontinmo ama Damaska na Isua raminga arang sabaka chong ei ril, hava ngai dora amani kom ei ril. 
ACT.9.28	Hatuka Saul Jerusalema amani bibila ei om asunga ei lut apanga ei suak. 
ACT.9.29	Puma raminga angam sabaka chong ei ril. Hatuka aman Grika a chong, Juda mi ngai bila chong ankhala ei tho u. Tenchu amanin ama ha a that ranga ei val u. 
ACT.9.30	Unai ngaiin ariat u na ama ha Kaisari na atuang u havan ata Tarsa khuana ama thuan u. 
ACT.9.31	Hava han Judai, Galili le Samari na kuibing dora phukdaia le adet tir u na. Hanuk Puma anchina le Ratha Anthiang sanna le kal achoi tir u na atampa ke ani u zei.
ACT.9.32	Hatuka Pitor mun atateia ase titira Ludana mi anthiang ngai kom ase. 
ACT.9.33	Hava muna aman Ainia tina mi khat a mu ama ha kum ariat pei muna a zal, ama ha azeng rikhua tong ei ni. 
ACT.9.34	Pitorin ei ti pe, “Ainia Isua Kristan ana man dam zei, anthuia na mun luak ro,” atia hava han len anthui. 
ACT.9.35	Hava han Luda le Sarona mi doran ama ha ei mu hanke amani ha Puma tiang ei kir u.
ACT.9.36	Hatuka Joppana ruaisi khat a om. Ama a raming hi Tabitha a om a, Grik chonga chu Dorka ani na, a omzia “sakhi a razel.” Ama hi sin asa le pekna sina anmang ani na. 
ACT.9.37	Hava huna ama ha anana athi len, hava han min ti a manbual u na a chunga athara aman zala asiak u. 
ACT.9.38	Hatuka Ludda Joppa annaite ei ni sika Pitor Ludana ei om ariat u na ruaisi ngaiin ama kom mi anni atira amathem u, “Koini na kom hivan tena ahong rang sot no ro,” ati u. 
ACT.9.39	Hava han Pitor anthuia amani bila ase ama ha havan ava suak le amanin ama ha, ha achung tadana a tuang u. Hatuka arong ngai alom u na ama asir apanga andinga a chap u na a om u. Dorka abil u na a om lai han Jani le apuan chi ngai ha, hava ngai dora ha ei manmu u. 
ACT.9.40	Tenchu Pitor mi dora ama suaka ake mankhuk abila bor ei zong nukhona ha ruak tiang a ena: “Tabitha anthui ro!” ei ti. Hava han a mit a malong hanke Pitor amuna anthuia ansut. 
ACT.9.41	Hanke Pitorin a kut le ama ha a mathui hanuk anthiang ngai le a rong ngai ha a pai a ama ha adama ei manmu. 
ACT.9.42	Hava chong ha Joppa kho puma anrila, hanke mi tampan Puma chunga ei iam u. 
ACT.9.43	Hatuka Pitor asotpa Joppa na Simon atia mi khat mevun anchipu a ina ei om.
ACT.10.1	Kaisari na Kornelia atia mi khat a om ama hi, “Itali sipai ngai bila mi khat raza ruaipu.” 
ACT.10.2	Ama hi Pathian abiak khat ei ni a inkote u Pathian ei achi u. Mi achan ei pek hanuk Pathian kom bor azonga anzom mi ani. 
ACT.10.3	Nikhat chu chonuk tiang dar anthum dama ama ha ramang anga anthiang vanga ei mu Pathian vanpalai khat a kom asunga, “Kornelia,” ahong ti.
ACT.10.4	Hanke aman a matiang a ena a chi, “Puma imo nei zong?” ati.
ACT.10.4	Vanpalaiin ama rang, “Na borzong le nei pek ngai a riattitrua anga chunga Pathian makunga a tung zei ati pe. 
ACT.10.5	Hatuka atun Joppa na mi tir tan Simon, Pitor anti ha ama ha va man kui ro. 
ACT.10.6	Ama ha Simon atia angkhat mevun sin a tho ina a om ama in tipuilian kola a om.” 
ACT.10.7	Kornelia le chong vanpalai ha ase suale Kornelia ina suak ngai bila anni hanuk a dorbondom babang ngai bila angkhat hetel sipai, 
ACT.10.8	a paia hatuka hangai ha chong ngai dora arila Joppa na aman se.
ACT.10.9	Hanuk zing khuavar nikhuana amani ha lampuia ase tir u na kho kola ava suak u na hava han Pitor sunchim dama bor azong ranga inchung tadana han a kala. 
ACT.10.10	A von anchama a sak lak rang a zot zei. Tenchu min bu an a tho lai tak hava han ama ha mongkophila a oma. 
ACT.10.11	Hatuka ei mu anvan anlonga hanke puan alian khat anga kok ahonga chum hava ha kil manlina a sura phila ansuma. 
ACT.10.12	Hatuka hava han phil chunga sakemanli tin le khaisuk khaiphar hanuk anvana va a om. 
ACT.10.13	Nuka ama ranga hiva chong hi ei riat, “Anthui ro Pitor that tan sa ro.” 
ACT.10.14	Tenchu Pitorin, “Puma hantin han ni no rase, koi hi anthiang nok annim neinun la sa ngai makung,” ei ti.
ACT.10.15	Hanke voi annina ama chunga hiva hi he ei om ret, “Pathianin ei manthiang ha chu nangin hava ha anthiang mak ti no ro.” 
ACT.10.16	Hantin han voi anthum ei ni nuka han len han hava kok ha anvana a doma a choi.
ACT.10.17	Pitor ha anralna ei mu ha imo a omzia ei ni rang hava ruia a malunga amandon lai tak en ta, Kornelia ei tir mi ngaiin Simon a in a roka suakkhar makota a honga anding u. 
ACT.10.18	Hatuka apai u na arakel u, “Simon Pitor anti ha ama ha hivanmo ei om?” ati u na.
ACT.10.19	Pitor ha anralna ei mu rui a mandon lai tak, Rathan ei ti, “En ta, mi anthumin nang ana rok. 
ACT.10.20	Tenchu anthui tan thuaia va chum ro abil u na se ro. Alak te ngal malung manring no ro asik chu koi ke hangai ha a honga tir.” 
ACT.10.21	Hanke Pitor ha mi ngai kom achuma asena ei va ti, “En ta, neia rok u ha koi hi ka ni zei, ati pe hong rang mo nei hong u,” ati.
ACT.10.22	Amanin a ti u, “Raza ruaipu Kornelia ha mi dik khat Pathian anchi hanuk Juda nam laia raming anthang ama ha vanpalai anthiang lehan chong ei man, nang hi vakuia, hong tuanga, nang na mura chong ariat ranga.” 
ACT.10.23	Hanke Pitorin amani ha a sunga aman kui khual aman chang, hanuk nikhua anthuia ama ha amani bila ase hatuka Joppa na a unai ngai bilam hozetmo chu ama bila ase. 
ACT.10.24	Hanuk nikhua hangai ha Kaisari na a lut u hava han Kornelia atianga mi le unai le amal ngai ha a paia a manchuna amani ha ei maruang u. 
ACT.10.25	Nuka Pitor a lut le hava han Kornelia ama le anmuna ake kunga anboka amok. 
ACT.10.26	Tenchu Pitor ama ha a mathuia ei ti, “Anthui ro, nang um mi koi um mi.” 
ACT.10.27	Nuka aman ama lehan a chong tira a luta mi tampa anchun ava mu. 
ACT.10.28	Hava han aman hangai ei ti, “Nangnin na riat u nam atei mi le anlop le ase Juda mi ranga itukmo achuk nok tenchu Pathianin ei na manmu mi khat pei ha anthiang lui ati mo annim mo ati sa lui. 
ACT.10.29	Hava sika koi hi ei na paia ei na hong tir, koiin nial luia kei hong atun keina rakel u ni zei nangni isikmo nei na man kui u?”
ACT.10.30	Hanke Kornelian ei ti, “Avian ni manli ani zei atun ang hin ka ina dar anthum dama bor kei zong hava lai tak han enta, ra-ang a nei puan ansila pasal khat ka makunga anding. 
ACT.10.31	Aman ei ti, ‘Kornelia na borzong an pom zei hanuk nei pek ngai dora Pathian matona anriat zei.’ 
ACT.10.32	Hantin han Joppa na mi tir tan Simon Pitor anti ha ama ha va manpaia hong mantuang ro ama ha tipuilian kola Simon mevun a sin ina a om, atia. 
ACT.10.33	Hasik han anrapa na kom mi kei hong tir, na honga a asa sabak nei tho, hasik han atun koinin na loma Pathian matona nei hong suaka nei om. Puman nang ha chong ei na pek dora ha rangai inti.”
ACT.10.34	Hanke Pitor abai a malonga ei ril, “Ata taka ka riat zei Pathianin mit mai lek mak. 
ACT.10.35	Tenchu nam tina ama anchi tak chu om adik a tho ha aman a pom. 
ACT.10.36	Aman Isarel nai ngai kom chong khat a mathuana Isua Krista lehan anngoina thangahui ei hong ril ama hi loko Puma. 
ACT.10.37	Nangnin ha chong ha na riat u Johonin ei ril baptisma, nuka Galili ata anphuta Judai ram dora a bit. 
ACT.10.38	Hantin han Nazaret Isua chong hontinmo Pathianin ama ha Ratha Anthianga le sinthotheina le ei phun ama ha sin asa thona ei chei hanke Diabolin ei pheneng mi ngai dora ei mandam asik chu Pathian ama kom ei om. 
ACT.10.39	Hatuka aman Juda ngai lampuia le Jerusalema ei tho ngai dora ha koinin na riat zit hanuk min ama ha thinga ei mathoi u na ei that u. 
ACT.10.40	Ama tak ha Pathianin nin thuma ei mathui hanuk ei manlanga ei man en. 
ACT.10.41	Mi dora kom ei anlang ni mak. Tenchu mana Pathian ata anphun le ariat ngai ha koini kom ei anlang hatuka koinin athi ngai bil ata anthuiret suale ama bila nek sak nei tho. 
ACT.10.42	Hatuka aman chong ei na pek koinin mi ngai kom nei ril rang le anriat ranga ama ha Pathianin a dam le athi ngai rui rila ei phun. 
ACT.10.43	Ama rang ha deari ngai doran ei ril ama a iam tak chu ama raming le asia saina ei man.”
ACT.10.44	Pitorin hiva chong aril lai tak han chong anngai ngai dora chunga Ratha Anthiang achul. 
ACT.10.45	Hava han Pitor abila a hong a iam vun at mi ngai dora anlai u asik chu Jentail ngai chunga Ratha Anthiang pek ha a hong anthek. 
ACT.10.46	Asik chu amanin, hangai ha chong tina ei chonga Pathian lianna anpak ei riat u. 
ACT.10.47	Hanke Pitorin ei masanga, “Hiva mi ngai hi koini anga Ratha Anthiang aman u zei, tumo akhara hiva ngai baptisma chang rang anthei mak om ni mo?” 
ACT.10.48	Hava suale aman Isua Krista raminga amani ha baptisma achang ranga chong a pek hanke amani ha ni hotukmo chu a om rang a mathem u.
ACT.11.1	Hava suale kuitir ngai le Judai rama unai ngaiin alei riat u na, Jentail mi ngaiin um Pathian chong apom atia. 
ACT.11.2	Hatuka Pitor Jerusalema ase le hava han vun an at mi ngaiin ama le anrual u na ei ti u, 
ACT.11.3	“Nang hi vun an at lui ngai ina nei lut hanuk amani bila bu nei nek!” ati u na. 
ACT.11.4	Tenchu Pitorin a phuta amani rang ha abul ata anzom pata a rui ngai ha a manchu na aril.
ACT.11.5	“Koi hi Joppa khuana borzonga kei om hava lai tak han mongkophila kei oma anralna khat kei man ka ena kei mu, Jani lian pa khat anga a honga chuma hava ha kil manli a sura anvan ata ei hong masum hanuk hava ha ka kom tenpei ahong hava tiang han ka en sadima ka mandona hatuka kei mu havana han phila sakemanli nukanei hatuka rama sa, khaisuk khaiphar le anvana va dora a om. 
ACT.11.6	Ka dep uala asadima ka ena aloma ina om sakemanli dora, ramsa dora le alonlim le chunga azuang va ngai dora ka mu. 
ACT.11.7	Hatuka chong khat um ka riat ei na ril ha, ‘Anthui ro, Pitor that ro sa ro!’ 
ACT.11.8	Tenchu kei ti, ‘Puma hantin han ni no rase asik chu anthiang lui annim neinun ite ka bai sunga la manlut ngai makung.’ 
ACT.11.9	Tenchu voi annina anvan ata hen ana masanga, ‘Pathianin ei manthiang ha, nangin hava ha anthiang mak ti no ro.’ 
ACT.11.10	Hantin han voi anthum ei ni. Nuka hava ngai dora ha anvan tiang akal ret. 
ACT.11.11	Hatuka enta anrappa pasal anthum nei omna ina han hava han ahonga anding u, amani ha Kaisari ata ka kom a hong antir ei ni u. 
ACT.11.12	Hatuka Rathan koi hi iam lui na bui thaka amani bila ase rang ei na ril. Hatuka hiva ka parual mi aruk um ka bila ei hong u, nuka ha mi a ina nei lut. 
ACT.11.13	Aman koini ei na ril hi aman vanpalai khat anralna ei mu ha vanpalai ha a ina han andinga ei ti, ‘Joppa na mi tir tan Simon anti Pitor ha ama ha kuia hong tuang u ro. 
ACT.11.14	Aman nang narang chong na ril inti hava lehan nang le na in komi dora zokna man u na ti.’ 
ACT.11.15	Nuka chong aril ranga ka phut le hontinmo koini chunga ei ni ha hantin han amani chungam Ratha Anthiang ei chul. 
ACT.11.16	Hanke Puma a chong ha kei lan thei ei ril anga han: ‘Johonin tia baptisma ei pek. Tenchu Ratha Anthianga baptisma chang un na ti.’ 
ACT.11.17	Hantin han amanin Puma Isua Krista a iam sua u le hontinmo koini ha, hantin den amanim Pathianin anrual chianga bor ei na pek ani tak anten havan han koi hi tu ngal mo kei ni Pathian kei khar rang?”
ACT.11.18	Hiva chong ngai dora a riat u na a dai rek u. Hanke Pathian ei manpak u na ei ti u, “Hanoten chu Pathianin Jentail mi ngai um damna rang malung anthulna ei pek ke anga!” ei ti u.
ACT.11.19	Hava han Stephan a ruia antak ei tong u sika anthek rak ngai ha amani ha Phoiniki Kupra le Antiokei tenpei a sir apang a chei u na anthek chit u. Juda ngai kom rong chong ei ril u. 
ACT.11.20	Tenchu amani bila itukmo chu Kupra le Kurini mi ei om hiva ngai hi Antiokei a a hong u na Grik ngai komam chong ei ril u Puma Isua ruia thanga hui aril u. 
ACT.11.21	Hatuka Puma kut amani bila ei oma hanuk a tampa min ei iama Puma tiang ei kir.
ACT.11.22	Nukhona amani rui Jerusalema Kuibing ngai kuara ei van thang. Hava han hangai ha Antiokei tenpei Barnaba ha ei tir u. 
ACT.11.23	Ama ha ava suaka Pathian a lungkham ha amuna a rai aman san. Hanuk mi dora ranga chongbe a neia amani ha malung khat a choia Pumana a ngir ranga. 
ACT.11.24	Asik chu ama ha mi dik hanuk Ratha Anthiang le iamna na abit ei ni hatuka mi tampa Pumana a hong anlop u.
ACT.11.25	Hava suale aman Saul anrok ranga Tarsa tiang a pana hanke ama ha amu na Antiokeia a hong tuang. 
ACT.11.26	Hatuka amani ha kum khat pei kuibinga munkhata ei om u hava han mi tampa ei manchu. Hatuka Antiokeia ruaisi ngai Kristian raming ei anphua mansa u.
ACT.11.27	Hava lai tak han Jerusalem ata Antiokei a deari hozetmo ahong. 
ACT.11.28	Amani bila Agaba atia mi khat anthuia Rathana ei ril, phil chunga maitam hong inti hava ha Klaudian a op lai han ei ni. 
ACT.11.29	Hava han ruaisi ngai doran ei thei ei nei u anga Juda na unai ngai sanna ranga amani kom anthuan ranga a masat u. 
ACT.11.30	Hanuk hava ang han sin um ei tho u Barnaba le Saul a kut lehan a tar ngai kom sum ei mathuan u.
ACT.12.1	Hava lai tak han Herod reng kuibing tak chunga pengsom a tho ranga a kut ei a lek, 
ACT.12.2	aman khendai le Johon a parual Jakob ha ei that. 
ACT.12.3	Hiva sik hin Juda ngai a rai ei san u a muna Pitor um ei sur ret, hava ha Chol anchel lui Vaipol Panta ei ni. 
ACT.12.4	Aman Pitor ha asura lungina ava siak. Hanke ama arunga mi manli lin lopa manli sipai kom apek, ei mandon chu Zokna Panta ansuale ama ha mi ngai bila hong tuanga ei hong masuak ranga. 
ACT.12.5	Hantin han Pitor lungina ei ankhum. Tenchu kuibingin ama ruia Pathian kom munkhata bor ei zong u.
ACT.12.6	Nuka Herodin ama ha ei masuakna rang nikhua man zana sipai anni kong kar taka zingzir annin thunga a in hanuk makota angak lungin a rung ei om. 
ACT.12.7	Hatuka en ta, Puma vanpalai khat ama kom ahonga anding hanuk lungin sunga ra-ang an el aman Pitor akang san asuka a mathui ei ti, “Anrapa anthui ro.” Hanke akut anni a zingzir achul rit. 
ACT.12.8	Nuka ha vanpalai han Pitor rang ei ti, “Na kong khit ro hanuk na kekok bun ro,” atia aman atho. Hanuk vanpalaiin ama ha ei ti, “Puan rasil tan ka nu nuk na zi ro.” 
ACT.12.9	Hava han ama a panga a suaka ama anu nuka ase, tenchu vanpalai han ei tho ngai ha, hava ha chong taka aman re thei mak, hanek anten ei mandon chu anralna kei mu atia. 
ACT.12.10	Hava suale amanin angkhatna le annina a rung ngai anuka amak sua u na khua panna tiang thir makot kola ava suak u na. Ha suakkhar amani makunga atheia anlong. Hava han amani ha asuak u na lampui khat a ahek tenpei ei se u na hatuka vanpalai ha akom ata ankhaia. 
ACT.12.11	Hanke Pitor a har le ei ti, “Atun chu ka riat sadim zei Puman a vanpalai ei hong tira Herod akuta le Juda mi ngai ei mandon u na ata ei na mazok.”
ACT.12.12	Hiva rui ngai a mandona ama ha Mari Johon anu in tiang ase. Ama hi ha Johon Mark anti ha, hava han alei anchun lup u na bor alei zong u. 
ACT.12.13	Hanke aman suakkhar bang a tok le Rudi atia nupang khat avan sang ranga ase. 
ACT.12.14	Hanke Pitor a he tia ariata a rai asan rahaia suakkhar malong maka ten asung tiang atana se ei va ril Pitor makot kola anding ati na. 
ACT.12.15	Amanin ama rang ha, “Achang ke na ni!” ati u. Tenchu aman a sadima he e, ani ei tia. Amanin, “A vanpalai ni inti,” ati u.
ACT.12.16	Tenchu Pitorin ala tok chiana, ala om. Hanke amanin makot amalong u na Pitor ha amu u na anlai u. 
ACT.12.17	Hava han aman akut le dairek u ro ati na Puman hontinmo lungin ata ama ha ei mazoka ei hong tuang hava ha amani kom ei mazam hatuka ei ti, “Nangnin Jakob le unai ngai ha hiva thang manthei u ro,” ei ti. Hava suale ama ha a suaka mun ateia ase.
ACT.12.18	Sun ahonga ni le Pitor imo ei nin zei atia sipai ngai ha anpon u zei.
ACT.12.19	Nuka Herod Pitor omna re lai maka arung ngai ha a rakela amani ha athat ranga chong apek. Hanke Herod Judai ram ata a suaka Kaisari na asena ava om.
ACT.12.20	Hatuka ama ha Tura ngai le Sidon ngai chunga a malung aduk sabaka, tenchu amani ha munkhat a changa a koma ei hong u, hanuk reng zamun a rung ulian Blasta ha anloppui u na anngoina ei zong u, asik chu reng ram ata a ram u na sak nek ei hong. 
ACT.12.21	Hanke nikhua andang rap khat nikhuana Herod a reng raliang le anlianga reng chomphanga ansuta amani kom chong aril. 
ACT.12.22	Hanke mi ngai ha ankheka ei ti u, “Pathian ke, mi ni mak!” 
ACT.12.23	Hatuka Puma a vanpalai khatin havan len a hong that asik chu ama hi Pathian anpakna pe mak. Hatuka ama ha malungin asaka athi.
ACT.12.24	Tenchu Pathian chong ansona a sip tir. 
ACT.12.25	Hatuka Barnaba le Saul a dorbondom sin asua sua u le Jerusalem ata akir ret u na Johon Mark anti ha ama ha a bila atuang u.
ACT.13.1	Hava han Antiokei khuana kuibinga Barnaba, Simon Negera anti Kurini khuana mi Lukia ngai, le reng Herod a unai Manaen ngai, Saul ngai ani u hoho mo, chu Deari le minchu ei ni u. 
ACT.13.2	Amani ha Puma dorbondom le bu ngoia ei om u hava han Ratha Anthiangin ei ti, “Barnaba le Saul ha a sin ei tho u na ranga kei pai hava a tho ranga ka ranga atun amani ha nakhai pe u ro.” 
ACT.13.3	Hanke angoia le borazonga a chung u na kut adap u na hangai ha amathan u.
ACT.13.4	Hantin han hangai ha Ratha Anthiang le kuitir ei nia Selukia na ase u havan ata rakuang a khek u na Kupra na ase u. 
ACT.13.5	Amani ha Salami na asuak u na Juda ngai anchunna in tina Pathian chong ei ril u hanuk Johon um asan rang a ruai u.
ACT.13.6	Hatuka hangai ha mualanlan dora na a chei u na Papho khua na asuak u le Juda mi khat mitpialdoi a thei le deari rathol amu u, a raming Bar Isua. 
ACT.13.7	Ama ha ram a oppu Serjia Paul a bila ei om ama hi mi hian khat aman Barnaba le Saul ha a kom a paia Pathian chong anngai rang ati. 
ACT.13.8	Tenchu Eluma ha mitpialdoi a thei, na malet ten hiva hi len hi ama raming omzia, ha ram ruaipu ha iamna ata ankhirna ei vala amani ha ei dui. 
ACT.13.9	Tenchu Saul ama ha Paul um anti Ratha Anthiang abita ama tiang anhoia ei ti, 
ACT.13.10	“O zetin le asa nok tin a bit diabol a nai dikna tin anmumak. Puma lampui anlap a leta nei tho mong non mo? 
ACT.13.11	Atun enta, Puma kut na chunga a om. Na mit chon ti, ra-ang mu tot no ta ni.” Hatuka han len rodo le azingin ama ha a manliana hanke akut asura anruai rang mi arok ti tira a om. 
ACT.13.12	Hava han hava rui ha ram aruaipun a muna Puma rui anchuna chonga ariata anlaia a iam.
ACT.13.13	Hava suale Paul le ama alom ngai Paphos ata rakuang, akhek u na Pamphulia Porga khuana ava tung u. Hava han Johonin amani ha amaka Jerusalema akir. 
ACT.13.14	Tenchu amani ha Perga ata anthok u na Pisidia Antiokei a ava suak u. Hanke Pongansani nikhuana anchunna ina a lut u. 
ACT.13.15	Dan le Deari Lekhana a pore suale anchunna ulian ngai han amani ha chong aman se u unai ngai mi ngai bila chong aril rua na don uten ril u ro. 
ACT.13.16	Hanke Paul andinga a kut a zapa chong a rila,
ACT.13.16	“O Isarel mi ngai, o Pathian anchi ngai, rangai u ro! 
ACT.13.17	Hi Isarel nam hi Pathianin koini na chipui ngai hi ei phuna ei lak hanuk hi nam Aigupta na om lai han hava han amani ha ei mansanga akut arat le havan ata ei masuaka ei hong tuang. 
ACT.13.18	Hatuka aman philchar rama kum sommanli amani bibila ei diar. 
ACT.13.19	Hanuk aman Kanan rama nam sari eia thoka alu ranga ha nam ngai ram dora amani ha ei pek. Hantin han kum raza manli kum somranga ni inti ase sua. 
ACT.13.20	Hava hun sung ha kum raza manli kum somranga ani.
ACT.13.20	“Hava suale aman Samuel deari tenpei ruiaril ngai kom ei pek. 
ACT.13.21	Hava suale amanin reng khat ei zong u hava han Pathianin amani ha kum sommanli rang Benjamin achi Kis a naipasal Saul ha ei pek. 
ACT.13.22	Nuka aman ama ha akhai a a reng u ranga David ei man piang ama ranga han ei ti: ‘Jessi naipasal David ka man zei. Ama hi ka malung anga mi, aman kei zot dora zi inti.’ 
ACT.13.23	Ama achi ata Pathian a chongtin anga Israel ranga anzokpu khat ha Isua ha a hong ma suak. 
ACT.13.24	Ama ahong man ha Johon Israel nam dora koma malung thulna Baptisma ei ril. 
ACT.13.25	Hatuka Johon a lampui mandang ahek tenpei ei tan ti tira hiva chong hi ei ril. ‘Koi hi tumo na na ti u? Koi ama ni making tenchu enro! Ka nuka mi khat a hong zei, a kekok khitna ri asut rua ngal ni makung.’ 
ACT.13.26	“O unai ngai Abraham akhuka nai ngai. Nangni Pathian anchi dora koini na kom hi zokna chong ei hong antir! 
ACT.13.27	Asik chu Jerusalema ngai hanuk a ulian u ngai ama ha ei riat u noka hanuk deari chong ngai dora ha, Pongansana nikhua kip ei anpore hava ngai doram ei riat u noka. Ama ha asia ei manlo u na hava ngai dora ei makhip. 
ACT.13.28	Hatuka thina khop masial aman u nokam, amanin Pilat akom ei zong u ei anthat na rang. 
ACT.13.29	Hatuka aruia ha chong ngai dora anziak ha hava akip suale ama ha thing ata amasum u na thana a phum u. 
ACT.13.30	Tenchu Pathianin athi ngai bil ata ama a mathui. 
ACT.13.31	Hatuka ama bila Galili ata Jerusalema a hong ngai ha, amani ha aman nikhua tampa ei anmupui amani hi atun mipui kom ama ariat ei chang. 
ACT.13.32	Hatuka mana achipui koma chongtin rui ha koinin nangni hi, hi thang ahui nei ril hi, 
ACT.13.33	Pathianin Isua a mathuia koini a nai ngai ranga ha chongtin ha ahong makhip. Sam annina han anziak a om, hintin hin: ‘Nang hi ka Naipasal avian kei na mazir.’ 
ACT.13.34	Hatuka ha athi ata ei mathui ha hatuka ama ha heka se lai no ni hia ruia Pathianin hintin hin ei ti: ‘Nangni rang David chong antin adet anthiang ngai dora na pe u ka ti.’ 
ACT.13.35	Asik chu aman Sam ateiam ei ti, ‘Nangin na mi anthiang ei hek man mu no ta ni.’ 
ACT.13.36	Hantin han David in a rual tak mi ngai bila Pathian ei zek anga sin atho suale ei in, hanke a pa ngai bila ei zala ei la hek. 
ACT.13.37	Tenchu Pathianin ei mathui tak ha ama ha hekna mumak. 
ACT.13.38	Hasik han, ‘O unai ngai re u ro hiva mi le hin asia saina nei manthei. 
ACT.13.39	Hatuka Mosi dana nangnin rui tina ha dikna na nei anchel thei u nok ha, a iam takin ha rui ngai ata hiva mi na dika ei pom. 
ACT.13.40	Hantin han deari lekhabu na ei ril hava ha na chung u na chul lam ni.’
ACT.13.41	‘Eelsel anei ngai, En u ta! anlai u ro hanuk anmoi u ro!
ACT.13.41	Na dam sung u hin sin khat tho ka ti
ACT.13.41	hava sin rui mi aril a om ten lei iam thak u no ta ni!’ “ 
ACT.13.42	A suak ule min a mathem u ha nuka Pongansana nikhuana hava chong ngai dora anril ret ranga. 
ACT.13.43	Hatuka ei anchun u achin u le Juda le Juda Pathian a biak mi tampan Paul le Barnaba a nu nuka a zi u na amani a chongpui u na Pathian a lungkhamna na adet tit ranga amani ha aril u. 
ACT.13.44	Hanuk Pongansana nikhua na khua na mi dora Pathian chong anngai ranga anchun u. 
ACT.13.45	Tenchu Juda ngaiin mi atampa anchun a mu u na mumaka aleia bit u, hanuk asiat aril chu chunga Paul a chong ei dui u. 
ACT.13.46	Hatuka Paul le Barnaba a ngam sabaka chong ei rila ei ti u, “Na kom u na Pathian chong aril mansa ruia ei ni hava ha ei nang hava ha na henga na pei u tak anten hanuk na ning ringanlon aman nok ruana nan sabei u na en u ro Jentail ngai tiang nan hoi. 
ACT.13.47	Asik chu Puman koini ranga hintin hin ei na ti,
ACT.13.47	‘Kei na ti ni zei Jentail ngai ra-anga keina manchang.
ACT.13.47	Nang hi ramual rikung tenpei azokna ni ro.’ “ 
ACT.13.48	Hava ha ariat u na Jentail ngai arai asan u na Puma chong ha a manpak u na hanuk ringanlon ranga ani ngai ha amanin a iam u.
ACT.13.49	Hatuka Puma chong hava rama aloma abit zit. 
ACT.13.50	Tenchu Juda ngaiin nupang a hian Pathian andon nupang ngai le ulian ngai rang ha ei malum u na Paul le Barnaba ha anzula ama suak u hanke a rikung u ata hangai ha ei masuak u. 
ACT.13.51	Hanke amanin amani ranga ake philvut eia thing u na Ikonia na ei se u. 
ACT.13.52	Hatuka ruaisi ngai ha raisana le Ratha Anthiang ei bita ei om u.
ACT.14.1	Nuka Ikonia na hangai ha munkhata Juda ngai anchunna ina ei lut u. Hanke chong ei ril sabaka han Juda le Grik ngai a tampan a iam u. 
ACT.14.2	Tenchu ha Juda hetel lui ngai ha amanin unai ngai a let tiang Jentail ngai malung ei mathok u na ei lei man mumak u. 
ACT.14.3	Hantin han amani hi ha muna asotpa a om u Puma a chunga a rang sabaka chong ei ril u. Hatuka amam lungkham amupu achong ei ril amani kut lehan riatna sin le tichangbui sin ei antho. 
ACT.14.4	Hatuka khuana mi ngai mun annina ansem u Juda tiang senkhat, kuitir ngai tiang senkhat ei chang u.
ACT.14.5	Hatuka Jentail ngai le Juda ngai amani ha ulian ngai bila kuitir ngai ha maimok ei sak u hanuk lunga deng ranga ei val u le a riat u na. 
ACT.14.6	Lukonia na Lustra le Derbe khua na hanuk kil tina a rot u. 
ACT.14.7	Hatuka hava han thang ahui aril u.
ACT.14.8	Lustra na mi khat ansuta ei om a ke na ranak abui ama ha a nun avong ata akhor kal reng choi mak. 
ACT.14.9	Hava mi ha Paul a chong ei rangai. Paulin a en sadima adamna ranga iamna ei don a muna, anring sabaka ei ti, 
ACT.14.10	“Na ke le andin phita anding ro,” ati pe. Hava han ama ha antoma anthuia kal achoi. 
ACT.14.11	Hatuka Paulin ei tho ha, amu u na mi ngaiin Lukonia chonga anringa ei ti u, “Pathian ngai ha miring mel anputa koini na kom ei hong chum keng!” 
ACT.14.12	Hatuka Barnaba rang ha Zeus ati u. Hanuk Paul ha chong aril khitpu hasik han ama ha Harmas ati u. 
ACT.14.13	Hatuka kho kola Zeus a biakin a om ha ama chaizungin serat tangte le rakari a hong koia mi bila a honga dar rang atia.
ACT.14.14	Tenchu kuitir ngai Barnaba le Paulin a riat u na a puan u ngai atheta a tana mi bil ata a suak u na anring sabaka ei ti u: 
ACT.14.15	“Pu ngai hava ngai ha i chongmo nei tho u koinim nangni anga ahui antak atong miring. Koinin nangni hi, hiva thang ahui nei na hong ril hi, hiva dora a korong nei ni u ata ha Pathian adam tiang a honga kir na nang u. Anvan le phil le tipuilian a sunga dora asin ha. 
ACT.14.16	Ama han tian ata nam tin a lampui chipa ei pan a phala. 
ACT.14.17	Hanum aman aninga a riat abuia siak mak, asik chu asa tin aman atho anvan ata roti ei anra na rang zoro le hun apeka, sak le raisana na malung u ei man ting,” ati na. 
ACT.14.18	Hia chong ngai arila amanin antak sabaka amani makunga sa thata dali dar rang ata aman bang u.
ACT.14.19	Tenchu Antiokei le Ikonia ata Juda mi ahong phora. Hatuka amanin mi aman chang u na Paul ha lung ei deng u hanuk kho tual panga a keia atuang u athi ranga ei iam u. 
ACT.14.20	Tenchu ruaisi ngai ha kil manlia anding u le ama ha kho sunga ava lut zing khua vara ama ha Barnaba bila Derbe na ase.
ACT.14.21	Hatuka hava khuana thang ahui arila hava han mi tampa ruaisi asina amani ha Lustra na Ikonia le Antiokei a akir u. 
ACT.14.22	A se tir u na amanin ruaisi ngai malung ei manngira hanuk hangai ha lungngam ei sak u, iama ei det thei u na ranga hatuka ei ti u, “Antak chu chunga keng Pathian Ram nei lut rang.” 
ACT.14.23	Hatuka amanin kuibing tina amani ranga upa aphuna hanuk hangai chunga bor a zong u na Puma ahonga iam ngai ha ama kuta hangai ha ei betok u.
ACT.14.24	Hava suale amani ha Pisidia amalai taka ase u na Pamphulia na ava tung u. 
ACT.14.25	Hatuka amani ha Perga na chong aril u na Attalia na ase u. 
ACT.14.26	Hanuk havan ata rakuang le Antiokei ase u. Asin tho u ngai ha hiva muna hava sika Pathian lungkham ei chang u.
ACT.14.27	Ava tung u le kuibing ngai ha ei manchun u.Hava han Pathian amani bibila ei oma a sintho dik u ngai le aman Jentail ngai ranga iamna makot ei malong pe ha hava dora ei ril u. 
ACT.14.28	Nuka amani ha ruaisi ngai bila nikhua sotpa a om u.
ACT.15.1	Nuka Judai ram ata mi hozetmo a hong u na unai ngai ha ei manchu u na, “Nangni hi Mosi dan anga vun nan at u nok anten zokna manthei u no ta ni,” ati u. 
ACT.15.2	Hatuka amani lehan Paul le Barnaba achan ankhal u na chong andui sua u le unai ngaiin ei masat u chu, hava ankhalna ansat ranga Paul le Barnaba lehan amani hanuk mitei Jerusalema kuitir ngai le atar ngai kom se u rase.
ACT.15.3	Hava han kuibingin amani ha a mathoka a manse u le hangai ha Phoiniki le Samari ram tiang ata ase tir u na Jentail ngai akira ei hong u ruia ei ril u. Hanke unai ngai dora a rai ei mansan sabak. 
ACT.15.4	Hanuk amani ha Jerusalema ava suak u na kuibinga kuitir ngai le a tar ngai ata ei masat u hanuk Pathianin amani bibila ei oma a sintho ngai dora ha aloma ei ril kiar u. 
ACT.15.5	Tenchu Pharisi bila a iam hozetinmo anthuia aril u na, “Ha mi ngai ranga vun at le Mosi Dan azom ranga chong a pek a nang,” ati u.
ACT.15.6	Nuka hava rui anril ranga kuitir ngai, upa ngai, le a tar ngai anchun u. 
ACT.15.7	Hatuka ankhal sabak u le Pitor anthuia amani ha ei ti pe, “O unai ngai, na riat u, hava man ata Pathianin nangni bila koi hi ei na phun. Ka mur ata Jentail ngaiin thang ahui chong ei rangaia ei iam u na rang. 
ACT.15.8	Hatuka Pathian malung ril a riat han, aman hangai ranga ei manriat koini hontinmo ei ni hantin den amaniam Ratha Anthiangin ei pek. 
ACT.15.9	Hanuk koini le amani laia na man tei mak. Iamna lehan a malung u ei manthiang u ni zei. 
ACT.15.10	Hantin han atun nangnin ichangmo Pathian nei man sin u na a ruaisi ngai tubuka namri nei bang u hava suak ha koini na chipui le koinin na pel mo thei zei? 
ACT.15.11	Tenchu koinin nei iam hangai hontinmo koinim hantin den Puma Isua a lungkhamna lehan zokna man inti.”
ACT.15.12	Hava han mi dora adai chuta a om u. Hatuka Barnaba le Paul lehan Jentail ngai bila Pathianin andangna sin le tichangbui ei manlang amani kom hava rachi ei rangai u. 
ACT.15.13	Achong u ahek le, Jakobin a masanga ei ril, “O unai ngai ka chong rangai u ro! 
ACT.15.14	Pathianin ama raming ranga Jentail ngai bil ata ami ei pomna ranga senkhat ha mansana amani rui ei thun hava ha Simonin ei ril. 
ACT.15.15	Hatuka deari ngai chong hava le anrual. Hintin hin anziak:
ACT.15.16	‘Hiva suale hong kir ka ting 
ACT.15.16	David a in achiam phun ret ka ting.
ACT.15.16	Hava asiat mun ngai dora phun ret ka ting.
ACT.15.16	Hatuka hava ha sin ret ka ti.
ACT.15.17	Mi anniang ngai doran Puma eia rokna rang.
ACT.15.17	Hatuka nam ngai chunga ka raming
ACT.15.17	ei anpakna ha amanim tho u rase.
ACT.15.18	Puman hiva chong hi ei ti aman man
ACT.15.18	lai ata hiva rui dora ei manthei.’
ACT.15.19	“Hasik han koi kei masat hintin hin Jentail ngai bila Pathian tianga kir ngai ha amani ha koinin mantak pe u no rei. 
ACT.15.20	Tenchu amani rang ha maziaka mathuan u rei amani han doi thona ruia annim, uiare, mo-ol andena a thi ame le athi sak ata ankhai u rase. 
ACT.15.21	Asik chu kho tina man sabaka Mosi mi a om ama aril ngai Pongansana nikhua kipa anchunna in tina ama Lekha ei an pore.”
ACT.15.22	Hava hanke kuitir ngai, upa ngai, dora kuibing len sana amani bil ata anphun, hohomo mi Barsaba anti Juda le Sila unai ngai bila anlang hiva anni Paul le Barnaba bila Antiokei khuana antir rang a masuk u. 
ACT.15.23	Hanke amani kuta hintin hin anziaka ama thuan u: “Suria Antiokei le Kilikina Jentail unai ngai kom kuitir ngai le upa ngai unai ngai chibai. 
ACT.15.24	Koinin nei lei riat hi koinin chong nei pek nok ngaiin mi tu lekin mo koini bil ata asena chong lehan na malung u omna chang ei manriat noka ei na manzing u. 
ACT.15.25	Hasik han malung munkhata koinin mi nei phuna. 
ACT.15.26	Koini neia dit ha Barnaba le Paul koini na Puma Isua Krista raminga tak ei sat u amani bila hangai ha na kom u na a honga tir nei masuk. 
ACT.15.27	Hantin han Juda le Sila ha na hong tir amani nin um nei masat ngai dora na manthei unti. 
ACT.15.28	Asik chu Ratha Anthiang lehan koinin nei masuk ha hiva angkhat anni ngai hi anang baka chu na chung u na hanuk atei ite puak na pe no rei. 
ACT.15.29	Ramil dali le thi hanuk mo-ol andena athi me le uiare ata ankhai na nang u, hiva ngai ata na ninga asa zata nan rung uten dama sapui un na ti. Dam u ro.”
ACT.15.30	Hanke anthan u na Antiokei a ahong u. Hanke mi ngai dora anbum u na lekha ha aman lon u. 
ACT.15.31	Hava ha apore u na amani ha, ha lungngamna chong sika arai asan u. 
ACT.15.32	Hatuka Juda le Sila amanim deari ei ni u atia chong atam lehan unai ngai ha lungngam ei sak u na a manngir u. 
ACT.15.33	Ni hozetmo ase sua le nuka antir ngai ha. 
ACT.15.34	Amani tiang ase ret ranga amani ha unai ngai kom ata anngoi riama anthan u. 
ACT.15.35	Tenchu Paul le Barnaba Antiokei khuana a om u, amanin mi tatei atampa le Puma chong le ei manchu u hanuk thang ahui ei ril u.
ACT.15.36	Ni itukmo suale Paulin Barnaba ha ei ti, “Tho! Koinin Puma chong nei rilna khua ngai athun kiara se na unai ngai va en rei hontinmo om u.” 
ACT.15.37	Hatuka Barnaba ei zot chu Johon Mark anti ha amam abil u na tuang rang. 
ACT.15.38	Tenchu Paulin ei mandon chu Pamphuliana amani amak mi ha abil u na sina se lui, ha ang miring, abil u na atuang rua ni mak, atia. 
ACT.15.39	Hava han a chalaka ankhal u na amani le amani ansen u. Barnaban Mark ha abila rakuang le Kupra na ase u. 
ACT.15.40	Tenchu Paulin Sila ha aphuna unai ngai lehan Puma a lungkham anpek suana aman se. 
ACT.15.41	Hatuka ama ha Suria le Kilikia tiang ase tira kuibing a mandet tir.
ACT.16.1	Nuka ama ha Derbe na le Lustra na ava suak u hatuka enta, hava han Timothi atia ruaisi khat a om ama hi a iam nupang khat Juda mi a naipasal. Tenchu apa Grik mi ani. 
ACT.16.2	Lustra le Ikonia na unai ngaiin ama ha ei manpak u. 
ACT.16.3	Paulin ama ha abila ruai ranga ei zota hatuka ama ha, hava mun a Juda mi ngai sika vun a at pe na asik chu apa Grik atia ei riat kiar u. 
ACT.16.4	Hatuka amani ha kho tina ase titir u na Jerusalema kuitir ngai le upa ngai ei masat adan u azi ranga unai ngai kuta ei manlon u. 
ACT.16.5	Hantin han kuibing ngai iamna ei det ani zei hanke anikhuan tina anson chian u zei.
ACT.16.6	Amani ha Phrugia le Galatia ram tiang ase u. Asik chu Asia rama chong anril ranga Ratha Anthiang ata ei ankhar. 
ACT.16.7	Hatuka Musia ram kola ava suak u na amani ha Bithunia na ase rang ei val u tenchu Isua Rathan man se u mak. 
ACT.16.8	Hanke amani ha Musia ram amaka Troas a ase u. 
ACT.16.9	Hatuka zana Paulin anralna amana Makedonia mi pasal khat andinga anthem chunga ama rang ei ti, “Hong ankan u tan Makedoniana hong tan koini na hong san ro.” 
ACT.16.10	Aman ha anralna aman le koinin anrappa sot luia Makedonia rama ase rang nei val. Asik chu na riat zei sovana mi ngai kom thang ahui aril ranga Pathianin ei na pai ken zei.
ACT.16.11	Koini hi Troas ata ti lam tiang lam anlapa Samortharki na hanuk hava nikhua zing khua vara Neopoli na nei va suak. 
ACT.16.12	Havan ata Philipi na na sena hava ha Makedonia biala khua angkhatna Romin ei hong del hava khua na ni hozetmo chu na om. 
ACT.16.13	Hatuka Pongansana nikhua na kho makot tual panga tidung kola nei se hava han borzongna mun om inti nei ti hatuka nan suta nupang ahong anchun ngai kom chong na rila. 
ACT.16.14	Hatuka Thuatira khuana Ludi Pathian a biak mi nupang khat senduk puan a zuar koini chong ahong rangai hatuka Puman a malung a malong pe Paul achong a malung ei pek theina ranga. 
ACT.16.15	Ama le a in sungmi baptisma a chang sua u le. Aman a mathema ei ti, “Nangnin koi hi Puma na a iam nu atia na na mandon u nan ten ka ina hong u tan hong om u ro ba,” ei ti. Hatuka aman koini na rang anan loppuia ana tuang.
ACT.16.16	Nikhat chu ha borzongna muna na se na hava lai tak han doi en thei ratha sanokin ei sur nupang khat koini na matona ahong. Mi borat a ena apumapa sum a tampa ei sua pui chachak. 
ACT.16.17	Ama ha Paul le hanuk koini na nuka ankheka, “Hiva mi ngai hi chung Pathian a suak u keng hi ngaiin nangni rang zokna lampui ei na manthei u!” 
ACT.16.18	Aman nikhua sotpa hantin han ei tho. Tenchu Paul atak asina anhoia ha ratha ha ei ti pe, “Isua Krista raminga kei na ti ni zei havan ata suak tan se ro.” Hanke hava han len a suaka ase.
ACT.16.19	Tenchu ama apuma ngai ei man rang ei sabei u ha a suaka ei se amu u na Paul le Sila ha asur u na bazara ulian ngai kom a keia a tuang u. 
ACT.16.20	Hanke rui aril ngai kom hangai ha ahong tuang u na ei ril u, “Hiva mi ngai hin koini na khua achan aman pon u amani hi Juda ei ni u. 
ACT.16.21	Hatuka koini hi Rom mi koini na dan ite poma tel u no ro,” ati na ei ril u. 
ACT.16.22	Hava han mi ngai amani chunga atak ei mansi u na hanuk rui aril ngaiin a puan a khek pe u na, hanuk azem ranga chong apek u. 
ACT.16.23	Hanke hangai ha a manzem sabak sua u le lungina a khum u na lungin a otpu ha asadima a rung ranga chong apek u. 
ACT.16.24	Havan tin han chong amana hangai ha lungin sunga a khum u na a ke na athung u.
ACT.16.25	Tenchu zan chim ripa Paul le Sila bor azong chu chunga Pathian biakna la ei tho u. Hava han ankhum ngaiin ala tho u ha a kuar ei dona ei rangai u. 
ACT.16.26	Hava han anlaiseka ninu anrik sabak ahonga lungin abul annika han len suakkhar anlonga ei ankhit u ankhek zit. 
ACT.16.27	Hava han a rungpu a in ata in sang alaka anthuia makot ngai anlong zit a mu na. Khendai a radoka aninga anvit rang athona ei mandon chu ankhum ngai a rot kiar u zei ati na. 
ACT.16.28	Tenchu Paul in anringpa na apai a, “Hei, na ninga anmumak no ro, koini hi hin na la om!” ati na.
ACT.16.29	Hanke ra-ang hong ko u ta ati na a sunga a tana ase annok chu chunga Paul le Sila akom ase na avan bok. 
ACT.16.30	Hatuka hangai ha apanga ahong tuanga, “Pu ngai sandam manna ranga imo kei tho rang?” ati na.
ACT.16.31	Amanin, “Puma Isua iam ro nang le na in ko mi sandam om u na ti.” a ti pe u. 
ACT.16.32	Nuka amanin ama le a ina a om dora ha Pathian chong aril pe u. 
ACT.16.33	Hatuka zan len han aman hangai ha atuanga ei pop u na anuk ngai dora a rasuk pe. Hanuk ama le a mi dora sot luia baptisma a lak u. 
ACT.16.34	Nuka aman hangai ha a in tadana atuanga, amani makunga sak rua asiak pe hanke a in komi dora le Pathian ei iam han achan arai ei san u.
ACT.16.35	Sun ani le ruiril ngaiin raimol anlek ngai arila ei tir, “Ha mi ngai ha mazok u ro,” atia. 
ACT.16.36	Hava hanke lungin a ngakpu han Paul ha a manthei, “Rui aril ngaiin nangni rang ha mazok u ro ati na chong a hong mathuan u hasik han atun phukdaia suak tan se u ta ro,” ati.
ACT.16.37	Tenchu Paulin hangai rang ha, “Amanin koini hi ruirilna na nei siatna buia mitin makunga azem sabaka lungina ei na khum u, koini hi Rom mi hivan maruka mo ei na mazok rang! Hava ha ni thei no ni! Amani apum honga koini hi apanga na tuang rase.”
ACT.16.38	Hanke raimol asur ngai ha rui aril ngai ha, hava chong ei va manthei u. Hava han amani ha, Rom mi, hava chong ariata ruiril ngaiin achi u. 
ACT.16.39	Hanke a honga hangai ha ei hong lop u, hatuka tual panga khua ata ase ranga ei mathem u. 
ACT.16.40	Hava han hangai ha lungin ata a suak u na Ludi ina a lut u. Hatuka a unai ngai le anmu u le lungngam asak u na nuka ase u.
ACT.17.1	Hava suale hangai ha Amphipoli le Apollonia tiang ase u na Thesalonika na ahong u. 
ACT.17.2	Hava muna Juda ngai anchunna in khat a om. Hatuka Paul a riti anga amani kom ase. Hanke pongansa nikhua amani le Pathian lekhabu chong le ei chong. 
ACT.17.3	A omzia ei man chu hanuk ei manmu. Krista ha ei thi le athi bil ata ei anthuiret rang ei nang. “Ha Isua ha na kom u na keina ril u ama hi ha Krista.” 
ACT.17.4	Hava han amani bila senkhatin a leia nuam u na Paul le Sila abila anlop u. Hanuk Pathian andon Grik ngai bila mi tampa le nupang ulian a tampa abil u na anlop u.
ACT.17.5	Tenchu Juda ngaiin a lei dera u na bazara mi salui senkhat ava lak u na mi a mantam u na khua a manpon u hanuk Jakon a in rusum a tho u na mi bila ahonga tuang ranga hangai ha a rok u. 
ACT.17.6	Tenchu hangai ha ei man u nok sika amani han Jakon le unai ngai bila mi kho ulian ngai kom atuang u na ankhek sabaka ei ril u, “Hiva mi ngai hi ramual alet a khupa ke ei re ni u zei hiva munam ei hong suak u. 
ACT.17.7	Jakonin ei mantung hatuka hiva ngai hi Kaisar a riti adan aleta ei tho u hanuk ei ti u Isua atina hanuk reng khat a om.” 
ACT.17.8	Hiva chong ngai ariat u na amanin mi ngai le kho ulian ngai ha anpon u zei. 
ACT.17.9	Hanke amani ha Jakon le alom u na rang rathul amanding u na amazok u.
ACT.17.10	Hava suale unai ngaiin Paul le Sila ha zan azinga Beroi na aman se u hava han asuak u le Juda ngai anchuna ina ase u. 
ACT.17.11	Thesalonika na Juda ngai neka amani ke asa ual u asik chu amani ha apham sabaka chong ei pom u hatuka hiva ngai ei ni mo atina ariat ranga ani khuana Pathian Lekhabu ei anchu u. 
ACT.17.12	Hantin han amani bila a tamin Grik ngai bila atam nupang lalchin ruai le pasalin a iam u. 
ACT.17.13	Tenchu Thesalonika na Juda ngai han Beroia na Paulin Pathian chong aril atia ariat u na hanke amani hava han ahonga mi ngai ha ei manpon ei man buai u. 
ACT.17.14	Hava han unai ngaiin anrapa Paul ha tipuilian tenpei ase ranga ava thak u hatuka Sila le Timothi hava han a om u. 
ACT.17.15	Hatuka Paul ava thak ngai han ama ha Atheni tenpei atuang u nuka nangnin Sila le Timothi ha anrapa ka kom hong u rase atia va ril u ro ti chong aman se u.
ACT.17.16	Paul hangai anruanga Atheni na a oma hava han hava khuana ramil anbuak abit a muna a malunga a ratha aluma anthoka. 
ACT.17.17	Hasika han ama ha anchunna ina Juda le Pathian andon mi ngai kom hanuk bazara mi khuana ei anmupui dora kom han chong ei ril. 
ACT.17.18	Hanuk Epikuria le Stoik a mi ahian hozetin mo ama le ankhal u na. Hatuka, “Mi hohonmo chu hi achiar hin imo ei ti zot?” Hohonmo chu, “Ram atei Pathian a chong ei ril ni inti,” ati u asik chu aman Isua le anthuiret rui thang ahui ei ril. 
ACT.17.19	Hava suale amanin akut asur u na Areopaga na a hong ruai u na, “Anchuna athar nei ril hi hava ha koinin na riat thei mo? 
ACT.17.20	Asik chu nangin itukmo changdong chong nei ril ha na rangaia ariat rang na zot imo a omzia.” ati u. 
ACT.17.21	Athenia mi dora le havana a om khual ngai chong athar aril le anngai baka chu atei ite zot u mak.
ACT.17.22	Hanke Paul Areopaga a malai taka anding ei ril: “O Atheni mi ngai, ka na mu u zei nangni hi alompei tina achan Pathian andon na ni u. 
ACT.17.23	Asik chu kachai nei biak u neinun dora ka en ka ena haia khat ka mu achunga anziak a om, ‘Riatlui Pathian ranga.’ Hasik han nangnin riatlui nei biak u ha, ama ha nangni kom kei hong ril. 
ACT.17.24	Pathian, ha ramual le asunga neinun dora asin ama hi vanram le phil puma hasik han kut len sin ina leng mak. 
ACT.17.25	Iten sam sika miring ngai kut lehan anbiak um mak aman ke aloma nuk, damna le phuk le aloma ei na pek. 
ACT.17.26	Hatuka aman mi khat ata miring nam dora ei manpiang hangai ha phil dora chunga ei leng u na rang aman hun le ni omna rang rikung ei manding. 
ACT.17.27	Amanin Pathian eia rokna rang. Alon titira ancham tira ei mantheina ranga Pathianin ei sin, ama hi koini tute ata ala ni mak. 
ACT.17.28	Asik chu, ‘Ama han koini nei damna na chang rang len a ni na.’ Hontinmo la phua ngaiin ei tho: ‘Koini him ama chi.’ 
ACT.17.29	Koini hi Pathian achi na ni ten Pathian ang ha min ei sin le ei mandon ei buak rangkachak rupa, lung anga andon koini na sin ni mak. 
ACT.17.30	Pathian na riat nok lai han riat lui anpema tenchu atun muntina mi dora ha anrimna malung thulna chong ei pek. 
ACT.17.31	Asik chu aman nikhat ei a ruat hatik han a mi ruat lehan anzika ramual a rui ril inti hiva ruia dora iamrua dik ei pek hava ha athi bil ata ama ha ei mathui!”
ACT.17.32	Hava han athi ngai anthuiret chong arangai u na asenin a madak u na ten hanuk asenin, “Na kom hiva rui voi khat rangai sa inti,” ati u. 
ACT.17.33	Hantin han Paul amani lai ata a suaka ase. 
ACT.17.34	Tenchu hoho mi mo chu anchel tita asura a iama amani ha, Areopaga mi Dionusia le nupang khat a raming Damari, hanuk amani bila hanuk mi hozetmo chu ani u.
ACT.18.1	Hava suale Paul Atheni ata asena Korinth a ahong. 
ACT.18.2	Hatuka aman Akuila atia Juda mi khat amu ama hi Pontia nam hava nikhua man beta han a nungak Priskilla bila Itali ata ahong u asik chu Klaudi han Juda dora ha Rom ata a nota, Paul ha amani kom ase. 
ACT.18.3	Hatuka Paul asin tho anrual pui ei ni sika amani bila a oma lokona sin atho u. Amani ha puanin asin ei ni u na ei zuar u. 
ACT.18.4	Pongansana nikhua tina anchunna ina chong ei rila Juda le Grik ngai ha ei mathema ei man iamna rang.
ACT.18.5	Sila le Timothi ha Makedonia ata ahong u lehan, hava han Paul achonga a malung alut lai tak, Isua hi Krista hava ha Juda ngai kom adika ei manthei. 
ACT.18.6	Tenchu amanin ei duia ei dem u sika Paulin apuan athinga ei ti, “Na thisen u na lu chung u na chul rase! Koi chu kan thiang atun ata Jentail ngai kom ka se,” ati. 
ACT.18.7	Hava suale ama ha havan ata asena Tita Justa ati na Pathian andon mi khat ina ava lut a in ha anchunna in kola ei om. 
ACT.18.8	Hatuka anchunna ruaipu Krispa a in kote le Puma a iam u. Hanuk Korinth ngai bila mi tamin ariat u na a iam u na baptisma a chang u.
ACT.18.9	Hatuka Puma zana anrala Paul a rang, “Achi no ro hanekten chong ril ro, dai rek no ro. 
ACT.18.10	Asik chu na bibila ka om a nan mumaka tuten na masiat no ni asik chu hiva khuana ka mi atampa a om,” atia. 
ACT.18.11	Hava han Paul kum khat atan a oma amani bila Pathian chong a manchu.
ACT.18.12	Hatuka Gallio ha ram a rungpu a chang lai tak hanke Juda ngai anrual u na munkhata Paul andui pui u. Hanuk ama ha rui anrilna makunga a tuang u na. 
ACT.18.13	“Hiva mi hi Dan aduia aleta Pathian anmok ranga mi a manchang,” ati u.
ACT.18.14	Tenchu Paul abai anlong rang ansin lehan Gallio Juda ngai rang ha ei ti, “O Juda ngai, hiva min sin dik lui chong mo sin asia mo lua chu ei tho nisela nangni kei na huai u hi adik ei ni rang. 
ACT.18.15	Tenchu chong mo, raming mo, na dan u ruia mo ankelna aniten nangni na ninga tho u ro. Koi hantina ruia arilpu chang rang zong making!” 
ACT.18.16	Hanke aman hangai ha ruiril mun ata ei rahok ani zei. 
ACT.18.17	Hava han ankhom a ruaipu Sosthene ha lokon asura ruirilna mun makunga a zem u na hatuka Gallio han hava ngai ha ite a malung pe mak.
ACT.18.18	Paul nikhua a sotpa a om suale unai ngai kom anthanna azonga tipuilian lampui tiang Suria rama ase, hanuk abila Priskilla le Akuillam ase Kinkriana alu mankol asik chu ei anchakna khat a om. 
ACT.18.19	Hava suale amani ha Ephesi na ava suak u hatuka aman ha anni ngai ha hava han amak. Tenchu aninga anchunna ina aluta Juda ngai kom chong aril. 
ACT.18.20	Hatuka amanin abil u na hanuk om tot sa ro ati u na a mathem u nam zot lai mak. 
ACT.18.21	Tenchu amani kom anthanna alaka ei ti, “Pathian azot ten na kom u na hong ret ka ti,” atia ti lampuia Ephesi ata ase.
ACT.18.22	Hatuka Kaisari na ava suaka Jerusalem a ase hanuk kuibing ha phamna chong arila havan ata Antiokeia ase.
ACT.18.23	Hava han nikhua a manse oka ama ha ase hanuk Galatia ram le Phrugia na a chei tira ruaisi ngai dora ha a man det.
ACT.18.24	Apolo tia Juda mi khat Ephesi na a hong ama hi a nam Aleksandria chong athei hanuk Pathian Lekhabu ariat athei ei ni. 
ACT.18.25	Ama hi Puma lampui rui anchu hanke rathana ei luma Isua rui asadima ei ril ei manchu chachak. Tenchu Johon a baptisma rong ei riat. 
ACT.18.26	Ama ha anchuna ina angam sabaka chong aril ei phuta hava ha Priskilla le Akuilan a chong ril a rangai u na akom ahong tuang u hanuk Pathian lampui asadima a manchu sa u. 
ACT.18.27	Nuka ama Akaia ase rang avala unai ngaiin lungngam asak u na. Hatuka ama ha ei pom u na ranga ruaisi ngai ha lekha a mathuan u hanke ama ha havan ava suaka lungkhamna lehan a iam ngai ha amani ha achan ei san. 
ACT.18.28	Asik chu Isua hi Krista hava ha Pathian Lekha chong lehan ei man riata mipui vantang makunga Juda ngai han ankhal chang re u mak.
ACT.19.1	Apolo Korinth khua na a om lai han, hava lai han Paul mar biala asena Ephesi na ahong. 
ACT.19.2	Havan han ruaisi senkhat le anmu. Hatuka hangai rang ha ei ti pe, “Aiam na ni u na Ratha Anthiang mo na man u zei?” Amanin Paul ha, “Ratha Anthiang ei om ngal re mak me,” ati pe u. 
ACT.19.3	Aman ei ti, “Hanle hongamo baptisma nei chang u?” Amanin, “Johon a baptisma,” ati u.
ACT.19.4	Paulin Johon malung thulna baptisma ei peka mi ngai kom ei ti pe, “Ama anuka ahong rang Isua ha hava ha, hangai han ei iam u rang.” 
ACT.19.5	Hiva chong ariat u na amanin Puma Isua raminga baptisma a chang u. 
ACT.19.6	Hatuka Paul amani chunga kut adap le Ratha Anthiang a chung u na ahong hava han chong atatei a chong u na hanuk matona rang aril u. 
ACT.19.7	Amani ha aloma pasal somleianni ani u.
ACT.19.8	Hava suale Paul anchuna ina aluta than thum arang le angam sabaka chong ei ril, Pathian Ram rui ei ril pui hanuk mi a mathem. 
ACT.19.9	Tenchu mi senkhat ankhir le hetel lui mi ngai makunga hava lampui ha ero azona hanke amani bil ata anhenga ase na ruaisi ngai ha a khaia anikhua na Turanna na anchuna ina mi anril pui. 
ACT.19.10	Hantin chian han kum anni asena hantin han Asia na Juda le Grik ngai doran Puma chong a rangai u.
ACT.19.11	Hatuka Pathianin Paul akut lehan tichangbui sin, ha ang papei a tam ei man tho ni mak. 
ACT.19.12	Hava baka ei anhuina puan le a kamsa ana ngai kom ahong koi u ten a rikhua ei dama hanuk ratha salui ngai ei suak u. 
ACT.19.13	Hatuka Juda mi senkhat chei anvak titir doi chong a zuar ratha sa luiin ei sur mi ngai kom, “Puma Isua raming le ei sema ei ti, Paulin ei ril ha, Isua le a sal u.” 
ACT.19.14	Hatuka Skeva atia Juda mi khat Chaizung Lian naipasal sari amanin hantin han ei tho u.
ACT.19.15	Hanke ratha sia han ei masanga ei ti pe u, “Isua ka riat, Paul um ka riat tenchu nangni tumo na ni u?” ati.
ACT.19.16	Hanke ha ratha sia han hangai chunga anzuana ranak a songa a pheneng sabak. Hangai ha apop aliam u na saikorong dingkoronga ha in ata asuaka arot u. 
ACT.19.17	Hatuka hava ha Ephesi na ngaiin Juda le Grik doran alei riat u na achi u hanke Puma Isua raming ei mansang u. 
ACT.19.18	Hatuka a iam ngai han amanin a om tho u ngai chip anpuang u na andar u. 
ACT.19.19	Hatuka mitpialdoi a tho ngai amani bila atampan alekha doi bu ahong koi u na, a manchun u na mi dora makunga a hal u na apai u. Hava ngai dora aman na sut ten asang somranga man ani. 
ACT.19.20	Hantin han hadorpeia ei ni sika Puma achong ansona alian riama.
ACT.19.21	Ha sin ngai dora ansuale Paul a rathana a mandona ama ha Makedonia le Akaia na ase suale Jerusalema ase ranga ei ti, “Havan ka se suale Rom khua ham amu nang,” ei ti. 
ACT.19.22	Hatuka a hasondom ngai anni Timothi le Erasta ha Makedonia na aman se na ama ha atheia Asia na a om tot.
ACT.19.23	Hatuka hava huna han hiva Puma lampui ruia achan anbuai u. 
ACT.19.24	Asik chu Demetria atia mi khat rangkachak a sut Diana biakin rupa le ei sin. Hanke abuak ngai ha achan sin ei zon. 
ACT.19.25	Ha mi han hangai le ha sum anpunga sin a tho ngai ha ei paia ei ti, “Ka pu ngai nangnin na riat u hiva sin lehin koini a chan nei man nei sua. 
ACT.19.26	Hatuka na mu u na riat u hi Ephesi ronga ni mak Asia pumpuia hiva Paul hin mi tampa a soloka ei makhir kut len sin ngai dora ha Pathian ni mak ei ti. 
ACT.19.27	Hava han hintin andon a nang anchi om koini nei sua na raming rong ni mak asiat rang. Tenchu Diana biakin um antel luia om inti hanuk Asia dora baka ramual pumpuiin ei biak ham ei lian na anpei inti!”
ACT.19.28	Hava chong ei riata a takasi bit u na ankheka ei ti u, “Ephesi ngai Diana hi alian khit.” 
ACT.19.29	Havan ke kho sung anpon sabaka loko ha munkhata andai na muna atan u na hatuka Makedonia Gaia le Aristarka atia Paul ei anlopui anni ha asura achoi u. 
ACT.19.30	Hava han Paul mi bila ase rang khomak ansama ruaisi ngaiin man se u mak. 
ACT.19.31	Hatuka Asiana minchu ngai bila senkhat ha ama a mal ei om sika ama kom mi atir u na hintin hin a mathem u raisan ansakna mun son avan tak ranga ei se nokna rang. 
ACT.19.32	Hava han ituk min mo ituk chong mo ei rila ei ankhek u. Asik chu anbuai sabak u. Hava ha hongsika mo ei anchun u hava ha atam siaiin re u mak. 
ACT.19.33	Hava han Juda ngaiin Aleksandar ha a makung u na ei hong masuak u sika mi ngaiin mi bil ata a masuak u hanke Aleksandarin akut le ei biak ei satna rui aril ranga mi ei val. 
ACT.19.34	Tenchu amanin ei riat u ama hi Juda mi hanke alom u na lokona ei ankhek u na dar anni pei ei ti u, “Ephesi ngai Diana hi alian khit,” ei ti chian u.
ACT.19.35	Nuka kho ulianin mi ngai ha aman banga ei ti pe, “O Ephesi mi ngai ril u ta Ephesi khuana Diana ei lian le anvan ata achul ramil hava ha mi tumo a riat nok? 
ACT.19.36	Hantin han hiva chong hi a thot nok rua ania nei mong u na hanuk mandona buia ite sin nei tho u nok hi adik. 
ACT.19.37	Asik chu hiva mi ngai hi hivan nei hong tuang u amani hi biakin ansiat Pathian a dem um ni u mak. 
ACT.19.38	Hantin han Demetiri le alom asin thopui ngaiin mi chunga chong adon u ten ruirilna makot anlong. Rui a aril ngai um a om amanin a nining u na van ding u rase. 
ACT.19.39	Tenchu atei nangni hongmo nei man u rang a om ten a lampui taka anchun zola anthiang inti. 
ACT.19.40	Hano aviana rui sika koini chunga asia anlo nam anchi a om thei. Asik chu hiva mi ei anchunna ruia ansang rua reng koinin don mak me.” 
ACT.19.41	Hiva hi atina aman ruiril ha a mathan.
ACT.20.1	Ha rahu ha abang sua le Paulin ruaisi ngai ha akuia hanke lungngam asaka raisana anthan u na Makedonia na ase ranga a vuna. 
ACT.20.2	Nuka hava muntiang ase tira chong atampa lehan ruaisi ngai ha lungngam asaka Grik rama ava suak. 
ACT.20.3	Hava muna than thum a oma ti lam tiang Suria rama ase rang ansin le hava han Juda ngai ama dui ranga zia ei tho u sika Makedonia tiang ase ret ranga ansin. 
ACT.20.4	Hatuka Beroia khuana Pur naipasal Sopatar, Thesalonika Aristarka le Sekunda, Derbe na Gaia, Timothi, hanuk Asia rama Tukhika le Trophima ngai hi ama bila ase u. 
ACT.20.5	Amani hin alei ase u na. Troas a ana lei ot u. 
ACT.20.6	Hava suale Chol anchel lui Vaipol Panta nikhua a theng le Philipin ata ti lama na sena ni ranga na Troas a amani kom na va tunga hava muna ni sari na om.
ACT.20.7	Hatuka hapta nikhua mansana vaipola khiak ranga nan chun le Paul ha zingkhua vara ase ranga ansin atia ruaisi ngai kom chong arila zan anchim tenpei a chong. 
ACT.20.8	Nei anchunna in a chung tadan ha hava han achan lem ei tam. 
ACT.20.9	Hatuka Eutuka atia mi ruathar khat kharpelepa ei ansut, anvuang sabaka ei om Paulin chong ei ril sana asota ei lei in sabak sika kharpelep ata thar anthum thuaia achul hanke mi ngaiin ama ha athi ava rut u. 
ACT.20.10	Hanke Paul ava chuma a chunga avan boka a kuana. “Pusabak u no ro asik chu anuk la chat mak a phuk ala om!” ati. 
ACT.20.11	Nuka ama ha chunga ase na vaipol akhiaka asak u na asotpa khuavar tenpei ei chong ei ang, hantin han ei se. 
ACT.20.12	Hatuka amanin ha ruathar ha adama ahong tuang a chalaka malung anngamna aman u.
ACT.20.13	Hatuka mana na leia sena rakuanga na chuanga Asso na se havan ata Paul ha anchuang rang nei ti asik chu ama ha tang lam tiang ase ranga ei mandon. 
ACT.20.14	Nuka ama ha Asso na koini bila anlopa na tuanga Mitulini na na hong. 
ACT.20.15	Havan ata rakuang na kheka zing khuavar nikhuana Kio kola na va suak ni anni nikhua Samo mualanlana na man laka hanuk nikhuana Melita na na hong. 
ACT.20.16	Asik chu Paulin Ephesi maka ase rang ei zot Asia na ei sot u nokna ranga ei annot sabak athei ten Pentikosni na Jerusalema avan chel theina ranga.
ACT.20.17	Melita ata aman Ephesi na mi a tira kuibing ulian ngai ava man kuia a ahong tuang u. 
ACT.20.18	Amanin ama kom a honga suak u le aman hangai ha ei ti pe, “Na riat u Asia rama ka honga aphut nikhua len ata na bil u na hontinmo kei om. 
ACT.20.19	Malung annuai sabaka mit rathi le hanuk, Juda ngai zia tho na, ei na val u na kei oma antak atiar chunga Puma suak sin kei tho. 
ACT.20.20	Ite chong asa thup luia aloma keina ril kiar u hanuk tuallaia le in tina anan chu u rang anreng making. 
ACT.20.21	Pathian ranga malung anthul hanuk koini na Puma Isua na iamna ruia Juda le Grik ngai kom kei hong ril. 
ACT.20.22	Hatuka atun en ta, Ratha Anthianga kei anthunga Jerusalem kei pan. Sova muna hongmo ka chunga ei ni rang hava ham remaking. 
ACT.20.23	Atun len han kei riat Ratha Anthiangin kho tina ka kom hintin hin ei na manthei ankhit le antakin ei na maruang. 
ACT.20.24	Tenchu ka ninga ka nuk um ite na tel making ka ranga man anei ngala remakung ka lampui zi rikung tenpei kei tan theina rang. Hanuk Pathian lungkham thang ahui aril dorbondom Puma Isua ata kei man hi kei zui theina rang. 
ACT.20.25	“Hatuka atun en ta kei riat hi hava ram rui kei rila kei cheina ngai nangni na lom u na na mu u lai no ta ni. 
ACT.20.26	Hava sik han avian hiva hi keina ril ani u zei mi dora thisen phuba ata chu kan thiang. 
ACT.20.27	Asik chu Pathian mansuk anan thei u rang anreng makung. 
ACT.20.28	Nangni na ning u na ruia anrenga hanuk Ratha Anthiangin uliana ei na phun u na han hava bera rual ngai chunga anreng u ro Pathian a kuibing ha manliang u ro aman aninga a thisen le ei rachok ha. 
ACT.20.29	Ka riat ka se suale, ngelang anchar ngai na bil u na hong lut intia a pal ngai ha hoi no ni. 
ACT.20.30	Hanuk nangni na bilam hohomo chu ruaisi ngai bila anuk tiang akir ranga chonglet ril pe unti. 
ACT.20.31	Hasik han, meng u ro, mandon u ro, kum anthum sun, zan mi tin ha mitrathi suak chunga chunngo atho mong makung.
ACT.20.32	“Hatuka atun Puma koma le a lungkham chong koma keina thak u aman aphuna le andeta anthiang ngai bila dong aluak ranga a na pek thei. 
ACT.20.33	Tute a rupa, a rangkachak le a puan ite ningol making. 
ACT.20.34	Nangnin na riat u ka rang le ka lom ngai ei ansam u nokna ranga hi kut anni hin sin ei tho. 
ACT.20.35	Rui tina ankhina keina manmu u hintin hin a ponga ranak abui ngai nei san rang hanuk Puma Isua chong andon a nang asik chu aman aninga ei ti, ‘Alak nek ten apek hi chanasana ei ni.’ “
ACT.20.36	Hi a chong arila a mankhuk abila loko bila bor a zong. 
ACT.20.37	Hanke alom u na a chalaka ei chap u. Hanuk Paul aring eia kol u na abiang ei tum u. 
ACT.20.38	Ei ril bila a malung ei na u na khit chu ama ha mu u lai no ni. Nuka rakuang tenpei a thak ranga ase u.
ACT.21.1	Amani kom ata antak sabaka anthan u na rakuang a kheka andin phita Kos mualanlana na hong, zing khuavara Rodi mualanlana hanuk havan ata Patara na va tung. 
ACT.21.2	Hatuka rakuang khat na man vinga ankan vinga Phoiniki na ase rang hava han na chuanga na se. 
ACT.21.3	Nuka Kupra mualanlan anlang le hava ha na voi tiang na maka Suria rama na sena Tura na na chum asik chu hava han rakuanga neinun ansum anang. 
ACT.21.4	Hatuka havana ruaisi ngai anroka ni sari hava han na om hangai ha Ratha lehan Paul ha Jerusalema ei se nokna ranga ei ril u. 
ACT.21.5	Hava han ni hozetmo na om suale na suaka na se hava han amanin a nungak a sanai u ngai le alom u na kho tualpang tenpei ana va thak u ranga a hong u hava han tipuilian tang kola khuksabila borzong chunga nan than. 
ACT.21.6	Hava suale rakuanga na chuanga hanuk amani ha amun u na ase u.
ACT.21.7	Hanuk Turi na maka ti tianga nei se hava suana Ptolemai a na va suaka hanke unai ngai na phama ni khat amani bila na om. 
ACT.21.8	Zing khuavara nan pheta Kaisari na na hong hanke thang ahui aril Philip ha sari bila angkhat ha ama ina na luta abila na om. 
ACT.21.9	Hava mi han nai nungak anthiang manli adon amani han maton lam chong ei ril u. 
ACT.21.10	Hava muna nikhua sotpa na om le Juda ata Agaba atia mi khat deari ahonga suak. 
ACT.21.11	Hatuka ama ha koini na kom ahonga Paul akongkhit ri lehan aninga akut ake akhita ei ti: “Ratha Anthiangin hiva chong hi arila ha mi akongkhit ri len lehin Juda ngaiin Jerusalema hintin hin khit untia Jentail ngai kuta manlon unti.”
ACT.21.12	Hava ha ariat u na hava na unai ngai le koini le Paul ha nei mathem, Jerusalema ama ha se no ro ati na. 
ACT.21.13	Hava han Paulin amasang, “Imo nei tho u nei chap u na ka malung nei makhui u? Asik chu Puma Isua raming sika Jerusalema ankhit rong nimak athim kan sin,” ati.
ACT.21.14	Hantin han koini na chong atel ranga nuam maka na mong; “Puma ei zot chuk rase,” na ti na.
ACT.21.15	Hiva nikhua ngai anzui le na neinun ngai na maloma Jerusalem na pan. 
ACT.21.16	Hatuka Kaisari ata ruaisi senkhat koini bila anthoka amanin Kupra mualanlana Manason atia mi khat abila ei hong tuang u ama hi ruaisi mansa bila ama ina khual nei ni ranga chong.
ACT.21.17	Jerusalema na va tung suale unai ngaiin raisana koi hi ana lei pom u. 
ACT.21.18	Zing khuavara Paul ha koini bila Jakob a ina alut hava han atar ngai alom u na a honga suak u. 
ACT.21.19	Hava suale aman hangai ha apham sabaka Pathianin ama a dorbondomna na Jentail ngai bila ei tho ngai dora ha hava rui ha angkhat angkhata ei rila ei manthei. 
ACT.21.20	Hatuka hava ariat u na hangai han Pathian a manpak u hanuk ei ti pe u, “Parual Paul, na mu mo Juda ngai bila asang itukmo a iam ani zei. Hatuka amani hi alom u na Dan anga tak ei sat u. 
ACT.21.21	Hatuka nang na ruia amanin hintin hin ei lei riat u, hi nangin Jentail ngai bila a a om Juda mi dora ha Mosi lampui anmaka nei manchu na nei ril pe amani han naipang ngai vun an at nokna ranga le Dan anga ei tho u nokna rang. 
ACT.21.22	Hasik han atun imo nei tho rang? Amanin, nei hong hi ei riat nget u rang keng. 
ACT.21.23	Hasik han koinin nei na ti tak pei hava ha tho ro. Koini bila pasal manli a om chachak. 
ACT.21.24	Hangai ha tuang tan la amani bila nang um van thiang ro hanuk amani luvuina rang tham ro. Hava ha na tho ten re untia, na ruia thang ei lei riat u ha ite ni mak, nang um Dan azi na riti anga a leng nei ni chang inti. 
ACT.21.25	Tenchu ha Jentail ata a honga iam ngai ha amani ruia koinin rui nei rila nei maziak hi doi thona dali thisen mo-ol andena athi me hanuk uiare hiva ngai ata amani ha anrung u rase.” 
ACT.21.26	Hanke Paul, ha mi ngai ha atuanga amani bila avan thianga Biakina alut hanuk amani ngai rang chipa dali andar tenpei anthiangna ranga sin ni itukmo ei nang rang hava ha a manthei.
ACT.21.27	Hatuka ha ni sari ahek vit le Asia rama Juda ngai Biakina ama amu u na mi ngai dora ha a manluma hanuk Paul ha asur u na ankhek u na ei ti u: 
ACT.21.28	“O Israel mi dora ansan u ta ro, ama hi hava mi ha muntina koini nam dora le Dan hanuk hiva mun sika ei dema ei manchu hanuk aman Grik ngai um Biakina ei hong tuanga hi mun anthiang ei mannim!” 
ACT.21.29	Asik chu mana han khua na Ephesi na Trophim ha Paul a bila ei mu u. Paulin ama ha Biakina hong tuang inti ei ti u. 
ACT.21.30	Hava han khua dora ei luma ei anthok ani u zei mi ngai a honga tana hanuk Paul ha Biakin ata tual panga a keia ei tuang u hatuka han len ha makot dora ei khar u. 
ACT.21.31	Hantin han amanin Paul ha a that rang aval u lehan sipai bila asang khat a ruaipu kom hava rui ha athang a honga tunga Jerusalem dora anpon zei atia. 
ACT.21.32	Hantin han aman sipai ngai le raza ruaipu ngai a tuanga amani kom atan chiana a hong u hava han mi ngaiin asang a ruaipu le sipai ngai amu u na Paul ha ei zem u rang a mong u. 
ACT.21.33	Hanke asang aruaipun ahong pana ama ha asura zingzir anni le a khit ranga chong a pek hanuk ei rakel, “Ama hi tumo hatuka aman imo ei tho?” atia. 
ACT.21.34	Hava han mi ngai han ankheka ei ril u ngai atei atei chipa anmun u mak hatuka ei anpon u sika mandang thei maka rapal sunga atuang ranga chong apek. 
ACT.21.35	Hanke rakal a honga suak ule Paul ha mi ngaiin ei val tit sika sipai ngaiin Paul ha a dom u. 
ACT.21.36	Asik chu mi aping anu nuka ei hong hatuka anring sabaka ama ha, “That ro!” ei ti u.
ACT.21.37	Amanin Paul ha rapal sunga atuang ranga ansin u le Paul han asang a ruaipu kom han, “Na kom chong ka ril lak thei mo?” ei ti.
ACT.21.37	Aman, “Grik mo na thei?” ati. 
ACT.21.38	“Hanle nang hi ha Aigupta mi ni mak che mo mana anpon ha hanuk anthupa mi phila asang manli tuanga philchar rama ase?”
ACT.21.39	Hava han Paulin ei ti, “Koi hi Juda mi Kilikia Tarsa mi khua papei a aleng ni making keina mathem ani zei mi ngai koma hin chong na manril ro ba,” ati. 
ACT.21.40	Hatuka aril rang apek le Paul rakal luna andinga mi ngai koma akut azapa aril hanke aloma adai rek u na aman hangai rang ha Hebrai chonga ei ril.
ACT.22.1	“Parual ngai, pa ngai atun na kom u na koi ka rui kei ril rangai u ro!” 
ACT.22.2	Hanke aman Hebrai chonga amani kom chong ei ril ariat u na a daireka a om sa u zei hanke ei ti:
ACT.22.3	“Koi hi Juda mi Kilikia Tarsa khuana kei anzir tenchu hiva khuana Gamaliel ake kunga mi kei chang ka pa Dan om lam adik pika anchu mi kei ni, hatuka nangni avian tenpei hontinmo nei om u hantin den koi um Pathian ranga tak kei sat. 
ACT.22.4	Koi hi mi nuk apei tenpei hiva Lampui ranga kei pheneng, pasal le nupang le kei khita lungina kei khum. 
ACT.22.5	Hiva ruia Chaizung Lian le atar ngaiin ana riat u, amani kom ata unai ngai sika lekha kei laka Damaska kei se havana a om ngai ha amani ham sura Jerusalema ahonga tuang ranga kei se ei antak thei u na ranga.
ACT.22.6	“Hatuka ka se tira Damaska kola ka va suak le ani sun chimripa anlaiseka anvan ata ra-ang ka sir ka pang a hong el raka. 
ACT.22.7	Hava han phila kan bok raka he khat ka riata ei na ti, ‘Saul, Saul ichangmo nei na razul?’ 
ACT.22.8	Ka masanga, ‘Puma tumo na ni?’ Aman ei na ti, ‘Koi hi Nazaret Isua, nei razul ha,’ ati. 
ACT.22.9	Hatuka ka bila om ngai han ra-ang ha chu amu u tenchu ka bila chong ei ril ha chu re u mak. 
ACT.22.10	Hava suale, ‘Puma imo kei tho rang ka ti?’ Puman, ‘Anthuia Damaska se ro, hongmo nei tho rang ansin sua ke hava ngai dora sovan na ril inti,’ atina 
ACT.22.11	Hanke ha ra-ang ei na ela kei mu thei lai noka ka lom ngaiin ka kut asura a na tuang u. Hatuka Damaska ka va suak.
ACT.22.12	Nuka Anania atia mi khat Dan anga Pathian andon mi havana Juda mi dora koma raming anthang. 
ACT.22.13	Ama ha ka kom ahonga, ka sira andinga, ‘Parual Saul muthei ta ro ana ti!’ hava han len ama tiang ka en. 
ACT.22.14	Hava suale aman, ‘Chipui ngai Pathianin nang hi ei na phun nangin ama ei zot ariat ranga le hanuk ha adikpu ha amuna ama mura chong ariat ranga. 
ACT.22.15	Asik chu nangin nei mu ngai le nei riat ha, hava rui ngai ha mi ngai kom anriat nin na ti. 
ACT.22.16	Hatuka atun ichangmo nei sot? Anthui ro a raming pai tan baptisma chang ro nei siat rasu ro ati.’
ACT.22.17	“Hava suale Jerusalema ka honga kir a nikhat Pathian Biakina bor ka zonga, anralna ka muna. 
ACT.22.18	Aman, ‘Anrap ro, annot tan la Jerusalem ata suak ro asik chu hia mi ngaiin ka rui nei ril na tel u no ni’ a na ti. 
ACT.22.19	‘Kei ti chu Puma ariat u do, nang ana iam ngai ha anchunna in kipa ha kei khum le kei zem ha,’ ka ti pe. 
ACT.22.20	Hatuka ana riatpu Stephan thisen ei suak han hava kola ka lei andinga kei lei zot hanuk athat ngai ha apuan kei lei rung pe u. 
ACT.22.21	Aman anthok ro asik chu nang hi a la na, ‘Jentail ngai kom na mathuan ka ti ana ti!’ ”
ACT.22.22	Mi ngaiin ha ten ha a chong a rangai u na. Hanke anring sabaka ati u na, “Ama ha phil chung ata pei ro! Ei dam hi dik mak!” ati u. 
ACT.22.23	Nuka ankhek u na apuan apei u na anvan tiang philvut aman zuang u. 
ACT.22.24	Hava han asang a ruaipun Paul ha rakul sunga atuang ranga chong apeka hanuk ei ti nei zema ke nei riat thei rang min imo ei masiala ama chunga atak ei sia ei ankhek u. 
ACT.22.25	Hanke mevun ri le akhit u na hava han raza ruaipu ha a kola anding Paulin, “Rom mi hi arui anril luia asia anlo noka ama ha azem nangni ranga a dik mo?” ati pe.
ACT.22.26	Hava ariata ha raza ruaipu asang a ruaipu kom asena, “Imo nei tho ranga nei ansin? Ama hi Rom mi!” ava ti.
ACT.22.27	Hanke asang a ruaipu ha Paul akom ase na, “Na ril ta Rom mi mo na ni?” ati na. “O, ka ni,” ati pe.
ACT.22.28	Asang a ruaipun a masanga, “Hava na mi nina rang sum a tampa le kei rachok ke,” atia. “Paul han anzira Rom mi kei ni,” ati.
ACT.22.29	1 Hantin han ama ansin ranga ngai ha Paul akom ata ankhai kiar u. Hatuka ama ha Rom mi ti a riat u na ei thung u ha asang a ruaipun achi zei.
ACT.22.30	Tenchu zing khuavara han Juda ngaiin ama chunga imo ei masiat u na ariat ranga asang a ruaipu han Paul ha a mazoka Chaizung Lian ngai rui aril ngai dora anchun ranga chong apeka hanuk Paul ha a masuma amani bila ahong ruai.
ACT.23.1	Hatuka Paul ha ruirilna tiang chang anhoia asadima ei ti, “O parual ngai! Avian tenpei rui tina mandon asa Pathian mi angtak kei anmanga kei hong om.” 
ACT.23.2	Hanke Chaizung Lian Anania han akola anding ngai rang ha a maikhang va ben u ta ei ti na chong apek. 
ACT.23.3	Hanke Paulin ama ha ei ti pe, “Nang bang anpelena lung apolpa, Pathianin na ben inti Dan anga ka rui aril ranga nei ansut hatuka Dan aleta anan ben ranga chong nei pek!” 
ACT.23.4	Hava han a kola anding ngai han, “Pathian a Chaizung Lian neia ngo thei mo!” ei ti u.
ACT.23.5	Paulin, “O parual ngai ama hi Chaizung Lian a tina kei riat nok, asik chu anziak a om, ‘Na nam mi ngai ulian ha chonga sia arila ango no ro.’ “ 
ACT.23.6	Tenchu Paulin anbak Saduki anbak Pharisi atina ariata hanke ruirilna na anring sabaka, “O parual ngai koi hi Pharisi ka ni hanuk Pharisi ngai nai athi ngai sabei na le anthuiret rui sika ka rui ei anril ani zei hi!” ei ti. 
ACT.23.7	Aman hiva chong aril le Pharisi le Saduki ngai ansual u na ruirilna na ansempak u na bak anni chang u. 
ACT.23.8	Asik chu Saduki ngaiin anthuiret mak vanpalai le ratha om ngai mak ten Pharisi ngaiin aninin a oma ei pom. 
ACT.23.9	Hanke achan anpon u zei hanuk Pharisi tianga minchu ngai bila mi senkhat anthuia andinga ankhal u na: “Koinin hi mi ei siatna ngal mu mak me! Rathan mo ole vanpalaiin mo ama kom chong aril pui ngalam imo ni zei!”
ACT.23.10	Hantin han ansual sabaka Paul ha abong abonga san chit u ni ti achi na asang a ruaipun sipai ngai ha ei chuma ei se u na abil u ata Paul ha va pota rakul sunga atuang ranga chong ei pek.
ACT.23.11	Hava sua zana ret Puma ha Paul akom andinga, “Ngam ro asik chu ka ruia Jerusalema nei ril anga hantin den Romam rilin na ti,” ati pe.
ACT.23.12	Sun ani le Juda ngaiin zia atho u na khomak ansam u na Paul hi na that nok maseng nek sak tho no mani ati u. 
ACT.23.13	Mi sommanli neka atam munkhata khomak ansama hantin han zia ei tho u. 
ACT.23.14	Hangai ha amani han chaizung ngai le atar ngai kom ei se u na, “Koini hi khomak alianpa le nei ansama ankhit ke na ni zei hava ha Paul na that nok maseng pei chu ite marim ngal la no mani ati u. 
ACT.23.15	Hantin han nangnin atun ruirilna na asang aruaipu kom va zong u ro aman na kom u na ama ha hong tuang rase hintin ti u ro koinin asadima a rui ril sa inti tina hatuka ana hong depa ana honga suak u man a leia that ranga nan sin.”
ACT.23.16	Tenchu Paul asapan amani ha ei mansuk u chong ha ariata rakul sunga asena ava luta Paul ha ava manthei. 
ACT.23.17	Hanke Paulin raza ruaipa khat ha akom apai a, “Hiva ruathar hi asang a ruaipu kom tuang ro asik chu ama kom ei ril rangte a om,” ati pe. 
ACT.23.18	Hanke aman abila a tuanga asang a ruaipu kom a sena ei ril, “Ankhit han ana paia hia ruathar hi a tuang ranga ana mathem asik chu na kom ei ril lak rang a om,” ati na.
ACT.23.19	Hanke asang a ruaipun akut a sura a kil khata atuanga maruka ei rakel, “Ka kom imo nei ril rang?” ati na.
ACT.23.20	Aman ei ti, “Juda ngaiin na kom hintin hin a zong ranga ansin u nangtuk asadima Paul ha arui aril sa ranga ama ha ruirilna na a tuang ranga. 
ACT.23.21	Hasik han ahe u tel no ro asik chu hangai bila sommanli neka tam mi ama ranga chong antin u amani ha khomak khat le ei ansam u na aninga ei anthung u Paul ha a that u nok maseng pei chu sak nek tho u no ni, atun ansin u na nang nei zot anruanga ei om u.”
ACT.23.22	Hanke asang a ruaipun ha ruathar rang ha, “Nei na ril ngai ha tute manthei no ro,” ati pe na a mathan.
ACT.23.23	Hava suale raza ruaipu anni akom a kuia, “Kaisaria tenpei ase rang zan dar anthuma sipai razanni le somsari, sakora chuang sipai razanni, khendai asur mi mansin u ro. 
ACT.23.24	Hatuka aman Paul ei chuanga antakna buia ram a oppu Pheliks akom ei tung theina rang sate en a mansuk u ro,” ati pe. 
ACT.23.25	Hatuka aman hava sika lekha khat a maziak: 
ACT.23.26	“Ka pu sakhit ram a oppu Pheliks akom Klaudia Lusia chibai. 
ACT.23.27	Juda ngaiin hiva mi hi asura athat rang a tho u le sipai ngai le ka va suaka ama hi kei mazok asik chu kei riat Rom mi ati na. 
ACT.23.28	Hanke amanin imo ama hi ei masiat u na a riat ranga amani ruirilna na ama hi kei tuang. 
ACT.23.29	Hava ha kei riat chu amani dan ruia hongzatte na mo ei ansual u sika ama chunga ei masiat u, tenchu thina khop le ankhitna khop asia sika ama raminga ei hong andar u ni mak. 
ACT.23.30	Hiva mi chunga ei val u ti ka riat le anrapa na kom kei hong mathuan ama chunga atak asi ngai ha na kom ama chunga nei ril rang a om u ten va ril u ro tina chong kei pek.”
ACT.23.31	Hava suale sipai ngaiin chong ei man u anga Paul a tuang u na zana Antipatri na ase u. 
ACT.23.32	Zing khua vara sakor a chuang ngai ha abil u na ase ranga asiak u na amani ha rakulbinga a kira ahong u. 
ACT.23.33	Amani ha Kaisarina ava suak u na Ram ulianpu kuta lekha apek u na Paul ham ama kom ama suak u. 
ACT.23.34	Aman lekha apore na a rakela ama hi hova biala mi mo ati na hanke aman, Kilikia biala mi ti ariata. 
ACT.23.35	Hatuka aman: “Na chunga asia anan lo ngai ahong atung u tik le na rui hi la mandon ret rong,” ati na. Hatuka Herod sipai omna inpuia asiak ranga chong apek.
ACT.24.1	Ni ranga suale Chaizung Lian Anania han atar senkhat le Tertulla atia ukil khat abila atuanga hava han ase u na amanin Paul a chunga chong asia ram oppu kom ei ril u. 
ACT.24.2	Paul ha anpai le Tertullan Paul a raminga hintin hin ei siatna ei ril.
ACT.24.2	“O ka pu sakhit! Pheliks nang na zara koinin phukdaina khit nei man hanuk nang nei theina sika hiva nam sat nokna ata nei zok. 
ACT.24.3	Hava ha koinin kum khuana muntina, alompeia phamna le raisanna le nei pom. 
ACT.24.4	Tenchu chong a tampa rila na man tak no rei hasik han nei na mathem hi na lungkhamna le koini chong hi alakte na rangai pe ro. 
ACT.24.5	Asik chu koinin nei mu hiva mi hi von ana nu ang keng ramuala Juda mi dora na ansualna hanuk Nazaret pola mi ulian khit ke. 
ACT.24.6	Hatuka aman Biakin um annim ranga ei val. 
ACT.24.7	Koinin hiva ngai sika hin ama hi nei sura achunga asia nei manlo. 
ACT.24.8	Nangin na rakel tik le hava ngai dora retheiin na ti,” ati na. 
ACT.24.9	Juda ngaiin hava chong ngai ha adik ati u.
ACT.24.10	Hava suale ram a oppu han Paul ha chong aril ranga a biak dapa aman hiva hi a masang:
ACT.24.10	“Nangin kuma sotpa ata hiva nam ngai rui nei hong ril babang ani zei hava ha ka riata raisan taka ka rui satna ka hong tar. 
ACT.24.11	Nangin rian na ti avian tena ni somleianni la rakan mak Jerusalema anmok ranga kei se. 
ACT.24.12	Hatuka hiva ngaiin Biakina koi hi tute le ansual ankhala le mipui anbuai a na mu u mak anchunna nam, khua nam. 
ACT.24.13	Hatuka atun hi ngai hin ka chunga rui ei hong choi u hi na kom hava ngai ha ei ni na mandang thei u mak. 
ACT.24.14	Tenchu nang na kom andar ka ti hava ngai ha mi le ranak le hava Lampui anga Pa Pathian andona kei om ha Dan ngai ang taka hanuk deari lekhabuna anziak ngai ang taka hava ngai dora kei iam. 
ACT.24.15	Hiva ngaiin hontinmo ei ngak u na ei om u hava ang han kom Pathiana hiva hi kei sabei adik, adik nok aninin mi lanthui inti. 
ACT.24.16	Hatuka hava ruia kom Pathian le miring ranga anba nokna malung a choia arunga kei om chian.
ACT.24.17	“Kum tampa suale koi ka nam kom pekna laka hanuk dali dar ranga kei hong. 
ACT.24.18	Hava ha mi ngaiin koi hi anthianga ka om lai ei na mu u mi anpol um mak, anbuai um mak. Tenchu Asia rama senkhat Juda mi ei om. 
ACT.24.19	Amanin ei tho dan u chu na kom han ka sika chong adon u ten hong manlanga kei dik nokna ril u rase. 
ACT.24.20	Hano hiva a hong anchun ngai lenin ril rase. Hi ruirilna hin kei andinga hiva ngaiin imo kei dik nokna ei man u? 
ACT.24.21	O le hiva chong khat rong hi mo abil u na kei andinga anringa athi ngai anthui rui kei ril hi mo avian na makung u na ka rui ei anril hi,” ati. 
ACT.24.22	Hava han Pheliks hava Lampui ruia amani neka ei riat sadim sika ruirilna a khara ei ti, “Lusio asang a ruaipu a hong le hatik han na rui u na sat pe u ka ti,” ati. 
ACT.24.23	Hava suale ama han raza ruaipu ha chong ei pek ama hi khum ro tenchu a hui dima siak ro a u anai ama en ranga ahong lei khar no ro ati.
ACT.24.24	Ni hozetmo suale Pheliks a nungak Drusili Juda nupang le ahonga Paul ha a mankuia hanke Paul amur ata Krista Isua iamna ruia a rangai u. 
ACT.24.25	Paulin anzikna, dikna, anrungna rui, nangkana ruirilna ala om rang rui, arila Pheliks han achina, “Avian chu se ta ro ni tei hun ka man le na man pai ka ti,” ati pe. 
ACT.24.26	Ama han Paulin sum na pe inti ti nam ei sabeia ei man pai choka ei chongpui re ret.
ACT.24.27	Tenchu kum anni ase suale Porka Phestan Pheliks a sutmun a hong lua hava han Pheliks Juda ngaiin ei aditna rang ei vala Paul ha ei khuma ei mak.
ACT.25.1	Phesta hava ram biala ei hong tung nin thum suale Kaisari ata Jerusalema ase. 
ACT.25.2	Hava han chaizung ulian ngai le Juda mi ulian ngai ama kom Paul siatna rang a zong u. 
ACT.25.3	Hatuka anthem chunga Paula ruia hiva lungkhamna azong u. Paul ha Jerusalema ei hong mathuan na rang. Amanin lam laia aleia thatna ei en u. 
ACT.25.4	Tenchu Phesta han a masanga, “Paul Kaisari na ankhuma ei om, koi anrapa se ka ti. 
ACT.25.5	Hantin han nangni bila a thei ngai ha amani ha ka bila hava han sena hava mi ei siatna a om ten ama chunga ei siatna ril u ro,” ei ti.
ACT.25.6	Hatuka amani kom ni riat, ni som neka sot a oma ama ha Kaisaria na a chuma ase. Hatuka zing khua vara ruirilna muna Paul ha ahonga tuang ranga chong apek. 
ACT.25.7	Ama ahonga suak le Jerusalem ata ahong Juda ngai ha ama asir apanga anding u na Paul ei siatna antak pangai chong asia ei puang u. Tenchu ei dikna manlang thei u mak. 
ACT.25.8	Hintiang Paulin alei rila: “Juda Dan sika, Biakin sika le Kaisar sika ite asia tho making,” ati.
ACT.25.9	Tenchu Phesta Juda ngaiin eia dit rang ei zota Paul a rang ha, “Jerusalema ka bila asena ka makunga hiva ngai rui anril rang na zot mo?” ati pe. 
ACT.25.10	Paulin, “Koi hi Kaisar a ruirilna makunga anding ke ka ni hiva hinke ka rui ei anril dan, koiin Juda ngai chunga ite asia kei tho nok hava ha nangin um na riat ati. 
ACT.25.11	Koi hi asia ka ni ten hanuk athi ruana sin kei tho aniten athim achi making. Tenchu hiva ngaiin ka chunga ei na masiat u ngai hi ite ani nokten hi ngai kuta ana pek rang tuten ningneina don mak Kaisara kom devan va dom ka ti,” ati.
ACT.25.12	Hanke Phesta han rui aril ngai lehan a chong u na a masanga, “Kaisar kom devan na dom ten Kaisar a kom ke nei se rang,” ati.
ACT.25.13	Ni hozetmo ase suale reng Agrippa le Berniki Kaisaria na ahonga suak u hanke Phesta ha phamna chong arila. 
ACT.25.14	Amanin ha nikhua sotpa hava han a om u lehan Phesta han reng kom Paul a rui ahong man langa Pheliksin, “Mi khat ei khuma ei se. 
ACT.25.15	Jerusalema ka va oma hava han Juda chaizung ngai le a tar ngaiin ha mi ruia ei hong zonga ama chunga choina rang ei hong zong u. 
ACT.25.16	Hangai ha kei ti pe a raming nei masiat u le ansiat ngai antanga ei masiat u na ruia aninga ei dikna a manlang thei kar chu ha mi anbetok Rom ti dan ni mak. 
ACT.25.17	Hava suale amanin munkhata hiva hin ahong u le anrapa zing khuavar lena ruirilna na kan suta hava mi ha kei va man kui. 
ACT.25.18	Hanke ansiat ngai ha anding u na ei siat ranga kei iam hava ang han ei masial rasua thei u mak. 
ACT.25.19	Tenchu ama chunga a Pathian u rui le Isua atia mi athi khat hava ha Paulin adam ei ti ama ruia angkhat anni ankhalna aman lang u. 
ACT.25.20	Hava han hiva rui dora hontinmo kei zek rang atho chang remakinga Jerusalema sena sova son hiva ruia anril rang na zot mo ka ti. 
ACT.25.21	Hava han Paulin renglian kom devan andom ranga ei hong zong sika Kaisara kom ka mathuan thei man chu akhum ranga chong kei pek.”
ACT.25.22	Hanke Agrippan Phesta ha, “Koi um hava mi koma chong anngai rang kei val,” ei ti. Phestan, “Nangtuk rangai thei na ti,” ati pe.
ACT.25.23	Hantin han zing khua vara Agrippa le Berniki anlian sabaka ahong u na hanuk raza ruaipu ngai le khuana ulian ngai bila ruirilna muna a hong ansut u hatuka Phesta a chonga Paul avan laka. 
ACT.25.24	Hanke Phestan, “O reng Agrippa le koini bila ruirilna na pu ngai: Nangnin ama hi na mu u zei ama ruia Juda mi ngai doran Jerusalema hanuk hiva muna ka kom ankheka ei zong u na hava mi ha ei dam rang ni lai mak ei ti u. 
ACT.25.25	Ten kei mu chu ama hin thina khop sin reng tho mak hanum ama aninga renglian kom devan eia dom sika anthuan ranga kei masat. 
ACT.25.26	Ka Puma koma ama ruia anziak thei rua ite andang phita nei makung hasik han nangni na kom le o reng Agrippa! Na kom hiva mi hi kei hong manlanga ankel suale anziak rua kukui mo na man. 
ACT.25.27	Asik chu ankhit chunga nei mathuan ama chunga anon rua chong mandang luia ansuk rei no ni.”
ACT.26.1	Hava suale Agrippan Paul ha, “Aril rang nei don tak aril rang nana pek,” ati. Hanke Paul ha akut a leka ama satna aril:
ACT.26.2	“O Reng Agrippa! Juda ngaiin ka chunga ei na masiat u ngai dora ha, hava ruia avian na makunga aril rang kei man sika chanasa kan ti, 
ACT.26.3	asik khit hiva hi Juda ngai riti kanun le ankhalna ruia nangin na riat hasik han ka chong hi rangai zam ro.
ACT.26.4	“Naipang te ata kei leng kei anmang hi ha aphut ata ka nam ngai bila hanuk Jerusalema ei hong ni hava ha Juda ngaiin a riat kiar u. 
ACT.26.5	Amanin aphut ata koi hi ei na riat u sika a zot u ten aril thei u koini na Pathiana atho sadim khit ngai anga koi hi Pharisi ang taka kei leng. 
ACT.26.6	Hatuka koini na chipui ngai koma Pathian ata chongtin ha hava nei sabei sika koi atun ka rui anril ranga kei anding. 
ACT.26.7	Koini chi somleianni sun zan malung munkhata nei biak, nei biaka ha chongtin amara aman rang nei sabei hatuka, O reng, ha sabeina ruia Juda ngai ata ka chunga ei na man sia u! 
ACT.26.8	Pathianin athi ngai a mathui aniten hanle hava ha nangni na mandon u na ichangmo aiam ei sa nok rang?
ACT.26.9	“Koi um kei mandon hi Nazaret Isua raminga taksi sika sin atam atho kei nang. 
ACT.26.10	Hatuka Jerusalema hava ha kei tho chaizung ulian ngai kom tho theina kei mana anthiang ngai bila mi a tampa lungina kei khum. Hanuk amani anthat lai um kei zotna kei lei manlang. 
ACT.26.11	Hatuka anchunna in tina antakna kei pek re reta hangai ha ranakruma ei iam u ha an mumakna ranga kei val hanuk amani chunga tak asi sabaka ram atei khua tenpei hangai ha kei rahok.
ACT.26.12	“Hava ranga chaizung ulian ngai kom thotheina le chongpek lekha choia Damaska na kei se. 
ACT.26.13	Hava lai han, O reng, sun chim ripa lampuia kei mu anvan ata ani ra-ang neka ei el avara koi le kei se pui ngai a sir apanga ei var ziak. 
ACT.26.14	Hava han koini na loma phila nan bok le he khat kei riat hava ha Hebrai chonga ei ti, ‘Saul, Saul ichangmo nei na razul? Raling bila ke va thakna rang antak.’ 
ACT.26.15	Hanke, ‘Puma, tumo na ni?’ kei ti. Puman, ‘Koi hi Isua nei razul ha, ati. 
ACT.26.16	Tenchu anthui ro na ke mang tan anding ro hongamo neina mu hanuk keina manmu anga hava ngai ruia nang hi sin a tho le ariata keina phun hava mandona keina manmu. 
ACT.26.17	Akom u na keina tirna ha mi ngai le Jentail mi ngai ata na mazok ka ti ati. 
ACT.26.18	Amani mit nangin nei malonga azing kar ata avara hanuk Soitan ei mang ata Pathian tiang ei hong kira koi ei na iam lehan ei siat ei huia mi anthiang ngai bila nina ei mantheina rang,’ ati.
ACT.26.19	“Hasik han, O reng, Agrippa hava anralna nial thei lai makung. 
ACT.26.20	Tenchu mansana Damaska mi ngai kom, nuka Jerusalem le Juda mi lampuia hanuk Jentail ngai kom kei ril amanin a malung ei kira Pathian tiang ei anhoina rang hanuk malung athul dik taka sin ei thona rang. 
ACT.26.21	Hava sika Juda ngaiin Biakina ei na sur u na athat rang ei na val u. 
ACT.26.22	Tenchu Pathian kom ata sanna ka mana avian ten kei landinga asin le alian ngai dora koma kei ril. Deari ngai le hanuk Mosin ei ni ranga ngai ei ril ei se hiva baka chu ite ril lai makung: 
ACT.26.23	Hatuka hava ha hiva Krista hi antak tiar intia hatuka ama hin mansana athi ngai anthuina lehan a mi ngai le Jentail mi aninin koma avarna ruiril inti. 
ACT.26.24	Hantin han aman ei satna chong ei ril hava lai tak han Phestan anring sabaka, “Paul achang ke na ni, nei theina atam han ei na man chang ke ani zei,” ati.
ACT.26.25	Paulin, “O pu sa khit Phesta! Achang ni making tenchu atak le hianna chong ke kei ril. 
ACT.26.26	Adika chu Rengin hiva rui dora ariat hatuka ama makunga angam sabaka chong kei ril asik chu kei mandon, hiva hi ite rengin ei riat noka ni maka a kila antho ei ni nok sika. 
ACT.26.27	O reng Agrippa! Deari ngai hi na iam mo? Ka na riat na iam,” ati.
ACT.26.28	Hanke Agrippan Paul arang ha, “Anrapa Kristian anan changna nei na val ke anga!” ati pe. 
ACT.26.29	Paulin, “Pathian koma kei zong hi anrapa mo, asota mo nang rong ni mak tenchu atei um mi dora aviana ka chong anngai dora hiva anga ankhit luia koi ka anga hantin han om rase!” ati.
ACT.26.30	Hanke rengin ram a oppu le Berniki hanuk amani bila om mi ngai anthui u na. 
ACT.26.31	Hatuka mun atei a ase a ava chong u na, “Hiva mi hin thina khop le ankhumna khop ite tho mak,” ati u. 
ACT.26.32	Hatuka Agrippan Phesta arang ha, “Hiva mi hin Kaisara kom devan man thar no sela chu zok thei inti ba,” ati pe.
ACT.27.1	Itali na rakuang le koini nei se na rang achat suale hanke Paul le atei senkhat anthung Augasta sipai bila Julias tia mi khat raza ruaipu kuta a betok u. 
ACT.27.2	Hanke koinin Adramuttini khuana rakuang khata na chuanga na se ha rakuang ha Asia ram tipuilian kola khua muntina a lut tira Makedonia Thesalonika na Aristarka ha koini bila a om. 
ACT.27.3	Zing khua vara Sidon khuana na va luta hatuka Julias in Paul rang a sadima atho na amal arual ngai kom asena aning avan hian ranga chong apek. 
ACT.27.4	Nuka havan ata rakuang na man thoka a maton tiang thinthi ei tam sika Kupra mualanlan rali tira na se. 
ACT.27.5	Hatuka Kilikia na le Pamphulia matona tipuilian na rakana Lusia ram Muria khuana na va suak. 
ACT.27.6	Hava muna raza ruaipun Itali se ranga Aleksandria rakuang khat a muna hava rakuanga ana makhal.
ACT.27.7	Nuka nikhua sotpa na se re reta antak sabaka Knidas kol na va suakle thinthi sika lon lai mak me na Salmoni kho kol tiang Krita mualanlan ralina na se. 
ACT.27.8	Nuka antak sabaka tang kol tiang na se tira Rakuang Munhui atia munkhat na va suak Lasai khopui kola.
ACT.27.9	Hantin han nikhua tampa aliama hanuk bungoi tha an len sua zei atia ti lama se antaka Paulin hangai rang ha ei ti: 
ACT.27.10	“Pu ngai ka riat zei hi nei sena hi achan nei siata nei hek rang ke hava ha neinun le rakuang rong ni mak koinim ni inti.” 
ACT.27.11	Tenchu raza ruaipun Paul achong neka rakuang a vei ulian le rakuang puma chong a tel siai a. 
ACT.27.12	Hatuka ha rakuang anbena mun ha nudin aneng ei sa nok sika mi tampa havan ata anphet ranga ei ril. Phoiniki ei va suak zam ngeta hava han nudin ei diar thei u na ranga hava mun ha Kreta na rakuang munkhat hava ha sim sak le mar saka andung.
ACT.27.13	Hava suale sim thinthi ana sabaka ahong le hava han amanin a malung vong u a chuk zei ati na rakuang a kheka Kreta kola a dep sabaka ase u. 
ACT.27.14	Tenchu nikhua tomte suale mualanlan tiang ata thinthin rat sabaka a hong suk.Hava phaivua ha achong u na “Euroklaidon” ati u. 
ACT.27.15	Hava han rakuang ha ro bila thinthi mator thei maka koinin ei anlan na ranga nei tho. 
ACT.27.16	Nuka Kloda atia mualanlan asinte khat arali tira na sena antak sabaka rakuang ha na manngir thei. 
ACT.27.17	Hava han kuangluri a kheka rakuang athunga a mandet u akola Surti atia tang panga a sena nuka hava anchina akhar na masuma hantin han ase. 
ACT.27.18	Phaivua a chalaka ei na sika hanuk nikhuana chu neinun tin a pei u. 
ACT.27.19	Ninthum nikhuana amanin akut chunga rakuang neinun a pei u. 
ACT.27.20	Hatuka nikhua sotpa peia ani, arasi, ei anlang nok sika hanuk achalaka rua le phaivua ei hong sika zokna nei man rang sabeina ankhai tir zei.
ACT.27.21	Hava han alom u na nikhua sotpa bungoia a om suale Paul amani bila andinga, “O ka pu ngai, ka he nei tel u na Kreta ata rakuang anthan noka hiva siatna le ahekna ei om nokna ranga chong ei ni. 
ACT.27.22	Tenchu atun chu ka chong hiva hi anngam u ro! Asik chu nangni hi tute thi u no ta ni; rakuang rong ke ei siat rang. 
ACT.27.23	Asik chu koi hi Pathian mi hanuk kei biak han a vanpalai khat mizan zan ka kola andinga ei ti, 
ACT.27.24	‘Paul achi no ro! Kaisar a makunga anding na nang. Hatuka enro, na bila ase ngai ha Pathianin amani aloma nang ei na pek keng.’ 
ACT.27.25	Hasik han ka pu ngai, anngam u ro! Asik chu Pathian kei iam a om, ka koma ei na ril anga hantin han ni inti. 
ACT.27.26	Tenchu mualanlan khat peia sena va chul inti.”
ACT.27.27	Hantin han koinin Adria tipuiliana andon chu chunga zan somleimanlina na na suaka hava han zan chim ripa avei ngaiin a mankhi u na hova ram mo nei hong nai ani zei atia a mandon u na. 
ACT.27.28	Hatuka ti amai u na lam somanni alanthuk akol uala ase u na amai ret u na lam somleiranga ani. 
ACT.27.29	Hava han koinim lunga lam na va suak ngai ati na rakuang nuk tianga thir chinki ri manli denga khuavar raka a om u. 
ACT.27.30	Hatuka rakuang avei ngai ha arot rang ei val u, a maton beta ri adeng rang avala rakuang ha tipuiliana ei masum u. 
ACT.27.31	Hasik han Paulin raza ruaipu le sipai ngai ha, “Amani hi rakuanga a om u nokten nangni hi zokna manthei u no ta ni,” ei ti. 
ACT.27.32	Hanke sipai ngaiin rakuang ri a at u na tia a masul u.
ACT.27.33	Hanuk sun ahonga ni zei hava lai tak han Paulin mi dora ha alak te lua chu asak anek lak ranga a mathema ei ti, “Avian ni somleimanli ani zei nangnin nei maruang u ite sak nek tho luia anchama nikhua nei tiar u. 
ACT.27.34	Hasik han kei na mathem a ni u zei sak tho u ro, asik chu hava ha nangni nei dam u na rang asa ni inti, asik chu tute na lu u na na sam sangkhat ngal siat u no ni,” ei ti pe. 
ACT.27.35	Hava ha ei tia Paulin vaipol alaka a maton u na Pathian kom raisanna arila hava suale hava ha akhiaka asak. 
ACT.27.36	Hava hanke ei lan ngam kiar u hanuk amanim ei sak u. 
ACT.27.37	Rakuanga han aloma koini raza anni somsari aruk na ni. 
ACT.27.38	Na loma na khop suale amanin gom dora tipuiliana a masula apai u na rakuang ei rik ei man zang u.
ACT.27.39	Sun ani le hava mun mandang thei u lai maka tenchu munkhat amu u na bali bila tangkol hatuka anril u na a thei ten sova tang kola rakuang ha abang rang. 
ACT.27.40	Amani han rakuang ri dora a at u na tipuiliana a mathan u. Hanuk ei anthung a sut lilip u, nuka thinthi maton amalaia achuka a doma bali bil tang tiang ase. 
ACT.27.41	Tenchu hin tiang, hin tiang tipuilian anchunna taka ti sunga lung apo khatin rakuang aman ok, hava han athunga se thei lai mak tenchu a nuk tianga kellaiherin a suka a kuia ase.
ACT.27.42	Hava han sipai ngaiin ankhit ngai ha athat ranga ei anril u nuka ti anliaia lam arota ase viak u ngai atina. 
ACT.27.43	Tenchu raza ruaipun Paul ha arung ranga ei mandona hangai ha ha ei mansuk u ata ei manbang hatuka hintin hin chong ei pek, ti anliai athei ngai ha, amani ha mana antoma tanga va kal u rase. 
ACT.27.44	Hatuka anniang ngai doran thing pek mo ole rakuanga ei man tak pei hava ha sura tanga kal u rase hantin han alom u na tanga a kala azok u.
ACT.28.1	Na zok suale nei riat thei ha mualanlan ha a raming Melita. 
ACT.28.2	Hatuka havana om a ram mi ngaiin koini chunga anhui om alei manlang u na hava han rua le adai sika moi alei tho u na koini na loma ana ngak u. 
ACT.28.3	Tenchu Paul han thing lo khat ava laka ha moi chunga atuale chu moi ei luma marul sokinching a suaka akut ama chuka an ok tita a om. 
ACT.28.4	Hava han ha ozea ngai han akuta ha nukanei anthoi amu u na alei anril u na, “Hiva mi hi suam amang nget ke ni inti, tipuilian ata a zokam dik nan mandam lai mak.” 
ACT.28.5	Tenchu akut a thinga ha nukanei ha moi a atua hatuka a kut ite ang mak. 
ACT.28.6	Hava han hangai han a maruang u na anthing inti hano phila kiak raka thi nget inti tenchu asotpa a maruang sua u le chu Paul achunga ite antak ei tong nok amu u na amanin atei aman don u na ei ti u, “Ama hi raluai ke!”
ACT.28.7	Hava mun kola han ha mualanlana Publia tina mi alian khit anei ram adon aman ana manlian sabak ana lei poma nin thum tenpei khuala ana lei don. 
ACT.28.8	Havalai tak han Publia apa ha ei na le von ana rikhuana ana na a zal hanke Paul ha a sunga ama kom asena borzong chunga aluna kut a dapa a mandam. 
ACT.28.9	Hava ha ani suale atei ana ha mualanlana om dora a honga adam u. 
ACT.28.10	Hatuka amanin achalaka ana manlian u hanuk nan phet tiang anang nei ti ngai rakuanga ahong koi u na ana pek u.
ACT.28.11	Tha anthum atheng suale Aleksandria rakuang khata na chuanga nan phet, ha rakuang han anlap theina andangna “Parual Anphir Pathian ramil” adona. Ha mualanlana nudin ei man kana ei om u chachak ani na. 
ACT.28.12	Hatuka khuana na hong anbena hava han ni anthum na om. 
ACT.28.13	Hatuka havan ata nan leng nan lenga Rhegiona na va suaka ni khat suale sim thinthi anthoka. Hatuka ni annina na Puteolina na va suak. 
ACT.28.14	Hava muna unai senkhat le na van mu hatuka amanin ana mathem, ana lop rei u na ni sari abil u na na om hantin han Rom nei va suak. 
ACT.28.15	Havan ata unai ngai um koini thang a man u na Appia bazar le khualbuk anthum tenpei ana lei hong zong u amani ha Paulin a mu na Pathian a manpaka anngamna anei zei.
ACT.28.16	Roma na va suak suale Paul a rung sipai ngai lehan aningbarchana ompui rang phalna aman zei.
ACT.28.17	Hatuka ni anthum suale Paul Juda ngai ulian ngai, ha akuia abuma hanuk anchun u le aman hangai ha ei ti pe, “Unai ngai koi hi ka nam upa riti om ite ka dui nokam hanum Jerusalem ata kuitir ansur anga Rom ngai kuta anbetok kei ni. 
ACT.28.18	Hatuka amanin ka rui ei ril u na athatna rang khop kei masial ei man u nok sika anan zok rang ei val u. 
ACT.28.19	Tenchu Juda ngaiin bai ei mankham u na Kaisara kom devan andom kei nang. Ka nam ngai chunga ite ansiat rua chong adon ni makung. 
ACT.28.20	Hava sika han koi nangni le antonga le a chong ranga keina kui u asik chu Isarel ngai sabei sika hiva zingzir kei anthung.”
ACT.28.21	Amanin ei ti pe u, “Koinin nang na ruia Juda ata lekha ngal man mak me hanuk unai ngai bilam tute hivan honga na thang asia na pe u mak hanuk chong asiam anril mak. 
ACT.28.22	Tenchu imo na mandon hava ha na mur ata a riat rang na zot asik chu hiva ngai ruia hi koinin na riat mi doran hiva pol ruia chong asia ei ril u.”
ACT.28.23	Hava suale amanin nikhat antin u na ha nikhua chu a tampa mi akom ama ina a hong u. Hanke amani kom aman zing ata ani bui tenpei a mantheia Pathian ram rui ei manriat, hanuk Mosi Dan le deari ngai lekhabu laka Isua rui hangai ha aril ranga ei val. 
ACT.28.24	Hava han senkhat chu a man nuama, senkhatin chu iam maka. 
ACT.28.25	Hantin han amani bila ei mandon anrual maka achina ase u man han Paulin hiva chong khat hi aril pe u na: “Ratha Anthiangin deari Isaiin nangni khuk ngai kom han asadima ei ril! 
ACT.28.26	Hintin hin ei ti, 
ACT.28.26	‘Hiva mi ngai kom sena va ril ro.
ACT.28.26	Nangnin anngai chu rangai un na ti,
ACT.28.26	tenchu tuak thak uno ta ni.
ACT.28.26	Hanuk mit le en en un na ti tenchu re thak uno ta ni.
ACT.28.27	Asik chu mi ngai malung akuruak ke ani
ACT.28.27	zei anngaina rang akuar u aping ke ni
ACT.28.27	zei, hanuk amit u ei manthim ke ni zei,
ACT.28.27	Nino sela amanin mit le mu untia hanuk kuar le rangai untia,
ACT.28.27	lama a malung lehan tuak untia hong kir unti,
ACT.28.27	Hatuka koiin hangai ha mandam lam ning.’ ”
ACT.28.28	Hantin han, “Re u tan Jentail ngai kom Pathian hi ei mazokna ei antira hatuka amanin rangai unti,” ati. 
ACT.28.29	Hatuka Paulin hiva chong ngai aril suale Juda ngai achalaka ankhal chunga aloma achin zit u.
ACT.28.30	Hatuka Paulin ha kum anni tenpei a in luana ina a om. Hanuk mi akoma a hong aloma alei phama. 
ACT.28.31	Pathian ram rui arila, Puma Isua rui a manchuna angampanga arila tuten khar thei mak.
ROM.1.1	Paul Isua Krista suak ei tir ranga ankui, Pathian thang ahui ranga abinga ansiak.
ROM.1.2	Ha thang ahui Pathian lekhabu anthianga a deari ngai le mana achongtin ani na. 
ROM.1.3	Ha a Naipasal ruia ama hi taksana David akhuka mi ke. 
ROM.1.4	Ha anthiangna ratha ruia athi ngai anthuiretna le thotheinana han Pathian Sapa atia andang. 
ROM.1.5	Ama ha Isua Krista koini na Puma, hava lehan koinin ama raming han nam dora bila iamnana hetel ranga lungkhama kuitir nina nei man. 
ROM.1.6	Nangnim Isua Kristan ei na kui ngai bila nei anchel u.
ROM.1.7	Roma Pathianin ei madita ei kui anthiang a om dora hava ngai ranga koini na Pa Pathian le Puma Isua Krista ata lungkham le phukdai na kom u na om rase.
ROM.1.8	Mansana koiin Isua Krista na, na lom u na rang ka Pathian kom raisan chong ka rila asik chu nei iam u ramual dorana anthang zei 
ROM.1.9	Asik chu ha Pathian kei biak ha koi ka ninga ratha le a Naipasal athang ahui kei ril aman ana riat, na raming u kei china kei tho chian. 
ROM.1.10	Ka borzong kip le pei kei zong chachak hidor nikhua suale hontinmo Pathian ei zot zama na kom u na se rang ruia ei chuk rang. 
ROM.1.11	Asik chu ana mu u rang kei zotna chu nangni ha hong ang ratha bor lek mo apeka nei dettit u na rang. 
ROM.1.12	Hanuk hontinmo nangni le koi na loma ranga sung ril iamna le nangni na kom ka ninga hava bibila kei sabeina ranga.
ROM.1.13	Hatuka parual ngai hiva rui nei riat u nok rang kei zot ni mak, na kom u na ahong rang ka malung kei sin babang.Hatuka hi ten hi kei la thei nok. Jentail atei ngai bila hontinmo mara nei man hantin ang han nangni bilam mara an man mo. 
ROM.1.14	Grik le ozea mi ngai mi hian le mi mo ngai dora akom u na kan tang. 
ROM.1.15	Hava anga han kei tho thei zotor, koiin Roma om ngai nangni komam thang ahui aril rang kei pham.
ROM.1.16	Asik chu thang ahui ruia anzak makung; asik chu hava ha a iam tin rang zokna ranga Pathian ranak, mansana Juda ranga hanuk Grik rangam. 
ROM.1.17	Asik chu Pathian pek adikna khat thang ahuia ei hong anlang, iama le a iam rua, ei anziak anga, “Tenchu mi dik ha iamna sika dam inti.” 
ROM.1.18	Asik chu Pathian taksitna van ata mi dora Pathian anmokna bui le dik lui chunga ei anlang, dik lui atak adui ngai ha. 
ROM.1.19	Asik chu Pathian ruia ariat thei rua ha amani bila ei hong anlang ani zei asik chu Pathianin hava ha akom u na ei manlang. 
ROM.1.20	A mu salui asin thotheina le a Pathianna chu ramual asin lai ata anthiang vanga anlanga asin thona han hasik han anon rua ngal nei u mak. 
ROM.1.21	Asik chu Pathian ha ariat u nam Pathian atina manpak u mak raisan chong um ril u mak. Tenchu abok makhal u na akoronga ei sabei u a malung ei mo u na azing pe u. 
ROM.1.22	Ahian ei anlo u na amo ei chang u. 
ROM.1.23	Hatuka siat thei miring mel aphua le va le sakemanli le nuk anei khaisuk khaiphar ramil le siat thei lui Pathian anpakna ei thul u. 
ROM.1.24	Hasik han Pathianin hangai ha a malung u na ningolna tina annima ei betok a taksa um ei poisak u nok. 
ROM.1.25	Asik chu milak le Pathian tak ei thul u hatuka ansin neinun ei biaka eia mok u, ha asinpu ni luia. Tenchu ha asinpu ha umor taituana chanasa ke! Amen.
ROM.1.26	Hasik han Pathianin hangai ha anzak na hura ei betoka a nupang u ngaiin ei mang babang u rathula a nungchang u aleta ei mang u. 
ROM.1.27	Hatuka pasal ngai um nupang le ei anmang dan ngai amaka amani le amani ei hur u na pasal le pasal om sa lui ei tho u hatuka amanin athe thei u na lam tok lui mara ei man u.
ROM.1.28	Hatuka hantin han amanin Pathian ha ariat u ranga anvo ranga zot u mak hantin han Pathianin hangai ha dik lui sin a tho rang mandona siata ei betok. 
ROM.1.29	Amani ha dik lui tin, asel, mumak, ningol, huatanham, anhuang, ansual, mandon asia abit. 
ROM.1.30	Mi kuarbut apek, siat aril, Pathian antir, mi rui aril, borai atho, nupa hetel lui, asia ansuak, 
ROM.1.31	malung varna bui, achongtin sur thei lui, lungkhamna don lui, anngoina zot lui le mi lungkham muna don lui. 
ROM.1.32	Hangai ha Pathian hiva a ruiril ei riat u hintina om atho ngai ha amani ha athi rua u, hanum amanin hantin han ei tho u ha rong nimak tenchu hantina atho ngai um ei pom u.
ROM.2.1	Hasik han, o miring nangin rui nei ril ha, neini ni ni ro ansangna lampui don mak che, asik chu hong ruia mo nangin mi tei rui nei ril? Hava ruia naninga asiat anlo keng na ni asik chu na rui ril tak ha nangin hava anga om nei tho. 
ROM.2.2	Hatuka koinin na riat hia anga atho tak amani chunga Pathianin ataka keng rui ei ril. 
ROM.2.3	Hatuka o miring hia ang om atho ngai tak nangin hangai rui na ril tik le, hanuk reta nang um hantin na tho le hatik han nangin nei masat ha Pathian ruiril ata zok thei in mo? 
ROM.2.4	Hanle a phung ei thum, ei diar, aphuk a sot neinun ha nei elsel mo? Pathian phung thum han malung thulna tiang ei na ruai, hava ha remak che mo? 
ROM.2.5	Tenchu nei ankhir le anthul thei lui malung anga nangin na rang achan taksit nei man ting hava taksit le Pathian ruiril anzik nikhua hong anlang inti. 
ROM.2.6	Aman mi tin ha asin tho anga han mara pe inti. 
ROM.2.7	Sin asa, adiarna le anlianna, anlalna le siat lui rua anrok, hangai ha ringanlonna pe inti. 
ROM.2.8	Tenchu aneng hatuka atak tak tel lui le anzik luina a zot ngai ha amani chunga taksit malung alum antak le lunghangna tong inti. 
ROM.2.9	Mansana Juda, nuka Grik chunga le miring asia tho ngai dora chunga chul inti. 
ROM.2.10	Tenchu om asa mitin chunga, mansana Juda mi nuka Grik mi chunga anlianna, anlalna le phukdaina chul inti. 
ROM.2.11	Asik chu Pathian kom maienala om mak. 
ROM.2.12	Asik chu dan abuia asia tho ngai dora ha dan abuia siat unti hanuk Dan thuaia oma asia tho ngai dora Dan le rui anril inti. 
ROM.2.13	Asik chu Dan ariat ngai hi amani hi Pathian kom adik tina ni mak, tenchu Dan azi ngai ha amani hake adika antel. 
ROM.2.14	Asik chu Jentail ngai han Dan reng man mak amanin anina dan anga om atho hava han Dan ite aman u nokam amani dan ha amani ei ni. 
ROM.2.15	Hantin han amani dan sin amalung u chipa anziaka anlang amani mandon u bibila anril hatuka ankhalna tin le ei ankhal u ei man sia u, hoho mo ei man sa u na ei pom u. 
ROM.2.16	Pathianin thang ahui kei ril anga Isua Krista le miring ngai maruk om ei tho u ngai rui aril tik le aloma la hong manlang zit inti.
ROM.2.17	Juda mi antia Dan chunga anngam Pathian koma nei ansong. 
ROM.2.18	Dan ata anchuna nei man tuara ei zot dan nei riat, asa ual ngai bila chu nei pom ani na. 
ROM.2.19	Nei riat sadim nang hi acho lam an ruai, azing kara ngai a el. 
ROM.2.20	Amo ngai anchu, naipang ngai minchupu, dana le ataka nei man. 
ROM.2.21	Ani, mi nei manchu nang naninga anchu mak che mo? “An ru ngai mak me tina nei ril” nang le nan ru mo? 
ROM.2.22	Nangin, “Ui re ngai mak me,” nei ti nang le ui na re mo? Nangin, ramil nei matir, tenchu nangin ramil ina nan ru mo? 
ROM.2.23	Nangin Dan nei song, tenchu nangin Dan nei khela Pathian elsel nei tho mo? 
ROM.2.24	Asik chu anziak a om hantin han, “Nangni sika Jentail ngaiin Pathian raming adem zei.” 
ROM.2.25	Ataka vun at hi asa chu asa, nangin Dan na zi aniten, tenchu Dan na khel ten na vun at ha vun at nok achang zei. 
ROM.2.26	Hanuk vun at lui mi ha Dan om ngai dora azi ten, a vun at lui ha vun at atia an tel no ni mo? 
ROM.2.27	Hatuka hanle vun at lui mi han Dan azin nang Dan sika vun at na ni nam Dan nei khel sika nang na rui ril no ni mo? 
ROM.2.28	Asik chu apanga Juda ha, Juda mi ni mak hanuk apanga taksana vun at ha, vun at ni mak. 
ROM.2.29	Tenchu sungrila Juda mi hake ama ha, Juda mi hanuk a malung sunga vun at ha Lekhana ni lui Rathana, hava ha vun at ama ei anpakna nimak ten Pathian ata keng. 
ROM.3.1	Hanle Juda mi ei ni a imo aliak ei nina? Vun at ngai lampui tina imo ei satna? 
ROM.3.2	Mansana Pathian chongpek amani kom ei ansiak. 
ROM.3.3	Senkhatin a iam u nokam hava han imo? Ei iam u nok sika Pathian iamrua ha akorong ei ni rang mo? 
ROM.3.4	Hava chu ma ro! Hanek ten Pathian ha atak atia anpom rase miring reng hi milak ei ni ha ni rase. Hintin hin, anziak a om, “Nang na chongin adik na manchang thei hatuka na ruiril tika nei ratna rang.” 
ROM.3.5	Tenchu koini dik nok na ha Pathian dikna aman chang ten, hanle imo ti ma ni? Pathinin a taksit ana man tongin ama hi dik lui mo? Miring anga kei ril ke. 
ROM.3.6	Hava chu khai ro! Asik chu hantin aniten Pathianin hontinmo ramual rui ril ni?
ROM.3.7	Tenchu ka milak thona Pathian dikna a manpak sa na aniten hano koi um atun asia tina ichangmo ka rui ei lan ril ret? 
ROM.3.8	Hasik han ichangmo kei ti nok rang min ana rilsiata, senkhatin chu koinin nei ti anga ei ril u, “Hong u ro sin asiat tho u rei hanke asa nei man rang?” ati u. Ha ngai ha chu asia anlo u rang adik ke.
ROM.3.9	Hanle imo anlang koini hi mi tei neka nei sa mo? Hava ha khai ro! Asik chu koinin hiva man hin Juda mi le Grik mi aloma asia ningneina thuaia aleng keng ani zei tina nei riatpui. 
ROM.3.10	Hava ha hintin lekhabuna anziak a om: 
ROM.3.10	“Adik tute om mak angkhat ngal om mak,
ROM.3.11	Ariat tute om mak
ROM.3.11	Pathian anrok tute om mak.
ROM.3.12	Alom u na iam dik lui
ROM.3.12	apan zita amani ha alom u na amang
ROM.3.12	salui ei ni u
ROM.3.12	sin asa tho tute om mak angkhat ngal om mak.
ROM.3.13	A rol u anhip lui than ang. 
ROM.3.13	amalei u na an huangna chong aril
ROM.3.13	arakam u thuai marul hang tur a om
ROM.3.14	amur u na khomak le chong akha bit. 
ROM.3.15	Ake u thisen ansuak ranga annot 
ROM.3.16	alampui u tina antakna le siatna.
ROM.3.17	Hanuk phukdaina lampui re u mak
ROM.3.18	Pathian hi na chi ngai ti u mak.” 
ROM.3.19	Hatuka koinin nei riat Danin ei ril tak ha Dan thuaia om ngai rang ha ke ei ril. Mur tin anchipa ramual dora Pathian ruirilna thuai ei ni rang. 
ROM.3.20	Hantin han Dan sin atho le nukanei dora, ama makunga adika antel thei no ni. Asik chu Dana hanke asia riatna ei anpiang. 
ROM.3.21	Tenchu atun Dan nokam Pathian pek dikna anlang zei hatuka Dan le deari ngai han ama ruia ei hong ril u 
ROM.3.22	Pathian pek dikna ha Isua Krista iama, a iam ngai doran, amani ngai dora chunga achuk. Asik chu ei tei na ngal om mak. 
ROM.3.23	Asik chu mi doran asia atho sua zei hatuka Pathian anpak om lai mak. 
ROM.3.24	Amanin man abuia a lungkhama Krista Isua mazok na lehan dika nei antel. 
ROM.3.25	Amani ngai ei iam u na lehan a om asial u ngai ei andual theina ranga Pathianin ama thisen ha lenna dali anga ei hong dar ama dikna ei anlangna ranga ei mansuk. Man lai han aphuk ei anchualna le ei siat u ngai riat lui anga ei om. 
ROM.3.26	Atun ahun taka ama dikna a manlang aman ei dik theina ranga hatuka Isuana a iam tak chu amam dika antel.
ROM.3.27	Hasik han borai thona chu honmo ei om? Hava ha a rot zei! Hong Dan le mo? Sin tho Dana mo? Ole iamna Dana mo? 
ROM.3.28	Asik chu koinin nei masat hiva hi Dan sin noka iamna le miring dikna na ei antel. 
ROM.3.29	Pathian hi Juda ngai rong a Pathian u mo? Jentail ngai um le ni mak mo? 
ROM.3.30	Jentail ngai um a Pathian u ke chong dika chu Pathian hi angkhat ke hatuka aman vun an at ngai hi iamna sika hatuka vun an at lui ngai hi iamna lehan dika tel inti. 
ROM.3.31	Hanle koinin iamna sika Dan hi akoronga nei sin mo? Hantin chu ni mak haneka Dan hi nei mandet keng.
ROM.4.1	Hanle imo ti ma ni? Taksana na pa mansa Abraham ha imo ei man? 
ROM.4.2	Asik chu Abraham ha asin thona dikna na antel ten dorsai rua adon, tenchu Pathian kom chu a bui. 
ROM.4.3	Asik chu Pathian lekhabun ei ti: “Abraham Pathiana ei iam hanke hava ha ama ranga adik ati na ei antel.” 
ROM.4.4	Sin atho takin alo man ha, ama ranga lungkham sika ni mak, ei man ranga antel ngal keng. 
ROM.4.5	Tenchu sin tho luia ama chunga a iam tak ha anmokna bui ngai dika atelpu han ama iama han dik atia ei antel. 
ROM.4.6	Hantin han David ham ha mi ha chanasa na ei ril Pathian sin noka dikna na ei tel ha:
ROM.4.7	Hintin hin: “Amani ei dik u noka ata andual sua ngai 
ROM.4.7	ei siat u na ankhua om ngai chu achanasa u keng,
ROM.4.8	Ha mi chanasa ke Puman a chunga asia tel pe mak.”
ROM.4.9	Asa, hia chanasa chong hi vun at mi chunga rong mo ole vun at lui chungam mo ei ni? Asik chu koinin nei ti, “Abraham aranga ei iamna le dikna atia ei antel.” 
ROM.4.10	Hova oma mo ei antel? Vun at a mo vun at luia mo? Vun at a nimak, tenchu vun at luia ke. 
ROM.4.11	Hatuka vun at andangna ei man ha, hiva hi ha iamna na dikna a morzem ei ni, ei iam ha vun at luia om han ei ni; a derdin hiva hi, vun at luia oma a iam ngai han ama ha amani alom u na a pa ei ni rang amani ranga ha dikna na ei antelna rang. 
ROM.4.12	Hanuk vun at ngai um a pa u ei ni rang hanuk vun at ngai ronga nimak tenchu vun at luia om ngai koini na pa Abraham ei iam ha ama ke nuk azi ngai amanim ama ha a pa u.
ROM.4.13	Asik chu Dan le nimak tenchu iamna ei dikna le Abraham a khuka ramual alua ranga khomak ei ansam. 
ROM.4.14	Asik chu Dan azi ngai ha amani ha aluapu aniten iam ha omze buia nei sin hanuk ha khomak ha akoronga nei sin ani zei. 
ROM.4.15	Dan hin taksit asina tenchu Dan ei buina taka hava han Dan a khel um om mak.
ROM.4.16	Havasik han hava ha iamna le ei ni lungkhamna anga ei ni, ei val hi hiva hi, ha chongtin ha akhuk dora ranga, Dan azi ngai rang rong nimak tenchu Abrahama anga iama achi ngai kom adet ranga ama ha koini na loma na pa. 
ROM.4.17	Hintin hin anziak a om, “Nang hi nam atampa pa na ka na sin.” Ha Pathian makunga han pa, ama iam tak ha aman athi ngai hanuk ei pek hanuk abui ha a om ei ti. 
ROM.4.18	Abraham ei sabei rua abuiam ei sabeia ei iam, hantin han na khuk ni inti hava chong anga, “Nam atampa pa ei ni.” 
ROM.4.19	Hatuka iamna na ei chuai noka akum raza dam ani nam, athi ranga taksa le Sari nai kok athi ti ariatam. 
ROM.4.20	Hanum Pathian chongtin ha ei thira iam luia ei om noka iam adeta ei oma Pathian ei manpak. 
ROM.4.21	Hatuka ei riat sadim, Pathian a chongtin ha hava ha tak ei manchang nget rang. 
ROM.4.22	Hatuka hia hi asik, “ama ranga hava ha dikna atia ei antel.” 
ROM.4.23	Ama ranga antel hava ha ama rang ronga anziak ni mak Tenchu koini na rangam keng. 
ROM.4.24	Koini na rangam hava ha antel inti asik chu koini na Puma Isua ha athi ngai bil ata anthui ha koinin ama chunga nei iam. 
ROM.4.25	Ha Isua ha koini nei siat sika ei ansur dika nei antelna ranga anthui ret. 
ROM.5.1	Hasik han iamna sika, dikna na nei antel sika koini na Puma Isua Krista na Pathian le anzomna nei man. 
ROM.5.2	Hanuk ama sik den han koinin iama hi lungkhama nei lut nei andingna hin Pathian lianna sabeia nei dorsai. 
ROM.5.3	Ha rong ni mak tenchu antakna tin um nei dorsai. Asik chu koinin na riat, 
ROM.5.4	antak hi diarna, diarna hi, riat anthiangna, riat anthiangna hin sabeina a manpiang. 
ROM.5.5	Hanuk sabeina han maimok na sak mak; koinia anpek Ratha Anthiang le Pathian anditna koini malunga asip ke ani zei.
ROM.5.6	Asik chu koini hi ranak abuia na om lai han, hava han Krista ha ahun taka anmok abui ngai ranga ei thi. 
ROM.5.7	Ataktaka chu mi dik ngai ranga tuten a nuk phal no ni atianga mi ranga hohonmo chu ngam khakhaka anuk apekam pe inti. 
ROM.5.8	Tenchu Pathianin koini ranga ei na ditna ei man lang, asik chu asia na ni lai han havan um Krista koini ranga a nuk ei pek. 
ROM.5.9	Hasik han atun a thisen le dika ana tel zeiten hava han koini hi itukmo hava neka hava lehan Pathian taksit ata zokna nei man rang. 
ROM.5.10	Asik chu mumak na ni laiam hava han Pathian le, a Naipasal ei thi lehan nei anlopa itukmo haneka ama ei dam nana zokna nei man rang. 
ROM.5.11	Ha rong nimak tenchu koini na Puma Isua Krista le Pathian um nei dorsai hava lehan atun ha anlopna nei man.
ROM.5.12	Hantin han mi khat ata asia, asia ata thina ramuala ei lut hatuka hava ang thina mi dora chunga ei hong tung asik chu mi doran asia ei tho. 
ROM.5.13	Asik chu Dan a om man ata ramuala asia ei om tenchu Dan a om nok ten asiana antel mak. 
ROM.5.14	Hanum Adamin he ei khel anga asia tho lui Adam ata Mosi tenpei achung u na thina han reng ei kai ke.
ROM.5.14	Hatuka Adam ha ankhina alei ni ranga. 
ROM.5.15	Tenchu a lungkham pek ha ei masialna le anrual ni mak, asik chu ha angkhat masiala atampa athiten Pathian lungkhamna le hanuk mi khat Isua Krista a lungkhamna manpek mi tampa ranga haneka atam ei chula ei liam nget rang. 
ROM.5.16	Hatuka mi khatin ei masiala mara ei nei hava pek ha hantin nimak asik chu ruirilna “Achai” ha mi khat ata, tenchu lungkham pek chu masial atampa ata “Dikna” na atel tenpei. 
ROM.5.17	Asik chu ha angkhat masiala han angkhat sika thinan rui ei ril hava lai han hanuk mi angkhat le Isua Krista lehan lungkham le adikna anpek aman ngai ha amanin itukmo atam damnan ruiril inti.
ROM.5.18	Hasika hantin han angkhat masiala mi dora koma choina tenpei mara ei masuak hantin den han dikna sinkhat le mi dora koma damna rang dikna nan tel tenpei mara ei mazir. 
ROM.5.19	Asik chu hontinmo ha mi khat he khela atam ha asia anlona hantin den han, hanuk mi khat hetela atampa adik atia ansur inti.
ROM.5.20	Hatuka hava suale dan ha akol taka ahong anlang. Asial ei tamna ranga. Asial tamna tak han hava han lungkham haneka atam achul. 
ROM.5.21	Asian hontinmo thina na rui ei ril hantin den athara lungkhama dikna le ringanlonna ranga koini na Puma Isua Krista le rui ei ril theina rang.
ROM.6.1	Hanle imo ti mani? Lungkham ei tamna rang hava rang han asia mo nei om rang? 
ROM.6.2	Hava chu khai ro! Koini hi asia sika nei thi ni zei hontinmo asiana nei om ret rang mo? 
ROM.6.3	Hanle nangnin re u mak che mo? Koinin Krista Isua sika baptisma alak dora chu na loma ama thina sika baptisma nei chang ni mak mo? 
ROM.6.4	Hantin han ama thina sika baptisma lehan ama bila thanam nei anphum Krista han, Pa liana le athi ngai bil ata ei anthuiret hantin han koinin damna thara nei leng. 
ROM.6.5	Asik chu koinin ama thina bila munkhat nei ni ani taka niten ei anthuiretna bilam ni inti. 
ROM.6.6	Koinin hiva hi nei riat, na mi marua ama bila krosa antar zei asia taksa ranak abui ei ni na rang. Koinin asia suaka nei om lai nok na rang. 
ROM.6.7	Asik chu athi sua chu ama ha asia ata adika antel ani zei. 
ROM.6.8	Hatuka koinin Krista bila nei thi anitak anten hava han na iam ama bila dam nam man inti. 
ROM.6.9	Asik chu na riat athi ngai bil ata ei anthui atia Krista thi thak lai mak ama chunga thinan chong nei thei lai mak. 
ROM.6.10	Hava ama ei thi ha hava lehan asia sika voikhat ei thi hanuk ama ei dam ha hava lehan aman Pathian sika ei dama ei om. 
ROM.6.11	Hava anga nangnim asia sika naninga asia sika nei thi u ni tenchu Krista Isua na Pathian sika a dama antel u ro.
ROM.6.12	Hantin han asian nangni na phil taksa u na reng chang no rase, achang ten nangnin ama ei zot ngai tela om un na ti. 
ROM.6.13	Hatuka na taksa u ngai dik luina na asia kom pe u no ro, tenchu naning u na a thi ata adam anriata Pathian kom anpe u ro, hatuka naning u na na taksa u ngai dikna na Pathian kom pe u ro. 
ROM.6.14	Asik chu asian na chung u na ruiril u no ni; Dan thuaia a om nei ni u nok sika tenchu lungkham thuaia a ke nei ni u.
ROM.6.15	Hanle imo anlang dan thuaia ni mak me, lungkham thuaia ke na ni hasik han asia mo nei tho rang? Hava chu khai ro! 
ROM.6.16	Re u mak che mo ha, chong atela akoma suak anga nei anpek u. A chong nei tel pe tak ha asuak nei ni u. Hano thina asia suak ani nok ten dikna ranga hetel suak ke. 
ROM.6.17	Tenchu Pathian ha anpak rase nangni hi asia suak ha chu nei ni u. Atun anchuna a lak rua anpek malung tak le, ha om lak rua nei lei tel u. 
ROM.6.18	Hanuk asia ata nei zok u na dikna suak nei ni u. 
ROM.6.19	Nangni na taksa u ranak ei bui sika miring anga kei ril ani zei, asik chu nangnin machin dik lui ranga na taksa u ngai annima le dik lui kom suak anga nei anpek u, hava anga atun anthiang ranga na pum u ngai dikna koma suak anga anpe u ro.
ROM.6.20	Asik chu asia suak na ni u lai han, hava han dikna sika han chu azok nei ni u. 
ROM.6.21	Hanle atun hava ngai dorana nan zak u ten hava lai han, hava ngai dora ha nangni imo nei ni u rang? Hava ngai dora mara chu thina ke do. 
ROM.6.22	Tenchu atun asia ata azok nei ni u na hatuka Pathian suak nei ni u na anthiang ranga mara nei man u, hatuka hava amara chu ringanlona ke. 
ROM.6.23	Asik chu asia ei lo chu thina, tenchu Pathian lungkham pek koini na Puma Isua Krista na ringanlonna.
ROM.7.1	Hanle o unai ngai, re u mak che mo asik chu dan ariat ngai ha, hangai ha kei ril ani zei miring adam kar tenpei danin achunga rui ei ril. 
ROM.7.2	Asik chu a ruathar adam kar pei a nungak ha danin a ruathar kom ankhit tenchu a ruathar athi le ha a ruathar dan ata ei zok. 
ROM.7.3	Hasik han a ruathar a dam kara pasal atei le anom u ten uiare tina anril inti, tenchu a ruathar athi suale ama ha, ha dan ata azok, a ruathar atei le aom u nam uiare ni no ni. 
ROM.7.4	Hantin han o unai ngai, Krista taksa lehan Dan ruia nei thi u, nangni hi atei ta nei ni u na ranga ha athi ata anthui ama ta ni u ro. Koinin Pathian rang nei anrana rang. 
ROM.7.5	Asik chu koinin taksana na om lai han hava han Dan sika asia zota thina dora rang anra ranga koini na taksana sin ei tho. 
ROM.7.6	Tenchu atun chu koini hi Dan ata na zok zei asik chu nei ankhit ha ama sika nei thi ni zei lekhana anziak marua ang ni luia tenchu Ratha thara suak sin nei tho.
ROM.7.7	Hanle imo ti mani Dan hi asia mo? Hava chu khai ro! Hanekten asia hi imo hava ha kei riat nok Dan rong leke kei riat asik chu, “Ningol no ro.” Hiva chong hi Danin aril nokten ningol hi imo hava ha re no ning. 
ROM.7.8	Tenchu asian chang amana ha chongpek le ka malunga ningolna dora aman lut asik chu Dan nokten asia ha athi. 
ROM.7.9	Hatuka voi khat chu dan nokam kei dam tenchu chongpek a hong le asia ei dama ei anthui, 
ROM.7.10	hatuka ka thi, hanuk damna ranga chongpek ha, hava han kei thina rang atia ke anlang. 
ROM.7.11	Hanke asian chang amana chongpek lehan ana huang hava lehan ana that. 
ROM.7.12	Dan chu anthiang chongpek um anthiang, anzik, asa. 
ROM.7.13	Hanle asa tak ha mo kei thina ei ni? Hava ha chu khai ro! Hanekten asian hantin han neinun asa le kei thina ei changa han hava ha asia ti ei anlang. Hanke chongpek le asia ha achalaka asiat ei ni na rang.
ROM.7.14	Asik chu koinin na riat Dan hi ratha, tenchu koi hi taksa asia thuaia anzuar. 
ROM.7.15	Asik chu kei tho tak ha hava ha re making. Asik chu kei zot tak ha, hava ha kei tho ni mak hanekten kei matir hake kei tho. 
ROM.7.16	Tenchu kei zot nok tak ha, hava ha ka tho tik le; havan ke Dan ei sa ha, hava ha kei pom. 
ROM.7.17	Hantin han ei nia ha sin ha kei tho lai nok, ka koma a om asia han hava ha ei tho. 
ROM.7.18	Hantin han kei riat ka kom ka taksana asa ite leng mak, kei zot chu apuang tenchu sin asa tho ranga puang mak. 
ROM.7.19	Asik chu kei zot ha sin asa ha tho makung, tenchu ha a siat kei zot nok ha sin ha, hava ha kei tho. 
ROM.7.20	Hanuk kei zot nok tak ha, hava ha ka tho ten koi kei tho ni lai mak, tenchu ka koma a ompu asia hava han ei tho.
ROM.7.21	Hantin han ha dan kei mu ni zei sin asa ka tho zotam asiat ka kom ahonga suak. 
ROM.7.22	Ka malung ril taka miring anga Pathian dan chunga ka rai a san. 
ROM.7.23	Tenchu ka taksana dan atei angkhat anlang. Hava ha ka malung dan aleta ei anduipui, asia dana ka kom a om han aman asuak ankhit ei na manchang. 
ROM.7.24	Koi vanbui miring hi! Thina taksa ata tumo anan zok rang? 
ROM.7.25	Koini na Puma Isua Krista na Pathian kom raisanna ka ril! Koi ka ninga malung le Pathian dan suak ka ni.
ROM.7.25	Tenchu taksana asia dan suak ka ni.
ROM.8.1	Hantin han atun chu Krista Isuana a om tak chu amani chunga asia anlona ite reng om lai no ni. 
ROM.8.2	Asik chu Krista Isuana damna Ratha dana koi hi asia le thina dan ata ei na mazok. 
ROM.8.3	Asik chu Dan hi taksa sika rat noka ei thothei nok ha Pathinin hava ha ei tho, a Naipasal nget ha asia taksa anput anga hatuka asian anbolna ranga ei hong tira taksana asia man ei hong choi. 
ROM.8.4	Koinin taksana nok ngai ha Rathana kal nei choi Dan adik riti ha koinia ei len. 
ROM.8.5	Asik chu taksana a om ngai ha; amani ha taksa rui a mandon u tenchu Rathana om ngai ha, amani ha Ratha rui a mandon u. 
ROM.8.6	Asik chu taksa rui chu thina tenchu Ratha rui chu damna le phukdaina. 
ROM.8.7	Asik chu taksa rui chu Pathian mumak, asik chu hava ha Pathian dan thuaia om mak, nim ngai mak. 
ROM.8.8	Hatuka taksa thuaia a om ngai ha amani ha Pathian rai mansan thei mak.
ROM.8.9	Tenchu nangni chu taksa thuaia ni u mak che, Ratha thuaia om ke na ni u. Ataka Pathian Ratha nangnia ei leng, tenchu Krista Ratha don lui tak chu ama ha Krista ta ni mak. 
ROM.8.10	Hatuka Krista nangni na kom a om ten. Ruak hi asia sika athi ke, tenchu Ratha dikna sika damna ei ni. 
ROM.8.11	Hatuka athi ngai bil ata Isua anthui ha ama Ratha nangni na aleng ten; hanle athi ngai ata Krista Isua anthui han aman na sung u na aleng a Ratha lehan na phil taksa um man dam inti. 
ROM.8.12	Hano unai ngai, koini hi nan tang. Tenchu taksa kom ni mak taksana nei damna ranga. 
ROM.8.13	Asik chu taksana nei damna aniten thi nget un na ti. Tenchu Rathana taksa sintho ngai dora that u ro, dam un na ti. 
ROM.8.14	Asik chu Pathian Rathana leng ngai dora chu amani ha Pathian nai ani u na. 
ROM.8.15	Hantin han suak Ratha man u mak che, nei achi ret u na ranga. Tenchu nai nina Ratha ke nei man u. Ha Rathana koinin, “Abba! ka Pa!” atia nei pai. 
ROM.8.16	Rathan aninga koini ratha le ei na manthei. Koini hi Pathian nai nei ni. 
ROM.8.17	Hatuka nai na ni tak anten dongaluak, Pathian dongaluak rang le Krista dongluakpui ataka koini hi ama bila antak na tiar ten ama bila ansang um inti.
ROM.8.18	Asik chu kei masat chu hiva hi, koini ranga anlianna a hong anlang rang le chu atuna antak nei tiar hi ite ni mak. 
ROM.8.19	Asik chu Pathian nai ngai ei anlang rang ha ansin ngai doran ei sabeia ei ngak. 
ROM.8.20	Ansin ngai dora ha zot lui chu chung anoma om ei zota ni mak, anompu ranga keng. 
ROM.8.21	Ha sabeina ha ansin ngaiin um siatna suak ata zoka Pathian nai ngai anliana zokna man inti. 
ROM.8.22	Asik chu koinin nei riat ansin ngai dora atun ten ana ariat u na lokona ei ankhek chian u. 
ROM.8.23	Harong ha ni mak koini Ratha maruaia om ngai hi koinim naninga nei nina na na taksa chipa, zokna ngak chipa na malunga nei ankhek. 
ROM.8.24	Asik chu sabeina na ke koinin sandamna nei man. Tenchu nei mu na nei sabei hi chu sabei ni mak asik chu ei mu tak ha chu ichangmo ei sabei rang. 
ROM.8.25	Tenchu koinin nei mu nok ha na sabei tak anten hano adiar chunga hava ha ngak inti.
ROM.8.26	Hantin han Ratha nin um koini nei rat noka ana san. Hantin han adik pika mo bor nei zong rang hava ha remak me tenchu Rathan atheia chongkului he le koini rathula ei mathem. 
ROM.8.27	Hatuka malung dora anvan han aman ariat Ratha hi imo? Asik chu aman anthiang ngai rathula Pathian zot anga a mathem.
ROM.8.28	Hanuk koinin na riat Pathian andit ngai ha ama ei mansuk anga ankui ngai, hangai rathula aloma ei satna rang munkhata sin ei tho u. 
ROM.8.29	Asik chu aman mana ei riat ngai amani ha a Naipasal ang taka ani ranga mana ei lei phun. A Naipasal ha a sung suak u na ulian khit ani rang. 
ROM.8.30	Hatuka aman ei lei phun ngai ha amani ha ei kui, ha ei kui ngai ha adik ei manchang ha adik ei manchang ngai ha, hangai ha ansang um ei mansang.
ROM.8.31	Hava ngai dora han imo ti ma ni? Pathian na tiang a om ten tumo ana dui thei rang? 
ROM.8.32	A Naipasal ngal manar luia loko ranga ana pek han aman hava bila aloma lungkhamna na pe no ni mo? 
ROM.8.33	Pathian ei phun ngai aleta tumo adui rang? Adik anchang rang ha Pathian ke tumo ansiat rang? 
ROM.8.34	Krista, Isua, ha athina anthuireta, ama ha Pathian changtiang a om, athara koini rathula a zong ret. 
ROM.8.35	Krista ditna ata tumo ana sen thei rang? Antakin mo, lunghangin mo, anrahoka nan mo, anchamin mo, saikorongin mo, anchi nan mo, khendaiin mo? 
ROM.8.36	Hintin hin anziak a om, 
ROM.8.36	“Nang na rang koinin sun sot nei thi;
ROM.8.36	Koini anthat rang bera anga nei antel.”
ROM.8.37	Tenchu koini anan dit han ama lehan hiva rui dora na han anlian sabaka a ngam nei ni. 
ROM.8.38	Asik chu ka riat sadim thinan mo, damnan mo, vanpalai ngaiin mo, anlalnan mo, a omsan mo, ala om rangin mo, sinthotheinan mo. 
ROM.8.39	Mun ansangin mo, mun anthukin mo atei neinun ansin ngaiin mo, iten koini Puma Krista Isuana om Pathian anditna ata na sen thei no ni.
ROM.9.1	Juda ngai Isua Krista tel u mak. Israel ei chul Pathian siat mak Kristana ataka kei ril milak tho making. Ratha Anthiang zara han sia le sa riatna le ana manriat pui. 
ROM.9.2	Ka malunga antak sabak lunghang ana chian. 
ROM.9.3	Asik chu ka unai ngai taksa lama ka chipui ngai rang hin Krista ata kei tei tenpei khomak tung ngal ila ka ti thei. 
ROM.9.4	Asik chu amani hi Israel ei ni u. Nai ni na anlianna dikna dan dora dan pek Pathian hasondom chongtin dora ata ani u na. 
ROM.9.5	Khuk ngai ha amani, hanuk taksa ruia amani ata ahonga Krista anpiang. Ama ha alompei chunga Pathian ei ni. Amen.
ROM.9.6	Tenchu Pathian chong ha a korong ei chang ni mak. Asik chu Israel ata anpiang dora hi Israel kiar ni mak. 
ROM.9.7	Hanuk Abraham a chi tia amani ha aloma anai havam ni mak, tenchu “Isak ha na chi antin ti.” 
ROM.9.8	A omzia hintin hin taksa nai ngai ha amani ha Pathian nai hantin han ni u mak tenchu chongtina nai ngai hake achia ei antel. 
ROM.9.9	“Asik chu atuna hun taka hong ka ti hava han sarin naipasal nei inti,” Hiva hi chongtina chong. 
ROM.9.10	Hava rong ni mak, tenchu hanuk Rebika ham nisela mi khat koini na chipui Isak lehan nai anphir avonga. 
ROM.9.11	An rai sua le nai ngai anzir man, asiat asa ite la tho u mak hava han ei a thang rang ansuk ei dikna rang, sintho sika ni mak tenchu a paipu ei zot sika keng. 
ROM.9.12	A kom han, “Ulian ha naipang asuak la ni inti.” 
ROM.9.13	Anziak a om, “Jakob ka dit tenchu Esau chu ka mumak.” 
ROM.9.14	Hanle imo ti ma ni Pathian hi dik lui mo? Hava chu khai ro! 
ROM.9.15	Asik chu aman Mosi kom han ei ti: “Ka lungkham mu tak hake lungkham kei mu rang, ka lung manpong tak hake lung kei manpong rang.” 
ROM.9.16	Hantin han azotpu sika ni mak, aputpu sikam nimak, lungkhampu Pathian sika keng. 
ROM.9.17	Asik chu Pathian lekhabuna Pharo rang ha ei ti, “Nang hi kei na mathok. Nanga ka sinthotheina kei man langa phil chung dorana hanke ka raming ei anpak rang.” 
ROM.9.18	Hasik han aman ei zot tak lungkham ei mu hanuk ei zot tak ha ei mankhir.
ROM.9.19	Hiva hin na tin na ti, “Hanle aman ichangmo asiana ei na sur ret? Ama ei zot tumo adui rang?” 
ROM.9.20	“O miring nang hi tumo na ni hi, Pathian nei ankhal pui? Ansin neinun han asinpu rang ha ichangmo hintin nei na buak ti thei ni mo?” 
ROM.9.21	Hanle bephil khata angkhat alu, angkhat a nem abuakpu han abuakna rang thei ngai mak mo?
ROM.9.22	Hava han imo! Pathianin a taksitna anlanga le a sinthotheina anriat a zota ei masiat rua a taksit bel ngai chunga phuksota adiarin imo ei siatna. 
ROM.9.23	Ha lungkham bel ngai chunga ei lianna nei anriat rang ha, man ata anlian ranga ei sin ngai ha. 
ROM.9.24	Hanuk ei pai ngai ha Juda ngai rong ata ni mak Jentail ngai bilam koini hi ei na man ni. 
ROM.9.25	Hintin hin Hosea lekhabuna ei ti: 
ROM.9.25	“Ka mi ni lui ngai ha amani ha
ROM.9.25	‘Ka mi’ ti ka ti.
ROM.9.25	Hanuk keia dit ni lui ngai ha
ROM.9.25	‘Keia dit’ ti ka ti.
ROM.9.26	Hatuka, ‘Nangni hi ka mi ni u mak che ei antina muna hava muna’ 
ROM.9.26	hangai ha Pathian a dam sapa anti inti.”
ROM.9.27	Hanuk Israel ngai ruia Isai han anring sabaka hiva chong ei ril: “Israel nai ngai tipui bali dor pei atam u nam, anniang hake sandam aman rang. 
ROM.9.28	Puman phila chong hong makhip inti hava ha akipa le anlapa tho inti.” 
ROM.9.29	Isaiin mana ei ril anga, “Sipai ngai Puma han achi rang ngal na ma no sela, koini hi Sodom le nei anruala Gomora ang nei ni rang.” 
ROM.9.30	Hanle koinin imo ti mani; Jentail ngai dikna zi lui ngaiin dikna apha u zei, iamna sika dikna chu. 
ROM.9.31	Tenchu Israelin dikna dan azinam ha dan ten huam u mak. 
ROM.9.32	Isikmo? Iamna sika ni mak tenchu sina ei zi u sika. Hatuka hava “anbana lung” chunga han ei anba u ani na. 
ROM.9.33	Lekhabuna anziak a om: 
ROM.9.33	anbana lung le alua lungpui ka siak
ROM.9.33	ama a iam tak chu mualphui ansak no ni.”
ROM.10.1	Unai ngai, ka malung ei zot le amani ranga Pathian kom ka borzongna sik khit hi sandama ei om u na ranga. 
ROM.10.2	Pathian tianga taksatna anei u ti ka riatpui u tenchu ei riat zit u na chu ni mak. 
ROM.10.3	Pathian dikna riat lui ei dik u na andet ranga tak ei sat u na Pathian koma lut u mak. 
ROM.10.4	Krista chu a iam tak pei ranga dikna ei mantheina ranga Dan anbangpu ei ni.
ROM.10.5	Mosin, “Dana dikna zom chu ha dikna sika han dam inti ti na a maziaka.” 
ROM.10.6	Iamna na dikna han hintin hin aril: “Na malunga tumo vana lon rang? Hava ha Krista ha chung ata ansum ranga tina ke.” 
ROM.10.7	“Tumo anthuka chum rang? Hava ha athi ngai bil ata Krista ha chunga a honga aruai ranga.” 
ROM.10.8	Imo nei ti hi? “Ha chong ha ana dep lak ke, na mur le na malunga a om.” Asik chu Iamna chong koinin nei rila nei sem ha. 
ROM.10.9	Asik chu nangin na mur le Isua ha Puma atia na poma na malunga athi bil ata ei mathui ti na iam anten, sandam manin na ti. 
ROM.10.10	Asik chu min malunga ei iam dikna ranga, mur le ei pom zokna ranga. 
ROM.10.11	Asik chu Pathian lekha chonga, “Ama chunga iam tak chu mualphui ansak no ni,” ati. 
ROM.10.12	Asik chu Juda le Grik ite ei tei na om mak asik chu lokona na Puma angkhat dak. Ama a pai ngai ha amani ranga achalaka lungkhamna apek. 
ROM.10.13	Pathian lekha chongin ati, “Puma raming apai takin aman sandam man inti.” 
ROM.10.14	Hanle a iam nok ngaiin hontinmo ei pai rang? Hanuk a rui re lui ngaiin hontinmo iam ni? Hanuk aril abuiin hontinmo re ni? 
ROM.10.15	Hatuka kuitir nokten hontinmo ei ril rang? Pathian lekhabuna hintin hin anziak a om, “Satna rang thang ahui aril ngai chu a ke u itukmo ei sa so!” 
ROM.10.16	Tenchu thang ahui hi alo man ei pom ni mak asik chu Isai han ei ti, “Puma koinin nei ril hi hava ha tumo a iam?” 
ROM.10.17	Hantin han iamna hi riatna sika a om hatuka riatna hi Krista chong sika a om.
ROM.10.18	Tenchu kei ti ni zei, amanin la re u mak mo? Ariat u, Pathian lekhabun ei ti: 
ROM.10.18	“A he u ram dorana anthanga;
ROM.10.18	A chong u ramual tenpei anthang zei.”
ROM.10.19	Tenchu kei ti Israelin la re mak mo? Mansana Mosin ei masang: 
ROM.10.19	“Nama kai lui ngai manga malung na makhang u ka ti
ROM.10.19	na ma mo manga na tak na mansi u ka ti.”
ROM.10.20	Hanuk Isai han angam sabaka ei ril, 
ROM.10.20	“Na rok lui ngaiin ana man u zei;
ROM.10.20	Ka kom na rakel lui ngai ha ka man mu”
ROM.10.21	Tenchu Israel ngai ruia ei ti, “He tel lui le makhal antak mi ngai ranga sun sot ka ban kei phar ha,” ei ti. 
ROM.11.1	Hanle Pathianin ami ngai hi ei henga ei pei mo? Hava chu khai ro! Koi um Israel, Abraham achi Benjamin ate zia khat ka ni. 
ROM.11.2	Pathianin ami mana ei riat ngai ha hava ha tuara pei mak, re u mak che mo. Eliza rachina lekhabun imo ei ti aman Isarel mi ngai ruia Pathian kom hintin hin ei mathem. 
ROM.11.3	“Puma, amanin na deari ngai athat u zei, haia na dali ngai amalet zit u zei; ka thei dak ke anniang ka ni zei hatuka amanin ka nuk um alak rang aval u.” 
ROM.11.4	Tenchu “Pathian rolin ama ranga imo ei ti? Baal a makunga a mankhuk la bil ngai lui asang sari mi ka ranga anniang ka la hoi.” 
ROM.11.5	Hantin den atun him lungkhama anthang anga anniang senkhat ala om. 
ROM.11.6	Hava ha lungkhama aniten, hava han sina ni lai mak hanoten lungkham ha lungkhama ni lai mak.
ROM.11.7	Hanle imo? Isarelin eia rok ha, hava ha man mak. Tenchu anthang ngai han hava ha aman u. Atei dora chu pop u lai mak. 
ROM.11.8	Hintin hin anziak a om, “Pathianin hangai ha anvuang ratha apeka muna salui mit le riatna salui kuar apeka avian tenpei.” 
ROM.11.9	Hanuk David han ei ti: 
ROM.11.9	“A dokang u amani ranga chang le khomak ang ni rase;
ROM.11.9	anbana le athuanna chang rase!
ROM.11.10	Amit cho u rase ei mu u nokna rang
ROM.11.10	nangin a mating u ankula re chian ro.”
ROM.11.11	Hano ka ti, amani ha ei chul u na ranga anba u mo? Hava chu khai ro! Hanekten amani ei chul u na Jentail ngai kom sandamna ei hong tung. Hanke a malung u ei kang rang. 
ROM.11.12	Hanle ei chul u na ramual ei neina, ei hek u le Jentail ngai ei nei na aniten ei kip u na na vang chu itukmo ei la tam rang!
ROM.11.13	Tenchu o Jentail ngai: kei na ti ni u zei, Jentail ngai ranga kuitir atia ka tha theia haso keia domna ha kei anpak. 
ROM.11.14	Hontin tak mo ka nam ngai malung ankhanga amani bila mi ituk lek mo sandam ka man chang thei mo. 
ROM.11.15	Amani ei khaia ramual anngaina aniten hangai ei poma a thi ngai bil ata damna man ni mo atei?
ROM.11.16	Hatuka a rapa anthiang ten apumpui anthiang a razung anthiang ten a bak doram anthiang. 
ROM.11.17	Hatuka abak khiak loka na peia hava han nang oliv thing arathol na ni nam na va zom ten ha oliv thinga nei anchel. 
ROM.11.18	Tenchu ha abak ngai ranga borai tho no ro borai na tho nam abul a chom ha ni mak che, abul ke ana chom.
ROM.11.19	Hava hantin na ti, “Koi ei na zomna ranga abak ei khiak lok.” 
ROM.11.20	Adik ei iam u nok sika hangai ha ei khiak hatuka nei iam sika nang nei andinga nei om. 
ROM.11.21	Ansangpa ngai rui mandon no ro. Hanekten achi ro, asik chu Pathianin ha abak tatak ngai ngal lungkham a mu nokten hava han nang um lungkham na mu no ni. 
ROM.11.22	Hantin han Pathian a phung ei thum le ei anchang mandon ro, achul ngai rang ha amani chunga anchang; hanuk nang na ranga Pathian phung thum, ha phung thum ha nangin surtit ro, hano nang um ankhaiin na ti. 
ROM.11.23	Hanuk hangai ha ei iam u nokna na han a om u nokten, hangai um a zom thei asik chu Pathianin hangai ha azom ret thei. 
ROM.11.24	Asik chu anzom thei lui, nang oliv rathol kung lua mana ei na tuka oliv kung asa lehan kolom antho anga ana manzom theiten, Pathianin abak tatak ngai vang chu alaka oliv kung tataka ana manzom tik chu itukmo ei ni thei rang ani na.
ROM.11.25	Asik chu unai ngai naning u na ahian anlo u no ro hasik han nangnin hia chong maruk nei riat u nok rang zot makung. Itukmo chu Israel ngai senkhat antak u zei. Jentail ngai akipa alut maseng man kar pei. 
ROM.11.26	Hantin han Isarel dora ei zok rang. Hintin hin anziak a om: 
ROM.11.26	“Zion ata Sandampu hong intia
ROM.11.26	aman Jakob ata Pathian ti lui ngai khai inti.
ROM.11.27	Hatuka hiva hi amani ranga ka chongtin, 
ROM.11.27	Ei siatna u ngai dora ka lak tik le.”
ROM.11.28	Hangai ha thang ahui sika nangni ranga anan mumak tenchu anthang ngai sik akhuk u ngai ranga andit rua. 
ROM.11.29	Asik chu Pathian lungkham pek dora ama kuina a malung makhir ngai mak. 
ROM.11.30	Hantin han nangnin mana Pathian he nei tel u nok, tenchu atun amanin ei tel u nok sika lungkham nei chang u. 
ROM.11.31	Hantin han, amanin atun ei tel u nok; nangnin lungkham nei man u na na, amanin lungkham ei man u na rang. 
ROM.11.32	Asik chu Pathianin lungkham ei mu zit theina ranga mi dora he tel luina na ei khum.
ROM.11.33	Pathian hianna le riatna ei don anthuk ba! Arui rilna ariat thei rua le a lampui azek thei rua ni mak ba! 
ROM.11.34	Asik chu:
ROM.11.34	“Puma malung tumo a riat?
ROM.11.34	Ama a zekpuia tumo a chang? 
ROM.11.35	Athuan ret rang ngal akom tumo a pek man sa.” 
ROM.11.36	Ama ata ama le ama ranga alompeia ei om. Ama koma han umor taituana anlian na om rase. Amen. 
ROM.12.1	O unai ngai, Pathian lungkhamna ngai le keina mathem ani u zei anbolna dam le anthianga phamruana, naninga na pum dalina andar u ro hava ha nangni ranga biakna dik. 
ROM.12.2	Atun taka omdan anga om u no tan Pathian zot dan le phamrua le asa tin nei riat thei u na rang na malung u athara oma man tei u ro.
ROM.12.3	Pathian pek lungkhamna sika hin na bil u na tuten imo nei ni zotor ha, ha neka aliana anmu u no ro. Tenchu Pathianin iamna ei pek zotor hava anga aman adik pika andon ranga kei na ti chip u. 
ROM.12.4	Asik chu koini na Puma angkhat ha abaksem atam, tenchu abaksem dora asin tho munkhat ni mak. 
ROM.12.5	Hantin han koini hi Kristana pumkhat koini le koini na pum na her. 
ROM.12.6	Hatuka koinin lungkham nei man hi hava anga koinin na bor man khikhit a om, hava bor ha de chong aniten hong u ro nei iam anga de chong ril u rei. 
ROM.12.7	Hasondom rang aniten, ha hasona han ngim u rei. 
ROM.12.8	Hanuk minchu niten, minchuna le chong arila om rase, apek aniten anzika pe rase; ankokpu nin um rakok rase, lungkham amun malung taka mu rase.
ROM.12.9	Andit ha mairongtei noka ni rase. Asa nok ha matir tatak ro, asa tak ha pom tit ro. 
ROM.12.10	Nangni le nangni andita lungkham anmu u ro nangni le nangni lalchi antho u ro. 
ROM.12.11	Taksat u tan, duai u no ro. Rathana lum u ro, Puma suak sintho u ro. 
ROM.12.12	Sabeina na na rai mansan u ro, antak diar u ro, borzonga ngim u ro. 
ROM.12.13	Mi anthiang ngai ei ansam ei bui u na ansem pui u ro, khual amal man zom u ro.
ROM.12.14	Anan rahok ngai chu borsang pe u ro, bor pe u ro khomak sam u no ro. 
ROM.12.15	A rai asan ngai na rai mansan pui u ro, achap ngai chap pui u ro. 
ROM.12.16	Nangnin malung munkhat choi u ro. Ansangpa ngai man don u no ro; tenchu annuai ngai bila anrual pui u ro, ahian anlo u no ro. 
ROM.12.17	Asiat phuba na asiat tho u no ro. Mi dora mit muna asatak ha andona hava ha tho u ro. 
ROM.12.18	Na thei u ten nei mator dorpei chu mi le anngoina tho u ro. 
ROM.12.19	O keia dit ngai nangnin naninga phuba la u no ro. Hanekten Pathian taksitna ranga mun ha ma u ro. Asik chu anziak a om, “Phuba lak hi koi ka sin koi amara pe ka ti hiva hi Puman ati.” 
ROM.12.20	Hanekten, “Anan mumak ngai ancham ten man ne u ro. Anral ten man buang u ro asik chu hava ha na tho ten a luna moi raek anling siak na ti.” 
ROM.12.21	Asian na matorni tenchu asa lehan asiat ha man dok ro.
ROM.13.1	Nuk a nei tinin ulian aman ngai thuaia leng rase. Asik chu Pathian phun ani nokten ulian chang mak.Hanuk uliana a om ngai dora Pathian phun. 
ROM.13.2	Hasik han ulian adui tak chu ama ha Pathian phun adui amani aning chung u na ruirilna aman u. 
ROM.13.3	Asik chu ruirilpu ngai hi om asa tho ngai ranga anchi om mak tenchu om asa tholui ngai ranga anchi rua. Hatuka rui aril ngai kom anchi buia om rang na zot mo? Om asa tho ro, na tho ten ama kom anpakna man na ti. 
ROM.13.4	Asik chu om asa ranga ama ha na rathula Pathian hasondom.Tenchu om asiat na tho ten achi ro asik chu a koronga khendai sur mak, asik chu aman Pathian hasondom om asiat atho tak chu taksit mangna ranga phuba luakpu keng. 
ROM.13.5	Hantin han takasin chia ni mak tenchu sia le sa riatna lam anuaia alut anang.
ROM.13.6	Hasik han reng phil man um nei pek u. Asik chu amani ha Pathian dorbo andom hava sina ei anbetok. 
ROM.13.7	Ei man rang ha hava ha pe ro, phil man apek ei nang pe ro; a choi anang ten choi ro, anchi nangpu achi ro alal rua lal ro.
ROM.13.8	Tute ta antang u no ro, nangni le nangni andit rang antang u ro asik chu mi tei andit chu ama ha dan ankhipa azi keng. 
ROM.13.9	Asik chu, “Uire no ro; mi that no ro; anru no ro; ningol no ro” hanuk chongpek atei ngai dora hi, “Nang nei andit anga na in kol mi adit ro” ti hin chongpek dora ei kipna ke. 
ROM.13.10	Andit, a in kol mi ansiat na tho mak hasik han adit hike dan ankhipa amang.
ROM.13.11	Hatuka hintin tho ro, asik chu nangnin hiva hun hi na riat u, atun hin a in ata ameng hun ani zei. Asik chu na iam laia neka atun sandam koinin nei dep. 
ROM.13.12	Zan ahek rang ani zei, khua ahonga var rang ani zei; hasik han hong u ro azing sin ngai amaka avara anduina raliang le anvo u rei. 
ROM.13.13	Hong u ro suna om anga asadima om u rei. Zu nek anbuai le zu anrina om luia, ahur le angala om luia, ansual le khamaret thona om luia adika leng u rei. 
ROM.13.14	Tenchu nangnin Puma Isua Krista ha rasil u ro nei zot ansukna ranga na taksa ranga mandon u no ro.
ROM.14.1	Iama tom ha pom u ro tenchu ankhalna rui anrila ni mak. 
ROM.14.2	Mi khatin iamna adona alompeia a sak thei, tenchu iama tom han anna a sak thei. 
ROM.14.3	Sak nek ei sak tak ha, hava ngai ha dem u no ro. Hava ei sak nok tak ha, hava a sak ha hava mi ruiaril no rase ei sak ha Pathianin ei pom keng. 
ROM.14.4	Tumo na ni mi suak rui nei ril? A pumapa kom adik hano dik lui anding inti, asik chu Puman a manding thei.
ROM.14.5	Mi khatin mi khat hi nikhua tei neka aman lu, mi tei khatin nikhua dora hi anrual zita a mandona mitin aninga a malung anre sadim rase. 
ROM.14.6	Nikhua ei mang ha Puma ranga ei mang; ei sak tak ham Puma sika ei sak asik chu Puma kom raisanna ei ril hanuk a sak nok han Puma sika ei sak nok asik chu Puma ei manpak. 
ROM.14.7	Tute aranga adam om mak mena, aranga a thim om mak me. 
ROM.14.8	Na dam ten Puma ranga nei dam, na thi nam Puma ranga nei thi hasik han na damam na thinam Puma ke. 
ROM.14.9	Asik chu hava ranga Krista ei thia ei dam ama ha athi le adam aninina a Puma ei ni na rang. 
ROM.14.10	Na parual arui ichangmo nei ril hanuk ichangmo na parual nei mumak koinin naloma Pathian ruiril makunga nei lan ding rang keng do. 
ROM.14.11	Asik chu lekhabu anthianga anziak a om: “Asik chu Puman ei ti kei damna le ka khomak ansam. Ka kom mankhuk tin anbil inti hanuk malei tin Pathian anpaka anpuang inti,” ati na. 
ROM.14.12	Hasik han na loma Pathian kom na theia na rui nei lan ril chip rang a la ni.
ROM.14.13	Hasik han, hong u ro koini le koini siat anril u lai no rei hanekten na unai ngai ei lua le ei anba nokna rang tho u rei. 
ROM.14.14	Ka riat hanuk Puma Isuana ka riat sadim, anthiang nok ngal om mak, ama ranga anthiang luia a riat ten anthiang nok ani zei. 
ROM.14.15	Na unai ha nek sak sika a malung na manna ten, lungkhamna tiang ase ni lai mak che. Hava sika Krista ei thi nang nei sak neinun le ama ha masiat no ro! 
ROM.14.16	Hantin han na rang asa han antir rua ni no rase. 
ROM.14.17	Asik chu Pathian Ram hi nek le sak ni mak. Tenchu dikna, anngoi le raisanna hava ha Ratha Anthiang pek ke. 
ROM.14.18	Asik chu hia ruia Krista suak achang tak chu Pathian madit le miring kom um lalchi thoruana atung ke.
ROM.14.19	Hantin han hongamo anngoina le hong le mo mi le mi anthil theina, hava ngai dora zi u rei. 
ROM.14.20	Sak sika Pathian sintho masiata pei u no ro. Neinun dora anthiang chu ei ni, tenchu ha mi ei sak tak han antak puia alua ten ama ranga hava ha asiat. 
ROM.14.21	Me sak mo, gerep zu buang mo angkhat peia, na parual a luana anba puia a ranak a chuaina aniten, hantin han a tho nok asa. 
ROM.14.22	Nang nei iam ha, hava ha nang na kom Pathian makunga siak ro. Ama aninga adik atia anpoma asia anlo lui miring chu achan asa keng. 
ROM.14.23	Tenchu songankhar a don tak han, asak ten ama ha a siat anlo zei. Asik chu ei sak ha ei iama ni lai mak, hatuka ei iam nok taka ha chu hava ha asia.
ROM.15.1	Tenchu koini ranak anei ngai hin ranak abui ngai ei rat u nokna pel pui u rei, naninga andem u no rei. 
ROM.15.2	Koini mitinin ei satna ena na in kol mi rai mansan u rei. 
ROM.15.3	Asik chu Krista ham ei nuama om mak. Hanek ten anziak a om, “An mumak ngai ei na mumakna ka chunga achul zei.” 
ROM.15.4	Asik chu mana anziak ngai ha, hava ngai ha koini nei anchuna ranga anziak Lekha chonga diarna, lungdaina le koinin sabeina nei man. 
ROM.15.5	Diarna le lungdaina Pathianin bor na pe u rase Krista Isua anga nangni le nangni malung khat nei don u na ranga. 
ROM.15.6	Hantin han nangnin malung khata, chong khata Puma Isua Krista a Pathian le a Pa manpak u ro.
ROM.15.7	Hantin han Krista han ana pham u na, hantin han Pathian anlalna ranga nangni le nangni anpom u ro. 
ROM.15.8	Asik chu kei ril na chipui ngai koma chongtin ha ei detna rang le a lungkhamna sika Jentail ngaiin Pathian ei mansang theina ranga Pathian chong a dika ei riatna rang Krista chu vun an at ngai aruaia ei om a. 
ROM.15.9	Hatuka Jentail ngai um nisela alungkhamna sika Pathian ei manpak thei u na ranga.Lekhabu anthianga anziak anga: 
ROM.15.9	Na raming anpakna ranga la tho ka ti.”
ROM.15.10	“Hatuka nangni Jentail ngai o, 
ROM.15.10	A mi ngai le pham u ro!”
ROM.15.10	ati reta. 
ROM.15.11	“Hatuka nangni Jentail ngai o, 
ROM.15.11	Puma chu manpak u ro
ROM.15.11	Mi doran um ama manpak rase!”
ROM.15.11	ati reta. 
ROM.15.12	Hanuk Isai han ei ril, “Jessi razung om inti; 
ROM.15.12	Jentail chunga anlal ranga angkhat anding inti,
ROM.15.12	ama chunga nam tinin sabei inti.”
ROM.15.13	Sabei rua Pathinin iamna le raisanna dora le anngoina manbit rase nangnin Ratha Anthiang sinthotheina an sabeia om u ro.
ROM.15.14	Ka unai ngai nangni rui chu nangnin nget satna nei bit u hianna dora nei nei u, chunngo om nan ril thei u atia koi ngetin ka riat. 
ROM.15.15	Hanum na malung keina masui pe u, hova va rui mo arang sabaka kei hong maziak asik chu Pathian ata hi lungkhamna kei man. 
ROM.15.16	Koiin Jentail ngai kom Krista Isua hasondoma Pathian thang ahui chaizung achang rang. Jentail ngai ha Ratha Anthiang le anthianga pham pek anga ei anphamna rang. 
ROM.15.17	Hantin han Krista Isua Pathian omze ruia boraina a tho thei ka ni. 
ROM.15.18	Asik chu ha ruia chong angkhat ngal aril rang ngam no ning. Ha Jentail ngai ha chongpek antel ranga Krista han koia tho mak. 
ROM.15.19	Aman chonga le sina andangna tin le changdongna sinthotheina Ratha Anthiang sinthotheina le, hantin han ei tho Jerusalem ata Illurika ten asir apanga Krista thang ahui a kip thaka kei ril. 
ROM.15.20	Hatuka kei val hiva hi Krista raming ei lan ril pial nokna muna thang ahui kei ril theina rang, mi teiin ei phunna bul chunga phun lam ning. 
ROM.15.21	Tenchu hintin hin lekhabu anthianga anziak a om: 
ROM.15.21	“A thang avan thei sa lui ngai ha
ROM.15.21	amanin mu unti hatuka rangai lui ngai ha amanin re unti.”
ROM.15.22	Hava sika ni inti na kom u na hong rang voi hozetmo sok kei cha na kei om ani zei. 
ROM.15.23	Tenchu atun hia tanga dorana ka rang mun om lai mak hanuk kum itukmo ni zei kei mandon Spain rama ka se le na kom u na han se ka ti kei ti. 
ROM.15.24	Asik chu kei sabei ka se tik le na mu u ka tinga hatuka na bil u na kei oma na khop tot u le, hava han na va thak un na ti. 
ROM.15.25	Tenchu atun hin anthiang ngai; dorbondom ranga, Jerusalema ka se. 
ROM.15.26	Asik chu Jerusalema anthiang ngai bila anriang amani ranga Makedonia le Akaia ram ngai a rai ei san u na han ansan puina anga a rasuang lak u. 
ROM.15.27	Chongdika amani raisana hava ei tho u hatuka ha amani ha hangai kom antang um u asik chu Jentail ngai ratha ruia amanin ei ansem pui u hava han hangai um ramual ruia, hangai haso andom ranga ei antang. 
ROM.15.28	Hantin han hava sin ankhip ranga le asadima azeka hava amani anpek vang suale, nangni na tiang u ata Spain rama se ka ti. 
ROM.15.29	Hatuka kei riat na kom u na ka hong tik le hava han Krista borsang abita hong ka ti.
ROM.15.30	Unai ngai koini na Puma Isua Krista lungkham hanuk Ratha maditna le keina mathem u, nangnin Pathian kom ka rang borzonga ka bila azong mathan u no ro. 
ROM.15.31	Hontinmo Judai rama, ha hetel lui mi ngai ata kei zok theina rang hanuk Jerusalem ranga ka hasondom ha anthiang ngai kom ei anpomna rang. 
ROM.15.32	Pathian ei zota na kom u na raisan hiaia kei hong suaka, nangni le ning nei manbui theina rang. 
ROM.15.33	Anngoina Pathian na bil u na om rase. Amen.
ROM.16.1	Koini na sarnu, Kenkria na kuibinga kuitir nu, Phoibi ranga na kom u na ka na manriat zot u. 
ROM.16.2	Nangnin ama ha Puma na mi anthiang tho dan ang taka pom u ro; hatuka rui tina nangni ata sanna anang thei hava ha tho u ro, asik chu amam mitampa le koi len um ei na san keng.
ROM.16.3	Krista Isuana ka lom asa Priskilla le Akuila ha ka phamna chong na ril pe u ro. 
ROM.16.4	Amanin ka nuk sika a ring ei do u koi rong raisan chong kei ril u rang hava ha ni mak tenchu Jentail ngai dora kuibingin um aril. 
ROM.16.5	Hatuka a in u na kuibing ankhom ngai ham phamna chong na ril pe u ro. Keia dit khit Epenita Krista sika Asia rama a iam mansa ama ha phamna chong na ril pe u ro. 
ROM.16.6	Marin nangni ranga apong sabak ha, ama ha phamna chong na ril pe u ro. 
ROM.16.7	Ka nam ngai le kei ankhum pui Andronika le Juni ha phamna chong na ril pe u ro. Amani ha kuitir bila antir le ka mana Krista na anpek.
ROM.16.8	Pumana keia dit Amplia ama ha phamna chong ril u ro. 
ROM.16.9	Krista na koini na lom Urbana ha, hanuk keia dit Stakia ha phamna chong na ril pe u ro. 
ROM.16.10	Krista na abutamin Apellia ha phamna chong ril u ro, Aristobula a inkua phamna chong na ril pe u ro. 
ROM.16.11	Ka nam Herodion ha phamna chong na ril pe u ro. Narkisa a in komi ngai bila Pumana a om ngai ha phamna chong na ril pe u ro.
ROM.16.12	Trupheni le Truphosi Pumana apong u hangai ha phamna chong na ril pe u ro, keia dit nu Persi Pumana achalaka apong ha, ama ha phamna chong na ril pe u ro. 
ROM.16.13	Puman ei mandang Rupha, hanuk anu koi um ka nu ama ha raisan chong na ril pe u ro. 
ROM.16.14	Asinkrit, Phlegon, Hormen, Patroba, Herman aloma kuibing ngai phamna chong na ril pe u ro. 
ROM.16.15	Philologoa le Juli, Nerea le a sarnu hatuka Olumpa amani bila mi anthiang ngai dora ha raisan chong na ril pe u ro.
ROM.16.16	Nangnim biang atum anthiang le nangni le nangni anpham u ro. Krista kuibing doran nangni ana pham u.
ROM.16.17	Unai ngai keina mathem u ani zei nangnin nei anchu u hava aleta ansenna anbana ansuak, hangai ha mandang u ro hangai ata ankhai u ro. 
ROM.16.18	Asik chu havan tina mi ngai koini na Puma Krista suak sin a tho ni u mak. Tenchu a von u ranga suak sin ei tho u ke. Mur athum le chong ahui le mi andin ngai malung ei huang u. 
ROM.16.19	Asik chu nangni na hetel u chong ngai mi dora koma a sip zei. Hasik han nangni sika ka rai ei san tenchu kei zot hiva hi nangnin asa sika hian u tan a siat sika hian u no ro. 
ROM.16.20	Hatuka phukdaina Pathianin Soitan ha anrapa na kepha thuaia na manthin unti.
ROM.16.20	Koini na Puma Isua Krista a lungkham na bil u na om rase.
ROM.16.21	Ka sin tho pui Timothi hatuka ka chipui Lukia Jakon le Sosipater ngai nangni rang phamna chong ana hong ril u. 
ROM.16.22	Hi lekha anziak hi koi Tertia Pumana chibai ka na buk u.
ROM.16.23	Koi le kuibing ngai doran anan tungpa Gaian chibai ana tho u. 
ROM.16.24	Hiva khuana sum adonpu Erasta le a parualpa Kuartan chibai ana tho u.
ROM.16.25	Atun anan det theipun ka thang ahui anga le Krista Isua ruia anril anga han anthup ei anlang anga kumkhuana anril pial lui ha. 
ROM.16.26	Tenchu atun a hong anlang zei, hatuka deari ngai lekhabuna kumkhua Pathian iama chongpek atel ranga nam dora koma anril ani zei.
ROM.16.27	Isua Krista lehan ha angkhat dak hian avar Pathian anpakna kumkhuana ni rase. Amen.
1CO.1.1	Paul, Pathian ei zotna le Krista Isuan ei tir ranga ankui hanuk koini na parual Sosthini kom ata
1CO.1.2	Korinth a Pathian kuibing ngai ranga, Krista Isuan Pathian mi anthiang ngai rang le ankui mi anthiang ngai dora rang hanuk koini na Puma Isua Krista raming apai muntina a om ngai dora ranga; amani le koini na Pathian. 
1CO.1.3	Koini na Pa Pathian hanuk Puma Isua Krista ata lungkhamna le phukdaina na chung u na tung rase.
1CO.1.4	Pathian a lungkhamna Krista Isuana peka nei om u sika ka Pathian koma huntina raisanna ka mantung. 
1CO.1.5	Asik chu Kristana han nangni munkhat nei ni u na alompeia, chong tianga hanuk hianna tianga aloma anei sua na ni u zei. 
1CO.1.6	Havantin han Krista ruia chu adet sabaka na chung u na anphun ani zei. 
1CO.1.7	Koini na Puma Isua Krista ei la hong anlang ret rang nei ngak u na borsang khat dak ngal machan luia nei om u ani zeia. 
1CO.1.8	Hatuka ama hanin um ahek tenpeia na mandet tit unti, koini na Puma Isua Krista Nikhua tikam dem na makhai u no ni. 
1CO.1.9	Pathian aiam rua ani, ama zara nangni ngai a Naipasal koini na Puma Isua Krista anloppui ranga ankui na ni u.
1CO.1.10	Ka unai ngai, koini na Puma Isua Krista raminga keina mathem ani u zei, ansen anbaka nei om u nokna ranga chong khata luang u ro. Tenchu mandon khat le derdin khat dak anput chunga munkhat chang kiar u ro. 
1CO.1.11	Ka unai ngai, asik chu Kloii insungkua mi ngai kom ata nei ansual u na rui anthiang vanga thang ka lei riata. 
1CO.1.12	Hintin hin lam chong na ril u ka ting, na chong u ngai dora atei chipa; angkhatin ati, “Koi chu Paul akuibinga mi ka ni,” atei ngaiin, “Koi chu Apolo kuibing ka ni,” hatuka senkhat in, “Koi Pitor akuibing mi ka ni,” hanuk ret senkhatin, “Koi chu Krista kuibing mi ka ni,” nei ti chip u. 
1CO.1.13	Krista hi kuibing tina anbak poka mo ahonga om? Paul hi nangni ranga Krosa mo avantar? Paul aruaisi ka ni anti ngaiin tu kom mo baptisma nei chang u?
1CO.1.14	Kripas le Gaia rong nok chu tute baptisma kei manchang om mak atina keng Pathian koma ka raisanna kei mantung. 
1CO.1.15	Ka ruaisi achang ranga nangni ngai ka koma baptisma nei chang u keng angkhat ngalin ati thei om no ni. 
1CO.1.16	Stephan le a insung mi ngai ham baptisma ka la pek. Tenchu atei chu baptisma ka pek atina anriat lai makung. 
1CO.1.17	Krista han baptisma apek ranga ei na hong tir ni makung. Thang ahui aril ranga ahong antir ka ni. Hanuk chu miring hianna chong ngai manglui tana Krista Kros chunga ei thina ranak buanruang ei se nget nokna ranga aril ranga antir ka ni.
1CO.1.18	Asik chu Krista Krosa ei thina ruia anpei ngai ranga chu amo om ani. Tenchu koini azok ngai ranga chu ranak ei ratna ani. 
1CO.1.19	Pathian lekhabuna ei ti anga, 
1CO.1.19	“Mi hian ngai ei hian u na masiat pe u ka tinga,
1CO.1.19	hatuka mi athei ngai ei thei u na buanruang manse pe u ka ting.”
1CO.1.20	Hatuka havatena han mihian ngai hontiangmo a om u? Hano mi athei ngai hontiangmo ala om ret u? Hano hi ramual min sual athei ngai le honmo ala om thei? Pathianin hi ramual hianna ngai dora hi ei mo u na ei manlang. 
1CO.1.21	Asik chu Pathian ama ei hianna ha ramual hianna lehan chu lei riat thei lai mak tenchu, hava taka han “amo” thang rilna lehan aiam ngai anzokna ranga Pathian han ei lei zot chian ani. 
1CO.1.22	Hava asik khit chu Juda ngaiin ei andangphat na ranga boidong sin amu ha ei zot babang u hatuka Grik ngaiin hianna ei thun u. 
1CO.1.23	Ten koinin chu Krosa athi Krista rui keng nei ril, tenchu hava rui tak ha Juda ngai ranga ankalna, hatuka Jentail ngai ranga amo anlona. 
1CO.1.24	Tenchu Juda mo ani Jentail mo ani Pathianin ei kui sua ngai ranga Krista chu Pathian ranga aranak neina khit le ei hianna ani. 
1CO.1.25	Asik chu Pathian ei mo khitna tak ha miring ei hianna neka ahian sana anlanga, hanuk chu Pathian ei ruangna tak ngal ha miring ranak neina neka ranak ala nei sa ani.
1CO.1.26	Ka unai madit ngai, atun hin Pathianin ei na kui u na mandon u ta; na miring nina anga chu ahian le thotheina ranak adon le sutmun ansang anei alakte keng. 
1CO.1.27	Tenchu Pathianin mi hian ngai mualphui asak ranga ramuala achuk nok ngai ha ei athang. Hanuk ret chu ranak anai ngai mualphui asak ranga Pathianin ramuala ranak abui ngai ei athang. 
1CO.1.28	Ama han ramuala annuai ngai, min ei dem ngai le min itena ei tel nok ngai dora han hi ramuala min ei poisaka ei manlian ngai ansiata apei ranga ei athang. 
1CO.1.29	A omzia chu angkhatte ngalin Pathian matona anphuna ei om nokna ranga. 
1CO.1.30	Tenchu Pathianin nangni ngai ha havan ata Krista Isua le munkhat achang ranga ei na hong choi u, hatuka Krista chu koini nei hianna ananni pe ranga Pathianin ei na mansuk pe ani. Amana han koini ngai nei dikna, Pathian mi anthiang le nei zokna ei hong chang ani. 
1CO.1.31	Hasik han, Pathian lekhabuna anziak anga, “Borai atho zot lele ten Puma na borai tho rase,” ati. 
1CO.2.1	Unai andit ngai, nangni kom Pathian chongtak anthup aril ranga ka hong lai han chongkam ansang le chongril anthuk hong mang makunga. 
1CO.2.2	Hun alakte na bil u na kei hong oma, Isua Krista le abingtena Krosa ei thina rui rong nok anten atei ite ruia ariat ranga ka malunga masui makung. 
1CO.2.3	Na bil u na ka omlai han, ka chuaia, anchi chunga le rathatak ansak sabaka kei om ani; 
1CO.2.4	Hava laia ka chong le ka thang hong rila han miring hianna tiang ngala singsuakna anchel maka, hanek ten Rathana le Pathian sinthotheina ranak hakeng anlanga ka riata. 
1CO.2.5	Nei iam u na ha miring hianna lama ei anboi noka tenchu Pathian sinthotheina tianga ei anboi theina ranga.
1CO.2.6	Hanum nisela, ratha tianga ratitung ngai ranga hianna thang keia hai tit ani; tenchu hava hianna ha hiva ramual ata suak nimak, hiva ramual ruia ningneina adon ngai atam nimak, amani ningneina chu hekna tianga apan tir keng ani zei. 
1CO.2.7	Atuna hianna rui kei ril hi chu Pathian chongril anthup hianna ani, hava ha miring anina tak ata anthup ani; tenchu ama han ramual ansiang man ata koini ngai nei anlal theina ranga alei athang sua ani. 
1CO.2.8	Hiva ramual aruai ngai kara tuten hiva hianna ruia ariat om u mak. Ariat mi ni u sela chu anlianpu Puma ha Krosa ei makhai u nok ranga anina. 
1CO.2.9	Tenchu Pathian lekhabuna anziak anga, 
1CO.2.9	“Mita lan mu ngai lui, kuara lan riat ngai lui,
1CO.2.9	Lungrila andonna lama sui ngai lui,
1CO.2.9	Hava tak ha ama andit ngai dora ranga ei lei mansuk pe ani.”
1CO.2.10	Asik chu Pathianin ama a Ratha lehan koini ngai koma achong anthup ha ei manlang; Ratha han aloma ei thun kiar keng, Pathian derdin anthuk le anthup tenpei um ei thun ani. 
1CO.2.11	Asik chu miring na rui ngai ariat chu miring ratha den keng, havan tin anga han, Pathian aruia ariat chu Pathian Ratha den keng. 
1CO.2.12	Ten koinin chu hi ramuala ratha aleia man nimak me, haneka Pathian alungkhamna le koini ranga aloma ei na pek ngai dora nei lei riat theina ranga Pathian ata ahong Ratha ha keng nei lei chang.
1CO.2.13	Hasika han, hava ngai ruia han, miringin ei anchuna ei riat thei anga hianna manga chong aril nimak me, tenchu Rathan ei manchuna ang taka keng chong nei ril, Ratha ruia ariat ngai kom den keng Ratha atak ruia nei ril thei. 
1CO.2.14	Ratha Anthiang ei om nokna miring dora chu Pathian ata ahong Ratha ahong anpek ha lei pom thei mak. Hava ang miring ngai chu ei riat nok sika ama rang khopa chu amo anlona duai keng. Asik chu, anina u ngai ha ratha lehan rui ei anril ani. 
1CO.2.15	Tenchu ratha mi ngai chu alompeia anina ha ratha lehan rui azek theia, ama aruia chu tuten azek thei om no ni. 
1CO.2.16	Asik chu Pathian lekhabun ei ril anga, 
1CO.2.16	“Tumo Puma mandon ariat theia
1CO.2.16	ama anchu ngoi thei rang na ni?”
1CO.2.16	Tenchu, Krista malung vong chu koinin na don.
1CO.3.1	Ka parual andit ngai, ratha mi ngai anga na la pham thei u makung; iamna lama Kristian naipang anga keina pham u a la ni. 
1CO.3.2	Bu keina do u noka ranu ti keng kei na la manbuang bak u a la ni; asik chu hava ranga han aruala ni u mak chena, atun um hava ranga han aruala ni u mak che. 
1CO.3.3	Asik chu atun tena hin hi ramuala mi ngai leng dan anga nei la om u. Na kar u na khamaret le ankhalna ala lengin hava taka han ramual mi nei ni u na le ramual mi ngai khovang ei sak u le zui nei anphua u ha anlang mak mo? 
1CO.3.4	Mi khat, “Koi chu Paul ami keng ka ni,” hanuk mi atei khatin, “Koi chu Apolo mi ka ni,” na ti u kar pei chu a om lek u dan ha ramual mi ang mai phua u mak che mo? 
1CO.3.5	Apolo mo ole Paul imo ani? Asa kiar, koini ngai chu Pathian dorbondom mai na nia, amani ata iamna nei hong chang u na ani. Pathian ang kha khat tak chunga asin ei na pek anga han. 
1CO.3.6	Koiin ka linga, Apolo han akunga ti ava leia tenchu akung alei anlian chu Pathian ani. 
1CO.3.7	Hasik han alingpa ham ite ni mak hatuka akunga ti aleipa ham ite ni mak tenchu akung alei anlianpu Pathian ha keng abul khit. 
1CO.3.8	Alingpu le akunga ti ava leipu ha ite ei antei u na om mak; hasik han aning chipa asin tho u anga ei lo u na chu Pathianin pek inti. 
1CO.3.9	Asik chu, koini ngai hi Pathian ranga a sin thopui alom ngai na ni; hatuka nangni ngai hi Pathian ei buak aphil na ni u hanuk chu Pathian a in um na ni u. 
1CO.3.10	Pathianin alungkham ei na pekna anga asin athei khit anga chopui kei phun. Hanuk chu hava han mi teiin ahong phuna. Tenchu nangnin hontinmo nei phun u ha anreng u ro. 
1CO.3.11	Tuten atei chopui phun lai no rase asik chu Pathianin Isua Krista rong hi chopui khat dak ani ranga ei phun ani. 
1CO.3.12	Senkhatin chu in ei man luanna ranga rangkachak, rupa, lunglu le abuaka oma, atei senkhatin chu thing, ngaidi, sapon anding om inti. 
1CO.3.13	Krista nikhua tika chu mi tin asin tho ei sana anlang inti; asik chu hava nikhua han mitin asin tho ha moiin la manlang inti. Asin tho ei sana ha moiin mansina la manlang inti. 
1CO.3.14	Ei phun andet tit ngai chu moiin aliaiam siat no ni; hatuka aphunpu han ei lo chu man inti. 
1CO.3.15	Tenchu asin tho moia akang pe ngai chu la dok inti; hanuk chu moia akangam adiar tit ngai chu ama aninga zokna la chang inti.
1CO.3.16	Nangni ngai hi Pathian biakin na ni u ti le Pathian Ratha ei ansanna atina na riat nget u na. 
1CO.3.17	Pathian biakin ansiat ngai chu Pathianin hava mi ngai um la masiat inti. Asik chu, Pathian biakin hi chu anthiang ani, hava biakin tak ha nangni ngai len ha na ni u.
1CO.3.18	Naninga amo anlo u no ro. Ramual dingmun le anrual tenpeia ahiana anbetoka na om u ten, ahian tatak nei ni thei u na ranga amo anlo u ro. 
1CO.3.19	Asik chu ramualin ahiana ei manlo ngai dora chu Pathian mit muna chu amo ani. Pathian lekhabuna ei ti: “Pathianin mi hian ngai chu ei ancharna chunga amanoka.” 
1CO.3.20	Hatuka Pathian lekhabu reta ati na, “Pathianin mi hian ngai ei mandon u na akorong,” ei nina ariat pe na. 
1CO.3.21	Miring nina le ei tho theina ngai dora tak chunga tuten anlianpui no rase. Asik chu alom renga nangni ata asuak kiar keng. 
1CO.3.22	Paul ti ro, Apolo, Pitor hanuk hi ramual, damna le thina, atun taka hun le nangkana hun tikiar ro aloma nangni na kiara keng ei om. 
1CO.3.23	Hatuka nangni ngai hi Krista ata na ni u hanuk Krista hi Pathian ata ani.
1CO.4.1	Koini ngai hi Krista asuak atina le adongalua anga Pathian chong atak anthup arung ranga bar anbangsua atina mi tinin na belbo rase. 
1CO.4.2	Hava ang suak ani rang anten amani ngai ha a pu ranga aiamrua khata ansin rase. 
1CO.4.3	Atun hin nangni ngai na nina tak le mo ole miring na dingmun le ankhi ranga ka mandon anga chu rui asin sabaka ka teta; koi ka ning ngala hantin han ankhina makung. 
1CO.4.4	Asik chu ka nina le kei andonna chu masial abui anga kan betok ngalam nisela atak taka masial abui kei antina ni maka. Tenchu ka chunga rui aril thei chu Puma ha ani. 
1CO.4.5	Hasik han hun adik tak ahonga suak maseng chu tute tak chunga rui lei ril u no ro. Puma ahong maseng ruiril hekna ngak inti. Aman azing kara rui anthup ngai dora chu ra-anga la hong choi inti; hatuka miring lungrila mandon asia ngai ha la manlang inti. Hava tika han mi tinin aning chipa Pathian kom ata anpakna la chang unti.
1CO.4.6	Parual andit ngai, koi ka ning lena le Apolo koini anni a en ruana amanga, na rang u na hiva chong ngai hi keina ril ani u zei; asik chu koini manga nangnin anziak anga, “Dan adik chu Poisak ro” ti anchuna nei man u na ranga. Na kar u na tuten angkhat ngalin siat anril le sat anchuna borai tho no rase. 
1CO.4.7	Tumo, nang mi atei ranga anan sang? Aloma nei don ngai dora ha Pathianin na pek luia mo a om? Hanle, nei man ngai dora ha dan anga ei na pek ni mak mo? Hanle, hontinmo borai nei la tho thei?
1CO.4.8	Atun hin nei nang u ngai dora nei don sua mo ani u zei? Atun hin anei sua mo na ni u zei? Na la ni ngal nokam reng akai sua mo na ni u zei? Reng tatak nei kai u rang chu kei zot ngal; hankeng koinim na bil u na lokona reng nei kai theina ranga. 
1CO.4.9	Koi ka ninga kei anmu dana chu koini kuitir anti ngai hi min ei na dema mipui matona athi rang anga Pathianin nuk khita ei na manlang. Asik chu koini hi ramuala le vanpalai ngai le miring matona elsel nei ruai ani zei. 
1CO.4.10	Krista ranga koini hi amona nei anlo; tenchu Kristana han nangni chu ahian na ni u. Koini na chuai lai taka nangni chu nei lei rat u. Koini andema na om lai taka nangni chu anlala nei lei om u. 
1CO.4.11	Atun lai tak hin koini chu von ancham le tin rala le puan abuia nei om; raimol asaka nei om; hatuka muntina chamsol nei anvoi. 
1CO.4.12	Hatuka sin atho chunga nei om; antir aruai chu chunga borsang nei pek; ansinsak chungam adiar om nei tho. 
1CO.4.13	Mualphui nan sak lai um chong annuai le nei masang. Koini ngai hi avian tenpeia hin hi ramual ranok nei ni; atun tak hin hi ramual ranga alua le apol nei chang.
1CO.4.14	Nangni ngai maimok ansakna ranga ni maka tenchu ka long kei adit ngai nei ni u tuara na sing suak u rase atina hiva ngai hi kei hong maziak. 
1CO.4.15	Asik chu Kristana anan ruai u rang asang som ngal om sela pa chu angkhat bang keng. Asik chu Krista Isuana pa anga na kom u na thang ahui kei hong mantung. 
1CO.4.16	Hasik han na kom u na ka anga ani ranga keina mathem u ani. 
1CO.4.17	Hava sika han Timothi chu na kom u na kei hong tir. Ama hi Kristana kei madit le aiamrua ka naipasal. Ama han Krista Isua riti ruaia lampui kei ro ngai na hong man riat sir unti; hava tak ha muntina kuibing tina kei hong manchu ani.
1CO.4.18	Na kom u na kei hong lai nok rang ei ni sika senkhatin chu borai aleia thom a oma; 
1CO.4.19	azot ten, anrapa na kom u na hong ka tinga tenchu borai atho ngai chonga ni maka ka koma sinthotheina ranak ariat ranga. 
1CO.4.20	Asik chu Pathian aram chu chong rui ni mak, tenchu ranak neina le keng. 
1CO.4.21	Hovamo nei zot u ngal? Na kom u na raimol le kei hong rang mo nei zot u? Ole lungkhamna le omannuina ratha le mo?
1CO.5.1	Adik taka chu na kar u na uiare na tam sabak u atina thang asuaka. Hava ang uiarena chu nam atei ngai ngala la om ngai mak. Mi khat anun changnu le azal tenpei thang ka lei riata. 
1CO.5.2	Hatuka hava sunga han nangnin borai nei la tho u? Haneka na malung ei na u ranga chong anina. Hava ang sin athopu chu na kar u ata nei masuak u rang ha asa khit. 
1CO.5.3	Ka pum a om ngal nokam rathana chu na bil u na a om ka ni. Hava anga om salui atho tak chunga na bil u na a om anga koini na Puma Isua Krista raminga rui kei ril sua keng ani zei. 
1CO.5.4	Koini na bila a om na Puma Isua ei ratna lehan nangni ngai le ka ratha anlop le; 
1CO.5.5	hava ang mi chu ataksa ei siat theina ranga Soitan akut chunga anbetok rase asik chu Puma nikhua lian tika a ratha ei zok theina ranga han.
1CO.5.6	Borai nei tho u rang hi anhui u mak che. Anril nei riat u anga, “Chol alakte nei thaka kola sunga bu dora chol ei sip zit ani.” 
1CO.5.7	Chol marua anga nei siat u ngai ha khai u ro; asik chu alom pumpuia atak nei ni thei u na ranga. Hatika chu chol anchel lui kolana om bu anga nei thar thei u na ranga. Atak taka chu nangni ngai hi chol anchel lui ang na ni u. Koini Zokna Panta nikhua lian ei hong nai sika Krista Zokna Pantana Berate chu anthat sua zei. 
1CO.5.8	Hasik han hong u ro, chol marua anga nei siatna le ni lui tana, khamaret le asiatna chol anchel lui tana tenchu adik le atak chol anchel lui bu le Zokna Panta chu pham u rei. 
1CO.5.9	Uiare ngai le anlop nok ranga ka lekha hong mathuana kei hong maziak. 
1CO.5.10	Hiva huna mi uiare ngai, mita ningolna adon, mi donglua alua ranga azot le miramil abiak ngai le anlop thak u no ro kei ti ni mak, hantin ani nok ten hi ramual amaka ase nei nang na lai om un na ti. 
1CO.5.11	Tenchu atun keina hong ril zot u chu, aiam bila mi ka ni anti chungin uiare, mi ta ning a ol, miramil anmok, ahe ak ana, anri anhai, anru mi aniten anlop pui u no ro, bu ngal abila nek u no ro.
1CO.5.12	Apanga mi rui kei rila imo koi kei nang? Pathianin amani chunga rui ril inti. 
1CO.5.13	Tenchu nangnin asunga na mi u ngai chunga rui ril u mak che mo? Pathian lekhabuna anga, “Na kar u ata mi salui chu rasua u ro,” ei ti. 
1CO.6.1	Kristian na kar u na ansualna na suak u le hava rui azek ranga tun mo Pathian mi anthiang ngai koma se lui ta na aiam nok ngai koma ase ngam mo na om u? 
1CO.6.2	Pathian mi anthiang ngaiin hi ramual rui ei la ril rang atina riat u mak che mo? Ramual rui ei ril thei na ni u tak anten rui asin tengai azek thei ranga arua anga ansabei thei u non mo? 
1CO.6.3	Vanpalai ngai chunga rui nei la ril rang atina riat u mak che mo? Hiva atuna nei damna ruia hi chu asinte ni mak mo! 
1CO.6.4	Hasik han nangni ngai amanga hi ramual ruia anzeka a om thei ten kuibinga nina chang lui ngai mo ruirilna na na mansut u? 
1CO.6.5	Na rang u na chu anzakna chong anina. Kristian na kar u na unai le unai ansualin hava rui azek thei rang ang mi hian khat ngal om lui rang chu iti na mo? 
1CO.6.6	Tenchu Kristian khatin alom khat tak chunga rui aril ranga aiam nok ngai koma anbetok u na.
1CO.6.7	Nangni le nangni nei ansual u nana devan nei adom u na han rati nei tung u nokna duai keng anlang; hanek ten asia nei anlo u rang ha sa ual mak mo? Hanuk chu nei machan ha sa ual no ni mo? 
1CO.6.8	Hanek ten nangni ngai lenin keng therkhak na song u na hanuk nan sinsakansiat u na; hatuka na parual u ngai tak chung lena nei tho u. 
1CO.6.9	Pathian mit muna bai ankham ngaiin Pathian aram ei lua u nok rang riat u mak che mo? Amo anlo u no ro. Uiare, miramil anmok, mi le achai, pinkua hur ngai mo 
1CO.6.10	Ole mi ta anruk azot, uama adon, anri anhai, mi donglua luak rang azot le anru angkhat ngalin Pathian lengna ram lua u thei u no ni. 
1CO.6.11	Nangni ngai senkhat chu hava ang mi nei ni u. Tenchu koini na Puma Isua Krista raming le hanuk koini na Pathian Ratha lehan naning chipa salui ata ansuk sua le Pathian koma dali ang andar sua le Pathian matona bai ankham lai lui nei ni u ani zei.
1CO.6.12	Nangni senkhatin nei ti u chu, “Ka ranga bai ei ankhamna ngal om mak.” Adik; tenchu na rang u na aloma asa kiar tina ham ni mak, ka ranga bai ankham ngal nokam, tenchu alompeiin suak anchok anga na betok thei no ni. 
1CO.6.13	Mi senkhatin, “Bu hi na von ranga, hanuk na von hi bu rang keng,” ti un na ti. Tenchu Pathianin aninin la manrel inti. Na taksa hi ui nei re pui na ranga ni mak tenchu Puma hasondomna ranga ani; hava rang han Puman na taksa ei zon. 
1CO.6.14	Pathianin, Puma chu athi ata ei mathui ret hava anga han amanin um koini ngai aranak neina le na la mathui inti.
1CO.6.15	Na taksa u ha Krista taksa neinun khat atia na riat u hale. Havantin han anin le hanle Krista a taksa neinun khat ha achoia noti taksa na mo kei va sin rang? Hava ha chu lei mak rak ta ro! 
1CO.6.16	Nei riat u nok ranga ei ni theina aleia om; ataksa notizuar le avan zom tak chu apumpuia ama lehan taksa munkhat keng ei van chang pui. Pathian lekhabuna avar sara ei ti, “Anni ngai ha pumkhat la ni unti.” 
1CO.6.17	Tenchu Pumana aninga ataksa ava zom ngai chu rathana ama lehan pumkhat ani u.
1CO.6.18	Nangni ngai uiare ata rot u ro, miringin pap ei tho dora hi ataksa varal ani; tenchu min uiare nan ten ama aninga ataksa pap ei tho ani. 
1CO.6.19	Na taksa u hi Ratha Anthiang ei omna biakin ani; nangni na sunga a ompu ama ha Pathian ata aman nei chang u atina riat u mak che mo? Naninga na ta anchang thei ulai no ta ni, tenchu Pathian ta ke na ni u. 
1CO.6.20	Asik chu ama han man le ei na rachok sua keng na ni u zei. Hasik han na pumpui u hi Pathian lianna ranga mang u ro.
1CO.7.1	Hanuk ret chu nangnin chongbai nei hong maziak u ngai ruia. Pasalin nungak ei lak nok rang hi asa. 
1CO.7.2	Tenchu uiare ata ei anheng thei u na ranga pasalin nungak la chip u rase; hatuka nupangin um ruathar la chip u rase. 
1CO.7.3	A ruatharin a nungak matai thei rase hatuka a nungakin um a ruathar ha matai rase; hantin han aninin u ha anmatai ansiat u rase. 
1CO.7.4	Nupangin ningneina don maka ten adon chu a ruathar, havan tin ang han Pasalin um ningneina don mak ten adon pe chu a nungak ha ani. 
1CO.7.5	Nangni ngai angkhat angkhat ha anchan u no ro. Pathian kom bor nei zong u na rang hun nei mang thei u na ranga chong anrual chunga nikhua naite ranga nan kar tot thei u. Hava suale, Soitanin nangni ngai nei diar thei u nokna chunga ei na mansin u nokna ranga nupui param nei ni u na surtit u ro.
1CO.7.6	Tenchu nei tho nget u rang anga ni maka ten phalna anga hiva chong keina ril u ani. 
1CO.7.7	Adik taka chu mi dora hi koi anga, ani ranga hin kei zot ani. Tenchu angkhakhat hi Pathian kom ata abing chipa lungkhamna dan amana; angkhatin hiva ang dan, atei ngaiin atei ang dan, amana.
1CO.7.8	Haneka ruathar lala lui ngai le arong ngai koma hiva hi ka chongbe ani zei, amani hi koi ka anga a om athei uten amani rangam asa. 
1CO.7.9	Tenchu amani han anrung thei u nok rang anten nungak lak rase; asik chu ningolna moia anga akang nek tenchu in ei nei ha asa.
1CO.7.10	Hanuk ret chu, in anei sua ngai ranga, hiva chong hi keina pek ani u zei, tenchu koiin keina pek ni u mak, Puman ei na pek u keng a nungak hi a ruathar kom ata rota se no rase. 
1CO.7.11	Hantin han a ruathar kom ata a nungak a rota ase ten ruathar laluia va om rase, hanoten a ruathar lehan an om ret u rase hatuka a ruatharin um, a nungak chu mak lai no rase.
1CO.7.12	Hanuk mi dora ranga koiin kei ti ani zei, Puma ni mak ati; Kristian khat peiin a iam nok nupang ei va lak aniten hatuka hava nupang ham ama bila a om ranga anphal tenchu pasalin mak lai no rase. 
1CO.7.13	Havantin ang han, nupang khat peiin a iam nok pasal alak ten hatuka hava pasal ha ama bila a om ranga anphal tenchu nupangin um a pasal mak no rase. 
1CO.7.14	Asik chu Pathian iam lui pasal ha hava a nungak zara Pathian mit muna apom ruana eia tet keng ani zei. Hava anga Pathian a iam nok nupang ham a ruathar zara Pathianin ei pom chi na antet keng ani zei. Havan tin ani nok anten anai u ngai ha Pathian iamlui nai ei ni u rang anina ten Pathianin amani ngai ha ei pom ani u. 
1CO.7.15	Hanum nisela Pathian iamlui mi khatin amak rang a zot anten chu mak rase. Hava ang ruia chu Kristian unai kara a ruathar mo ani ole a nungak mo ani ei zok theina ani zei. Asik chu Pathianin phukdaia aleng ranga ei na pai keng na ni. 
1CO.7.16	Asik chu nang Kristian nupangin na ruathar ei zok le ei zok nok rang hontinmo nei riat? Nang Kristian pasalin na nungak nei mazok thei rang le thei nok rang hontinmo nei riat?
1CO.7.17	Puman na chan ei na pek ang chipa le Pathianin ei na paina ang chipa leng u ro. Hiva ang dan kuibing tinam kei hong thopui u ani. 
1CO.7.18	Vun an at suale Pathianin ei paina atia apom a om ten avun ei an atna ha anthup pui no rase. Avun an at mana Pathianin ei paina apomten vun an at luia om len ta rase. 
1CO.7.19	Asik chu vun an at le vun an at lui hi ite ni mak; anang khit chu Pathian chong atel ha keng aru. 
1CO.7.20	Pathianin ei na kuina apom tak chu aiam anga om len ta rase. 
1CO.7.21	Nang suak na ni lai tak mo Pathianin ei na kui ha? Andonna no ro. Tenchu azok theina lampui na man ten hava ha azina tho ro. 
1CO.7.22	Asik chu Puman ei kui suak chu Pumana azok mi keng ani zei. Havan tin ang han Krista han azok sua ei kui tak chu ama asuak chang len rase. 
1CO.7.23	Nangni ngai man le anchok sua keng na ni u zei, hasik han mi ngai asuak ni ulai mak che. 
1CO.7.24	Ka unai andit ngai, nei ankui u na na dingmun u chip lehan Pathian anlop pui u na ro.
1CO.7.25	In la nei lui nungak ngai ruia nei hong maziak u ruia hi chu Pathian kom ata ite chong riat makung, tenchu aiam rua mi khat keini theina ranga Puma a lungkhamna achang sua mi anga kei zotna kei hong manlang ani.
1CO.7.26	Atun taka ei anbuaina andon chunga nei omna na dingmun chipa a om hi miring ranga asa khit. 
1CO.7.27	Nungak alak mo na ni zei? Na ni ten ama amak ret ranga val lai no ro. Nang hi nungak la lak mak che mo? A lak nok na ni ten havan tiang han anhoi lai nok asa. 
1CO.7.28	Tenchu, in na nei vingam ni rase pap nei va tho tina chu ni mak. Hanuk chu nungakin in anei lem nisela ama ham masial no ni. Hantin han ani ngalam in anei sua ngai ranga a nikhuana antakna suak pe unti. Hantin aniten lungkham ke ka na manruai u.
1CO.7.29	Ka unai ngai, hiva chong hi keina ril u na a omzia chu hintin hin; hun hi atam zet ni lai mak; atun ata in anei sua ngaiin in a lanei nok anga leng rase. 
1CO.7.30	Atuna achap ngaiin anngui lui om tho rase; atuna anni ngaiin, raisan lui om tho rase; anchok ngaiin a ta ang betok lai no rase. 
1CO.7.31	Atuna a donglua le ahui athei ngaiin ama donglua sina ahui ei theina man changlai no rase. Hi ramual hi atun ata asot adiar ranga nilai mak.
1CO.7.32	Mandonna tin ata nei zok u ranga keina zot u. In ala nei nok ngaiin Puma asin ruia a mandona, asik chu ama han hontinmo apuma matai thei ning atina. 
1CO.7.33	Tenchu in anei sua ngaiin chu hi ramual neinun ruia amandona, asik chu hontinmo a nungak matai thei ning atina. 
1CO.7.34	Havantin han lampui annina ahong rona. Ruathar ala lak nok nupang le nungak anthiangin Puma asin ruia amandon u na asik chu hontinmo a taksa le a ratha dali ang ei dar thei rang atina. Tenchu in anei sua nupang ngaiin chu hi ramual neinun ruia amandona asik chu a ruathar ei matai theina ranga han.
1CO.7.35	Nangni ngai satna ranga hiva chong ngai hi keina ril u ani. Nangni ngai keina khar u na ni mak. Hava ngai rathula nangni ngai nei tho u hi ei dik le atak ei ni theina ranga hanuk chu na pumpui u le ite alua ankhang abui thaka Puma asin athona om u ro.
1CO.7.36	Tu khatin mo a nainupangin om salui ei tho ti ariata hatuka a nungak tung anlen rang nek anten anang ten in ei nei ha asa, hava tak han pap ei tho ni pe no ni. 
1CO.7.37	Tenchu tumo chu a malung rila ankhir tita, ite ananga anriat lui hatuka ei mandon ansum vat thei mi han in anei nok ranga a malunga ansin aniten arang asa sabak. 
1CO.7.38	Hasik han in anei rang ati ten nei rase asa, hanuk chu in nei no ning ati nam havan ual ala sasa.
1CO.7.39	A ruathar adam sung chu a nungak ha ankhit ani, ten a ruathar athi pe sua ngaiin chu a ina ei zot tak pasal alak thei, tenchu a pasal lak rang ha Pumana aiam mi ni rase. 
1CO.7.40	Hanum ni rase ha arongin ruathar la luia a om ten havan ual han achan asana anlon ti. Koi um atun hin Pathian Ratha aman sua anga kan betoka.
1CO.8.1	Ramil matona andar dali asak ruia chu.
1CO.8.1	“Lokon varna adon kiar na ni ti” nan riata. Tenchu chong aleia suak anga, hava ang hiannan chu miringin borai keng ei tho puina ei chang tenchu lungkhamna rong keng abuaka anding thei. 
1CO.8.2	Ariat zit anga anbetok ngai chu ei riat rang anga la riat lui mi ani. 
1CO.8.3	Ten Pathian andit tak pei chu ama han ei riat mi khat ani.
1CO.8.4	Hava sika han, ramil matona andar dali asak anthiang ruia nei riat chu ramil hi ite ni mak, ten Pathian chu angkhat dak keng. 
1CO.8.5	Asik chu chung le thuaia “pathian” anti ngai dora ngal hi ani, “pathian” le “puma” atina atampa a om. 
1CO.8.6	Hava taka han nei riat chu koini ranga chu ha Pathian angkhat dak keng na Pa, alompeia Ama zara ani zit ani hatuka Ama rang ngala koini hi adam na ni hatuka na Puma ha Isua Krista zara alompeia ansin zit ani hatuka Ama na han koini nei damna.
1CO.8.7	Tenchu hiva ang atak ariat chu atom te keng. Senkhatin chu avian tena ramil ala honga mang ala oma, hatuka ramil matona dali andar nget anga dali ei sak anriata, hasik han aning barchana ei mandona ei duaia han nek sakin ahong mannima. 
1CO.8.8	Tenchu koini le Pathian nei anzomna sak nekin maton lam anan son thei ni mak. Nei nek nok sika nei zuk nam ni mak Nei nek sika nei lok na ham nimak.
1CO.8.9	Tenchu anreng asa, nangni ngai nei zok u na le na om tho u han iamna na aduai ngai ranga pap ei va thopui u na la chang ni. 
1CO.8.10	Nangni ngai chu “hianna” adon na ni u na, ankhinana ramil biakna ina dalin dar asak lai tak han aninga ei mandonna a la duai ngaiin ei mu nisela aduai ei ni sika han ramil matona andar dali sak ranga hava tuk han ngamna adon nokin mo? 
1CO.8.11	Havan tin han nang na unai, ama sika han Krista ei hong thi, ranak ala tom pe mi ha nang nei “hiannan” ei masiat. 
1CO.8.12	Havan tin han na unai andit Kristian atei atampa tak chunga masial nei va nei le amani mandonna ei duaina tak chunga nei va hem khapa han Krista ranga pap atho nei chang u. 
1CO.8.13	Hasik han nek sakin ka unai ranga akharpu achang nekten me kei sak nok asa, ka unai ranga akhar lam ka chang ving ngai.
1CO.9.1	Koi hi azok mi ni makung mo? Koi hi kuitir ni makung mo? Koini na Puma Isua hi amu sua ni makung mo? Nangni ngai len hi Pumana ka sintho amara ni u mak che mo? 
1CO.9.2	Kuitir anga mi atei ngaiin na pom ngal no rase ba chu, nangni na rang u na chu ka ni nget, asik chu nei dam u na ha Pumana munkhat nei ni u na taka han kuitir kei nina ka silmor zem ngai u na ani.
1CO.9.3	Min ka siat ana ril kip pei ka ninga kei anhuaina asik chu hiva hi ani. 
1CO.9.4	Ka sintho mara a anek rang le abuang rang aman ranga ningneina don makung mo? 
1CO.9.5	Kuitir atei ngai le Puma a unai madit ngai le Pitor a en ruana anteta amani anga Pumana ka sarzuar atuanga muntina ase puina ningneina don makung mo? 
1CO.9.6	Hano ten Barnaba le koi rong mo nei damna rang sin athona alo rang na ni zei? 
1CO.9.7	Hova sipaiin mo aninga athama anduina muna ase ala ni? Tumo rahuan athona amara salui mo a om? Hano, hova bera anruain mo aranuti buang lui mo a om?
1CO.9.8	Anikhuan tin peia a en rua kei ni theina ranga a rikung ngal don makung, asik chu Dan bu nam hantin den keng ei ti. 
1CO.9.9	Asik chu Mosi Dan lekhabuna anga chu; “Serat sang anchil amura kok manbun no ro.” Hano Pathianin serat ngai ruia hi mandon ei don mo? 
1CO.9.10	Hano ten, hiva ei ti na hin koini na ranga hontina ei mandon tina mo? Adik taka chu koini na rang ngala anziak ani; asik chu luia bu atu ngai le a at ngaiin a changai aman rang an sabeina don chunga ei tho u ananga. 
1CO.9.11	Nangni koma ratha sachi na tu suale na kom u na taksa tianga mara na manin hava ha rui alian sabaka mo na belbo thei? 
1CO.9.12	Mi atei ngaiin na chung u na hava ang sabeina adon thei ten koini le hava neka ningneina alian don thei mak me mo? Haneka hava ang na ningneina song mak mena. Hava rathula Krista thang ahui matona alua le apol chang mani atina aloma nei diar kiar ani. 
1CO.9.13	Biakina sin atho ngaiin biakin len ata anek rua ei man u na riat nget u na. Hanuk chu maicham chunga dali ava dar ngaiin maicham ata a changai ei chang u na riat u na. 
1CO.9.14	Havan tina anga han, Puman thang ahui ava ril ngai ranga ei dam thei u na ranga thang ahui ata len ei zon ani. 
1CO.9.15	Tenchu ka ningneina lasong ngai makunga. Koi ka ningneina ruia ei lan ril rang sika kei hong maziak ni mak. Asik chu tuten ka borai thona buanruang ana manse pe u nek ten ka ranga athi asa bet. 
1CO.9.16	Thang ahui aril ka ni ngalam borai atho thei ni makung. Hava chuchunga atho rua arik ha ka chunga anbang ani. Thang ahui ka ril nok anten ka vanduai inti. 
1CO.9.17	Ka ning barchana hiva sin hi ka tho ten ka rang ratpakna sabeina a om. Tenchu na tho ngai atia ka tho ngalam nisela Pathianin ka chunga hiva sin atho ranga puak ei na bang sua keng ani zei. 
1CO.9.18	Hanle, hava han koi le imo kei man rang? Hiva hi ani zei, thang ahui kei ril. Kei rila hava thang ahui ha mantham lai no ning, thang ahui ruia ningneina kei don tak ha kei mang zit lai noka ansama kei om nokna ranga.
1CO.9.19	Asik chu tute suak ni makung azok hiai mi ka ni. Tenchu mi tampa kei manna ranga ka ning lena mi dora suak anga kei anbetok. 
1CO.9.20	Juda ngai kei manna ranga amani kara ka leng lai um Juda ngai om ak kei lak; Mosi Dan azom ka ni ngal nokam dan azom mi ngai kei manna ranga Dan azom mi ngai ak kei lak. 
1CO.9.21	Havan tin ang han, nam atei, Juda ngai Dan apanga kei oma nam atei ngai ak kei lak. Hava tina Pathian dan kei tel nok ni mak. Atak taka chu Krista dan thuaia a leng ka nina. 
1CO.9.22	Iamna na annui ngai kei man u na ranga annui ranak abui ngai ak kei lak. Mi tampa kei mana ei zok thei u narang mipui matona ak tina kei anlet.
1CO.9.23	Thangahui sika alompeia kei tho kiar hava borsang changai kei mantheina ranga. 
1CO.9.24	Atanna muna atan chu atampa u ani tenchu ratpak aman chu angkhat bang keng atina na riat u hale. Ratpak nei man nget thei u na ranga hava anga atana tan u ro. 
1CO.9.25	Andai ngaiin andai anchu u le lampui tina atep aluang sabaka ei leng u; hava han aratpak u rang chu asiat thei chi renglukhu ani. Tenchu, koinin chu siat theilui chi renglukhu nei man na ranga nei tho ani. 
1CO.9.26	Hasik han koi chu ei hekna a rikung tenpei asuak nget ranga atan ka ni. Havasik han ro koi chu kut le ansuka akorong tana asuk ni makung. 
1CO.9.27	Hanek anten koi chu ka ning lena kei ansuka ka pum kei man changa lampui tina kei ankhap hankeng nangkan han anengna na kan pai tik le rat luia lam ka om ving ngai atina.
1CO.10.1	Ka unai andit ngai, Mosi anuk ahonga zi koini na paruala mi ngaiin imo ei hong tong u ha andon ret ranga keina zot u. Amani ngai ha ansum dailim ei changna thuaia le Tipui Sen malaia azok hiaia ahong rakan u na. 
1CO.10.2	Hantin han Mosi nuk ei hong zi u na ansum le tipuia baptisma anpeka ei hong om u. 
1CO.10.3	Hatuka alom reng u na ratha bukheng munkhata ei hong kai u ani; 
1CO.10.4	hanuk ratha ti ei hong buang u ani; Asik chu, amani han hava ang lung khat ata ti suak thei khop lung ti ahong buang u na hava lung ha abibil u na ase anina. Hatuka hava lung ha ani zei Krista. 
1CO.10.5	Tenchu, amani kara atam riai tak chunga Pathian mit muna andit ruai u mak. Hava sik han aruak u ngai chu philchar muna anvor titira a om u na. 
1CO.10.6	Hava rui ngai dora ha koini na ranga ankhina nei mang theina ranga ei hong tong u le ei hong tho u anga koini chu asiat tianga ningolna nei don lai nokna ranga singsuakna ani. 
1CO.10.7	Amani kara senkhatin ramil ei hong biak u anga koinin ramil nei biak lai nokna ranga. Pathian lekhabua anziak anga; “Mipui ngai nek sak anek ranga ansut sua u le chu tenchu hava ha anri anhaia le hurnana ahong anleta.” 
1CO.10.8	Hatuka amani kara mi itukinmo chu ui ahong re u na hava han nikhat sunga mi asang chian hi somanni anthum ahong athi u na; hava ang han koinin chu ui re u no rei. 
1CO.10.9	Hanuk amani kara senkhatin chu Puma ha amansin u le chu marulin a machuka athi u na, koinin chu havan tin han Puma mansin u no rei. 
1CO.10.10	Hanuk ret chu senkhatin siat anril u le chu thina vanpalai varin ahong thata; havan tin anga koinin chu siat anril thak u no rei. 
1CO.10.11	Mi atei ngaiin ankhina ei lei manna ranga amani chunga hava ang antakna rui ei hong tong u hatuka hava ha koini na sing ei lei suakna ranga anziak ani. Asik chu koini hiva nei lengna khomual hun hi ahonga hek rang tianga keng ani zei.
1CO.10.12	Hasik han ankhir tita anding ka ni ti malung achoi tak chu anreng rase ala chul lam ving ngai. 
1CO.10.13	Mi ei theina tuka han keng ansinna ei hong tung chachak. Pathian chu achongtin a riat tit ani. Nangni chunga ansinna ahong ngalam na ban phasam chunglam chu mi mansin ngai maka, ansinna na na om ulai tak um aman diarna ranak na pe untina, hatuka hava susungam azok theina lampui um na ma ong pe unti.
1CO.10.14	Hasik han unai andit ngai, ramil abiakna ata rot u ro. 
1CO.10.15	Ariat le athei mi na ni u atina keng hiva chong keina ril u. Keina ti u ngai dora ha nangni ngai lenin mandon u ro. 
1CO.10.16	Pathian koma raisanna antung chunga Puma Zandui khuri neia ban; hatuka khuri le na buang le chu Krista thisena changai adon keng na ni zei. Hatuka vaipol na hong khiaka na hong sak tik lem Krista taksana changai adon mi keng nei hong ni. 
1CO.10.17	Asik chu koini hi tam ngal zap ila koini na loma hin vaipol tap khat ang keng nei ni. Asik chu koini na lom reng ngala hin vaipol tap khata aher kiar keng na ni.
1CO.10.18	Israel mi ngai en u ta; dali andar aleia sak ngai ha Pathian koma maichama andar changai ei lei chang u anina. 
1CO.10.19	Hano kei ti thei chu imo? Hano ramil matona dali andar ha hongmo chu aman anei tina mo ei ni rang ani zei? Ole ramil ha hongmo chu anpoisak rua mo ei nin zei? 
1CO.10.20	Nimak! Nam atei ngaiin dali ei va dar u ngai dora ha chu kachai raminga keng tenchu Pathian koma rang ni mak. Kachai le nei anzom u rang keina zot u ham ni mak. 
1CO.10.21	Nangni ngaiin lokona Puma akhuri le kachai khurina buang rit thei u mak che. Hanuk ret chu nangni ngaiin Puma dokanga le kachai dokanga anruala nek sak tho thei u mak che. 
1CO.10.22	Hanoten Puma lungkang asak duai mo nei ni rang ani zei? Ama neka koini himo ranak anei ranga mo nei mandon u? 
1CO.10.23	“Aloma atho kiar thei ranga phalna a om ngalam,” aloma koini ranga asa kiar chu ni mak. “Na tho kiar thei ngalam,” aloma koini ranga ana san kiar thei ni mak. 
1CO.10.24	Tuten na rang duaia aval ni u no ro, tenchu haneka mi rang satna ravan u ro.
1CO.10.25	Bazara me anzuar dora naninga siat le sat riatna lehan rakel lui tana sak u ro. 
1CO.10.26	Asik chu Pathian lekhabuna anga chu; “Hi ramual le asunga a om alompeia Puma ata zit keng.” 
1CO.10.27	Aiam nok mi khatin bu nek rang ana kui u ten hava han ase ranga nei masuk aniten na matona asak rang ei hong choi dora naninga siat le sat riatna lehan rakel lui ta na sak ro. 
1CO.10.28	Tenchu, “Hiva hi ramil matona andar dali keng,” atina ana ril ten ana rilpa satna ranga le nang naning len rangam asak nok asa. 
1CO.10.29	Hava andon vang theina ruia chong kei ril ha nang na ranga ni maka tenchu mi atei ngai ranga keng.
1CO.10.29	“Asik chu koi kei nuam anga kei lengna ha ichangmo mi tei mandon vang theina han ei na zek rang ati? 
1CO.10.30	Nek sak kei tho rang ngai dora tak chunga Pathian kom raisanna antung chunga ka nek ka sak thei ten hava ranga ichangmo dem kei la kai?”
1CO.10.31	Hasik han nek sak mo nei tho, nei tho rang dora chunga aloma Pathian ei anlian theina ranga tho u ro. 
1CO.10.32	Juda mo ani Grik mo ani ole Pathian kuibing mo ani mi mantak lui tana leng u ro. 
1CO.10.33	Koiin kei tho anga tho u ro. Rui tina mi dora koma andit kei ruai; koi kei satna rang val makung ten mi tampa satna ranga kei put asik chu zokna ei man kiar thei u na ranga.
1CO.11.1	Krista a om kei manchu anga nangni ngai um ka om manchu u ro. 
1CO.11.2	Nangni ngai ka na manpak kiar u asik chu nei na mandon babang u kei ni le na kut u na kei bang anchuna nei thei u sika han. 
1CO.11.3	Tenchu, Krista hi pasal ngai na lu u ti le hatuka nupang ngai alu u chu a ruathar, Krista alu chu Pathian ani, ti nei riat u ranga keina zot u ani. 
1CO.11.4	Mipuiin Pathian abiak lai taka bor azong lai tak mo ole Pathian chong aril lai taka pasalin kamsa asot ten alun changpu Krista hakeng andem. 
1CO.11.5	Mipui ankhomna ina nupangin alu puan le hiar lui tana bor mo azong ole Pathian chong mo aril ten alun changpu aruathar hakeng andem. Hava taka han nupangin alu ei man kol le ama ha ei antei u na ngal om mak. 
1CO.11.6	Nupangin alu ahiar zot nok anten asam achep rase asa. Nupang ngaiin alu ankol rang le asam anchep rang anzak pui ten alu hiar nget rase. 
1CO.11.7	Pasal ngaiin chu kamsa ei sot u rang nang pe u mak asik chu amel u han Pathian amel le ei lianna ei anlangna ani. 
1CO.11.8	Asik chu pasal hi nupang ata anthok ni mak nupang ha keng pasal ata anthok. 
1CO.11.9	Nupang ranga pasal ansin ni mak tenchu pasal rang duaia nupang hi ansin ani. 
1CO.11.10	Nupang hi a ruathar ningneina thuaia aleng ti riatna ranga alu hiar nget rase, vanpalai ngai sik a han. 
1CO.11.11	Hanum nisela Pumana khovang na sak lai tak hin chu nupang um pasala anthung hanuk chu pasal ham nupang ata azok mi ni thei lai mak. 
1CO.11.12	Asik chu pasal ata nupang ei anthokna ei ni anga pasal um nupang ata ahong anzir ani reta. Alompeia hantina om ranga Pathianin ei mansuk ani.
1CO.11.13	Mipuiin Pathian ei biakna muna nupangin alu hiar lui tana Pathian koma bor ei zonga hin ama ranga adik khita nei riat u le u nok ha mandon u tan rui zek u ro. 
1CO.11.14	Pasalin asam a mansei ten ama rang lena ngal han andemna ei ni ha, hi ramuala a om ngai lenin ei na manchu u ni mak mo? 
1CO.11.15	Tenchu nupangin asam a mansei ten ama ranga anlianna ei chang. Asik chu alu ei hiar rang rathula hava sam anseina ha anpek sua ani zei. 
1CO.11.16	Ten hava sunga tun mo adui ranga nan sin u nam hava ruia ka chong ril zot chu koini ngai le Pathian kuibing tuten hava ang dan Pathian biakna lama om mak.
1CO.11.17	Hiva anchuna ngai keina hong pek u na hin na chung u na ka raisan lem mak, asik chu Pathian biakna ina nei hong ankhom u na hin asa nekten adik taka chu asiat keng atam ual. 
1CO.11.18	Mansana na rui u kei lei riat chu, nan khom u lai han ansen rang azot mi apum puluaipa a oma hava ha ituk ten mo chu ka lei iama. 
1CO.11.19	Nangni na kar u na mi ansinna lama aleia min sua ngai ei anlang theina ranga adik taka chu ansen um nei nang nget u na dan asuak. 
1CO.11.20	Nangni ngai anbakpok anga nan chun u le Puma Zandui asak ni u mak che. 
1CO.11.21	Asik chu, hava ha na sak ulai tak han nangni ngai ang khakhata mi mana nei lei va nek sua u keng ani zei, hava taka han senkhat avon anchama atei senkhat ret chu anri anhaia aleia oma. 
1CO.11.22	Nekna sakna ranga in nei lui mo na ni u? Hano nangnin Pathian kuibing nei dem u chang mak mo? Hatuka anriang ngai maimok nei sak u chuk mak mo? Hava taka han ka kom ata hiva ruia hi imo keina ti u ranga nei ansabei u? Keina manpak mo u rang? Hiva ruia chu na manpak thei u makung.
1CO.11.23	Asik chu hiva anchuna Puma ata kei man sua keng hatuka na kom u na puak keina hong bang u chu koini na Puma Isua ei ansurna zana han vaipol alaka Pathian kom raisanna antung chunga a khiaka. 
1CO.11.24	Hatuka, “Hiva hi ka taksa, hiva hi nangni na ranga, nei na riattit u na ranga hiva hi tho babang u ro,” ati na. 
1CO.11.25	Havan tin anga han vaipol asak sua u le khuri alaka hatuka ati na, “Hiva khuri hi ka thisena dan athar, ka thisen le silmor anzem sua. Koi nei na riattit thei u na ranga buang babang u ro.” 
1CO.11.26	Asik chu hiva vaipol na sak u kip pei le hiva khuri le na buang u kip pei hava ha Puma ahong ret maseng ama ei thina ruia nei lei ril u ei chang. 
1CO.11.27	Ama lalchi manruai lui tana angkhat peiin Puma avaipol asak le ama akhuri le abuang tak chu ataksa le athisen aduipuna anlon ti. 
1CO.11.28	Hasik han min aninga ansin bak rase hatuka vaipol sak rase khuri lem buang rase. 
1CO.11.29	Puma a taksa omzia riat lui chunga vaipol ava sak le khuri le abuang ten hava ei va thona han aninga rui anril keng ei chang. 
1CO.11.30	Hava sik tak han nangni ngai nei na u chachakna le nei duai u na ani hava suale mi atampa ei thi u nam ani. 
1CO.11.31	Na ninga nan sinsak bak sua le chu Puma a ruirilna na antar no mani. 
1CO.11.32	Tenchu koini ngai hi Puman rui ei na rila ansinsakam nei om asik chu hiva ramuala lokona dem akaia nei om nokna ranga.
1CO.11.33	Hasik han unai andit ngai, hantin han Puma Zandui na va sak utik le pei ang khatin angkhat lei anruang ansiat u ro. 
1CO.11.34	Avon alei ancham a om ving ten a ina lei va nek rase; havantin han lokona nei anchun u na han Pathian ruirilna han antar ngongna dan suak u na no ro. Atei ruia chu ka hong tika lama sat inti.
1CO.12.1	Atun hin ka unai ngai, Ratha Anthiang ata ahong borsang ruia nei hong maziak u ruia atak taka ariat ranga keina zot u ani. 
1CO.12.2	Na riat kiar u hale, machin han a iam nok mi na ni ulai han damna nei lui ramil ngai anmokna lama nei anruai huhuta nei om u. 
1CO.12.3	Hasik han keina manriat zot u chu, Pathian Ratha han ei maruai ngai chu tuten “Isua khomak tung rase” ati om no ni hatuka Ratha Anthiangin ei ruai ani ret nok anten tuten “Isua chu Puma” ti no ni.
1CO.12.4	Ratha Anthiangin borsang ei pek hi atei chip keng tenchu ratha chu angkhat bang keng. 
1CO.12.5	Dorbondomna alampui chu atampa keng tenchu Puma dorbo bang hakeng andom. 
1CO.12.6	Hatuka dorbondomna lama thotheina adon atei chip ret keng tenchu Pathian khat ata bang keng mi dora ranga dorbondomna abing chipa ei pek ret. 
1CO.12.7	Tenchu mi dora satna ranga Ratha ei hong anlangna dan ei suakna chu ani. 
1CO.12.8	Asik chu, Ratha den han keng mi khat tak chunga hianna manga chong ril theina ei pek hanuk ret chu hava Ratha den han mi khat ret tak chunga ariat anthianga chong theina ei pek. 
1CO.12.9	Hanuk ret chu, hava Ratha angkhatpu den han keng mi khat chunga Rathana iamna ei pek, hatuka mi khat ret chunga hava Ratha den han andam theina ranak ei pek. 
1CO.12.10	Ratha han mi khat chunga chu boidong khapa sinthotheina ranak; atei ret khat koma chu achalaka Pathian chong aleia thia theina, hanuk angkhat ret kom chu Ratha Anthiang ata borsang ahong ani le ani nok alei sut theina; angkhat tak chunga chu chongtina achong theina, hanuk atei khat ret chunga chu chong anril ngai bila ang khakhata a omzia alei sut theina ei pek ani. 
1CO.12.11	Tenchu hava Ratha ha angkhat Ratha bang ata kiar atho ani. Ratha han ama ei zot ang taka tu koma mo hova borsang mo ei pek zot anga ei pek.
1CO.12.12	Krista hi apum angkhat ani na abak atampa anga han miring na pumpui hi angkhat ani nam aher atampa le ansin ani. 
1CO.12.13	Havantin anga han, Juda mo ani nam atei mo ani, suak mo ani, ole azok mo ani pumkhat achang ranga Ratha angkhat dak lehan baptisma achang na ni hatuka koini ngai na loma ha Ratha angkhat dak ata abuang kiar na ni zei.
1CO.12.14	Atak taka chu na pumpui hi aher angkhat dak ni mak, atampa keng. 
1CO.12.15	Na ke han, “Koi chu kut ni makung hasik han na pumpui bila aher ni makung,” tisela hava tia na pumpui ata aher ni mak atina akhai sa no ni. 
1CO.12.16	Na kuarin, “Koi chu mit ni makung hasik han na pumpui bial ata aher ni makung,” tisela hava ham na pumpui ata aher ni mak atina aheng sa no ni. 
1CO.12.17	Na pumpui hi na mit ni kiar sela chu hanle na kuar honmo om ni? Na pumpui hi kuar ni zit sela na nar honmo om ni? 
1CO.12.18	Tenchu Pathianin atun hin aher dora hi ang khakhata na pumpuia ama ei zot ang taka ei ni rang anga ei siak. 
1CO.12.19	Hantin ani nokten aloma aher khat dak nisela chu taksa honmo om ni? 
1CO.12.20	Tenchu atun hin aher a tampa ani ngalam apum chu angkhat keng.
1CO.12.21	Hasik han mitin, kut rang, “Na nang makung!” ti thei mak. Lu hanin um ke rang, “Na nang makung,” ei ti thei ni mak. 
1CO.12.22	Na ti tenchu na pumpui kara aher aduai khit nei ti tak ha keng ala nang khit ei la ni. 
1CO.12.23	Hanuk ret chu, na pumpui bila aher ngai kara alamluana abui nei ti ngai ual ha keng nei mal nei chal ala ni sa, hanuk ret na pumpui bila aher a en bel kai lui ngai ha keng asadima nei la manliang sabak ala ni. 
1CO.12.24	Tenchu na pum kara aher asa ual nei ti ngai chu havantin han nang pe u mak. Adik taka chu Pathianin hintin hin na pumpui hi ei manding; havantin han aher, rual om phalui ngai ha ei reng. 
1CO.12.25	Hatuka, havantin han pumpui khata ansenna ngal om pe u mak haneka aher atei chip ani u ngalam angkhat rang, angkhatin ei mandon tei u mak. 
1CO.12.26	Pumpui khat kara aher khatin ana na ariat le ama bila aher ngai doram ana alei riat kiar u ani hatuka aher khatin anpakna dan asuak ten aher ngai doram arai aleia san u na.
1CO.12.27	Nangni ngai na lom u na Krista apum na ni u, hatuka angkhat angkhata hava aher na ni u. 
1CO.12.28	Hantin han Pathianin kuibing sunga aloma amun chipa ei siak ani. Mansana kuitir ngai, annina na deari ngai, hatuka anthumna na minchu ngai, hava suale boidong sin atho thei ngai, azom thapa andam theina ranak adon ngai, hano mi asan azot ngai, hano mi aruai ngai, hano chong tin amang athei ngai koma ei pek. 
1CO.12.29	Aloma kuitir zit ni umak, hano deari, hano minchu ngai ni zit u mak. Alom u na boidong sin atho thei kiar ni u mak. 
1CO.12.30	Hano rikhua andam zit mo ani zit ngai? Hano aloma chongtin amang thei zit mo ole a omzia aril thei kiar mo ani zit ngai? 
1CO.12.31	Hava ang Rathan ei na pek zot thotheina ngai achang ranga na malunga put chip u ro.
1CO.12.31	Hava neka lampui asa khit khat na la man musa u ka ting.
1CO.13.1	Miring anga le vanpalai ngai anga chong aril thei ngal nin lang tenchu ditna ka don nokten thir rasa anan ziai ang le soirang rasa ang keng kei ni rang. 
1CO.13.2	Hanuk chu maton om ruia aril thei ngal nin lang hano chong anthuk ngai dora le ariat le athei khit ngal nin lang hanuk ret chu kei iamna dora le mual athot thei ngal nin lang ditna ka don nokten ka ranga ite ngal ni makung. 
1CO.13.3	Kei nei dora apek zit thei ngal ni rong hanuk akang ranga ka pumpui ngal phal ronga tenchu ditna ka don nokten ka ranga itena kei anlokna ngal om mak.
1CO.13.4	Ditnan chu adiar theia, lungpongna aneia; khamaret tho ngai maka, ditnan aninga anpaka om maka, borai tho maka. 
1CO.13.5	Ditna chu bai ankham ngai maka, arang aril nimaka, atak si ngai mak; ditnan asia vong tit ngai maka. 
1CO.13.6	Ditna chu arothol chunga arai san maka, tenchu atak bila arai asan. 
1CO.13.7	Ditna mathan thak ngai mak, hanuk ditnan aloma a iama, aloma renga sabeina aneia, hatuka aloma adiar chunga adoroi zit thei.
1CO.13.8	Ditna chu taituan tenpeia rang ani; maton ruia aril thei a omam lan pei inti, chongtina achong thei ngal om rase la hek inti; hianna adon ngal om sela la hek kiar inti. 
1CO.13.9	Asik chu, nei riatna ngai le maton ruia nei ril theina ngai dora hi alak te keng. 
1CO.13.10	Tenchu ei kipna ahong tik le chu ei ansamna ngai dora la hek zit inti. 
1CO.13.11	Naipangte ka ni lai chu naipang chong ril anga kei ril, naipang riatna anga kei riat hatuka naipang mandon anga kei mandon chachak. Atun chu rati kei hong tunga han machina naipanga ka om tho ngai ahonga hek zeia. 
1CO.13.12	Atun hin koinin dapona ramil ang nei mu, tenchu havatika chu na mai le na mai lan tong inti. Atuna kei riatna hi chu akong tan te keng; ten hava tika chu Pathian hianna anga koinim anzui diai la ni inti.
1CO.13.13	Hava sunga atun hin iamna, sabeina le ditna hiva anthum a oma; tenchu hiva bila aliankhit chu ditna ani.
1CO.14.1	Hiva ditna hi thun nget u ro. Ratha borsang achang ranga antiam sabak u ro, Pathian thang aril theina hi val khit bak u ro. 
1CO.14.2	Chongtina Pathian chong aril thei hi miring koma ei ril ni mak ten Pathian koma ei ril ani, asik chu hava ha tuten riat thei u no ni. Aril ngaiin Ratha sinthotheina ranak le maruk chong ei ril ani. 
1CO.14.3	Tenchu Pathian thang mipui koma apuang ngaiin chu mipui ei mantiat theina ranga hanuk arai ei mansanna le aphuk ei mandaina keng ei chang. 
1CO.14.4	Chongtina achong thei Ratha borsang adon chu aninga ei andomna rang duai keng tenchu Pathian chong apuangna achang ngai chu kuibing tin ei ansonna keng ei ni.
1CO.14.5	Chongtina chong aril theina achang kiar u ranga keina zot u na chungin Pathian thang apuangna borsang nei chang u rang ka la zot sa. Asik chu chongtina achong theina borsangin kuibing ngai maton ansonna ranga a omzia asut pe thei nok rang anten Pathian thang apuang ngai ha alan sang sa u. 
1CO.14.6	Hasik han ka unai andit ngai, nangni koma ka hong tik ngala chongtina ngal hong chongin lang, na kom u na alakte ngal Pathian chong suak mo ariat ansang beta mo Pathiana sing suakna chong mo ole anchuna achong aril ka ni nok anten na rang u na ite amang ruana antet no ning hale?
1CO.14.7	Theilia ni rase tingtang ni rase nuk abui rasa nei thei ngal ni rase ei ansut acha nok ten theilia mo tingtang mo ansut, hontinmo min riat thei ni? 
1CO.14.8	Totorot ei antum rasa asuak het nok anten tumo anduina muna ase ranga ansin ni? 
1CO.14.9	Havantin anga han, na maleiin abei cheka ei ti thei chong ngal na manthiang thei nokten nei ril ha hontinmo min riat thei ni? Hantin aniten na chong ril ha thinthin choi inti. 
1CO.14.10	Hi ramuala atei chip chong a tampa a oma hava han angkhatte ngal a omzia nei lui om mak. 
1CO.14.11	Tenchu chong anril tak ha ka riat thei nok ten ka ranga chong a rilpu ha kho varal danga mi keng ei chang hanuk chu amani rang koi ha kho varal danga mi keng kei chang. 
1CO.14.12	Hasik han nangni ngai Ratha borsang achang ranga ake do na ni u tak anten kuibing ei anbuak theina ranga chunglam borsang ngai dora nei mang sabak thei u na rang put u ro.
1CO.14.13	Hava sika han chongtin ril theina borsang achang tak han, a omzia ei suta ei ril theina ranga borzong rase. 
1CO.14.14	Asik chu ka ratha han bor azong tenchu ka malung han lei ansan ansiat pui lui taka bor ka zongin. 
1CO.14.15	Hanle imo ei ni rang an zei? Ka ratha le bor ka zong ten ka malung lem zong pui ka tinga, ka ratha le la ka tho ten ka malung lem tho pui ka ting. 
1CO.14.16	Ratha duai le Pathian koma raisanna nei man tung anin le hava mipui ngaiin hontinmo raisanna borzonga nei mantung nana “Amen” lei ti u ni? Nei ti ngai dora ha ariatna reng om pe u mak hale. 
1CO.14.17	Pathian koma raisanna nei mantung nana na borzong adik ngal zapam mi tei ngai ranga chu ahenhonna ngal om mak.
1CO.14.18	Nangni ngai neka chongtin aril theina borsang achang ranga Pathian kom raisanna ka mantung. 
1CO.14.19	Tenchu, chong asang asang aril rang nek ten kuibingin Pathian biak huna ei riatsa le mi dora ei anchu theina ranga chongkam ranga bak aril ka zot.
1CO.14.20	Ka unai ngai, nei mandon u ha naipang mandon ang choi u no ro, hanek ten asanok lama naipang anga ni u ro, tenchu mandon lama chu ratitung anga anbetok u ro. 
1CO.14.21	Pathian dan lekhabuna anziak anga, 
1CO.14.21	“Puman chongtin le hiva nam
1CO.14.21	ngai koma chong ka tinga atina.
1CO.14.21	Khovaral dang mi ngai baikua manga chong
1CO.14.21	ka tinga tenchu ka mi ngaiin ka he akuar sung u no ni.”
1CO.14.22	Hasik han chongtin aril theina borsang hi aiam ngai rang ni maka hanek ten aiam nok ngai ranga ngal ani ti andangna khat ani, tenchu Pathian thang apuangna borsang hi chu aiam nok ngai ranga ni mak haneka aiam ngai rang ngala ani.
1CO.14.23	Hasik han kuibing ngai munkhata nan khom u tik le na lom u na chongtin aril na thei kiar un le hava taka han mi atei ngai mo ole aiam nok ngai ahonga lut ngaiin achang na hong ti uno ni mo? 
1CO.14.24	Hanuk Pathian thang apuangna borsang achang zit na ni kiar ret unle hava tak han aiam nok ngai mo ole mi senkhat ahonga lut le amani han ei siat lei manlo u na arui lei ril unti. 
1CO.14.25	Hatuka ama a malung rila amandon anthup ngai hong anlang inti hatuka anboka Pathian amok inti, “Pathian hi atak taka na bil u na keng ei om,” hong ti inti.
1CO.14.26	Hanle hava taka han imo ei ni unai ngai? Nangni ngai Pathian anmok rang nei anchun u nana angkhat la tho rang zot inti, atei khat Pathian chong aril zot om inti, hanuk angkhatin Pathian ata achong riat aril zot om inti, atei khat retin chongtin riatna borsang achang om inti, hanuk atei khat retin mi chong omzia sut theina achang om inti. Hava ngai dora ha kuibing satna ranga mang u ro. 
1CO.14.27	Chongtina achong thei borsang achang a om atam ten anni mo anthumin mo chong rase; hava ngal ha angkhat suale angkhat. Hanuk angkhatin chu a omzia sut pe rase. 
1CO.14.28	Havantin han a omzia asut thei rang ang khat a om nok rang ten chongtin ril theina borsang achangpu ha daireka om rase tenchu ama le Pathian rang duaia ril rase. 
1CO.14.29	Pathian thang apuangna achang ngai kara anni mo ole anthumin mo puang rase atei ngai chu hava ruia azeka lei om rase. 
1CO.14.30	Ankhom na muna ansut chiana aleia om mi ngai kara tu khatin mo Pathian ata apuang rua thang aleia man a om anten mana chong aleia ril ha lei bang tot rase. 
1CO.14.31	Asik chu angkha khata nangni ngai Pathian ata thang apuangna achang kiar keng na ni u; na lom u na rang anchuna sa ei manna rang le ngamna rang ni kiar thei rase. 
1CO.14.32	Pathian thang apuangna achang ngai chu aruaipa chong taka om rase. 
1CO.14.33	Asik chu Pathian chu nei anbuaina ranga ni mak tenchu anngoina le phukdaina ani rang ani; Pathian mi anthiang kuibing ngai ei ni u anga han. 
1CO.14.34	Nupang ngai chu anchunna muna ei dairek rang asa. Achong ranga anphal no rase. Juda ngai Danin ei ti anga chu, nupang chu ulian changna anpek no rase. 
1CO.14.35	Nupang ngaiin anchu rang azot ten ina a ruathar koma rakel rase. Asik chu kuibing anchunna muna nupangin chong ei ril hi anzakna ani.
1CO.14.36	Ti u ta, Pathian chong hi nangni ata asuak mo? Ole nangni na kom rong mo ei hong tung thei? 
1CO.14.37	Nangni kara tun mo Pathian tir khata mo ole ratha mi khata ansabei a om ten na kom u na kei hong maziak ngai dora Pathian chong khang atina rangai rase. 
1CO.14.38	Tenchu ariat zot ranga a malung apek nok ten ariat noka om rase.
1CO.14.39	Hasik han ka unai andit ngai, Pathian thang apuang ranga val u ro; hatuka chongtin aril thei ngai ranga khar u no ro. 
1CO.14.40	Tenchu aloma nei tho u dora ei anhuina rang le dan ang taka ni kiar rase.
1CO.15.1	Atun hin ka unai andit ngai, na kom u na thang ahui kei hong puang ha nangnin nei lei pom um u hatuka hava han nei iam u nam adet tita nei anding u na ha keina hong manriat ret zot u ani. 
1CO.15.2	Hava ha thangahui nangni na kom u na kei hong ril; hava ha asa zata na surtit u ten zokna chang un na ti, hanoten akorongta nei iam u.
1CO.15.3	Mansana na kom u na anchuna alian khit keina hong bang u ha Pathian lekhabuna anziak anga; Krista koini ngai na pap sika ahonga thina 
1CO.15.4	Anphuma hatuka Pathian lekhabuna anziak anga han, ni anthum suale ahong anthui reta. 
1CO.15.5	Hatuka Pitor koma le a zolai somleianni ngai koma ei anlang. 
1CO.15.6	Hava sua ret le raza ranga neka atam anuk azi ngai koma ei hong anlang pe, amani kara atam riai chu ala dam u na, tenchu senkhat chu aleia thi zeia. 
1CO.15.7	Hava sua ret le chu Jakob akoma le kuitir ngai koma avan lang sira.
1CO.15.8	Ei hek khitnana min zir nok sama anzir koia miring ka komam ala hong anlang. 
1CO.15.9	Kuitir kara chu asin khit ka ni zei, Pathian a kuibing ngai ansinsak kei ni sika han kuitir raming anput rang ngala arua ni makung. 
1CO.15.10	Tenchu atuna a om kei la chang ngal hi Pathian lungkhama ani, hatuka ka tak chunga a lungkhamna buanruang se maka, haneka kuitir atei ranga sin atho beta kan riata, tenchu koiin kei tho nimaka, ka bila a om Pathian lungkham ha keng atho. 
1CO.15.11	Hasik han koiin mo ka tho hano amanin mo atho u hintin hin Pathian chong nei ril tuara nangnin aiam mi nei lei anlo thei u na ani.
1CO.15.12	Koinin, Krista athi ata ahong anthuiret zei atina nei lei ril manlum lai taka na bil u na senkhatin hontinmo athi sua chu dam ret thei ngai lai mak nei ti u? 
1CO.15.13	Athi ata adam ret thei lai nok rang anten hano Krista ham anthui mak. 
1CO.15.14	Hatuka Krista ha athi ata ahong anthui lai nok ten hano koinin Pathian chong nei ril ham akorong hatuka nangni nei iam u na ham akorong. 
1CO.15.15	Hantin ani tenchu Pathian arui nei rilna han milak nei anlona duai keng ei anlangna ei chang ani zei, asik chu koinin nei lei ril chu Pathianin Krista ha athi ata ei mathui tenchu athi ata anthuiret ngai mak adik ten Pathianin Krista ham hano mathui mak. 
1CO.15.16	Hantin ani ten athi ngai hi anthui u lai nok rang anten Krista ham anthui mak. 
1CO.15.17	Hatuka Krista ha anthui lai nok ani ten nei iam u na ham hano arothol hanuk chu na pap u ngai chipa ala om na ni u. 
1CO.15.18	Hano tenchu Krista iama aleia in ngai rangam anchanna bang ala suak tina ala ni. 
1CO.15.19	Hivana nei damna rang duai ranga Krista nei sabei ani ten mi dora vanaduai khita anlo inti.
1CO.15.20	Tenchu ataktaka Krista athi ata anthui nget ani siak, havan tina han athia aleia in ngai doram ei lan thui kiar nget u rang ham adik siak. 
1CO.15.21	Miring ngai koma thina ha ei hong tung ani tak anten havantin ang reta athi ata anthuiretna ham miring koma ei hong tung ani ret zeia. 
1CO.15.22	Asik chu Adam tak chung ata lokon thina ei chang ang tak han Kristana nget han lokona adam ret ranga lan thui kiar inti. 
1CO.15.23	Tenchu nei ni ang chipa aruruala; Krista chu mi man khita ni inti, hatuka Krista ami ngai dora chu ama ahong ret tik le. 
1CO.15.24	Hava tika chu ei hekna rang ani zei. Hava tika chu Krista han ratha mi ngai chunga rui aleia ril ngai, ningneina ka don ati ngai le ranak razung adon ngai ahong zui suale chu Pa Pathian kuta ram chu la hong betok inti. 
1CO.15.25	Asik chu Pathian araldui ngai a mandoka ake thuaia asiak nok maseng ram chunga rui ei la ril nget rang. 
1CO.15.26	Ei hek lenna na raldui chu thina ham ei la mandok rang. 
1CO.15.27	Pathian lekhabuna ei ti anga, “Pathianin aloma ake thuaia la man leng kiar inti.” “Alompeia” ti taka hin Pathian aning lena chu anchel mak ti anthiang phata. Ama han keng alompeia Krista athuaia ei man leng zit rang ala ni. 
1CO.15.28	Tenchu alompeia chunga Krista aman suale chu Pathian Sapa aning lenam Pathian ruaina sunga la lut inti hava alompeia ama thuaia asiak pe taka han; hatika Pathianin alom reng chunga rui la ril inti.
1CO.15.29	Athi ngai ranga baptisma achang ngaiin imo lot u ni? Hongtin ani ranga mo ei sabei u rang? Senkhatin athi ngai anthuiret u lai nok rang anten athi ngai ranga baptisma hong rang mo ei la chang? 
1CO.15.30	Hano hong rang ngala mo koini ngai ahuntina antakna asuak rang? 
1CO.15.31	Ka unai ngai, koini na Puma Krista Isuana nangni ka borai thona u ngai duai atho chunga keina ti ani u zei, anikhuana athi keng ka ni. 
1CO.15.32	Ephesi na “Ram sa ngai” le kei anduipui u na ha miring anga kei anduipui ni ngal sela hava han imo kei anlokna rang? Tenchu athi ngai adam ret ranga anthui ulai nok rangan tenchu, “Hong u ro nek anbual sak anbual tho u rei asik chu nangtuka athi rang keng na ni ati nadan asuak.” 
1CO.15.33	Amo anlo u no ro, a omzia chu “Na lom nei anlop pui asa nok chu nungchang asa amasiat.” 
1CO.15.34	Nei dikna lehan hong kir ret ro, hatuka pap atho ata bang ro; senkhat ranga chu Pathian riatna don u mak. Nei anzak u na ranga hiva chong hi keina ril u ani.
1CO.15.35	Tenchu tun mo chu ti inti, “Athi hi honmo adam ret ranga anthui ni? I ang taksa mo ei hong choi rang?” 
1CO.15.36	Nang amo! Nang lenin aru nei tu ha phila athu zit maseng chu hong dam ret thei mak hale. 
1CO.15.37	Hatuka nei tuna ahonga mong ngal ha nangin nei manlian ni mak; gom ru ni rase hano atei atei ru ngal ni rase aru rong duai hakeng nei tu. 
1CO.15.38	Pathianin hava ang kei manni rang ei ti ang tak keng ei manni. Hatuka chimu ru tina ama ei ni rang ang ha ei pek len keng.
1CO.15.39	Taksa dora hi taksa munkhat zit ni mak. Havantin han miring taksa atei, sakemanli taksa atei ret, va taksa atei, hanuk nga atei chip anina.
1CO.15.40	Havantin ang han van taksa a oma, hatuka ramual taksam a oma; tenchu van taksa ei sana atei hanuk ramual taksa ngai ei sana atei ret ani. 
1CO.15.41	Ani aninga ei sana adona, tha ei sana atei ret, arasi ngai um ei sa u na atei ret hatuka arasi ngai le arasi ngai kara ngal ha ei sana atei chip u anina.
1CO.15.42	Athi ata adam ret rang anthui ngai rang um hantin han ei la ni rang. Taksa athi ha nei phum hava suale chu athi lai nok ranga han ei anthui ret. 
1CO.15.43	Na tu lai tak chu asiat le ranak abui ania; ahonga mong tika chu ei hong sa hanuk ranak ei hong nei ani. 
1CO.15.44	Nei phum chu taksa apumpui ani; anthuiret tika chu ratha apum ha ani. Taksa apum a om tak anten ratha ham apum a om ani. 
1CO.15.45	Pathian lekhabuna chu hintin hin anziak a oma; “Miring mansa, Adam, phuk aneia ansin anina.” Tenchu ei hek khitna Adam chu damna apek thei Ratha ei hong ni. 
1CO.15.46	Ratha hi mana hong mak tenchu taksa apum hakeng man ansa bak; ratha ha keng nuk anta. 
1CO.15.47	Adam miring mansa ha phil le ansin ania; phil ata anthok. Avoi annina Adam chu van ata ahong anthok. 
1CO.15.48	Phil le ansin miring chu phil ang dena la ni inti; van mi ngai chu van ata ahong ang la ninti. 
1CO.15.49	Hatuka koinin phil le ansin mel nei raput anga han nangkan chu vana mi ngai mel angam la raput inti.
1CO.15.50	Ka unai ngai hiva hi keina ril u; thisen le taksan chu Pathian lengna ram lua thei ngai mak; hatuka asiat theiin asiat nok rang mun lua thei no ni.
1CO.15.51	Rangai u ta, atak anthup na ril u rong; koini ngai thi kiar no mania tenchu na loma lan thul zit inti. 
1CO.15.52	Chomokhat sunga, mitkhap kara ei hek khitna totorot antum tik le la hong ni inti; asik chu totorot antum le athi ngai athi lai nok ranga lanthui untia, hatika na mel lan thul kiar inti. 
1CO.15.53	Asik chu hiva asiat thei hin asiat nok rang khopa ei lan thul nget rang. Hanuk chu ala thi theiin athi thei nok ranga lan thul inti. 
1CO.15.54	Hatuka athi thei han athi lai nok rang mun alua ranga ahong anthul tik le chu, Pathian lekhabuna chong ha hong kip inti; “Thina ha zuina han ei mandok ani zei.” 
1CO.15.55	“Thina hovanmo nei zuina? Thina honmo na tur ei om?” 
1CO.15.56	Thina tur chu pap ania, hanuk pap sinthotheina ranak chu Dan ei ni: 
1CO.15.57	Tenchu Pathian chu anpaka om rase; Ama han koini na Puma Isua Krista zara koini ranga zui theina ei na pek.
1CO.15.58	Hasik han ka unai andit ngai, adet tita le angir tita om u ro; Puma asin atho ranga annot babang u ro; asik chu nei lei hong riat sua u anga Puma adorbo nei adom u nana nei pong u akorong chang no ni.
1CO.16.1	Atun Judiana a om Pathian mi anthiang ngai sanna ranga sum ansuanga pekna ruia nei hong maziak u ha, Galatia kuibing ngai koma kei ril u anga nangnim tho u ro. 
1CO.16.2	Sapta mansa nikhuana naning chipa sum khai lalak u tan na ranakin eia kol u anga sum manting u ro; ka hong tikle sum ansuang nadan nei suak u nokna ranga. 
1CO.16.3	Hatuka ka hong tikle nangnin arua atina nei lei phun u ngai koma koiin amani koma lekha maziaka amani han na kom u ata hava nei pek u dan ha Jerusalema mathuan ka ting. 
1CO.16.4	Hatuka chu koi len ngal ase thei ka niten amanim ka bila hong u bo ni.
1CO.16.5	Makedonia ka va mantong suale nangni ngai koma hong ka tinga, asik chu Makedonia tiang ata ase ranga kan sina. 
1CO.16.6	Na bil u na ni ituk ten mo chu ahonga om nadan asuak um theia; ati samak nudin kar pei ka om ving um thei, havantin aniten kei se na rang takam nana san thei u zei. 
1CO.16.7	Nangni ngai le lampuia anmurak anga anan mupui rang chu azot ni makung; asik chu kei zot tak chu Puma azot anten nikhua sot uala na bil u na om rang ka zot.
1CO.16.8	Tenchu hivan Ephesina Pentikos tenpeia om ka ting. 
1CO.16.9	Asik chu ka matona suakkhar khat alei anlonga hava ha alian le sin atho theina ranak um ani, anadui atam sabak ngalam nisela.
1CO.16.10	Timothi na kom u na ahong ten nei lei pham u na ha lei manriat u ro; asik chu koi ka anga ama ham Puma sin atho keng. 
1CO.16.11	Tuten lei dem u no rase; haneka ei sena tina phukdaia ei tho theina ranga lei san nget u ro; ka kom ei hong kir ret theina ranga. Asik chu aiam ngai le ei hong kir u rang ha kei lei ngak.
1CO.16.12	Hatuka ka parual Apolo ruia chu; nangni ngai koma a iam ngai le ase ranga kei mathem bang ani zeia, tenchu atun ten hin ase ranga la man nuam thei makung hiva hun taka ase ranga. Hun aman nikhua tika se bo ni.
1CO.16.13	Asing avara lei om u ro, iamnana anding tit u ro, ngam u ro, rat u ro. 
1CO.16.14	Na sin tho u ngai dora lungkham le nei tho u chang rase.
1CO.16.15	Nangnin Stephan le a insungkua na riat kiar u hale; amani insung ha Akaia khuana Kristian achang mansa ani u na; hatuka Pathian ami ngai dorbondom ranga anphal u ani. Ka unai ngai, keina mathem ani u zei. 
1CO.16.16	Nangnim hiva ang ruaipu, hatuka amani asan rang azot le sin athona arat ngai dora anuk zi u ro.
1CO.16.17	Stephan, Fortunata le Akaiaka ei hong u na hin achan ka rai asan. Nangni nei ansam u na han amani ha ei lei hong ansap u ani zei. 
1CO.16.18	Asik chu koi le nangni ngai ratham anan har pui u ani. Hava ang mi ngai chu mandang u tan ton u ro.
1CO.16.19	Asiana kuibing a om ngai dora ranga chibai ei na bukna ana mantung u; hatuka Akuila le Priskilla hanuk amani insungkua kuibing ngai dora rangam Kristian anphamna chibai ana buk u. 
1CO.16.20	Hivana aiam ngai dora ninum chibai ei na buk u na ana hong mantung kiar u. Nangni ngai angkhakhata phukdaina le biang antum ansiata chibai anbuk u ro.
1CO.16.21	Chibai keina buk u na chu koi Paul ngetin ka kuta kei hong maziak ani.
1CO.16.22	Puma andit nok ngai chu achunga khomak tung rase! Maranatha--Na Puma ahong zei!
1CO.16.23	Puma Isua Krista a lungkhamna na kom u na om rase.
1CO.16.24	Krista Isuana ka lungkhamna chu na kom u na om rase.
2CO.1.1	Paul, Pathian ei zot zara Krista Isua ranga kuitir le hanuk koini na parual Timothi ata Korinth a Pathian kuibing a om ngai le Akaia rama Pathian mi anthiang a om ngai dora koma: 
2CO.1.2	Koini na Pa Pathian hanuk Puma Isua Krista ata lungkhamna le phukdaina na kom u na tung rase.
2CO.1.3	Koini na Puma Isua Krista Pathian le Pa, alungkham alianpa, sanna dora ei anthokna Pathian koma raisanna ka mantung. 
2CO.1.4	Ama han koini nei antakna dorana ana leia san babang ani, hankeng Pathianin ha sanna ei na pek lehan koinim antaka a om na lom senkhat ngai nei va san theina ranga. 
2CO.1.5	Koini ngaiin Krista ei antakna ngai dora nei ansempui anga han Krista den amanga Pathianin sanna alian pangai ei na hong manchang ret. 
2CO.1.6	Hatuka na duk anaten hava tak ha nangni ngai sanna le zokna ranga keng ani zei. Hatuka sanna na chang ten hava ham nangni rang ngala sanna keng ani zei; hatuka hava ang sanna han antakna chu chungam phukanchual chunga adiar theina ranak ana pek ranga sin ei tho keng ani zei; hatuka hava ang antakna chu, koini ngaiin um atong keng na ni zei. 
2CO.1.7	Na chung u na koinin nei na lei sabeina anthol lai no ni. Koini nei antakna ngai dora nei na lei ansempui u anga koini kom atam sanna nei lei chang u ti nana riat pui.
2CO.1.8	Asia rama na duk tong ngai ruia ka unai ngaiin ana riatpui u ranga keina zot u. Na ti ten na puak pel ngai hi alian le hanuk arik rahaia ala dam rang tenpeia ansabeina nei mathan sua keng ani zei. 
2CO.1.9	Nei mandon dana chu athi sua anga anbetok keng na ni zei. Na tak chung chipa anbelbo luia athi ata anthui thei Pathian chunga keng nei belbo zit ani zei. 
2CO.1.10	Tenchu ama den han hava dor peia thina rathatak ata ei na mazok ani, hatuka na la mazok um inti, hanuk ret chu hava sua lem na mazok ret bo ni atina ama tak chunga nei sabei kiar. 
2CO.1.11	Hava han nangni ngaiin um bor azong chunga koini ana lei asan nei chang u. Havantin han mi tampa han koini ranga bor ei lei zong u na chu na masang nget unti. Hatuka Pathianin koinim na san bo ni; hanuk chu koini sika mi atampa raisanna antung ranga lei chang unti.
2CO.1.12	Asik chu koini na borai thona chu hiva hi, koini naninga nei mandonna han ei na manriat chu Pathianin ei na pek anthiangna hanuk anrengna ngai ha miring hianna ang ni lui tana tenchu Pathian lungkham ranak lehan koini ngai hi ramuala hin hanuk chu abing pial reta han nangni lehan nei anzom. 
2CO.1.13	Nangni ngaiin nei iam le nei riat thei u rong hakeng nei hong maziak. Tenchu nei la hong riat u na nei la pom kiar u ranga ka na sabei u. 
2CO.1.14	Adik taka chu atun hin ituk ten mo chu nei na pom u na han koini na Puma Isua nikhua tika chu koini zara borai nei tho ngam u anga koinim na zar u na borai la tho thei inti.
2CO.1.15	Hanuk chu ani nget rang khopa mandon achoia na kom u na ase bak ranga kei ansin asik chu avoi annina lungkham nei chang thei u na ranga. 
2CO.1.16	Makedoniana kei se na lama ana honga lut len u rang kei zot hava suale Makedonia ata ka honga kir tik lem ana honga lut ret u ranga kei zot.Hatuka Judai rama ka pan tik le nangnin nei na san nget thei u na ranga han kei mansuk. 
2CO.1.17	Hanle havantina mandon kei choia han kei annotna mo kei manlang ei chang rang ani zei? Hanoten taksa mandona kei mandon zit sika mo ka ranga “O, o” le “Mang, mang” ei anti rang? 
2CO.1.18	Pathian chu a iamrua ei ni anga nangni koma koini na chongsan ngai voikhat “O” voi khat le “Mang” ni ngai mak. 
2CO.1.19	Asik chu Pathian Sapa koini na Puma Isua Krista han koi le Sila le Timothi amanga na kom u na Pathian thang ana honga rilpu han chu voikhat le “O” hanuk voikhat le “Mang” ati ni mak. Ten Ama chu “O” ati Pathian ani. 
2CO.1.20	Pathian chongtin dora chunga ama chu “O” ei ti ani. Hasik han Pathian ei anlalna ranga Isua Kristana koinin “Amen” nei tina ani. 
2CO.1.21	Nangni le koini Kristana munkhat anan chang ha Pathian ani, hatuka koini ngai abingtena anan hual um Pathian den ha ani. 
2CO.1.22	Hanuk chu Ama han donglua aluak ranga mor puan anazempu ani hanuk ret chu koini na malung sunga Ratha Anthiang ha aman sumsial ei lei hong chang.
2CO.1.23	Ka ratha kei damna ana riatpu Pathian kei phuna keina ti ani u zei, nangni ngai le anlop duai kei zot tuara Korinth khua atun ten kei la se nokna ani. 
2CO.1.24	Koini ngaiin nangni nei iam u na tak chunga anan chu ni mak me, haneka nangni na raisan u na bila na lom u keng na ni, asik chu iamna det chunga anding keng na ni u.
2CO.2.1	Hasik han ka malunga kei ansin chu nangni koma ahonga kir reta na malung anna u ranga zot lai makung. 
2CO.2.2	Asik chu na malung u ka mannan le tumo koi ka rai anan san rang? Ka sika amalung annapu rong ha keng ei ni rang ni zei ni. 
2CO.2.3	Hasik han ka la hong ret anten chu ka rai anansan rang ngai chunga lungnana ei suak lai nokna rang mandon achoia hiva lekha anziak nadan kei hong suakna ani. Asik chu ka rai asan le nangni ngai doram na rai san nget unti ti hi kei iam ani. 
2CO.2.4	Antakna tampa le malung ana chunga le mit rathi zan chunga na rang u kei maziak, nangni malung natna anapek ranga ni mak, tenchu na rang u na keina dit u ei tamzia ha nei riat thei u na ranga kei maziak ani.
2CO.2.5	Atun hin tu khatin mo mi malung manna sela hava han koi ka malung ni mak ei manna tenchu loko malung keng ei manna. Eihekkhitna na ngal ama ranga ankhir pana anlo rang azot ni makung. 
2CO.2.6	Mi tampa han duk ei sak ten ngala hava ang mi han duk ei tong ha ama ranga chu ahun. 
2CO.2.7	Hasik han, ei zozot ni rase, ama nei madual u le a ak nei mathui u ha aranga asa keng, hanoten a malung ana sabak lem aloma a mathan lam zit ving ret ngai. 
2CO.2.8	Hasik han nei madit u na tatak ha anriat ranga keina mathem u ani zei. 
2CO.2.9	Hiva lekha kei hong maziakna asik tak chu nangni ngaiin ituk ten mo ansinna lampuia nan ding tit thei u zei ti le keina manchu u na lama ituk ten mo hetel rang nan sin u zei ti ariat rang kei zot tuara ani. 
2CO.2.10	Ei masial sika mi nei madual u tak ha koiin um ka lei madual. Asik chu koi um kei madual thei a om vingam nangni ngai sika Krista matona kei madual chang len rase. 
2CO.2.11	Soitanin koini ngai chunga achan ei sa thei lai nokna ranga han; asik chu aman ei mansuk ngai dora hi nei riat pe nok ni mak.
2CO.2.12	Krista thang ahui ava puang ranga Troasa ka va tung suale chu Puman hava han sin atho ranga ka matona suakkhar ana malong pena ka muna. 
2CO.2.13	Tenchu koini na parual Tita ha kei va mu nok sika han achalaka andonna ka va suaka. Hasik han havana mipui ngai ka mathan sua u le chu Makedonia tiang ka pan.
2CO.2.14	Pathian chu anpaka om rase! Asik chu koini ngai Kristana munkhata a om chungin Pathianin Kristana han azui theia matona ei na manpan hatuka Pathianin Krista ruia hianna marim ahui koini ngai amanga muntina ei na manpuang ani zei. 
2CO.2.15	Asik chu azokna aman sua ngai ranga le anpeia ase rang ngai aninin koma koini ngai hi Pathian tiang chu Krista ranga amarim ahui khit ang na ni. 
2CO.2.16	Anpei ngai ranga chu kiang khata athi rak thei tenpei marim asia, tenchu atei ngai ranga adam theina marim ahui ret ani. Hanle havan tina ani thei rang tumo nini? 
2CO.2.17	Mi atei ngai anga koinin chu annem sabaka Pathian thang anthek ni mak me, asik chu Krista suak nei ni anriat chunga anzik zata le Pathianin ei na ti anga achong ranga ahong antir keng na ni.
2CO.3.1	Koini hi naninga borai atho nei phut reta hin asa ani mo? Hanle mi atei ngai anga nangni ngai chunga mo nangni ngai ata satalona lekha koinim mo nei la nang rang? 
2CO.3.2	Nangni ngai len ha koini na lekha mathuan na ni u, koini na malunga anziak lekha pek, hava tak ha mitinin ei riat le ei ena ei ti thei. 
2CO.3.3	Adik taka chu Krista han aning lena lekhan thuan ei maziak, hava ha. Koini han anthuan raming nei raput ei chang. Hava lekha ha lekhan ziakna ti le anziak ni mak, Pathian adam Ratha le anziak ani, lung tapa anziak ni mak, tenchu taksa malung tapa anziak ani. 
2CO.3.4	Hivantina koinin nei tina asik chu Krista zara Pathiana iamadet nei hong don thei sika han. 
2CO.3.5	Hiva ang sin atho theina ranga theina le thiamna ite koinia om mak, tenchu atho theina azia aphak chu Pathian ata anthok ani. 
2CO.3.6	Ama nget han Dan athara suak ei na manchang, hava ha dan anziak anga dorbondom rang ni mak tenchu Rathana dorbondom rang ei na manni. Asik chu dan anziakin ei hong mazir chu thina tenchu Rathan ei mazir chu damna ani. 
2CO.3.7	Thina Dan lunga ankhuara anziak ngal um anpek lai han Pathian lianna anlanga, hava ha Mosi maisua ei el duai ngal ha Israel mipuiin en thei u mak. Thina Dan ngal um hantin han rali anphur thei ani, tenchu hava ei elna chu nuka ahonga heka. 
2CO.3.8	Havantin aniten ichangmo Rathan ei ruaina vang chu ei el sa nok rang ati? 
2CO.3.9	Demkaina hasondom lua mana a el thei tak ten sandamna hasondom vang chu hotukmo ei rat rang ani na. 
2CO.3.10	Asik chu, machin han chu ei el na lehan ei anlianna ei chang tenchu atun hin chu machina ei el na le ei anlianna ang ha ahonga bang zeia. 
2CO.3.11	Asiata ase rang lua mana ituk ten mo chu a el thei tak anten taituana a om rang vangin chu ituk aliana mo ei anlal rang la ni intia.
2CO.3.12	Koinin hiva ang sabeina nei hong dona hin, achalaka ranak nei hong nei ani. 
2CO.3.13	Koini chu Mosi anga tho no ma ni. Ama chu amaisua ha ei thup ani, asik chu Israel mipuiin amaisuana ra-ang ei chuai le ei hek tira ei anpei rang ha ei mu u nokna ranga han. 
2CO.3.14	Hava ten ngala han amalung u ei ankhir ha abang pe la ni u mak. Rui maruana anziak anga avian tena hin amaisua ei thup u abang la ni mak, Krista le anzom ngai doran chu amai ei malong ani zei. 
2CO.3.15	Tenchu aviana nikhua tenpeia Mosi Dan bu aphong u le amalung u ha ei la dar chian u ala ni. 
2CO.3.16	Ten amaisua u anlia ei ankhai pe u na ranga Mosi ruia lekhabuna ei ti ang chu; “Pathian tiang chang anhoi u le amaisua adar chu ankhai inti.” 
2CO.3.17	Hivana anziak anga chu atun hin chu “Pathian” hakeng Ratha, hatuka Pathian Ratha ei om na tak chu na rachama alengna ham ei om. 
2CO.3.18	Ten koinin chu na maisuana ite ana dar abui thaka Puma ra-ang chu, dapona nei mu anga, hava ha Puma le Ratha ata ra-ang ata ra-ang nei mu thei ang mel tak lehan naninga anthul tir na ni zei.
2CO.4.1	Pathian alungkham ei na manchang anga ama dorbo nei adoma hin, na dok manchuai mak me. 
2CO.4.2	Haneka anzakpui aruai maruk sin ngai dora chu nei heng keng ani zei, mi ahuanga le Pathian chong buanruang anse nilai mak me, tenchu atak anlang chunga Pathian le miring ei theina na naninga maton chipa asa nei anlo theina ranga nei val. 
2CO.4.3	Asik chu, koinin thangahui nei ril hi ankhar ten, atuna anpei tira ase ngai ranga ankhar ani. 
2CO.4.4	Pathian mel anput Krista ha, ama ei anlianna thangahui ra-ang chu achung u na ei el thei lai nokna ranga han hiva huna salui Pathian ei iam thei u lai nokna ranga a malung mit ei mancho pe ani. 
2CO.4.5	Adika chu, koini na ranga nei ril ni mak, tenchu Krista Isua ha keng Puma atina nei ril hatuka Isua sika han keng koini ngai him na suak u atia nei anbelbo. 
2CO.4.6	Asik chu ha Pathian han, “Azing kar ata ra-ang la suak inti,” ei ti, hanuk Ama len han koini malunga ra-ang ei na man el pe asik chu, Krista amela han Pathian ei lianna le ei hianna ra-ang ei anlang theina ranga. 
2CO.4.7	Tenchu hiva ratha donglua adon koini hi akui thei neinun ang na ni, ranak anei khit apuma chu Pathian ani tenchu koini ata anthok ni mak ti ei na manmu na ranga. 
2CO.4.8	Antaka na om ngalam, rathatak ansak mak me. Na malung songankhar nikhuanam na boidong mak. 
2CO.4.9	Min ana rahok lai um nisela na lom abuia om mak me; min ana masul lai um nisela zoia siat mak me. 
2CO.4.10	Isua ei damna tak ha koini taksa nam ei anlang theina ranga hiva taksa lehin Isua ruak nei pela nei chei pui ani. 
2CO.4.11	Na dam sung nikhuana Isua sika athi anga nei anbelbo asik chu hiva taksa ngetam Isua ei damna ei anlang theina ranga. 
2CO.4.12	Hiva a omzia chu thina han koinia sin ei tho, tenchu damna han nangnia sin ei tho ani zei.
2CO.4.13	Haneka hava iamna ratha ha koini kom a oma; Lekhabuna anziak anga, “Ka iama hasik han achong ka theia.” Hava anga han koini ngaiin um na iama hasik han achong um na theia. 
2CO.4.14	Puma Isua anthuipu han Isua bila koini ngai um na la mathui kiar inti, hatuka nangni ngai bila ama ham la hong manding inti ti hi nei riat. 
2CO.4.15	Asik chu, alompeia nangni ngai ranga keng; hankeng Pathian lungkhamna mitin kom ei changa Pathian ei anlianna ranga mitinin achalaka bor azonga raisanna ei man tung theina ranga.
2CO.4.16	Hasik han na dok manchuai mak me na; haneka taksa mi nei nina achuaia asiat tir ngalam na sunga ratha mi chu anikhuan tina alei athar ani. 
2CO.4.17	Hatuka, atuna asin te ngai le hun anaite rang khopa antak na tiar ngalam hava antakin ama alungkham ei anthukna lehan koini na ranga umor tenpeia ranga alian sabak anlalna ei mansuk ani. 
2CO.4.18	Koini ngaiin chu aloma nei muthei chunga valna don mak me tenchu nei muthei nok chunga keng valna nei don. Asik chu, neinun amusa dora hi chu asot diar no ni tenchu neinun amu salui dora hi keng umor taituana adiar rang.
2CO.5.1	Koinin nei riat khat chu, hiva puanin anga na pum phil in hi siat ngal sela Pathianin koini nei omna rang vanrama in khat adona, hava in ha ama aninga umor taituan tenpeia ranga ei sin. 
2CO.5.2	Adiktaka chu atun hin hiva puanin ata nei ankhek ani zei, hiva chunga vana koinin na in lua rang han ei na hong khum ranga hin achalaka nei lei sabei ani. 
2CO.5.3	Hava in han ana hong khum le chu saikoronga om lai no mani. 
2CO.5.4	Hanuk adika chu, hiva phil chunga puanina nei oma hin na puak ei rik sika nei ankhek ani zei. Ramual taksana a om rang azot ni lai mak me, ten vanrama a ompu han koini na chunga na hong khum ta rase ti hi nei zot ani zei, asik chu hiva athi thei taksa damnana ei anlet theina ranga. 
2CO.5.5	Havan tina ani rang ngala ana sinpu ha Pathian ani; hanuk ama Ratha ha koini ngai ei na pek, ha Ratha koini na ranga chu man anbe ei lei ni.
2CO.5.6	Hasik han, a ngam mi nei ni babang. Hi taksana na om sung chu Puma a in ata alan kar keng na la ni ti hi koinin nei riat. 
2CO.5.7	Asik chu, apanga nei muthei chunga ni maka tenchu iamna le keng kal nei choi. 
2CO.5.8	Hiva taksa in amaka Puma a ina ava om ranga hin anthang ngamna hi alian sabaka na mandona. 
2CO.5.9	Hanuk rui khat ret chu na rama mo na om ole ram ateia mo na om aman ei na dit rua anga nei om theina ranga nei tho sabak ani. 
2CO.5.10	Asik chu, koini ngai dora hi Krista ruirilna matona nei la vanding kiar rang ala ni; na sin tho asa asiat koini ngai angkhat angkhata na sin tho anga hi na taksa han ei lo amara chu nei la va man rang ala ni. 
2CO.5.11	Hasik han, Puma anchi a omzia hi mitin koma nei manriat ani, tenchu Pathianin ei na riat sunga a om kiar na ni; hanuk ret chu, koi um nangni han nei na riat sabak u keng ka ni ti sabeina ka dona. 
2CO.5.12	Nangni ngai koma athara kei dikna ana ril ret u ranga azot ni makung, hanek ten koini rathula nangni ngai han borai nei lei tho thei u na ranga chanasa nei na pek ani; borai atho ngaiin a malunga tho lui tana a maton taka borai tho rase, amani ngai nei masang thei u na ranga han. 
2CO.5.13	Asik chu koini ngai na uk khap ten hava ha Pathian sika keng ei ni, hatuka achan na hian ten hava ha nangni na ranga keng ei chang. 
2CO.5.14	Asik tak chu, Krista a lungkhamna han koini ngai ei na vong keng na ni zei; mitin rathula mi angkhat ei hong thi, hasik han mitin ham athi zit anga koini ngai han rui nei ril ani.
2CO.5.15	Ama chu mi dora ranga ahonga thina; asik chu atuna adama ala om ngai hi ama aninga ranga adam ni lai no nia tenchu mi dora ranga athina anthuiretpu sika adam ei chang theina ranga han. 
2CO.5.16	Hasik han, atun tena hin tute hi taksa anga han belbo lai mak mena. Krista ha taksa anga na hong belbo ngalam atun chu hantin han belbo lai mak me. 
2CO.5.17	Mi tukareng Krista le anzom ten ama ha mi athar liai keng ani zei; rui marua ngai dora chu aliam sua zei; en u ta, hava ngai dora ha athar zit zei. 
2CO.5.18	Hatuka hava ngai dora ha Pathianin ei tho ani; Krista zara ama ha koini ngai lehan ei nan ngoi pui ret ani zei, hatuka anngoina thona sin koini ngai hi ei na pek. 
2CO.5.19	Ataka chu Krista zara Pathian han hi ramual lehan anngoipui reta; ei masial u ngai chu amani masial anga ngal belbo pe maka; hatuka hava anngoina thang ha aril ranga koini na kom ana betok.
2CO.5.20	Hasik han, Krista rathula koini ngai hi reng palai sin atho nei chang. Pathianin koini amanga ei na zong anga koini ngaiin um Krista rathula nei zong chu nangnin Pathian le anngoi ret u ro ti ani. 
2CO.5.21	Masial don thak lui ha koini ngai sika masial adon anga abelbona; hankeng amana han koinim Pathian mi anthiang anga changai nei don theina ranga.
2CO.6.1	Pathian le lokona sin nei thona hin, Pathian lungkhamna chang ngai nana mathem akoronga manse u no ro. 
2CO.6.2	Pathianin imo ei ti rangai u ro: 
2CO.6.2	“Asan ranga na nang u tik,
2CO.6.2	ka na riat u;
2CO.6.2	anzok na nang u na ka na san u.”
2CO.6.2	Rangai ro! Atun hi hun asa chu ani, atun hi zokna nikhua chu ani!
2CO.6.3	Na sin thona tuten masial adon ving zot mak me, hasik han tute lua no rei nei ti. 
2CO.6.4	Hanimaka, nei tho rina Pathian suak nei ni na manlang phukanchuala, antak adiara anpon le anpina. 
2CO.6.5	Raimol na saka, lungina nan khuma hatuka ansualna na achalaka sin ranak thona, in thei lui, bu ngoia nei om. 
2CO.6.6	Nei anthiangna le sia le sariatna le, phukanchual le lungkhama Pathian suak nei ni nei manlang koini koma Ratha Anthiang le koini koma lungkhamna dik le, 
2CO.6.7	dikna chong nei rila Pathian thotheina le, anthiangna ha na kuttuk anga amanga, aduina le anrungna ranga amanga. 
2CO.6.8	Min lalchim ana tho, elsel um ana mu, na siat um anril, ananpak um a om, milak nei anlo tenchu adik nei ril, 
2CO.6.9	melriat nei lui anga tenchu mi doran ei na riat, athi anga nei ni tenchu nei dam, ansinsakana omam thi mak me. 
2CO.6.10	Lunghang na ninam na rai asan, anriang ang chu nei ni tenchu mi tam nei man nei; ite bui nei ni tenchu nei don kiar.
2CO.6.11	Korinth a ka mal ngai! Nangni kom azar zita nei ril; na malung aliana nei malong. 
2CO.6.12	Koini nimak malung athup; tenchu nangni keng na malung akhar u. 
2CO.6.13	Atun hin ka nai anga keina chongpui; havantin anga nangnim malung vong u ro, koini rang na malung aliana malong u ro.
2CO.6.14	Aiam nok ngai le anruala sin tho u no ro, asik chu ni thei ngai mak. Hontinmo adik le dik lui ei anlop rang? Hontinmo azing le avar ei anlop thei? 
2CO.6.15	Hontinmo Krista le soitan anpom ni? Hontinmo aiam iamlui ngai le anrual ni? 
2CO.6.16	Hontinmo Pathian biakin le ramil biakna anngoi ni? Asik chu koini hi Pathian adam a biakin na ni. Asik chu Pathian apum lenin ei ti. 
2CO.6.16	“Ka mi ngai bila ka in sin ka ti abil u na leng ka ti;
2CO.6.16	A Pathian u ni ka ti, ka mi ni unti.”
2CO.6.17	Hasik han Puman ei ti, “Mathan ro 
2CO.6.17	amani kom ata ankhai ro,
2CO.6.17	annim le ite tho no ro,
2CO.6.17	hatuka na pom ka ti.
2CO.6.18	Na pa u ni ka ti, 
2CO.6.18	ka naipasal ngai ka nainupang ngai ni u na ti,
2CO.6.18	Puma Athotheikiarin ati.”
2CO.7.1	Hiva chong dora hi antin koini ranga, ka lom ngai. Hasik han na pum le na ratha annim thei ata anthiang u rei Pathian anchi chunga anthiang a om chip u rei.
2CO.7.2	Na malung u na koini rang mun sin u ro. Tute masial mak me, tute masiat mak me, tute tak chunga ei ting nokna na nam mak me. 
2CO.7.3	Hiva ngai hi nangnin siatna ranga kei ti ni mak, asik chu na maton u na ka ti zeia keina dit sabak u ania umora munkhat na ni, na thi mo na dam mo. 
2CO.7.4	Na rui ka riat sadim u na, na sik u na kan lian! Nei anbuai sabak u aninam kan ngam sabak; raisanna le ka tan.
2CO.7.5	Makedonia na na hong suanam pong ansa makme. Muntina anbuai le ansualna malunga anchina na om. 
2CO.7.6	Tenchu amalung annem ngai anthor Pathianin ana mathora Tita ei hong rang rui le. 
2CO.7.7	Ama ei hong rang rui rong ha ani rai anansan hatuka ama nei mathor rui anril. Aman ei na ril itukmo ana mu u rang nei zot, itukmo asiat nei anti ituk ansin mo nei ni, koi anasan ranga hasik han koi um atun ka rai ei sansa.
2CO.7.8	Ka lekha maziakin ana manna u nam kei maziak machaia anre making. Chomokhat na malung u ei manna sika ana ka ti thei. 
2CO.7.9	Kei na manngui u sika atun ka rai ei san ni mak. Asik chu nei anngui u han lampui anthulna ana pek. Ha annguina ha Pathian tho keng hasik han na manna makme. 
2CO.7.10	Lungnana ha Pathianin amanga malung anthul sandamna tiang aruai hava han ansirna om mak! Lungnana papei miring ata chu athina rasua. 
2CO.7.11	Hiva na malung na u na hin na muna Pathianin imo ei tho? Ituk iamrua mo ei na manni u ani zei. Masial abui nei ni u anlang ranga itukmo ei pham u ani zei, ataka valna, masial abui nina anlang zotna, asian tir asia zot luina anditna, malung apekna asia tho ngai anchu tit malung ei na mandon hi.
2CO.7.12	Hasik han hiva lekha ka maziakam asia tho ngai le ase sika ni mak. Tenchu kei maziakna asik chu nei var sa thei u na rang Pathian tianga koini rang itukmo neia mok u ei anthuk. 
2CO.7.13	Hasik han anthora nei oma, anthor duai ni maka, Tita a raisanna le itukmo na rai ei mansan nangni ngaiin lung ngam nei sak u na zara. 
2CO.7.14	Akom nangni na sika kan liana ka malung masiat u mak che. Nangni na kom adik babang nei ril, hantitin han Tita akoma nei van lian han dik a manlang. 
2CO.7.15	Hasik han a lungkham, na ranga anson riam ei na manchu u rang apom ranga nei lei ansin u ha ariata, anchi le anringa nei lei pham u ha. 
2CO.7.16	Itukmo ka rai ei san na chunga kei anbetok diai ngam sika.
2CO.8.1	Koini na lom ngai Pathian lungkhamna Makedonia na ansin zei ti nei riat u rang nei zot. 
2CO.8.2	Antak atonga asinna tam atem u zei; tenchu araisan u na alian sabaka iamrua taka apek u, anriang u nam. 
2CO.8.3	Ka ti phat thei ei chole udor ke ei pek u. Hatuka ei phari u nekam apek u amani zotna ata. 
2CO.8.4	Ana mathem u ana zong u. Judia rama Pathian mi ngai asanna achang ranga. 
2CO.8.5	Hava ngai ha nei iam neka ani; mansana amani ha Pathian kom anpek u na; hatuka Pathian zotna le koini kom um apek u. 
2CO.8.6	Hasik han Tita nei mathem, hiva sin aphut han tho tit rase hatuka hiva lungkhamna sin asua rang na san rase. 
2CO.8.7	Nei don u ngaia han ituk anei mo nei ni u; iamna na, chonga, hianna na, asan nei zot hatuka koini ranga na lungkham u na na. Hasik han hiva sinam anphal tak ni u ro.
2CO.8.8	Riti kei dar ni mak, Tenchu zotna chunga keng mi nei san rang, nangni na lungkham hi ituk atak mo ei ni ariat rang ka val. 
2CO.8.9	Puma Isua Krista lungkham ha na riat u; ama anei aninam, nangni sika anrianga ei ansin, ama ei anriangna sika nangni ei na man nei. 
2CO.8.10	Koi ka malung vong chu ni kuma na sin phut ha atun sua ta ro, nang hi atho mansa duai ni mak che na azot um na ni. 
2CO.8.11	Havantin han hava sin sua u ro, asua zot ang ni u ro nei mansuk anga, atuna nei don le tho u ro. 
2CO.8.12	Apek rang na zot ten, Pathianin nei pek u rang pom inti nei pek u rang tak chunga han, ten nei don u nok tak chunga ni mak.
2CO.8.13+2CO.8.14	Nangni tak chunga puak abanga min zok rang kei tina ni mak; ten anrual rase aliak nei don u han ei bui u anzon u rase, adon u le nangni nei bui ei na zon u thei na rang keng kei ti; hantin han anrual inti. 
2CO.8.15	“Arut atamin aliak don mak arut atomin hun luiam om mak,” ti anziak anga. 
2CO.8.16	Pathian kom raisanna na mantung koini dor pei nangni ana san rang Tita ei man zot sika! 
2CO.8.17	Koini nei mathem duai ei pham ni luia; ama aninga zotna le anasan ranga ahong rang ati. 
2CO.8.18	Ama bila koini na parual lalchi man sabak kuibing tina thangahui sika ama na hong tir. 
2CO.8.19	Hava bara ama hi anthanga anphun kuibing ata koini bila kal achoi ranga hiva lungkhamna sin nei thona hin Puman lianna rang le sanna nang ati anmu ranga.
2CO.8.20	A sin nei tho hiva neinun apek ruia hin tuten ei na dem nokna rang nan reng. 
2CO.8.21	Pathian mandon rong ni luia miring mandonam asa na mandon mansa chachak. 
2CO.8.22	Hatuka amani kom na parual nei tir rang ei ni sika, ama ha lampui atam malunga peka sin atho ti na mu zeia atun vang chu ei na pol u sika anphal riam zei. 
2CO.8.23	Tita hi chu koini na lom le nangni tiang na sin thopui ei ni; hatuka na unai ngai hi chu kuibinga kuitir, Krista lianna ei ni. 
2CO.8.24	Hava sika han lungkham nei anmu u ti riatna le nei nan lianpui riatna chu kuibing ngai matona manlang u ro.
2CO.9.1	Juda rama Pathian mi ngai sanna ruia nei mathuan u rui na kom anziak nang maka. 
2CO.9.2	Ka riat asan rang na zot u, hatuka nangni sika kan lianna Makedonia na mi ngai kom. “Akaia na kuibing ngaiin nikum ata anasan rang ansin nei zot u na han mi aman har.” 
2CO.9.3	Atun hiva kuibing ngai hi nei hong tir nangni sika nei nan lianpui akorong chang ni nei ti, tenchu kei ti anga nangni koma sanna lehan lei ansin u ro. 
2CO.9.4	Hanum nisela Makedonia mi ngai ka bila hong rang aninam hatuka nei lan sin u nok ahong mu u nam nangni nei anzak apei vinga koini itukmo nei anzak rang asik chu nangni sika nan iam sabaka! 
2CO.9.5	Hasik han parual ngai ha man uala nangni koma hong tir ka tinga, mana chong antin sua apek ranga nei lei ansin u ha ansuk chita alei ansin na rang ananthem u ranga kei sabei keng, hantin han anpam chunga pek niluia manar luia apek chang inti.
2CO.9.6	Ten havan tiang han nei athek atom ten nei at um tom inti, nei athe atam ten nei at um tam inti. 
2CO.9.7	Mi doram manar chunga pe luia apek nget ananga apek ni luia a malunga ei derdin anga pe rase; raisan taka apek rong ke Pathianin chu ei adit. 
2CO.9.8	Hatuka Pathianin lungkhamna dora na chunga a vur thei, hantin han nangnin ahun baka aneia sin asa dora atho rang don thei u na ti. 
2CO.9.9	“A sema anriang ngai kom apek, ei sana chu umora a om ke,” ti anziak ang. 
2CO.9.10	Hankeng a tupu ranga chimu pekpu le anek rang sak a zonpu Pathianin nangni na ranga chimu na pek unti aman na maphung tir unti.Aman nei dik u na mara chu na manson tir unti. 
2CO.9.11	Na mannei inti aphal taka apek ranga, mi tamin nei pek ngai koini kom aman ule Pathian manpak inti. 
2CO.9.12	Hiva sin nei tho u na Pathian mi ngai ei nang u rong nei zon u ni maka ten Pathian lungkham nei manlang u ani. 
2CO.9.13	Hatuka hiva na sin tho unan ei manlangin mi tamin Pathian manpak inti thangahui sika nei dik u na zara ha nei ril u chachak ha, hatuka aiamrua taka mi dora rang nei sem u chachak ha. 
2CO.9.14	Hasik han malung rila nangni rang borzong unti asik chu Pathianin lungkham aliak ei na manmu u sika. 
2CO.9.15	Pathian kom raisan chong ril u rei hiva manbui pek ei na pek sika!
2CO.10.1	Koi Paul Isua satna le lungkhamna nangni kom keina ril u ani zei, koi hi nangni kara chu annuai le hetel nangni kara ka om ten, tenchu ateia om le arang anti. 
2CO.10.2	Keina mathem u ani zei ka hong le a rang nang ret ning; asik chu kan riat ramual anga na om u ana ti ngai le a ranga nang ka ti. 
2CO.10.3	Ani ramual hin nei om, tenchu ramual sika nei put ni mak. 
2CO.10.4	Na kuttuk mang ngai hi ramual kuttuk ni mak, tenchu Pathian kuttuk keng adet nei masiam na ngai. Ankhalna, diklui ngai nei masiat. 
2CO.10.5	Ankhalna le ansang dora Pathian riatna alua ngai nei masiam andonna dora Krista suaka nei sin. 
2CO.10.6	Hatuka na mandang suale na hetel ha hetel luina dora athuan rang ansin inti.
2CO.10.7	Neinun tualpang rong keng nei en. Krista ta ka ni atia anriat takin hiva hi atheia andon ret rase ama ha Krista ta ei ni anga koinim na ni. 
2CO.10.8	Puman ningneina ei na pek kan lianpuiam anzak makung nangni asin ranga ningneina ke ansiat ranga ni mak. 
2CO.10.9	Ka lekhana nangni nan phut u rang anga kei anlang nok ranga hava ha kei tho ke. 
2CO.10.10	Tulekin mo, “Paul a chong ngai ankhir sabaka, tenchu lungina ana ompui lai chu annema a hem ite ni mak!” 
2CO.10.11	Havan tina miring ngai chunga, na pum abuia lekhana chong anziak ang taka na pum na om tikam na om lehan achung u na nei tho rang ani na.
2CO.10.12	Ani, ansanga anriat ngai le chu ankhi no ma ni. Itukmo ei mo u! Atheia adingmun ansin u na ei anmai u na rang hatuka atheia anmai u! 
2CO.10.13	Ten koini chu nei anlianna hi adan khel no ni; Pathianin adan ei na sin pe khel no ni, hava ha na bil u na sin nei tho ha ani. 
2CO.10.14	Hasik han hava adan sunga nei ni sika na hong le hava ha khel no ma ni, ha Krista thangahui na hong choi le. 
2CO.10.15	Hasik han mi sintho adan neka khel ha lianpui makme, ha adan Pathianin ei sin ha. Nei iam u na ansona sin alian tak atho theia Pathianin adan ei siak tena. 
2CO.10.16	Hatuka ram ateiam thangahui va ril thei inti nangni khela hatuka mun ateia mi sintho anlianpui no ma ni.
2CO.10.17	Tenchu Pathian chongin ei ti anga, “Borai atho zot tak chu Pathianin ei tho tak chunga borai tho rase.” 
2CO.10.18	Asik chu Pathianin asa ati le ke nei sa, na theia nei tina ni mak.
2CO.11.1	Kei zot chu kei hian sua nok sikam na diarpui u, ataktaka nangnin nei na diarpui u ani na. 
2CO.11.2	Asik chu Pathiana lunghangna nangni ranga han ka malung ei anhang ani zei. Imo na ti ten koiin nangni hi nungakte sa tia makpa khat Krista kuta apek ranga kei anril pui ani zei. 
2CO.11.3	Tenchu song kei ankhar marul anga ei hianna le Evi ei huang hava anga na malung u Krista tianga anzik anthiang ata sial lam ving u ni. 
2CO.11.4	Angkhat pei honga hanuk Isua khat ret hong rila koinin nei ril nok tak ha ole nangnin nei pom u nok Ratha atei hanuk nangnin nei pom u nok thangahui atei aril ahong u le nei lei pom u rang hi ka ratha ta no ni mo?
2CO.11.5	Asik chu kei zek hintin hin ha kuitir ngai ranga hin alakte ngal anthuai dap making. 
2CO.11.6	Tenchu arila ka tomam hanum hianna na tom making hava ha koinin alompeia mi dora bila na kom u na nei manlang.
2CO.11.7	Ole, asia mo kei tho ni zei hi nangni nei anson u na ranga ka ninga kei zong lo buia na kom u na Pathian thangahui kei ril. 
2CO.11.8	Na haso u andom ranga kuibing atei ateia kei va pota lo kei lak. 
2CO.11.9	Hanuk na kom u na ka hong han hatik han kan sampitam tute puak arik chang making, ichangamo na ti ten Makedonia ata parual ngai ahong u na kei ansam ha a na hong zon u ataka lampui tina na puak u kei chang nokna ranga ka ninga kei anrung, anrung sa ka ti. 
2CO.11.10	Krista atak ka kom a om taka aniten hava han Akaia muntina tuten hi ka borai man bang thei u no ni. 
2CO.11.11	Imo asik koiin nangni rang hi keina dit u nok tina mo? Pathianin a riat ka na dit u.
2CO.11.12	Tenchu kei tho tak pei hi hava ha tho sa ka ti aher aman rang a zot ngai amani her man u kei machai thei u na rang amani a borai tho u na tak ha hava ha koini le nei anrualna rang. 
2CO.11.13	Ichangmo na ti ten hantin han kuitir rathol anra Krista kuitir ngai anga ei anliang u. 
2CO.11.14	Hatuka hava han chang andong rua ni mak ichangamo na ti ten Soitan aninga ra-ang anei vanpalai raliang le ei anliang. 
2CO.11.15	Hasik han ama akuitir ngaiin um adik kuitir ngai raliang le anliang hava ha ite ni mak amani chang rang chu, asin tho u anga han ni inti.
2CO.11.16	Keina ti sir ani u zei tuten koi hi a mo na be u no rase, tenchu nana be u ten koi hi a mo tia ngal na pom u ro borai kei tho lak theina rang. 
2CO.11.17	Hiva chong kei ril hi Puma ei zot anga kei ril nimak tenchu hiana bui khat riat anga borai kei tho. 
2CO.11.18	Mi tampa han taksana borai a tho taka aniten ha han koi um borai tho ka ti. 
2CO.11.19	Ichangamo na ti ten nangnin naning u na ahian antina amo ngai ranga raisana chunga na doroi u. 
2CO.11.20	Asik chu tulekin mo nangni hi suaka ana manchang u na ana sak u nan ten ana sura a na tuang u nan ten borai thona na maikhang a ben u nan ten nangnin doroi u ro. 
2CO.11.21	Koi hin pham lui poma kei ril ani zei koini na chuai lai um hanum angkhat peiin angam hava ha a mo anga kei chong ani zei kom hava ha ka ngam atia. 
2CO.11.22	Amani ha Hebrai mo? Koi um haden, amani ha Israel mo? Koi um haden, amani ha Abraham achi mo? Koi um ha den. 
2CO.11.23	Amani ha Krista hasondom mo? Amo anga kei ti, koi hi achalaka kei pong aliaklupa, lungina ankhuma, rikung buia raimol asak aliak lupa voi itukmo kei anmoi. 
2CO.11.24	Juda ngai ata khep rangana khep somanthum lei akua ei na razik u. 
2CO.11.25	Voi anthum sum razik, voi khat lunga deng, voi anthum rakuang akui kei tiar tin thuk sabaka sun khat zan khat kei dier. 
2CO.11.26	Ka khual sena na voi hozet mo tina antaka, suam mang antaka, nam sika antaka, Jentail ngai koma antakna, khuana antak, philchara antak, tipuiliana antak, parual rathol ata antak na. 
2CO.11.27	Apong le asola voi hozetmo mit akhu ansena von ancham le tin ral, sak man lui le adai le saikorong. 
2CO.11.28	Hatuka rui tina chong om ta rase, ten rui khat a nikhuan tina ka tak chunga achul kuibing dora ranga andon lunghang. 
2CO.11.29	Tu chuaia mo kei lei chuai nok, tu ei anbana mo kei lei kang nok.
2CO.11.30	Borai a tho a nang ten kei antakna ngai, kei chuaina ngaia borai tho ka ti. 
2CO.11.31	Puma Isua a Pathian le Pa ha umor taituana chanasa! Aman ariat milak chong ril makung. 
2CO.11.32	Damaska na ka om lai han, Areta reng ei phun rama avengpun ana sur rang ana vala, Damaska mi khopui ei manrung ani na. 
2CO.11.33	Hatuka kok khat le rakul kharpelepa ei na masuma hanke ama kut ata kei zok.
2CO.12.1	Borai a tho ka ranga anang hava ha a sa chu ni maka, tenchu Puma ei anralna tin le ei na mantheina chong ril ka ti. 
2CO.12.2	Koiin Krista na anngat mi khat ka riat kum somleimanli ani zei, taksa pum le mo chu re makung taksa buia mo chu re makung. Pathianin ariat hantina mi han van anthumna tenpei antuang. 
2CO.12.3	Hatuka hava miring rui ha ka riat taksa le mo taksa nok le mo hava ha re makung Pathianin ariat. 
2CO.12.4	Ama ha Paradisa antuanga anril lui chong ava rangaia hava ha miringin ei ril rua ni mak. 
2CO.12.5	Havan tina miring ranga borai tho ka ti tenchu ka ninga ranga borai tho no ning kei rat nokna ngai tina borai tho ka ti. 
2CO.12.6	Ataka chu borai ka tho zotam amo ni no ning asik chu ataka ril ka ti hanum kei tho le kei ril ngai sika ansanga tuten ei na be nokna ranga kei bang chian ani na.
2CO.12.7	Hatuka ha chongpek ha achan ei lian sabak sika koiin alakte ngal borai tho ning hava sika han ka taksa na raling khat Soitan apalai khatin ei na man ama han hanke ei na zum rapa alakte ngal borai kei tho nokna rang. 
2CO.12.8	Hava rui lehan Puma kom voi anthum kei zong hava han koi ei na mathan na rang. 
2CO.12.9	Hatuka aman ei na ti: “Ka lungkham hi na rang a hun keng, asik chu ka ranak hi rat luina na ei anlang.” Hantin han koiin hanek ten a chalaka raisan sabaka kei rat nokna tina borai tho ka ti Krista ranak ka chunga ei om theina ranga. 
2CO.12.10	Hava sika ha Krista ranga rat luina tina, maimok, ansamna, anrahokna, anokna, ka tong le kei nuam, ichangmo na ti ten ka chuai tik pei kei rat.
2CO.12.11	Amo kei anlo nangnin ka ranga hava ha nei na man nang u. Asik chu koi hi nei na manpak dan u ke ba. Ichangmo na ti le ite ka ni nokam hanum ha kuitir dulidon ngai ranga hin alakte ngal nuk anta making. 
2CO.12.12	Kuitir ngai ei andangna dora nangni aleia diar kiar tit chunga andangna sin chang dong khap anriatna le sinthotheina lehan ei antho. 
2CO.12.13	Ril u ta kuibing atei ngai dora neka hongamo nei hek siai u? Koi kaninga nangni na manpon u makung hiva kei masial hi na madual u ro.
2CO.12.14	En uta, hi voi anthum pei ani zei na kom u na ase rang kei ansin. Hatuka na pol u no ning, ichangmo na ti ten koi hi na neinun u val ni makung, nangni hake kei na val u asik chu nai ngaiin nupa rang nei manting ngai mak nupa ke nai rang ei tho. 
2CO.12.15	Hatuka a chalaka raisan chunga nangni nei damna na nuk u rang sika thama tham sabak ka ti achalaka ka na dit u taka anten hava han alakte mo kei chang rang?
2CO.12.16	Azozot ni rase na puak na manrik u makung tenchu zia manga mo a huanga mo keina sur u. 
2CO.12.17	Nangni na kom u na kei hong tir u ngai ha amani lehan tulek le mo han ka na huang mo u? 
2CO.12.18	Tita ha kei mathem hatuka ama abila ha parual ha kei tir Tita han ei na huang u mo? Koini hi ratha angkhat, ke nuk angkhata kal achoi ni mak me mo?
2CO.12.19	Atun tenpei nei la mandon u, koinin na kom u na asia hengna rang chong aril ranga, koinin Pathian a makunga Krista na chong nei ril hatuka andit aruai ngai, na lom u na aphun ranga chong nei ril. 
2CO.12.20	Ichangmo na ti ten ka chi, ka honga suak le lam keina mu u zot anga mu luia na mu u ning hanuk nangnin nei na mu u zot nok anga lam na mu u ta ni, ansual, khamaret, takasi, ansukna, siat anril na, achiar, malung alian, anbuaina ngai a om thei ti hi. 
2CO.12.21	Ka hong ret tik le Ka Pathianin na kom u na na manboka hanuk mana asia ei tho u na sin annim atho uiare le omchang lui ruia, ansir lui hava mi tampa ranga chap lam ning.
2CO.13.1	Hi voi anthum na kom u na ka hong riat, “Anni anthum mura chong dora achat.” 
2CO.13.2	Voi anni ka honga suak suale atun anchel pei makung atia mana asia tho ngai ama ni le atei dora mana ta kei ril le man ata kei manthei u ka hong ret ten na reng u lai no ning ati na. 
2CO.13.3	Asik chu Krista han koia chong ei ril, nangnin chu ama ruia ei ni na neia rok u, ama hi nangni ranga ranak abui nimak, hanekten na bil u na ranak anei khit keng. 
2CO.13.4	Ichangmo ati ten ama hi ranaka bui sika Krosa ei antar chu ani zei tenchu Pathian ranak lehan ei dama ei om. Hatuka koinim hava han ranak nei bui, tenchu nangni ranga Pathian ratna sika ama bila ringa om inti.
2CO.13.5	Naningam mansin tan en u ro iama na om u mo eini na ha naning lena mansin u ro, hano nangnin an re u mak che mo Isua Krista nangnia ei om hi tenchu ani na riat lui na ni u nok anten. 
2CO.13.6	Tenchu ka sabei an re un na ti koini hi nina anriat lui ni mak me. 
2CO.13.7	Hatuka koinin Pathian kom hiva hi bor nei zong nangnin sin asiat nei tho u nokna ranga koinin andangphit atia nei anlangna rang duaia nimak hanekten andangphit lui anga aniam sin asa nei tho u na rang. 
2CO.13.8	Asik chu koinin atak, alet tiang ite tho thei mak me, atak tiang rongke nei tho thei. 
2CO.13.9	Taktaka koini ranak na bui le nangni nei rat u. Hava han koini na rai ei san, hatuka hiva ranga bor um nei zong nei min u na ranga. 
2CO.13.10	Hasika han hong suak luiam hiva chong dora kei maziak, ka suak tikle Puma pek kei theina anga angei sabaka kei mang nokna ranga ha theina aman ei khiaka ei peina ranga ni mak tenchu aphun andet ranga ke koi hi eina pek.
2CO.13.11	Ahek khita kei ril parual ngai rai mansan u ro, min u ro, pham u ro, mandon khat choi u ro, anngoia om u ro hava han andit le anngoi Pathian na bibil u na om inti.
2CO.13.12	Biang antum anthianga nangni le nangni anpham u ro, 
2CO.13.13	Mi anthiang doran nangni rang phamna chong aril u. 
2CO.13.14	Puma Isua Krista a lungkham le Pathian ditna hanuk Ratha Anthiang ansem puina na kom u chipa nan lop pui u rase.
GAL.1.1	Paul akoma, miring kuina na ruaisi achang ni mak miring atam ni mak, ten Isua Krista le Pa Pathian athi ata ama anthui han. 
GAL.1.2	Hivana kuibing ngai doran ka bila Galatia kuibingin kut anan sur pui u.
GAL.1.3	Pathian koini na Pa le Puma Isua Kristan lungkhamna le phukdaina na pe u rase.
GAL.1.4	Atun taka hun asiata koini anan zok ranga, Kristan koini siat sika anpek, Pa Pathian hetela. 
GAL.1.5	Pathian kom anlianna umor umora om rase! Amen.
GAL.1.6	Na chung u na ka boi adong! Chomokhata Krista lungkhama anakui u havan ata atei, thanghuia nei va kai ret u. 
GAL.1.7	Ataka thangahui hi “atei om lai mak,” tenchu hiva kei tina asik chu mi senkhat a om anan chai u na Krista thangahui athulna aval. 
GAL.1.8	Tenchu koini mo, vanpalai ngalin, vanram ata honga thangahui aril rang ni rase thangahui koinin nei ril le antei ten khomak tung rase, moisumpuia se rase. 
GAL.1.9	Hava man na ril zei hanum nei ril ret; thangahui nei pom sua u le antei ahong ril ten khomak tung rase, moisumpuia se rase!
GAL.1.10	Miring riatpui mo kei put? Ole Pathian riatpuina mo! Mi koma anthang mo kei val? Hantin han kei val aniten Krista suak ni no ning.
GAL.1.11	Ka lom ngai na ril u ka ti, thangahui kei ril hi miring ata ni mak ei hong suak. 
GAL.1.12	Miring ata ni mak kei man tute ananchum om mak. Tenchu Isua Krista hake ka koma anlang.
GAL.1.13	Ka na ril u zeia hontinmo kei om Juda ngai ei iam ka zi lai han, hontinmo lungkham abui thaka Pathian kuibing ngai kei sinsak chachak, hatuka ansiat rang kei val. 
GAL.1.14	Koi hi akal khit ka lom Juda ngai ranga Juda tho ngai anchu ruia chu, hatuka achalaka anpek sabak na chipui ngai tho dan ruia. 
GAL.1.15	Tenchu Pathian alungkhama kan zir mana ana leia thang, hatuka ana pai ama sin atho ranga, hatuka a Naipasal anlanga amasata. 
GAL.1.16	Jentail ngai kom thangahui kei ril theina ranga tute kom ankel ranga se makung. 
GAL.1.17	Hanuk Jerusalemam se makung kuitir ka mana aleia chang ngai kom a en ranga. Tenchu Arabia tiang ka se lena hatuka Damaska tiang ka kir. 
GAL.1.18	Kum anthum suale Jerusalem tiang ka se Pitor kom ruitang ariat ranga hatuka ni somleimanli abila ka om. 
GAL.1.19	Zolai atei kei mu om mak Jakob Puma anaipa rong nok chu.
GAL.1.20	Kei maziak hi adik. Pathianin ariat milak ni mak kei tho.
GAL.1.21	Hava suale mun ateia ka se Suria le Kilikia na. 
GAL.1.22	Hava lai tak han Judai kuibing mi ngaiin na la re u mak. 
GAL.1.23	Min ei ril ngai rong ha a riat u. “Ha miring mi ansinsak chachak ha atun chu hava ansiat ranga ei val iamna rui aril zei!” 
GAL.1.24	Hatuka ka sika Pathian amanpak u.
GAL.2.1	Kum somleimanli suale Jerusalem a ka se ret Barnaba le Titam ka bila ka ruai. 
GAL.2.2	Kei se asik chu Pathianin a manlanga kei se anang. Anchunna khata ulian ngai le thangahui rui ha ka ril Jentail ngai kom ka ril. Asik chu ka sintho hi akorong ni no rase kei ti. 
GAL.2.3	Kei anloppui Tita Grik mi aninam vun at ranga therkhaka ti u mak. 
GAL.2.4	Senkhatin hantin han ni rase atinam. Aiam ngai anga a om u nakam misi u, Krista na ningneina nei don a en ranga. Suak anan chang ranga ei zot u. 
GAL.2.5	Tenchu thangahui ei dikna ei siat nokna rang, her ngal pe mak me.
GAL.2.6	Tenchu ruaitu anti ngai hiva kei ti hi asik chu imo ei ni u ka kom ei teina ngal om mak; apang anlanga Pathianin zek mak, ha ulian ngai kei ti hi chong athar na man re no ro. 
GAL.2.7	Hava ha aleta, ana mu u koi hi Jentail ngai kom thangahui aril ranga Pathianin sin ei na pek, Pitor ha Juda ngai rang thangahui aril rang sin ei pek anga. 
GAL.2.8	Pathian ranak le ke zolai kei ni Jentail ngai ranga, Pitor Juda ngai ranga zolai ei ni anga. 
GAL.2.9	Jakob, Pitor le Johon amani ha ruaitu ani u, a mandang thei u Pathianin hiva sin ei na pek hi; hasik han kut anan sur pui u Barnaba le koi, koini hi lom na ni ti andangna. Koi le Barnaba Jentail bila sin atho ranga hatuka amani ha Juda ngai bila. 
GAL.2.10	Ei na ti khit u chu amani bila anriang ngai anngil nok ranga, hava ha atho ranga kei zot khit.
GAL.2.11	Tenchu Pitor Antiokei ei hong han mipui matona ka khar, asik chu ama ha andanglaka diklui ei ni. 
GAL.2.12	Machin han Jakobin ei hong tir mi senkhat ahong, Pitor ha Jentail ngai bila neksak atho. Tenchu hiva mi ngai ahong u le chu ankhaia Jentail ngai le anek asak rang ti mak. Asik chu vun at ruia asun ngai ha a chi. 
GAL.2.13	Juda kuibing atei ngai um anchi om atho u zei Pitor abila; Barnaba ham atanpui u zei ei achi u bila. 
GAL.2.14	Hantin han lampui anzika ei choi u nok ka muna thangahui dikna le anzik luia. Pitor kom kei ti alom u matona, “Nang hi Juda na ni, tenchu Jentail anga na om Juda anga ni mak. Hantin han hontinmo Jentail ha therkhaka Juda ni ro nei ti rang.”
GAL.2.15	Ani koini hi Juda anzir ke na ni, tenchu “Jentail asiat,” chu ni makme ei anpai u anga. 
GAL.2.16	Ten na riat mi hi adik ei ni thei hi Isua Krista a iama ke; Danin ei zong nei zina ni mak. Koinim ni rase, Krista Isua nei iam Pathian le nei dikna ranga Krista iama Dan ankhipa athona ni mak. Tute Dan azina Pathian kom adik om mak. 
GAL.2.17	Isua Kristana adik anlo rang na val han koinim asiat na ni ten, Krista hi asia sin ei tho mo? He e, nimak! 
GAL.2.18	Kei masiat ngai ka sin ret ten anchai keng ka ni ti kei anriat mei keng. 
GAL.2.19	Dan ruia chu koi chu ka thi zei, Dan lenin ei that Pathian tianga kei damna rang, Krista bila krosa ka thi zei. 
GAL.2.20	Koi ha ni lai mak adam, tenchu Krista koia adam. Atuna kei dam hi iama kei dam Pathian Sapana, anan dita ka rang ei damna aphal. 
GAL.2.21	Pathian lungkham aheng rang zot makung. Tenchu Dana mi hi Pathian le anngoi aniten, Krista ei thi hi akorong.
GAL.3.1	Nangni Galatia na achang ngai! Tumo chong ana thuang u? Na mit mu u ngeta Isua Krista ha Krosa ei antar. 
GAL.3.2	Hiva khat hi na ril uta! Dan ei nang atho na mo Pathian Ratha nei chang u ole thangahui ariata a iama mo? 
GAL.3.3	Ichangamo achan nei chang u! Na ranak le asua rang nei ti u. Pathian Ratha hena nimak mo nei phut u? 
GAL.3.4	Nei riat u ngai ha akorong mo? Hongmo khat chu ani! 
GAL.3.5	Pathianin Ratha ei na pek u sika boidong sin ei tho hatuka Dan nei zi u sika ole thangahui nei riata nei zi u sika mo?
GAL.3.6	Abraham ha mandon u ta Pathian chongin ei ti anga, “Pathian ei iam hatuka iamna sika Pathianin mi anthiang anga apom.” 
GAL.3.7	Hasik han Abraham akhuk ngai tatak chu aiam ngai ke. 
GAL.3.8	Pathian chongin alei ril Pathianin Jentail ngai le ei anngoi rang chu iama ke. Hasik han Pathian chongin Abraham akoma thangahui ei ril: “Nanga mi dora borsang tung inti.” 
GAL.3.9	Abrahamin a iama borsang atung hantin han a iam dora chu borsang atung ama anga.
GAL.3.10	Dan thuaia anbetok ngai chu khomaka om; asik chu Pathian chongin ei ti anga, “Dan anziak dora tel lui chu Pathian khomak thuai om!” 
GAL.3.11	Atun chu anthiang phat Dana tute, Pathian le anngoi thei mak; asik chu Pathian chongin ei ti, “Iamna le Pathian anngoi pui ngai rong ke adam rang.” 
GAL.3.12	Hasik han, “Danin iamna le ite ei tho rang om mak, hava ngai anga athopu chunga han dam inti ke,” ei ti. 
GAL.3.13	Tenchu koini na rang khomak atunga Kristan ha khomak atunga Dan ata ana ratan; asik chu Pathian chongin ei ti, “Thinga anthoi tak chu Pathian khomak atung.” 
GAL.3.14	Kristan hiva hi ei tho, borsang, Pathianin Abraham koma ei tin ha Jentail ngai kom ei anpek theina ranga Krista Isuana, iama Ratha nei chang theina rang Pathian chongtin.
GAL.3.15	Ka lom ngai, anikhuana rui le ankhina tho ka ti; rui khata mi anni azota a maziak u zei tuten manchai thei mak, sap thei mak. 
GAL.3.16	Atun chu Pathianin Abraham kom le akhuk ngai kom chong atina. Pathian chongin “atampa” timak tenchu “angkhat,” hava ha Krista. 
GAL.3.17	Kei ti zot chu Pathianin Abraham akom chong atina arung. Ha Dan kum raza manli somanthum suale anpek ha chai thei maka Pathian chongtin siat thei mak. 
GAL.3.18	Asik chu Pathian pek ha Dana anbetok aniten, chongtina anbetok ni lai mak. Tenchu achongtin sika ke ha pek ha Abraham akom ei pek. 
GAL.3.19	Hanle ha Dan ha imo asik? Hava ha ansap asia asa mu theina rang, hatuka hava ha Abraham akhuk ahong tenpei ei diar rang ha chong ei tin pu kom han. Ha Dan ha vanpalai ngai amanga palai kuta anpek ei ni. 
GAL.3.20	Tenchu palai nang maka mi khat anchel ten; hava ha Pathian chu angkhat.
GAL.3.21	Hanle Dan hi Pathian chongtin adui mo? Ni mak ni thakma! Min Dan hi damna ranga ei man nisela ha Dan atela mi dora Pathian le anngoi zei ni. 
GAL.3.22	Tenchu Pathian chongin ramual dora pap thuaia ke ati; hasik han achongtin, ha pek ha a iama ke Krista a iam ngai ranga.
GAL.3.23	Tenchu iamna ani man han Danin lungina ankhum anga anakhum iam ahong anlang man tenpei. 
GAL.3.24	Hasik han Dan ha anasur ei ni Isua hong man kar iama Pathian le nei anngoi theina rang. 
GAL.3.25	Atun chu iamna hun ani zeia Danin ei na ruai ni lai mak.
GAL.3.26	Iamna na na loma Pathian nai ngai nei ni Krista Isua na. 
GAL.3.27	Kristana baptisma achang dora chu Kristana anthuam na ni u zei, ataktaka chu Krista damna hake ani zei. 
GAL.3.28	Hasik han Juda Jentail ite ei anteina om lai mak suak ankhit le azok, nupang pasal nangni hi nei dam u na Krista na munkhat. 
GAL.3.29	Krista ta na niten Abraham akhuk na ni hatuka Pathianin chong ei tin ha manin na ti. 
GAL.4.1	Tenchu a naipasal a pa donglua aman rang ha suak anga anmang naipang ala ni kar chu aloma a puma aninam. 
GAL.4.2	Naipang ani lai mi anruai a om asin atho pe a om apa hun asuak man chu. 
GAL.4.3	Hantin anga han koinim ramual aruai ratha asuaka nei om rathana pui na ting man. 
GAL.4.4	Tenchu a zoro ahong akip le, Pathianin a Naipasal ahong tir, nupangin ei mazir naipasal anga ahonga Juda Dan thuaia, ahonga om. 
GAL.4.5	Dan thuaia a om ngai anratan ranga Pathian nai nei ni theina rang. 
GAL.4.6	A nai nei ni nei anriat theina rang Pathianin Ratha ahong tir a naipasal kom ata koini na malunga, ha Ratha ha, “Ka Pa, ka Pa” atina ankhek. 
GAL.4.7	Hasik han suak ni lai mak che nai ke na ni zei. Hasik han anai nei ni sika Pathianin anai ranga ei don chu pe inti.
GAL.4.8	Machin chu Pathian re u mak che, hasik han Pathian nok ngai suak nei ni u. 
GAL.4.9	Atun chu Pathian na riat u zeia hano atun chu Pathianin ana riat u zeia hontinmo ranak abui le lungkham aruai ratha ngai tiang nei anhoi ret u. Amani suak rang achang nei zot ret u. 
GAL.4.10	Hoho nikhua, tha, hun, kum achan na mandang u. 
GAL.4.11	Nangni sika kan don! Ka sin tho akorong rang mo tak nangni tak chunga?
GAL.4.12	Ka lom ngai keina mathem u ani zei koi ka anga ni u ro, koi um nangni na anga ka om, ka malung manna ngal u mak che. 
GAL.4.13	Thangahui nangni kom ka ril lai han mankhita kei na siak anina. 
GAL.4.14	Tenchu ka tak nangni rang ansinna aninam ni rase elsel u mak che na heng u mak che, tenchu vanrama vanpalai nei pom u anga nana lei pom u na; Krista Isua anga nana lei pham u na. 
GAL.4.15	Achan na rai asan u na! I ang mo ni zei? Koiin tithei ka ti, na mit u kela asa ten na pe u na ti. 
GAL.4.16	Atun chu adik kei ril sika na raldui u mo ka ni zei?
GAL.4.17	Atei ngaiin achan ana pom u tenchu amalung derdin u samak. Amalunga ei zot u chu, ka kom ata nangni ana khai, hankeng amani malung vong anga nangnim nei don u rang. 
GAL.4.18	Derdin asa aniten achan anpoisak hi asa, hivantin hin umora adik, na bil u na ka om le rong ni mak. 
GAL.4.19	Ka nai madit ngai naiha puang anga ka duk ana nangni na sika Krista om nangni kom ansin maseng. 
GAL.4.20	Atun hin nangni bila om rang achan ka zot, mandon atei na chung u na kei raput na rang, nangni rang achan kan don.
GAL.4.21	Dan thuaia a om zot ngai na rakel u ka ti Danin imo ei ti na rangai u mo? 
GAL.4.22	Hintin ei ti Abrahamin naipasal anni anei a suak le angkhat a nungak le angkhat. 
GAL.4.23	Asuak le anai ha min zir anga anzir, tenchu a nungak tak le anai ha chu Pathian chongtin mara ke. 
GAL.4.24	Hiva ngai hi andangna khat ani; ha nupang anni ha chongtin anni a manlang. Ha suakle nai ha Hagar hava han Sinai tang chongtin akhin. 
GAL.4.25	Hagar han Sinai mual, Arabia ram aderdin hava ha atun taka Jerusalem khopui le ankhina ani zei, anai ngai le suak achanga ei om u ani na. 
GAL.4.26	Chungtianga Jerusalem chu suak ni mak hava ha koini na nu. 
GAL.4.27	Asik chu Pathian chongin ei ti, 
GAL.4.27	“Nang achingnu na rai mansan ro!
GAL.4.27	Raisanna mit rathi le ankhek ro nang naiha relui nu!
GAL.4.27	Nang nupang philchar nu nai nei ualin na ti
GAL.4.27	a ruatharin ei la mak ngal nok nupang neka.”
GAL.4.28	Atun chu nangni ka lom ngai Pathian nai na ni u Isak anga a chongtinna mara. 
GAL.4.29	Hava lai han nai anzir anga anzir han Pathian Rathana anzir ha apangsepa atun um hantin han. 
GAL.4.30	Tenchu Pathian chongin imo ei ti? Hintin hin ati, “Suak nu le anai ha manse ro; ha suak le nai han suak nok le nai bila apa donglua lua no ni.” 
GAL.4.31	Hasik han ka lom ngai suak le nai ni mak me tenchu atak le nai ke na ni.
GAL.5.1	Zokna ha nei man Krista han ana mazok! Hasik han a zok ngai anga ngir ro suak chang lai no ro.
GAL.5.2	Rangai ro! Koi Paulin kei na ril u ni zei vun at ranga na zot ten na rang Krista ha ite alam luana om mak. 
GAL.5.3	Hanuk voikhat kei rakok ret ani zei vun at ranga azot tak chu Dan dora atel rang anphal. 
GAL.5.4	Dan atela Pathian le anngoina val chu Krista ata ankhai hava ngai chu Pathian lungkham atual panga. 
GAL.5.5	Koinin nei sabei chu Pathianin ei nan ngoi pui rang; hava ha nei ngak Pathian Ratha ranak le nei iamna na sin thona. 
GAL.5.6	Krista le munkhat na niten vun an at mo, an at mak mo ei tei na ngal om mak; iama ke lungkhamna zara sin ei tho.
GAL.5.7	Nei tho u chachak ha asa ha le. Tumo adik atho ranga ana khar u? Hontinmo ei na khar u? 
GAL.5.8	Ha themna ha ana pai u Pathian koma ni mak. 
GAL.5.9	Chol alakten vaipol dora a manpuar. 
GAL.5.10	Malung atei anput ranga chu Pumana na iam u making, anan siat u chu atak chunga ruirilna chu la chul inti.
GAL.5.11	Ten koi chu, ka lom ngai, vun at hi anang atina kei la ril bang aniten hanle imo ansin saka kei om? Hava ngai ha adik ten Kros rui kei rilin manpon no ni. 
GAL.5.12	Na takansi u ngai mi bang u rase; tho bang u rase atheia lan heng unti.
GAL.5.13	Tenchu ka lom ngai nangni chu a zok ranga ankui na ni u, tenchu ha zokna ha na taksa ei zot athona ranga zokna manni u no ro. Ten lungkham le anbol ansiat u ro. 
GAL.5.14	Asik chu Dan dora hi chongpeka ansung ke, “Na inkol mi nang na anga adit ro.” 
GAL.5.15	Tenchu rama me anga na om ten na zema na duk nanna ten anrung u ro siat u na ti.
GAL.5.16	Hiva hi kei ti, Rathan na ruai u rase; hankeng na miring zotna nei tho nok rang. 
GAL.5.17	Na miring ninan ei zot ha Rathan ei zot nok; Rathan ei zot ha taksan ei zot nok. Hava anni ngai ha andui, hasik han nei zot tak tho thei mak che. 
GAL.5.18	Rathan ana maruai ten Dana a om ni mak che.
GAL.5.19	Miring kanun ata chu anthianga; hiva ngai hin anlanga, andit, annim, hurna, 
GAL.5.20	ramil abiak, doia thei, anvang, ansual; khamaret, taksit, ankhal, abinga om, abinga iam. 
GAL.5.21	Manar, anrina, zubual raisanna atei ala tho hiva ngai hi, machina anga atun um keina rakok u; hivantina a om ngai chu Pathian ram lua u no ni.
GAL.5.22	Ten Rathan ei mazir chu anditna, raisanna, phukadaina, phukanchualna, lungkhamna, satna, iamruana, 
GAL.5.23	annuaina, anrung thei hiva ngai neka dan om lai mak. 
GAL.5.24	Hasik han Krista ta ngai doran chu hiva a miring zot dan le aningolna ngai athat kiar zei. 
GAL.5.25	Ratha han damna ana pek sua zei; hasik han ei na ruai rang um ei ni. 
GAL.5.26	Nei anliana, taksitna, khamaret nei antho nok rang.
GAL.6.1	Ka lom ngai, mi asiat atho lai tak ansurten ratha mi ngaiin ansa retna tho rase; ten annuaia tho rase. Hatuka nang um anrung ro, nang ham anthem ta ni. 
GAL.6.2	Na puak u ngai ansan ansiat u ro, hantin han Krista riti tel u na ti. 
GAL.6.3	Ite ni luia mi lian ka ni na ti ten na theia anhuang ke na ni. 
GAL.6.4	Na theia na om u ha anzek u ro. Asa ten nanlian thei imo nei tho ha, mitei ei tho le ankhi luia. 
GAL.6.5	Na theia na puak pel chip u ro.
GAL.6.6	Pathian chong anril na ni ten, ananchupu lehan aloma asa dora anril u ro.
GAL.6.7	Na theia anhuang no ro; tuten Pathian huang thei mak. Nei ling tak ha at na ti. 
GAL.6.8	Nang nei zot anga na ling ten, havan ata athina at na ti; Ratha phaia na ling ten, hava Ratha ata taituan damna atin na ti. 
GAL.6.9	Hasik han asa tho ranga mahuat u no rei; na mak rak nok ten, ahun la hong inti hatika la at inti. 
GAL.6.10	Hasik han her na mantik pei mi rang asa nei tho rang hatuka antei vinga iamnana na inko mi ngai koma.
GAL.6.11	En u ta anziak alian pangai nangni rang ka kut le ka maziaka. 
GAL.6.12	Vun at therkhakhaka ana ti u ngai chu pang tiang ruia anmu zot ngai ke. Ei tho u ha Krista Kros sika duk ei teng u nokna rang. 
GAL.6.13	Vun at amang ngai len ha Dan zi u mak; nangni ha vun at u rase ana ti u amani han taksa ruia aser khukha nei tho u rila anlian u thei hava ha ei val u. 
GAL.6.14	Ten koi chu Kros rui rong ha anlian pui ka ti; ama Kros zara ramual chu ka rang athi ke, hatuka koi hi ramual ranga ka thi. 
GAL.6.15	Vun an at mo atmak mo ite nimak; tenchu athar ansin hi ke. 
GAL.6.16	Hiva riti azi ngai rang phukdaina le lungkhamna om rase hatuka Pathian mi ngai dora koma.
GAL.6.17	Ei hekna na: Tuten na manpon lai no rase, asik chu ka tak chunga duk ngaiin Isua andangna ei raput sika hin.
GAL.6.18	Puma Isua Krista lungkhamna na lom u kom om rase, ka lom ngai. Amen.
EPH.1.1	Paul Pathian zota Krista Isua zolai akoma 
EPH.1.1	Ephesina Pathian mi ngai Krista Isuana a iamrua ngai kom;
EPH.1.2	Pathian koini na Pa le Puma Isua Kristan alungkham le phukdaina na pe u rase.
EPH.1.3	Tho Pathian le Puma Isua Krista a Pa kom raisanna ril u rei! Krista zara ratha borsang dora ana pek van ramuala. 
EPH.1.4	Ramual ansin man, Pathianin ei na thang sua ke Isua Krista zara, amatona anthiang le masial abui ranga, asik chu ei na dit ani na. 
EPH.1.5	Pathianin ei masat sua Isua zara anai ngai ei na manni rang hiva hi ahuia ei riat le ei derdin. 
EPH.1.6	Tho Pathian manpak u rei alungkham ei lian sik hin manbui peka anai madit ei na pek hi. 
EPH.1.7	Asik chu Krista thisena koinin zokna nei man, hava ha, na pap ngai ei andual. Pathian lungkham hi itukmo ei lian. 
EPH.1.8	Hava ha koini rang aliana ei na pek! Ei hianna dora le riatna le. 
EPH.1.9	Pathianin ei derdin ha ei tho sua, hatuka ei na manriat ha a derdin anthup ha aman ei masat sua Isua Krista zara. 
EPH.1.10	Hiva derdin hi Pathianin suanti a hun ani tik ansin dora munkhata asiaka anvan le phil chunga hatuka Krista alu khita.
EPH.1.11	Aloma Pathian mansuk ang le ei masat ang ke ei ni; hatuka Kristana koini ngai ei na thang ama ami ngai ranga asik chu ama derdin sika aphut len ata aman imo ei masat anga. 
EPH.1.12	Tho hanoten Kristana ansabei mansa ngai chu Pathian lianna manpak u rei!
EPH.1.13	Nang um Pathian mi ke nei hong ni; Pathian chong adik na riat tik chu, ha thangahui sandamna ana honga pek. Krista iam ro hatuka Pathianin ama silmor apuma nina na zem inti, ha Ratha Anthiang ei na pek aman chong ei tin ha. 
EPH.1.14	Ha Ratha ha chongdetna koinin Pathian chongtin ha nei man rang atina ami ngai ranga chongtin, hatuka hiva ngai hi aiam ngetna ani Pathianin zokna pe inti ama mi ngai chu. Tho ama lianna manpak u rei!
EPH.1.15	Hiva sik hin, Puma Isua nei iam u Pathian mi ngai nei adit u, 
EPH.1.16	hasik han nangni sika Pathian koma raisan chong aril bang makung ka borzonga na mangil u makung, 
EPH.1.17	hatuka koini na Puma Isua Krista a Pathian ha Pa lian han na man hian u na Pathian na manmu u rase, nei riat u theina ranga. 
EPH.1.18	Na malung u anlong rase atia ka zong a ra-ang nei mu u theina rang, ha sabei ha nei riat theina rang ei na paina asik ha itukmo tichang ei buia borsang ngai ami ngai ranga a chongtin. 
EPH.1.19	Hatuka itukmo ranak ei nei koini tak chunga sin ei antho aiam ngai kom. Tho theina ha ranak anei ang keng ei anrual. 
EPH.1.20	Hava ha ei mang Krista athi ata amathui lai han hatuka achang tiang aman suta van ramuala. 
EPH.1.21	Krista ha amana rui aril ngai lima aliankhit, chongneina, thotheina le Puma ani; a nina ha nina ngai dora ranga ansangkhit hi ramuala le, ramual ala hong ranga le. 
EPH.1.22	Pathianin Krista ke thuaia aloma asiak hatuka kuibing ngai kom Puma ansangkhita apek alompei chunga. 
EPH.1.23	Kuibing ngai hi Krista taksa, alompeia ei mansuana ansua muntina.
EPH.2.1	Machin chu rathana athi na ni hetel lui le pap sika. 
EPH.2.2	Hava lai han ramual siatna tiang nei ro; ratha ranak tiang nei ro; ratha ranak ha thinthina ha nei zi, ha ratha atuna Pathian tel lui ngai asur. 
EPH.2.3	Ataka chu amani ang nei ni na piangpui ei zot nei zi, taksan ei zot ang nei zi hatuka na malungin ei zot ang, nei anzirpui anga chu amani ang na ni, Pathian taksitna atiar rang nei ni.
EPH.2.4	Ten Pathian lungkham chu itukmo ei tam hatuka itukmo ei na ditna ei lian. 
EPH.2.5	Rathana na thi lai tak han he nei tel nok sika aman Krista zara damna ana pek. Pathian lungkham sika ke zokna nei man. 
EPH.2.6	Krista Isuana han ei na mathui abila rui aril ranga anvan ramuala. 
EPH.2.7	Hiva ei tho hi hun aleia hong zel ranga hin Krista Isuana koini na chunga itukmo lungkham ei na muna ei tam Krista Isuana hava ha ei na manmu. 
EPH.2.8	Pathian lungkham ha nei iam hatuka zokna nei man. Kalvarina sim han nei iamna ei van chuan. 
EPH.2.9	Lungkham sika nang hi iama nei zok; nang na theia nei suana mara ni mak, tenchu Pathian pek ke, tuten ei anlianpui nokna rang. 
EPH.2.10	Pathian sika ke imo nei ni hi, Krista Isuana asa tho ranga ansina nei om, Pathianin atho ranga ei na lei sin pe.
EPH.2.11	Nangni Jentaila anzir “vun at lui” atia anpai ngai Judan ei pei ngai “vun a at” ngaiin (min taksana imo ei tho) machin imo nei ni u ha re u ro. 
EPH.2.12	Hava lai han Krista ata mitei na ni u. Khual na ni u, Pathianin ei athang ngai ni u mak che. Chongtina han anchel u mak che, Pathianin ami ngai rang ei mansuk achongtin sabei rui abuia hi ramuala nei om, Pathian abuia nei om. 
EPH.2.13	Ten atun nang Krista Isua ata ala na a om chachak ha, akola, Krista thisena ana hong tuang zei. 
EPH.2.14	Krista apum lenin phukdaina ahong koi Jentail le Juda, mi khata asina. Ama taksa le. Ha bang ha ama siat asen chachak ha hatuka ralduia asin ha. 
EPH.2.15	Juda Dan le chongpek le dan ama siata, chinni ata angkhata asin ranga ama le munkhata hintin hin anngoina sina. 
EPH.2.16	Krosa, ei thina le Kristan araldui nina ama siat; Krosa chinni ei malopa taksa munkhat asina Pathian tiang ei hong ruai ret. 
EPH.2.17	Hasik han Isua Krista ahonga mi dora kom thangahui anngoina ahong ril, nangni Jentail Pathian ata ala na ngai le nangni Juda ngai akola om ngai. 
EPH.2.18	Kristana ke na loma Juda le Jentail Ratha munkhata nei hong theina Pathian matona.
EPH.2.19	Hasik han nangni Jentail ngai ram atei mi mo, khual mo ni ulai mak che; atun nangni hi Pathian mi ngai le munkhat hatuka Pathian insungko mi. 
EPH.2.20	Nangnim lungphum zolai ngai le deari ngaiin ei sin le ansin na ni u, ha akila lung ha Isua Krista apum len ha ani. 
EPH.2.21	In asur ha ama hake hatuka munkhata biakin anthiang amanson Puma ranga andar. 
EPH.2.22	Ama le nang um munkhata ansin na ni atei ngai dora le mun angkhata hava han Pathianin a Ratha le ei om.
EPH.3.1	Hiva sik hin, koi Paul Krista Isua sika anok nangni Jentail ngai rang Pathian kom bor azong. 
EPH.3.2	Re nget u zei na ti Pathianin a lungkham sika hiva sin hi ei na mantho nangni satna rang. 
EPH.3.3	Pathianin asin mansuk maruk ha ana manmuna. Hava rui ha akipa ka maziak sua zei, 
EPH.3.4	imo kei maziak ha na en u ten re thei u na ti ha maruk ha itukmo kei riat ani zei Krista rui. 
EPH.3.5	Machin hiva chong maruk hi miring kom anril mak, ten atun chu Pathianin a zolai le deari ngai amanga a manlang. 
EPH.3.6	Ha chong maruk chu Jentail ngaiin Juda ngai le anlop thei Pathian borsanga; ha taksa munkhata mi ani u hatuka Pathian chongtina changai anei Krista Isuana. 
EPH.3.7	Koi hi thangahui suak kei chang Pathian pek le, hava ha a sinthotheina le ei na pek. 
EPH.3.8	Pathian mi ngai asinkhit bila koi hi asinkhit. Hanum ni rase koi hi Jentail ngai ranga thangahui arilna her ana pek hanuk Krista nei zia, 
EPH.3.9	le Pathian tho a maruk chong ha sina ei anthona rang. Pathianin alompeia asin kiar han achong maruk ha athup tianlaia hun ngai han. 
EPH.3.10+EPH.3.11	Hatuka koini na Puma Krista Isuana ei tho zot chu, a umor mansuk anga, atun hin anvan muna anlalna le chongneina ngai kom Pathian hianna dora kuibing ngai sika anriata om thei inti. 
EPH.3.12	Kristana le nei iamna na angamna na don Pathian matona ase ranga ngamna dora le. 
EPH.3.13	Na boi andong nok ranga ka na mathem u nangni sika duk kei tiar hin; nangni nei lok u na rang keng.
EPH.3.14	Hiva sik hin Pa matona mankhuk abila kei om, 
EPH.3.15	inkotin akom ata raming adik ei man anvana le phila. 
EPH.3.16	Pathian kom ei lianna nei ata kei zong thotheina ana pek u ranga a Ratha le na sung rila ranak nei don u theina rang, 
EPH.3.17	hatuka iama bor kei zong Kristan na malung sung u na ama in ei sinna rang. Bor kei zong na razung u le na lungphum u lungkhamna na ni rase. 
EPH.3.18	Hatuka lokona Pathian mi ngai doran ariat theina ranak don theina rang itukmo ei lian, itukmo ei sei, itukmo ei ansang, itukmo ei anthuk, Krista lungkham hi. 
EPH.3.19	Ani, hong rethei u na ti alungkhamna aloma na riat thei kiar nokam hasik han Pathian kanun le bit u ro.
EPH.3.20	Hatuka koini koma sin atho chachak a sinthotheina anga nei zong le nei mandon dora neka atho thei kom han, 
EPH.3.21	umor tenpei a kuibing ngai kom le Krista Isua kom umor anlianna om rase, Amen.
EPH.4.1	Koi Puma dorbondom sika lungina a om han keina mathem u; Pathian ei na kui u anga a om ranga han. 
EPH.4.2	Ten umora annuaia, annem ro, diar ro. Anloppuia, na lungkhamna manmu ro. 
EPH.4.3	Nei tho thei dor pei athona munkhat changna en u ro phukdaina na Rathan ei na pek hava han munkhata ei na khit. 
EPH.4.4	Ratha angkhat le taksa angkhat ei om sabei rua angkhat ei omna Pathianin ei na pai anga. 
EPH.4.5	Puma angkhat, iamna angkhat, baptisma angkhat a om. 
EPH.4.6	Pathian angkhat hatuka Pa mi dora ranga, ama ha alompeia apuma aloma ei thona ama ha aloma ei omna.
EPH.4.7	Na rang chipa nei man khat chu a om Krista changai ata nei man. 
EPH.4.8	Pathian chongin ei ti anga: 
EPH.4.8	“Chung ansangkhita ase lai han,
EPH.4.8	Ansur ngai chu abila aruaia;
EPH.4.8	Miring kom um pek rua apeka.”
EPH.4.9	Atun, chu “chunga ase” itinamo? Mansana phila annuai khita ahong. 
EPH.4.10	Hasik han ahonga chumpu den ha chunga ase vanram sontiang varal ramual dora ama le ei bitna rang. 
EPH.4.11	Ama keng “mi ngai pek rua apek,” asen a zolai ranga athang, atei deari ranga, asen thangahui aril rang, atei Pastor rang le minchu rang. 
EPH.4.12	Hiva ei tho hi Pathian mi ngai Pathian sin atho ranga ei sin Krista taksa asin ranga. 
EPH.4.13	Hasik han na loma angkhata nei hong rang nei iamna na hatuka Pathian Sapa nei riatna na; mipuiting nei hongni rang Krista dung ava phana. 
EPH.4.14	Hatuka naipang anga omlai no mani tiduarin ana choia, thinthin ana zuangpuia, mi huang ngaiin mi ei manchu anga, mi siatna tiang aruai u na ei thei u na le. 
EPH.4.15	Hantin ni luia chong dika achonga lungkham ratha le lampui tina Krista tiang nei anson rang, asik chu ama ha alu ani na. 
EPH.4.16	Ama maruaia na taksa dora munkhata ei kopna tak dora hi anzom le munkhat ei changa hava lehan ei anzon. Hasik han bak atatei ei tho rang athon ke na taksa ei anson hatuka hantin han atheia lungkhama ei ansin. 
EPH.4.17	Puma raminga keina rakok u; iam lui ngai anga om u lai no ro, ei mandon u ngai akorong, 
EPH.4.18	hatuka amalung u azing kara. Pathianin damna ei peka anchel u mak amo u la re u lui. 
EPH.4.19	Anzakna don thak u mak hurna na anpek u na hatuka asanok dora tel thak luia ei tho u.
EPH.4.20	Hava ha ni mak Krista rui nei anchu! 
EPH.4.21	Arui na riat nget zei, azi ngai anga dik, Isua koma a om nan chu zei. 
EPH.4.22	Hasik han na om marua u ata ankhai u ro machina nei om u anga anan om u ha, om marua ana huang zot anan siat u ha. 
EPH.4.23	Na malung u le nei mandon u ei thar nget rang anang, 
EPH.4.24	hatuka om athar le anliang u ro, Pathian aphua zeka ansin ha hatuka atheia ahong anlang damna dika asa le anthianga. 
EPH.4.25	Hasik han milak om lai mak! Na lom u na chongtak nei ril u rang a iam atei ngai kom, asik chu na loma Kristana munkhat ke na ni. 
EPH.4.26	Na takasi nam pap na mantho no rase. Hatuka sun sot na taksi no rase. 
EPH.4.27	Diabol her pe no ro. 
EPH.4.28	Anru chachak na niten anru lai no tan sin tho ro lalchi ruaia adama anriang ngai nei san theina rang. 
EPH.4.29	Chong ana mang no ro, amang rua chong mang ro, anasin thei, anang anazon thei, anariat ngai ei sapuina ranga. 
EPH.4.30	Pathian, Ratha Anthiang man nuar no ro; asik chu Ratha hi Pathian apuma ei nina andangna nang na kom, nikhat la hong inti havatika Pathianin na la mazok inti. 
EPH.4.31	Akhana, taksa zotna, taksitna ata ankhai ro. Ankhek, siat aril om lai no rase, anmumakna le asiat om lai no rase. 
EPH.4.32	Hanekten, andita lungkham anmu na andual ansiata om u ro, Pathianin Kristana ei na madual u anga. 
EPH.5.1	Pathian nai madit nei ni u sika ama anga anina tho nget u ro. 
EPH.5.2	Nei damna lungkhamin sur rase, Kristan ei na dita koini rang ei thi marim ahui dali andar anga Pathian malung ei zot anga ni u ro. 
EPH.5.3	Pathian nai ngai nei ni u sika hurna, asanok rui, huatanham rui, aril na kar u na om u no ro. 
EPH.5.4	Anzakna rui, chong korong, bizela hava ngai ha anhui mak. Hanekten Pathian kom raisanna ril u ro. 
EPH.5.5	Re sadim u ro, andit, annim, huatanham, (huatanham hi ramil abiak khat ani) hiva ngaiin ite chang u no ni Krista le Pathian reng changna na.
EPH.5.6	Chong korong le tuten na huang u no rase; hiva ngai sika Pathian taksitna hong inti atel nok ngai kom. 
EPH.5.7	Hi ang mi ngai le chu ite tho u no ro. 
EPH.5.8	Machin chu nangni ha azing kara om na ni u na, ten atun chu Pathian mi na ni u na ra-anga om ke na ni u zei, hasik han ra-ang mi ngai anga om u ro. 
EPH.5.9	Asik chu Ratha mara ngai chu satna dora dikna dora le chongtak dora ei hong anlang ani na. 
EPH.5.10	Pathian malung do anchu ro. 
EPH.5.11	Min akorong ei tho ngai anga ite tho u no ro azing kara ngai anga. Hanekten ra-anga hong masuak u ro. 
EPH.5.12	Maruka ei tho u ngai hi aril ngal anzakna om. 
EPH.5.13	Ra-anga ahong anlang kiar suale chu a nundan u tatak anlang; 
EPH.5.14	asadima anlang tak chu ra-ang ke ei chang, hasik han ei anti:
EPH.5.14	“A in ngai anthui u ro,
EPH.5.14	hatuka athi ata anding ro.
EPH.5.14	Kristan na chunga el inti.”
EPH.5.15	Hasik han anreng ro hontinmo nei om. A mo ngai anga om no tan, ahian ngai anga om ro. 
EPH.5.16	Her nei man dora adika mang ro asik chu nikhua ngai hi samak. 
EPH.5.17	Mo no tan la Puman imo nei tho rang ei na zot enro.
EPH.5.18	Zu anri no ro, hava han na masiat inti hanekten Ratha lehan bit ro. 
EPH.5.19	La le la anthiang le chong u ro; la tho u tan Puma na malunga manpak u ro. 
EPH.5.20	Koini na Puma Isua Krista raminga alompeia sika Pa Pathian kom raisanna mantung u ro.
EPH.5.21	Krista lalchi nei tho sika anbetok ansiat u ro.
EPH.5.22	Nupang ngai Puma kom nei anbetok anga na ruathar kom um anbetok u ro. 
EPH.5.23	Asik chu a ruatharin a nungak chunga ningneina a don. Kristan kuibing ngai chunga ei nei anga hatuka Krista len ha kuibing sandampu, ha a taksa. 
EPH.5.24	Hasik han nupang ngai na ruathar kom nei anbetok rang kuibingin Krista kom ei anbetok anga.
EPH.5.25	Pasal ngai na nungak adit u ro, Kristan kuibing ngai ei adita ei damna ei pek anga. 
EPH.5.26	Hiva ei tho hi kuibing Pathian kom adar ranga a chong le tina arasuka a manthiang suale. 
EPH.5.27	Ei sana dora le kuibing ngai akom ei anpek theina rang anthiang le masial abuia, manu abuia, apop abuia hanuk atei ei dik nokna buia. 
EPH.5.28	Pasalin ataksa ei madit anga a nungak um madit rase. A nungak andit chu amam andit. 
EPH.5.29	Tuten ataksa anmumak om mak. Nei zon, nei rung, Kristan a kuibing ngai rang ei tho anga. 
EPH.5.30	Koini hi a taksa bila keng na ni. 
EPH.5.31	Pathian chongin ei ti anga, “Hiva sik hin pasalin a nu le a pa mantia a nungak le munruala om untia, hatuka ha anni ha angkhat chang unti.” 
EPH.5.32	Hiva hin rilmaruk adik a om hiva Pathian chongin ei manlang hin, koi kei riat anga chu Krista le kuibing ha aderdin. 
EPH.5.33	Tenchu nang um ana derdin; a ruatharin a nungak ei adit rang ama ei andit anga, hatuka nupangin a ruathar lalchi ei tho rang.
EPH.6.1	Nai ngai, nupa he tel hi na Kristian nina na nei tho rua, hiva hi atho rua dik. 
EPH.6.2	“Na nu le na pa lalchi tho ro” hiva chongpek mansa hava bila chongtin anlop: 
EPH.6.3	“Hankeng aloma ei sa theina ranga, hatuka ramuala adam nei sot theina rang.” 
EPH.6.4	Nupa ngai, na nai ngai sinsaka atak mansi u no ro. Hanekten Kristian anchuna le ansonna tho ro. 
EPH.6.5	Suak ngai, na miringpui na puma ahe tel ro anchi le anringa; hatuka malung apeka tho ro, Krista rang nei tho anga. 
EPH.6.6	Ana en lai rong ni luia asa nei anlona ranga; ten na malung dora le Pathian ei zot anga tho ro, Krista suak anga. 
EPH.6.7	Na sin tho suak anga raisana tho ro, miring duai ni luia Puma nei tho pe anga. 
EPH.6.8	Re u ro, Puman ratpakna pek inti, suak, suak nok sin asa nei tho sika.
EPH.6.9	Apuma ngai, amun banga na suak ompui ro maphut chachak lai no ro. Nang le na suak ha Puma munkhat keng nei don u anvana. Mi dora munkhata rui aril. 
EPH.6.10	Eihekna na, Puma na ranak nei u ro ama thotheina le. 
EPH.6.11	Pathianin ral raliang ei na pek dora le anliang u ro, hankeng Diabol a zia siat nei dui thei u rang. 
EPH.6.12	Asik chu koini nei anduipui hi taksa thisen ni mak tenchu anlalna don ngai le maniapur azing kara reng ngai le chungvan tianga raluai ngai le andui ke na ni. 
EPH.6.13	Hasik han atun hin Pathian ral raliang le anliang u ro! Hatuka nikhua sia hongtik na raldui lei dui thei na ti, hatuka ahek tenpei nan duipui suanam landing tit na ti.
EPH.6.14	Hasik han ansina anding u ro, na konga dikna kongkhit le akhita satna roppho na ropa, 
EPH.6.15	na kena kekok le ansina phukdaina thangahui aril ranga. 
EPH.6.16	Umora iamna, pho anga sur u ro; hiva ngai lehin thal achuang Diabolin ei hong kap heng thei na ti. 
EPH.6.17	Hatuka sandamna ha lukhu anga pom u ro, hanuk Pathian chong khendai anga mang u ro Rathan ei na pek ha. 
EPH.6.18	Hiva ngai dora hi bor azong chunga tho u ro Pathian kom sanna azonga, zoro tina borzong u ro, Rathan ei na maruai anga. Hiva sik hin meng u ro mathan u no ro; Pathian mi ngai rang borzong u ro. 
EPH.6.19	Hatuka ka rang um borzong u ro, Pathian chong ka ril rang le Pathianin chong ei na peka a angama chong kei ril theina rang le thangahui anthup kei manriat theina rang. 
EPH.6.20	Koi hi hiva thangahui sika palai, atun lungina a om ka ni nam. Bor na zong pe u ro, angama thangahui hi kei ril rang ang taka kei ril theina rang.
EPH.6.21	Tukhik koini na parual madit suak aiamrua Puma sin a thona, ama han koi ka rui aloma na pe unti, hava han re u na ti hontinmo kei om. 
EPH.6.22	Hasik han ama nangni na kom kei hong tir hontinmo nei om aril rang le nangni ananthor ranga.
EPH.6.23	Pa Pathian le Puma Isua Kristan Kristian phukdaina dora le lungkham le iamna chu unai ngai koma om chian rase. 
EPH.6.24	Pathian lungkhamna chu Puma Isua Krista andit ngai kom thithei lui lungkham om rase.
PHP.1.1	Krista Isua asuak Paul le Timothi koma, 
PHP.1.1	Philipina Pathian mi ngai Isua le munkhata om ngai kuibing ulian le asan ngai rang.
PHP.1.2	Koini na Pa na Pathian le Puma Isua Kristan lungkhamna le phukdaina na pe u rase.
PHP.1.3	Ka na mandon u kip Pathian kom raisanna ka ril; 
PHP.1.4	nangni na rang bor ka zong le raisana ka zong chachak, 
PHP.1.5	asik chu thangahui sina aphut ata atun tenpei nei na san u. 
PHP.1.6	Hasik han ka iam nget, Pathian nangni koma sin asa phut han ruai zel inti ansua maseng Krista Isua nikhua ten. 
PHP.1.7	Ka malunga na om chian u! Hava ha ka rang adik nangni ngai rui achui hi. Asik chu Pathianin hun asa ei na pek ha lokon nei na mang pui, atun lungina ka om lai um hatuka machin ka zok lai han thangahui ranga ka duia anding ka ngam lai han. 
PHP.1.8	Pathian hi ana riat ani adik kei ril ka malung rila nei chui u hi Isua Krista apum len amalung ata keng.
PHP.1.9	Na lungkham ei anson riam u na rang bor ka zong ariat sadima hatuka ruirilna adik taka nei thothei u na rang. 
PHP.1.10	Asa khit nei athang u theina rang! Hankeng akhel ata nei zok u rang hatuka Krista nikhua bado ata nei zok u rang. 
PHP.1.11	Nei damna asa dik le nei bit u rang hava ha Isua rong ke ansua thei, Pathian ei anlianna rang le ei anpakna rang.
PHP.1.12	Ka lom ngai nei riat u rang ka zot kei tong ngai han thangahui ansonna rang ana san tatak! 
PHP.1.13	Ei mazir chu, reng in arung ngai dora le hivana mi atei ngai doran lungina kei om ariat u asik chu Krista suak kei ni sika. 
PHP.1.14	Hatuka lungina kei om hin aiam ngai Pumana lungngamna mansa u, ngamna le anson chian u na Pathian chong achi thak luia aril ranga.
PHP.1.15	Ani hosenkhat mo chu khamaret le mi le ankhal zot tuara Krista rui aril, ten atei senkhat chu anthianga ei zotna sika. 
PHP.1.16	Amani chu lungkham sika ke, asik chu ariat u Pathianin thangahui arung ranga ha sin ei na pek. 
PHP.1.17	Senkhatin malung apeka Isua rui ril mak, tenchu ratha sungathu derdin le; lungina ka om lai hin manpon sa inti atina amandon u.
PHP.1.18	Ten ite ni mak! Hava sika ka rai asan Krista rui anrilna lampui ani thei kar chu, mandon anthiang mo, akhela mo ka raisan bang inti, 
PHP.1.19	asik chu ka riat na borzong u na zara le anasan Isua Krista koma Ratha ahongin na mazok inti. 
PHP.1.20	Ka rila kei zot le kei sabei chu ka sintho machai no rong ti hi. Ten umora le atun tak hin ngam sabak ka ti ka nina dora le Krista lalchi makhai ka ti, ka thi mo ka dam mo. 
PHP.1.21	Damna hi irang mo? Ka ranga chu Krista, ka thi le mansa ka ti. 
PHP.1.22	Tenchu taksana adam chian rang ka niten, kei pongna mara nei sabak inti. Ten hovamo, athang ning? Re makung. 
PHP.1.23	Chang annina ana nuk. Krista le ava om ranga ka zot hiva adam amaka hava ha asakhit ei ni. 
PHP.1.24	Ten nangni na sika kei dam hi asa ual. 
PHP.1.25	Kan iam asadima hiva ruia hin, hasik han kan riat la om ka ti. Na bil u na la om bang ka ti, nei anson u asap ranga hatuka nei iam u na hin na rai ei san u na rang. 
PHP.1.26	Na bil u na kei hong om reta hin ka sika Krista Isuana na raisanna ei liam thei u na rang.
PHP.1.27	Ariatrua khit chu na omdan u le Isua thangahui antuk rase, ka hong hongmak adeta andinga malung munkhat achoia thangahui sika anruala iamna le nei dui u kei riat rang. 
PHP.1.28	Na raldui ngai achi u no ro, ngam babang u ro, hava han ei andok u rang manlang inti hatika nangni chu rat u na ti asik chu Pathian ke ratna ana pek u. 
PHP.1.29	Nangni chu Isua rang sinthona her ei na pek u, aiam duaia ni maka ten ama ranga atiar tiangam ei na pek. 
PHP.1.30	Atun chu nangnim ka bila hi anduina na nan chel thei u. Hava mana anduina na nei na mu u den hake kei la dui chian atun tenpei. 
PHP.2.1	Kristana nei dam hake ranak ana pek, hatuka a lungkhamin huina ana pek. Ratha le munruala anlopa, hatuka lungkham nei anmu u nei andit u. 
PHP.2.2	Keina mathem u ani zei, ka raisanna anan khip pe ranga, malung munkhata hatuka ratha le mandon munkhata. 
PHP.2.3	Derdin asiat ata tho u ta ni, hatuka zotna anthuk lui anlianna rang tenchu annuai u ro, ka nek ten mi asa ti babang u ro. 
PHP.2.4	Nei lokna rang anen ansiat u ro, na theia rang rong ni mak. 
PHP.2.5	Na malung vong Krista Isua anga ni rase:
PHP.2.6	Pathian ang dor ei ni,
PHP.2.6	tenchu Pathian anga a om tit rang ti mak therkhaka.
PHP.2.7	Hanek ten ama ei zotna le ei nei dora
PHP.2.7	amaka suak nina ei athang.
PHP.2.7	Miring ei hong ni miring anga ei hong anzir.
PHP.2.8	Ei annuaia hetel lampuia kal achoia
PHP.2.8	thina lampui ei thina kros tenpei.
PHP.2.9	Hiva sik hin Pathianin ansangkhita
PHP.2.9	adom hatuka raming atei ranga alian khita raming apek.
PHP.2.10	Hasik han Isua raming lalchi thona mi dora vanrama, phila, 
PHP.2.10	ramual thuaia miring a mankhuk ei la bil rang.
PHP.2.11	Hatuka malei tinin Isua Krista hi Puma ei la ti
PHP.2.11	rang Pa Pathian lianna ata.
PHP.2.12	Hasik han ka lom madit ngai na bil u na ka om laia ka he nei tel u anga, na bil u ata kei ankhaia hin ka hetel ual sa u ro. Anchi le anring chunga na sintho tit u ro, na sandamna ei ansua theina rang. 
PHP.2.13	Asik chu Pathian na tak chunga sin atho chian keng ei na manzot hatuka thotheina ei na pek ei zot nei tel theina rang.
PHP.2.14	Nei tho rina siat ril luia, ankhal luia tho u ro. 
PHP.2.15	Asik chu masial nei lui Pathian nai ansua anga nei ni thei u na rang, hi ramual asiat le pap bila nei leng u na hin, nangni chu amani kara a el rang na ni u, arasin anvan ei el anga, 
PHP.2.16	damna chongbe na ril lai hin, nei ril anga na om u ten nangni na sika kei anlianna asik om inti, Krista nikhua tika, asik chu ka sintho dora le kei pongna akorong chang mak.
PHP.2.17	Pathian koma iamna, nei anbol u le sinthona ranga aluang zita ti anga andar rang ka ni nam ka rai asan hatuka ka raisanna ana sem u rang ka zot. 
PHP.2.18	Havantin anga han nangnim na rai ei san u rang hatuka na raisan u na nei na sem u rang.
PHP.2.19	Pathian ei zot aniten, ka iam Timothi hong manhong thei ka ti anrapa nangni kom, nangni rui ariata ka ak ei thui theina rang. 
PHP.2.20	Ama rong hike ka salung ariat, hatuka ana tel sabak. 
PHP.2.21	Atei dora chu arang rong ke ei mandon u, Krista sika ni mak. 
PHP.2.22	Nang lenin ei sat zia na riata hontinmo ama le koi naipasal le pa anga thangahui sika sin nei tho. 
PHP.2.23	Hasik han anrapa ahonga tir thei ranga kan iam asik chu hontinmo ka rang imo honga tung rang kan riat. 
PHP.2.24	Hatuka Pumana iamna ka nei ka pum len nangni kom ahong lilip ranga.
PHP.2.25	Koini na parual Epaphrodita hi nangni na koma anhong anang ti ka mandon, ka bila sin athona ana duipui, nangni na palai anga sina ana san. 
PHP.2.26	Ana mu u ranga achan a zot hatuka ana atina nei lei riat u ha achan atichang re mak. 
PHP.2.27	Ani chu ei ni, a nana athi vit. Tenchu Pathianin lungkham amuna, ten ama rong ni maka kom ana mu ka malung ei na rang ana reng. 
PHP.2.28	Koi ke azot ual ahonga tir ranga ama na mu u le na rai ei san ret thei u na rang hatuka ka malung nana ei anpeina rang. 
PHP.2.29	Raisana lei pham u ro, Pumana aiam ngai anga. Ama ang miring dora lalchi tho u ro, 
PHP.2.30	asik chu aporan anchan ngal angama athi vit Krista sin sika, koi ana san ranga nangnin chu nei tho thei u nok.
PHP.3.1	Eihekna na, ka lom ngai Puma le munkhat nei ni na hin na rai mansan u ro. Kei maziak sua anziak ret ranga asiat ti making, zok riam u na ti ka tho ten. 
PHP.3.2	Asia tho ngai kom ata anreng u ro, ui ata anreng u ro, taksa azot le aninga anvit ngai ata anreng u ro. 
PHP.3.3	Koini ke, amani ni mak vun a at tatak chu Ratha le Pathian neia mok, Krista Isua le munruala nei damna hi na rai nei mansan tualpang riti na anbetok mak me. 
PHP.3.4	Zot ila chu koi um taksa chunga anbetok thei kei ni ke do. Min taksa chunga ei iamna abetok thei ten koi ual ke athei rang. 
PHP.3.5	Hapta khat ka ni le vun kan ata. Kei anzir anga chu Israel mi ka ni Benjamin achi ata Hebrai thisen dik tak. Juda Dan azi ruia chu Pharisi ka ni. 
PHP.3.6	Hatuka khamaret sika kuibing ngai kei sinsak min ituktenmo Dan azina atel thei hador kei ni, masial reng don makung. 
PHP.3.7	Tenchu hadora ha kan lok kei ti ngai ha, ten atun chu ka riat zei Krista sika anpeina ke. 
PHP.3.8	Hava ngai rong ni mak; alompeia alu Krista Isua anchanna kiara ka riat. Ama sika alompeia ka pei kiar zei; anpei ruana ka riat; Kristana kei anlokna rang, 
PHP.3.9	hatuka ama le munkhata kei om theina rang ka theia chu dikna ngal don makung Dan azina kei lok theina; atun chu Krista iama ke dikna kei man, ha dikna Pathian ata hong ha iamna na ke. 
PHP.3.10	Aloma kei zot khit chu Krista ariat; hatuka ei anthuina ranak rui ariat, aduk atiar pui, ei thina na ama anga ani pui. 
PHP.3.11	Ka sabeina na koi um ni rase athi ata adama kei anthuina rang.
PHP.3.12	Koi hi ka zuia kan sua zei anti ni making. Ansepa kei om ratpak kei manna rang Kristan ama ei na zuina ha, ama rang. 
PHP.3.13	Tenchu ka lom ngai, aman anga chu aniam making; ha kei tho khat chu, ka nuka anngila kei tho thei dorpei athona ka matona ava pha. 
PHP.3.14	Hasik han andin phita kei tan ha derdin tiang ha ratpak kei manna rang, Krista Isuana Pathianin chung tiang ei na kuina.
PHP.3.15	Na loma rathana puiating ngai chu hia ang malung vong nei don rang. Tenchu malung vong atei adon na om u ten hava ham Pathianin na la manthiang pe unti. 
PHP.3.16	Ei ni ang ni rase maton tiang pan tit u rei atun tenpeia a riti nei zi anga.
PHP.3.17	Koi nan chu u na ro, ka lom ngai. Nangni ranga en rua nei tho ngai thir u ro. 
PHP.3.18	Ka na ril babang u zei hiva rui hi, atun achap chunga kei na ril ret u, mi tampa om a omdanin Isua Krista Kros a ei thina ralduia asin u. 
PHP.3.19	Hava ngai ha moisumpuia hek unti, asik chu a taksan ei zot u hake a Pathian u. Anzakpui chi hake ei lianpui u, hatuka ramual rui rong ke ei mandon u. 
PHP.3.20	Hanum nisela koini chu vanram khomi ke na ni, na sandampu Puma Isua Krista vanram ata ei hong nei maruang. 
PHP.3.21	Aman koini na tak ranak abui athi thei la thul intia ama anga anlianna taksana la sin inti, thotheina manga hava le ama riti thuaia hong koi kiar inti.
PHP.4.1	Hasik han ka lom ngai, ka ranga itukmo andit rua nei ni u, achan ka na rangai u! Ka rai itukmo nei man san u, itukmo keina lianpui u! Hivantin hin ka lom ngai ani, na damsung Pumana adet tita ngirsai nei anding u rang.
PHP.4.2	Euodi le Suntuki, lungkham taka keina mathem u ni zei Pumana zuarpui anga anpom u ro. 
PHP.4.3	Hatuka nang um, ka lom iamrua, hia nupang ngai hi san ro; ka bila achan apong u thangahui ei anthekna rang, Klement, hatuka atei ka sinthopui ngai Pathian koma damna lekhana a raming u akal ngai.
PHP.4.4	Pumana na rai mansan u ro, kei ti ret ani zei na rai mansan u ro!
PHP.4.5	Annuai malung vong man mu u ro, mi dora tak chunga. Puma ahong rang ani zei. 
PHP.4.6	Ite andon u no ro, tenchu bor na zong u le nei nang Pathian kom zong u ro raisanna malung le zong u chachak ro. 
PHP.4.7	Hatuka Pathian koma phukdaina miring riatphasam varal han na malung, na mandon, na rung pe unti Krista Isuana anruala.
PHP.4.8	Ahekkhita ka lom ngai, na malung asa le manbit u ro, anpakrua le adik le, ansang le, atak le, anthiang le, asa le lalchi. 
PHP.4.9	Ka koma nei anchu u le nei man u ngai ha anchu chian u ro, ka chong ata le ka om ata. Hatuka phukdaina anapek Pathian ha na bil u na om inti.
PHP.4.10	Ka dam sung ni Puma le kei anlopa hin ka rang raisanna lian tak ani, hava suale asotpa suana nei na poisak u na her nei man ret u. Nei na poisak u nok kei tina ni mak tenchu her nei man u nok sik ke. 
PHP.4.11	Hatuka min ei na poisak noka kei anriat tinam ni mak, ten kei nei tuk le lung nuamna chang ka thei zei. 
PHP.4.12	Abuia om hi ka riat, nei nang neka don him ka riat. Hava chong maruk ha ka riat zei, hasik han kei omna tak peia ka ngir, ka khop mo, kan cham mo, kei don lup mo, alakte mo. 
PHP.4.13	Hava tak ha adiar theina ranga ranak Kristan ei na pek lehan ka diar thei.
PHP.4.14	Tenchu kei antakna na nei na san u ha achan asa. 
PHP.4.15	Nangni Philipi ngaiin asadima na riat u Makedonia ka mak lai han hava man thangahui aril ata na kuibing u rong hi ani ana san; kei tham kei anlok nangni rong hi na ni u anan sempui. 
PHP.4.16	Voikhat nek atam Thesalonikana asan ka nang lai han, ka kom na hong mathuan u. 
PHP.4.17	Pekna kei man duai ha ni mak, haneka nangni na raminga nei anlok u ansap um ka mu zot. 
PHP.4.18	Hile aloma nei na pek u ngai dora a lekha, anang neka ahun! Kei nang dora ka nei, atun Epaphroditan nei na pek u ngai dora ahong choi. Hava ngai ha Pathian matona marim ahui adar apom rua le apham rua anbolna dali ei chang ani na. 
PHP.4.19	Hatuka neinun atampa aman Krista Isua zara, ka Pathianin nei nang u dora na zon unti. 
PHP.4.20	Koini na Pathian le na Pa kom anlianna umor taituana om rase! Amen.
PHP.4.21	Pathian mi ngai Krista Isua ata ngai kut ka nan surpui u na sang chip u na. Hivana ka bila aiam ngaiin kut anan surpui u. 
PHP.4.22	Hivana Pathian mi ngai doran kut anan surpui u, aliaktena Kaisar ina mi ngaiin kut anan surpui u.
PHP.4.23	Puma Isua Krista lungkham na bil u na om rase.
COL.1.1	Paul, Pathian ei zota Krista Isua zolai le koini na parual Timothi akoma,
COL.1.2	Kolossana Pathian mi ngai koini na lom aiamrua Kristana munkhat ngai rang.
COL.1.2	Pathian koini na Pan lungkham le phukdaina na pe u rase.
COL.1.3	Nangni na rang bor na zong le Pathian, Puma Isua Krista a Pa kom raisanna na ril chachak. 
COL.1.4	Krista Isua nei iam u na na lei riat hatuka Pathian mi ngai lungkham nei mu. 
COL.1.5	Pathian chong adik ha thangahui nangni na kom ahong mansa lai han sabeina ei pek rui na riat u na. Hasik han nei iamna le lungkhamna ha nei sabeia hanke ei anbetok, hava ha na rang vanrama ana siak pe. 
COL.1.6	Thangahuiin borsang ahong choi tira hatuka hava ha ramuala anthek tira, nangni na kara anga Pathian lungkhamna na riat mansa u nikhua hatuka nei hong riat u imo atak taka ei ni. 
COL.1.7	Pathian lungkhamna rui nei hong riat u koini nei madit Pathian suak Epaphra kom ata, ama hi a iamrua, Krista sin atho koini na rathula. 
COL.1.8	Ama han ana ril Rathan lungkhamna ei na pek u.
COL.1.9	Hivasika hin nei riat len ata nangni na rang bor nei zong, Pathian ei zot na manthei u rase nei ti aloma hianna le riatrua Rathan ei pek. 
COL.1.10	Hanke Puma ei zot anga nei om thei rang hatuka a malung do anga nei tho rang. Asa tin hong tho thei na ti, hatuka Pathian tianga riatna anson inti. 
COL.1.11+COL.1.12	Ei lianna ranak ata le arata om thei u ro, phukanchuala aloma nei diar thei u na rang. Hatuka raisana Pa kom raisan chong ril u ro arua ananni Pathianin ei hoi changai ei man ranga ha ra-ang reng rama. 
COL.1.13	Azing thotheina ata ana mazok hatuka adama anai madit reng rama ana hong ruai. 
COL.1.14	Azara zokna nei man, hava ha, nei masial ngai ei madual. 
COL.1.15	Krista amu sa ha, amu salui Pathian aphua. Ama hi Naipasal anzir mansa, ansin ngai bila alian khit. 
COL.1.16	Asik chu ama lehan Pathianin aloma ei sin anvana phila, amu sa amu salui, ratha sintho theina doram, puma ngai, a op ngai, racham anei ngai, Pathianin aloma ama le ei sin ama rang. 
COL.1.17	Krista ke mankhita a om atei a om man ama le anlopa alompeia dora amuna ei om. 
COL.1.18	Ama hi taksana alu, kuibing ha; ama hi taksana nuk ei hong suakna. Ama hi Naipasal mansa athi ata ahong anthui ha, ama rong ha mun mankhita achang ranga aloma alompeia ata. 
COL.1.19	Asik chu Pathian ruisat ata ke Naipasalin akom Pathian nina ei don. 
COL.1.20	A Naipasal, Pathianin ramual pumpui akom ahonga koi ret ha a rui masat. Pathianin a Naipasal thisena Krosa anngoina asin hasik han akom aloma ei hong koi ret phila le anvana. 
COL.1.21	Voikhat chu Pathian ata alapana nei om a raldui nei ni asik chu asia nei tho le nei mandon. 
COL.1.22	Tenchu atun, a Naipasal taksa thinan, Pathianin a mala ei na sin nang ha akom, anthinga, asana masial abuia ei na ruai theina rang. 
COL.1.23	Anngoina deta le iamrua ni tit ro, singansa theia om no ro ha sabeirua thangahui nei riat ata. Hiva thangahui hi ani koi Paul asuak kei hongni, hiva thangahui mi tin kom anril ramuala.
COL.1.24	Na sik u na kei teng hin ka rai asan, ka taksana duk kei teng hin Kristan ei teng rang alan sua nok ka sana kan riat a taksa ngai rathula ha kuibing ha. 
COL.1.25	Hatuka koi hi Pathianin kuibing suaka ei na sin, hiva sin nangni satna ranga ei na pek. Hiva sin hi ama chong aril sin, 
COL.1.26	hava ha tianlai ata ei hong thup miring riat rang ata ten atun chu ami ngai kom a manlang zei. 
COL.1.27	Pathian mansuk chu a chong maruk ami ngai anriat, hiva a chong maruk alian le alu sabak hi mi dora ranga. Ha maruk ha Isua na koma ei om ha. Hava tina chu Pathian lianna nangin nei mang rang. 
COL.1.28	Hasik han mi dora kom Krista rui nei ril, hatuka thotheina dora le nei rakok nei manchu Pathian matona puiating anga Isua len lopa. 
COL.1.29	Hiva ei ni na ranga kei chei kei put, Kristan ei na zon ha ranak alian amanga hava ha ka sunga sin atho.
COL.2.1	Na manthei u ka ti ituk antak mo nangni rang le mi ngai rang Laodekiana sin kei tho hanuk atei ngai rang ka binga koi na re lui ngai rang. 
COL.2.2	Hiva kei tho hi ngamna le ei bit u na rang le lungkhamna le ei anlop u theina ranga riatna dikin angamna nei don theina. Hintin hin Pathiana chong maruk ha ei riat thei u rang hava ha Isua apum len hake. 
COL.2.3	Ama hi ke chabi maruk donglua Pathian hianna le theina anlong thei.
COL.2.4	Keina ril u ni zei min ankhalna dik lui le na huang u no rase, ituk ngal mo asa ngal ni u rase. 
COL.2.5	Taksana na bil u na ka om nokam rathana ka na om pui u, adet tita a om rang nei val u ha Krista aiam hava ngai ka muna ka rai asan.
COL.2.6	Isua Krista Pumana nei pom u ei ni sika ama le anlopa om u ro. 
COL.2.7	Na razung ama tak chunga anthuka om rase, ama tak chunga nei damna sin ro, hatuka nei iamna ha mandet riam ro, nei anchu u anga han. Hatuka raisanna pek changa bit ro.
COL.2.8	En ro, hatuka, ramual hianna le na huang u ni, hava ngai ha miringin ei hong choi le rathan ramual ei vongna, Krista ni lui ta. 
COL.2.9	Amana han Pathian nina dora akipa taksana ei om. 
COL.2.10	Amana han ansuavang anpeka nei om. Ama hi aloma thotheina le chongneina alu.
COL.2.11	Krista le vun a at nei ni, miring vun ata ni mak tenchu Kristan vun atna ei sin le hava ha naninga asia ata zok theina. 
COL.2.12	Asik chu baptisma nei lak han Krista le nei anphum hatuka baptisma na han nang um Krista le nei anthui nei iamna na Pathian thotheina le athi ata anthui han. 
COL.2.13	Voikhat chu rathana athi nei ni nei se sika hanuk Jentail nei ni Dan nei bui. Tenchu Pathianin Isua zara damnana ana hong ruai asia dora Pathianin ana madual. 
COL.2.14	Aman nei antang ngai ha ama siata ama riti le hatuka aman ataka Krosa atara. 
COL.2.15	Hatuka ha Krosa han Kristan atheia ei anzok ratha ranak le thotheina ata, mi mutheia ei sin Krosa ei zuina na.
COL.2.16	Hasik han tuten riti sin no rase nei nek, nei sak rui nikhua anthiang rui Tha Thar Panta mo Sabat ruia mo. 
COL.2.17	Hiva ngai hi nangkana ralim mai ke; Krista hike atak. 
COL.2.18	Hasik han tuten anthuaia na mu u no rase, alian anti ngaiin, anralna amu ngaiin, annuaina diklui ngaiin hatuka vanpalai anmok hava ngai ha asik ngal om mak, hava mi ngai dora miring mandon papeiin ei tho ke. 
COL.2.19	Krista ei sur u amaka na taksa puma ha, Krista ruaia na tak pumpui ei khop hatuka lokona anlopa ei anson Pathianin anson rase ei ti anga. 
COL.2.20	Krista bila na thina hatuka ramual dora aruai ratha ata na zoka. Hanle ichangmo ramual ta anga nei om? Ichangamo hiva riti ngai nei la pom u, 
COL.2.21	“Hiva ton u no ro,” “Hava sa u no ro,” “Atei ngai ton u no ro.”? 
COL.2.22	Hiva ngai dora hi voikhat anmang tenchu amangna abui miring riti le miring manchu mai ke. 
COL.2.23	Tenchu ani hiva ngai hi hianna ata hong vanpalai anmok therkhaka, taksa ansinsak, tenchu hava ngai ha taksa ningolna antor theina rang khop chu ite alamluana abui.
COL.3.1	Kristana damnana na hong anthui reta, hasik han na malung vanram ruia chui rase. Krista Pathian changtiang a reng sutmuna ei ansutna na. 
COL.3.2	Sovana rui chunga na malung siak u ro, hiva phila rui chunga ni mak. 
COL.3.3	Nei thi u, hatuka nei dam ret u ha Krista bila anthupa ei om Pathian tak chunga. 
COL.3.4	Nei dam u na tatak chu Krista ke, hatuka ahong anlang tik; nang um abila anlang na ti hatuka ei lianna mang na ti.
COL.3.5	Ramuala ningolna nangni koma a om ha nei that nget u rang, hava ngai ha hurna, ningolna, asia tho zotna, huatanham (huatanham hi ramil abiak ang ani.) 
COL.3.6	Hiva ngai sika Pathian taksitna ei tung rang atel nok ngai tak chunga. 
COL.3.7	Voikhat chu nang naninga hiva ngai zotna le nei om hava ngaiin ana lua lai han.
COL.3.8	Ten atun chu hiva ngai ata ankhai nget na nang; takasi, anuar, mumak, siataril, nerngal chong hiva ngai hi pei u ro. 
COL.3.9	Anhuang u no ro, miring marua ha; na khek sua u zei hale, 
COL.3.10	hatuka nun athar ha nan thuam u na hale, hiva hi miring thar asin chu Pathian, ei manthar chian ama anga ama rui ei na manriatna ranga. 
COL.3.11	Havan ei mazir chu Juda Jentail antei lai mak, vun a at, a at nok, nam amo, Skunthia mi, suak, suak nok om lai mak, Isua ha aloma, Isua han aloma ei om.
COL.3.12	Nangni hi Pathian mi na ni u; ei na dita ama ranga ei na thang u hasik han hiva ngai le anliang u ro; phukanchual, lungkham, annuai, omathei, phukasot. 
COL.3.13	Anngoi ansiat u ro hatuka andual u ro rui ril rua na don u ten andual u ro, Puman ei na madual u anga. 
COL.3.14	Hava ngai dora chunga a lungkham sap u ro, hava han aloma a malop kiara munkhata akhita asiak. 
COL.3.15	Kristan phukdaina ei na pek u han na malunga ruiril rase, hiva phukdaina na hin keng Pathianin ei na pai u munkhata taksa khata. Hatuka na rai mansan u ro. 
COL.3.16	Krista chongril atama nangni malunga om rase. Hianna tin le anchu u ro, ankok u ro. La tho u ro anpakna la, ratha la, Pathian rang na malunga la tho u ro, raisanna ril chunga. 
COL.3.17	Aloma nei tho nei ril u ngai Puma Isua raminga ni rase, raisanna na ril rang le amana Pa Pathian kom.
COL.3.18	Nupang na ruathar kom anpe u ro, hava ha ani Kristian anga nei tho rang. 
COL.3.19	Pasal, na nungak lungkham mu u ro hatuka rang pe u no ro. 
COL.3.20	Nai ngai, hiva hi na Kristian tho rua nu le pa lalchi tho, hava ha Pathian ei zot. 
COL.3.21	Nu le pa ngai nai tak mansi u no ro, hano amalung siat unti. 
COL.3.22	Suak ngai, na puma he tel u ro, ana mu u lai rong ni maka ei na ditna ranga; tenchu Pathian lalchi nei tho sika malung a peka tho u ro. 
COL.3.23	Nei tho rina, na malung apeka tho u ro, Puma rang atho anga miring ranga ni luia. 
COL.3.24	Puman raisanna na pe unti, ha ami ngai ranga ei siak ha. Asik chu Krista hike Puma tatak adorbo nei adom hi. 
COL.3.25	Hatuka aloma asia tho ngai dora anthuan inti asia ei tho u ngai. Asik chu Pathianin anrual chianga ke rui ei zek. 
COL.4.1	Puma ngai, na suak u ngai tak chunga nei tho dan anthiang rase dik rase. Nang um vanrama Puma don ke na ni atia anre ro. 
COL.4.2	Borzong chian u ro, bor na zong u le hian vang u ro, Pathian kom raisanna aril chunga. 
COL.4.3	Hava bibila koini rang um borzong u ro. Pathianin koini her asa tak ei na peka achong nei ril theina ranga Krista chong maruk ha. Hava sika han atun koi lungina kei om. 
COL.4.4	Kei ril rang anga kei ril theina rang borzong u ro, anthiang vanga kei ril theina rang.
COL.4.5	Na singansa u ahian vanga ni rase aiam nok ngai kara, her nei don u ruia asadima mang u ro. 
COL.4.6	Umora na chong ril u ahuia anngai rua ni rase, hatuka adik pika mi dora ansang dan thei u ro.
COL.4.7	Koini na lom madit Tukhika aiamrua, sin atho le Puma sin athona na lom suak, aman koi ka rui dora na pe unti. 
COL.4.8	Hasik han ama hi nangni kom kei hong tir, na ak ei thui u na rang hivan na loma hontinmo nei om. 
COL.4.9	Ama bila Onesima um ase na lom madit aiamrua na bil u na mi. Amanin aloma na ril kiar unti hivana rui ngai. 
COL.4.10	Aristarka, ka bila lungina ankhum Mark, Barnaba asapan chibai ana hong tho u, (Mark nei lei pham u rang hi chu na riat u zeia) nangni tiang a hongten. 
COL.4.11	Isua, ha Justa anti ha amam kut anan surpui u. Hiva anthum ngai rong hike Juda na aiam ngai Pathian rama rang ka bila sin atho ngai amani hi achan ana san u.
COL.4.12	Hatuka Epaphra akomam ni rase kut ei nan surpui u na aman tung, na lom u khat ret Krista Isua asuak. Achan nangni rang bor azong, nei deta nei anding tit thei u na rang, le Kristian puiating le Kristian rui ariat, Pathian malungdo anga atel. 
COL.4.13	Koi ka pumin asin tho rui ka ril ngam nangni rang le Laodekei ngai rang hatuka Hierapoli ngai rang. 
COL.4.14	Luk koini daktor madit le Dema han kut anan surpui u. 
COL.4.15	Laodekeia na kuibing ngai kut nei ansurpui na mantung u ro hatuka Mippha le kuibing ama ina anchun ngai. 
COL.4.16	Hiva lekha na en sua u le Laodikei kuibinga ei anpore theina ranga en u ro. Hatuka Laodikei kuibing ngai koma lekha ham en u ro. 
COL.4.17	Hatuka Arkipa ha ril ro. “Asin anpeka Puma sin ha sua nget rase.” 
COL.4.18	Hiva hi koi ka kut le kei maziak. Paul akom ata anmokna, ka kuta zingzir mangil u no ro. Pathian lungkhamna na bil u na om rase.
1TH.1.1	Koini Paul, Sila le Timothi ngaiin, 
1TH.1.1	Pa Pathian le Puma Isua Kristana Thesalonikana kuibing ngai kom lungkhamna le phukdaina na kom u na chul rase.
1TH.1.2	Koinin bor na zong kip le na raming u china na lom u na rang Pathian kom raisan chong nei ril babanga nei om. 
1TH.1.3	Koinin nei iam u na sin andit sika a pong le, na Puma Isua Krista ruia sabeina diar, koini Pathian le Pa makunga anzom thaka nei mandon. 
1TH.1.4	Asik chu o unai ngai, Pathianin ei adit bel ngai, koinin nana riat nangni hi anphun mi. 
1TH.1.5	Asik chu koini thangahui hi nangni kom chong ronga ni mak. Tenchu ranaka le Ratha Anthiang le achalaka andangphita ei hong tung na riat u do koinin na kom u na nangni rang hong mi mo nei ni ha. 
1TH.1.6	Hatuka nangni ha antak sabakam Ratha Anthianga raisanna chong ha nei pom u na koini lehan Puma a nuk nei zi u. 
1TH.1.7	Hantin han Makedonia na le Akaiana mi aiam ngai dora ranga om lak rua nei ni u. 
1TH.1.8	Nangni ata Puma chong rasa ei nei Makedonia le Akaiana rong ni mak. Tenchu Pathian tianga nei iam u na ha hava chong ha aloma asip zei hasika han koinin nei ril nang lai mak. 
1TH.1.9	Asik chu amanim aninga koini ruia hiva chong ei sema ei om u ha, nangni kom koinin hontinmo nei hong suak, hatuka nangnin hontinmo ramil ngai ata Pathian tiang nei kira nei hong u na adam, atak Pathian abiak theina ranga. 
1TH.1.10	Hanuk aman athi ngai kara ei mathui na matona ahong rang takasi ata koini ana khokpu vanram ata a Naipasal ha Isua nei lei ngak thei u na rang.
1TH.2.1	Hantin han unai ngai nangnin naning u na na riat u, nangni koma nei hong suak hi hava ha mara buia om mak. 
1TH.2.2	Haneka Philipina han mana antak le maimokna tong sua le nei riat u, koinin na Pathiana nei ranga achalaka takasata, na kom u na Pathian thangahui achong nei ril ha. 
1TH.2.3	Asik chu koini nei manchu hi siatna le annimna ang le anhuangna ni mak. 
1TH.2.4	Tenchu Pathianin hantin han koini hi ei na manmin baka, koini chunga thangahui puak ei na peka ei siak; hantin han chong nei ril mi ei zotna rang duai ni mak tenchu ha Pathianin koini na malung ansinpu, ama ha arai mansan rei atia nei tho. 
1TH.2.5	Tenchu na riat u koinin mi ningola ahuang val ngal mak me Pathinin ariat. 
1TH.2.6	Hatuka min ei na manpakna rang val mak me, na kom u na ni mak, mi tei komam ni mak. Na nuam ten Krista kuitir ke na ni atia na puak u na ni nei anti thei keng. 
1TH.2.7	Tenchu hontinmo naitenun aranu ti le anaite u ngai ei zon ei manliang hantin den han na kom u na om annem nei tho. 
1TH.2.8	Hantin han koinin nei na dita Pathian thangahui rong ni mak, na theia nei damna na nuk tenpei ana pek ranga nei zot asik chu koini nei adit ngai nei ni u sika. 
1TH.2.9	Hantin aniten o unai ngai, koini nei pong le nei sol na riat u; nangni ranga puak nei chang nokna ranga sun zan sin nei tho chiana, na kom u na Pathian thangahui nei ril.
1TH.2.10	Hatuka aiam na ni u na nangni koma koinin itukmo nei dik, nei anzik, siat abui nei ni hava ha ariata nei om u Pathian um ei om. 
1TH.2.11	Na riat u pan hontinmo nai ngai ha hava anga koinin na rang u chipa lungngam nei na saka phukdai nei na pek. 
1TH.2.12	Hanuk adet mata chong nei na pek, Pathian mi rua taka leng u ro, ha arama le ei anlalna na ana pai u.
1TH.2.13	Hasika han koinim anzom thaka Pathian kom raisanna nei ril, koini kom Pathian chong anga chong nei mana miring chong ni mak Pathian chong keng atina nei lei pom u ha, hava ha Pathian chong chu ei ni, hanuk aiam nei ni u ham nangni bila asin um ei thon zei. 
1TH.2.14	Asik chu unai ngai, Judana Krista Isuana Pathian ha kuibing a om dora ha nangnim nei zi u, asik chu amani ha Juda ngai ata antakna ei man u, nangnim na nam mi u ngai ata hantin den antakna nei man u. 
1TH.2.15	Juda ngaiin Puma Isua le deari ngai ei that u hanuk koinim ei na rahok u, amani ha Pathian zot ni u mak hanuk mi doram ei dui u. 
1TH.2.16	Amanin Jentail ngai koma azokna chong nei ril rang ana khar u. Hantin han aninga ei siat u na ei manson riam u. Tenchu akom u na taksit adongna atung zei.
1TH.2.17	Hatuka o unai ngai, hun alakte rang malung tiang ansen luia, mel tiang ronga nei lan sen sika, ranak asong sabak chunga na mel u mu ranga nei val sabak sa ei ni. 
1TH.2.18	Asik chu koinin achalaka koi Paulin voi khat, voi anni na kom u na ase rang kei val, tenchu Soitanin ei na khar tit. 
1TH.2.19	Koini na Puma Isua Krista ahong ret tika ama makunga nangni ngai hi ni mak mo koini nei ngamna, na raisanna le nei anzuina? 
1TH.2.20	Ataka, nangni hike koini nei anpakna le koini na raisanna.
1TH.3.1	Hasik han hiva baka chu diar thei lai mak mena Atheni khuana na binga om rang na masuk. 
1TH.3.2	Hanke koini na parual Krista a thangahuia Pathian akuitir Timothi ha, ama ha nei hong tir aman ei na mandeta hanuk nei iam u na ruia lungngam ana sak u rang. 
1TH.3.3	Ha antak ngai dora han tute sok cha no rase. Asik chu nangnin na riat u koini hi hava rang ngala anphun keng na ni. 
1TH.3.4	Hatuka koini hi antak nei tong nget rang hi; hava ha koini mana na kom u na na om lai hava han nangni rang nei na ril, hava ha ei chuk ani zei. Hava ha na riat zet u. 
1TH.3.5	Hasik han kom diar thei pial lai makunga, nei iam u na ariat ranga ama ha nei hong tir, nei mandon hi anan sinpu lam hontin lam mo ana mansin atia koini nei pong akorong chang ni.
1TH.3.6	Tenchu atun Timothi hi na kom u ata koini kom ahonga, nei iam u le nei adit u na thangahui asa ei na hong ril. Hanuk ei ti nangnin lungkhama nei na mandon babang u ha koini nin um nei na mu zot anga nangnim nei na mu zot u. 
1TH.3.7	Hasik han o unai ngai, nangni sika koinin nei tongna rui le nei tiar u na han, koinin lungngamna nei man. 
1TH.3.8	Asik chu Pumana na ngir u tenchu atun koini hi a dam na ni zei. 
1TH.3.9	Atakam nangni sik koini na Pathian makunga raisanna dora le rai nei mansan hi, hava thulna rang atina nangni ranga Pathian ha hontinmo raisanna ril thei ma ni? 
1TH.3.10	Koinin na mai u nei mu theina ranga le nei iam u na ansam ngai dora nei makhip theina rang sika sun zan achalaka bor nei zong.
1TH.3.11	Hatuka koini Pathian le Pa aninga han koini na Puma Isuan nangni na kom koini lampui man ong rase. 
1TH.3.12	Hatuka koinim nangni ranga tak nei sat anga, Puman nangnim nangni le nangni chunga anditna maphunga man son u ro. 
1TH.3.13	Hantin han ami anthiang ngai dora le koini na Puma Isua ahong tik le, aman koini na Pathian le Pa makunga na malung u ngai anthianga, dem kai luia ei mandet theina rang.
1TH.4.1	Hantin han o unai ngai, ahek khitna na, koinin Puma Isuana nei na mathema chun ngo nei na ril ani zei, hontin nei lenga mo Pathian rai nei mansan rang. Hava ruia koini koma nei anchu u ha hatuka hontinmo nei leng ang hi hava neka anphul rase. 
1TH.4.2	Asik chu Puma Isua lehan koinin nangni ranga hong chong mo nei na pek ha hava na riat u. 
1TH.4.3	Pathianin ei zot khit chu hiva hi nangni nei anthiang hi. 
1TH.4.4	Nangnin uire ata nei ankhaia nangni na sang chipa, 
1TH.4.5	Pathian re lui ngai, ha Jentail ngai anga ahur ningola ni mak tenchu anthiang le lalchi thona. 
1TH.4.6	Tuten rikung ankana hava ruia a parual huang no rase, asik chu koinin man ata nei na ril le nei na manriat, hava anga Puma ha hava ngai dora athuanpu. 
1TH.4.7	Asik chu Pathianin koini hi annim rang ni maka tenchu anthiang ranga ei na pai keng. 
1TH.4.8	Hava rang ana tel nok tak chu aman mi ha ei tel nok ni maka, Pathian hake ei tel nok. A Ratha Anthiang nangni ana pek u ha.
1TH.4.9	Hatuka a parual andit ruia chu anziak nang u mak che asik chu nangnin, nangni le nangni andita nei om u ranga Pathian kom ata anchuna na man u. 
1TH.4.10	Hatuka taktaka Makedonia pumpui a a om unai ngai dora ranga hava ha nei tho u. 
1TH.4.11	Tenchu anthema kei na ti u ni zei unai ngai, ha neka atama anphula om u ro, hatuka adai riama om ranga le na sin chip u a tho ranga hanuk naninga na kut le a pong ranga taksat u ro, koinin nei na ti anga han. 
1TH.4.12	Pang tianga mi ngai chunga annuaia om u ro, ite ansam no rase.
1TH.4.13	Tenchu o unai ngai, koinin a in ngai ha, amani ruia nei riat u nok ranga zot mak me. Sabeina nei lui mi tei ngai anga na malung nei manna u nokna rang. 
1TH.4.14	Asik chu Isua hi athi, hanuk anthui ret, koinin nei iam tak ten, hava han na riat Pathianin Isua lehan a in ngai um hantin han ama bila hong tuang inti.
1TH.4.15	Asik chu koinin Puma chong lehan nangni ha hava ha nei na ril, koini adama la om ngai hi Puma hong tenpeia alan nianga a om koinin a in sua ngai ha khel thak no ma ni. 
1TH.4.16	Asik chu Puma nget han raisanna rasa le vanpalai ulian khit ahe le hanuk Pathian totorot rahu le anvan ata chuma hong inti, hatuka Kristana athi ngai ha amani ha anthui mansa unti. 
1TH.4.17	Hatuka koini ala dam ngai hi ha alan niang ngai koinin anvana Puma le antong ranga munkhata ama le ansum bila na lan ti, hatuka hantin han Puma kom om chian inti. 
1TH.4.18	Hantin han nangnin hiva chong arila nangni le nangni phuk andai ansiat u ro.
1TH.5.1	Tenchu unai ngai ahun tak le nikhua rui ngai chu anziak nang u mak che. 
1TH.5.2	Asik chu ramual om chang na riat u zana hontinmo anru ei hong, hantin den Puma nikhua a hong rang ani zei. 
1TH.5.3	Min, “Phukdaina le adamna a om zei,” ati lai tak hatik han amani kom naiha anga a honga ni tik, hantin han anlaiseka siatna hong tung rak inti, hatuka amanin pial thak thei u lai no ni. 
1TH.5.4	Tenchu, unai ngai, azing kara om ni u mak che, hatik han anru anga na chung u na hong tung inti. 
1TH.5.5	Nangni hi ra-ang nai le khua vara nai na ni u, koini hi zana mim ni mak me azing kara mim ni mak me. 
1TH.5.6	Hantin aniten, hong u ro atei mi ngai anga in u no rei; hanek ten meng u rei har u rei. 
1TH.5.7	Asik chu a in ngai chu zana ke ei in; zu nek ngai zana ke ei anri u. 
1TH.5.8	Tenchu koini hi sun ta ke na ni atia har vang u rei; iama le anditna roppho dunga, hanuk azokna sabeina lukhu a khu u rei. 
1TH.5.9	Asik chu Pathianin takasi ranga ei na phun ni mak tenchu koini na Puma Isua Krista lehan zokna manna rang. 
1TH.5.10	Aman koini sika ei thina ha na mengam, na inam, ama bila nei damna rang. 
1TH.5.11	Hontinmo nei tho u ha, hantin den nangni le nangni lungngam ansak u ro. Hanuk mi tei le mi tei ansan ansiat u ro.
1TH.5.12	Tenchu, o unai ngai, koinin nei na mathem ani zei na bil u na apong ngai ha Puman na chung u na ei phun, hanuk chunngo ana tho u ngai ha mandang rap u ro. 
1TH.5.13	Hatuka asin tho u sika hangai ha achalaka adita lalchi tho u ro.
1TH.5.14	Nangni hi munkhat chang u ro hatuka unai ngai, koinin nei na mathem ani zei; dik luia om atho ngai ha, hangai ha, chun ngo tho u ro, ngamna tom ngai ngamna pe u ro, ranak abui ngai san u ro, mitin ranga adiar thei ni u ro. 
1TH.5.15	En ro, anan siat ngai thuanna ranga tute masiat u no ro, tenchu nangni le nangni hanuk mi dora chunga om asa tho babanga zi u ro.
1TH.5.16	Raimansan chian u tan, 
1TH.5.17	Mong luia borzonga om u ro. 
1TH.5.18	Alompeia han raisanna ril u ro asik chu Krista Isuana hava ha nangni ranga Pathian ei zot.
1TH.5.19	Ratha Anthiang chu manthi u no ro. 
1TH.5.20	Chong aril ngai sumdem tho u no ro. 
1TH.5.21	Alompeia mansin kiar u tan, asa tak ha sur u ro. 
1TH.5.22	Asiat rui tin ata ankhai u ro.
1TH.5.23	Hatuka phukdaina Pathian nget han nangni ngai ha aloma na manthiang u rase. Hanuk na ratha u le na malung u le na taksa u chu koini na Puma Isua Krista a hong tik le dem kai luia ansiak rase. 
1TH.5.24	Ha ana kui u ha ama ha aiamrua keng aman hava ha tho inti.
1TH.5.25	Unai ngai, koini rang borzong u ro.
1TH.5.26	Unai ngai dora ha biang tum anthianga phamna chong ril u ro.
1TH.5.27	Puma raming le keina mathem ani u zei, hiva lekha hi unai ngai dora koma anpore rase.
1TH.5.28	Koini na Puma Isua Krista lungkhamna na bil u na om rase.
2TH.1.1	Paul, Sila le Timothin 
2TH.1.1	Koini na Pa Pathian le Puma Isua Kristana om Thesalonikana kuibing rang.
2TH.1.2	Koini na Pa Pathian le Puma Isua Krista ata lungkhamna le phukdaina nangni chunga om rase.
2TH.1.3	O unai ngai, nangni ranga Pathian, ha raisan chong aril babang nei nang. Hatuka hava atho ha adik asik chu nei iam u na achan anson zei, hanuk nangni le nangni na chung u chipa lungkhamna anphul zei. 
2TH.1.4	Hasik han nangnin tiarna le antakna ngai dora ha nei diar u. Hava ngai dora han nei doroi u le iamna na nei om u sika, koinin nangni hi Pathian kuibing ngai dora bila borai nei na thona keng na ni u.
2TH.1.5	Hatuka Pathian ruiril anzikna ei andangna anthiang vang, Pathian rama leng rua atia anti un na ti, hava rang ngala antak um nei tiar u. 
2TH.1.6	Ataktaka Pathian kom chu hiva hi adik, antakna ana pek ngai ha aman hangai ha, antak amara la pe inti. 
2TH.1.7	Hanuk antak nei tong u ha koini na bila pong na mansa unti. Puma Isua vanram ata ei anlianna le vanpalai ngai le moi a chuang ankula, hatik han hong anlang inti. 
2TH.1.8	Hanuk Pathian re lui ngai ha hanuk koini na Puma Isua thangahui tel lui ngai ha, adik pika man choi inti. 
2TH.1.9	Amani ha Puma kom ata ama ratna lian ata anthoka taituan tenpei anpeia siatna choina tong inti. 
2TH.1.10	Hava nikhua chu ami anthiang ngai ansang ranga, hanuk aiam ngai amani alom u na tichangbui ei ni u na ranga hong inti. Koinin na kom u na nei ril ha, hava ha iama anpom keng ani zei.
2TH.1.11	Hasik han koinin na rang u na hintin um anzom chiana bor nei zong. Koini na Pathianin nangni ha apai ruana ei na tel u na ranga hanuk asadima nei mandon u na le iamna sin atho thei taka nei makhip u na rang. 
2TH.1.12	Koini na Pathian le Puma Isua Krista a lungkhamna anga, koini na Puma Isua raming ei anpakna ranga, hanuk hava han nangnim anpaka om u ro.
2TH.2.1	Hanuk, o unai ngai, koini na Puma Isua a hong ret le akom nei va omna rang ruia: Keina mathem ani u zei, 
2TH.2.2	Ratha lehan, chong lehan, hanuk koini nei maziak atina lekha lehan, malung angir atam anpon u na, anlai ranga mandon u no ro. Puma Nikhua ahonga tung keng a ni zei atia. 
2TH.2.3	Tuten na huang pial u ni. Asik chu mansana han Pathian a chongtak ata Aselna ha hong tung bak inti, hanuk asia thopu, anpei rang ngala nai ha ahong asuak maseng chu ha Ni ha hong tung no ni. 
2TH.2.4	Aduipu ni inti, hanuk Pathian raming anphuana le doi ngai ata aninga anlian inti. Pathian biakinam ansuta aninga Pathian antia anlang inti. 
2TH.2.5	Na malung chui u mak mo? Mana na bil u na ka om lai han hava lai han hiva dora kei na ril kiar u ha. 
2TH.2.6	Hatuka ama ha ahun taka anlang ranga imo ama ha akhara asiak hava ha na riat u. A hun taka ha Asiatpu ha hong anlang inti. 
2TH.2.7	Asik chu Asiatpu Rui anthupin atun sin ei tho, atun angkhat dak rongin ke ankhai maseng ei khara ei siak. 
2TH.2.8	Hatuka hatik han ha Asiatpu ei anlang rang, ha Puma Isuan amur thinthi lehan hal intia hanuk ama ei khelna ei anlangna lehan hek inti. 
2TH.2.9	Ha Asiatpu ei hong han Soitan a sintho ang taka milak tho theina dora le andangna tin le tichangbuia riatna le nin ti. 
2TH.2.10	Hanuk anpei ngai ha amani ruia asiatpu ei chavei chunga ni inti, asik chu azokna ei man u na ranga ditna atak pom u mak. 
2TH.2.11	Hatuka hava ranga Pathianin, amani kom anhuangna ranak arat khat ei man hong amanin ha milak ei iam u na rang. 
2TH.2.12	Hava ngai rui ei anrilna ranga atak iam u lui ngai ha, asiata han ei zot u.
2TH.2.13	Tenchu, o unai ngai, Puman ei adit ngai koinin nangni rang Pathian ha raisan chong aril chian na nang, asik chu Pathianin aphut ata nangni hi Ratha Anthiang apeka le atak aiama azok ranga ei na phun u. 
2TH.2.14	Hanuk hava mandona koini thangahui lehan nangni hi ei na pai um u, nangnin koini na Puma Isua ei anlalna nei man u na rang. 
2TH.2.15	Hantin aniten, unai ngai, angira om u ro hanuk koini ata chonga mo, lekha lehan mo, anchuna nei man u ngai dora ha, hava ha surtit u ro.
2TH.2.16	Hatuka koini na Puma Isua Krista, ama le koini Pa Pathian anan dit han, hanuk lungkham lehan detanlon phukdaina le sabeina sa ei na pek. 
2TH.2.17	Aman na malung u ha phuk mandaia hanuk sin asa dora le chonga mandet rase.
2TH.3.1	Chong heknana chu, hiva hi unai ngai, koini rang borzong u ro, nangni bila ei ni anga, hantin han Puma chong anrapa ansona ei anpakna rang. 
2TH.3.2	Hatuka koinin lungdet le mi salui ngai ata nei anrungna ranga, asik chu iamna nei kiar u mak.
2TH.3.3	Tenchu Puma hi iamrua aman koini hi na mandet inti hatuka asiat ata na rung inti. 
2TH.3.4	Hatuka nangni ruia Pumana hin iamna det na don u, nei ril tak pei ha hava dora ha lei tel u ro.
2TH.3.5	Hatuka Puman nangni ngai na malung u ha Pathianin ei aditna lama le Krista ei doroina lampuia mathok u ro.
2TH.3.6	Hatuka, unai ngai, koini na Puma Isua Krista raminga nangni hi hiva chong hi keina pek u na, unai khat pei han omdan noka aleng ten hanuk nangnin koini kom ata anchuna nei man u ha, hava anga aleng nokten ama ha mathan u ro. 
2TH.3.7	Asik chu hontinmo nei zi rang, hava ha nangnin na riat u asik chu nangni bila koinin dan zi lui mi ni mak me. 
2TH.3.8	Hatuka aman abuia tute kom bu ne making. Hanekten nangni ranga tute puak anrik nokna rang hava ranga, apong asol chunga sun zan sin kei tho. 
2TH.3.9	Koinin ningneina nei bui nimak, tenchu na kom u na om tak anmu rang nei zot, hanke nei na zi u rang. 
2TH.3.10	Asik chu koinin na kom u na na om lai han hia chong hi nei na pek ha, “Mi sin tho zot lui tak chu, nek um nek no rase.”
2TH.3.11	Adika koinin nei lei riat; nangni bila senkhatin chu dan dik luia aleng, sin ngal tho luia dan noka ei anzonga ei om. 
2TH.3.12	Hava ang miring ngai ha koinin Puma Isua Krista raminga chongpek le nei manchu. Amani ha adai riama sin a thona abu ne u rase.
2TH.3.13	Hatuka, unai ngai, nangnin sin asa atho ranga na chithai mandok u no ro. 
2TH.3.14	Hatuka hiva lekhana anril koini chong a zot nok tak chu mandangrap u ro, anloppui u no ro. 
2TH.3.15	Hanke ei anzak rang tenchu mumak u no ro unai ti u tan chunngo tho u ro.
2TH.3.16	Hatuka anngoi Puma han alompeia na manngoi ba banga phukdaina na pe u rase. Puma ha nangni ngai dora nan loppui tit u rase.
2TH.3.17	Hiva phamna chong koi Paulin ka kut nget le kei maziak lekha kipa han hiva hi ei andangna, hintin hin kei maziak chachak.
2TH.3.18	Koini na Puma Isua Krista a lungkham nangni na lom u bila om rase.
1TI.1.1	Paul, koini anan zokpu Pathian le koini nei sabei munkhata Krista Isua chongpek anga Krista Isua a kuitir.
1TI.1.2	Iamna ruia ka nai madit tatak Timothi rang. 
1TI.1.2	Pa Pathian le koini na Puma Isua Krista ata lungkham lunglak le phukdai om rase.
1TI.1.3	Makedoniana ka se laia keina mathem ha, Ephesina mi senkhat ha hiva chong pe ro, amani han anchuna tei pe u no rase. 
1TI.1.4	Hanuk sim le rikung abui rachina malung pe u ni, asik chu hava ngai han ankhalna ke asuak, iamna Pathian tianga mason na masuak mak. 
1TI.1.5	Tenchu ha chongpek amara chu malung anthiang, mandon asa le iamna tak ata asuak. 
1TI.1.6	Mi senkhat hiva ngai lampuia asiala akoronga chiara lampui noka ase zei. 
1TI.1.7	Amani han Dan anchupu ani rang ei zot u, tenchu ei ril tak le hava ruia adeta andanga chong ei ril hava ha tuak mak.
1TI.1.8	Tenchu koinin nei riat Dan hi asa adan taka amang rang chu, hava ha ariata Dan hi adik ngai ranga ni mak. 
1TI.1.9	Tenchu dik lui ngai le dan poisak lui ngai le dan ansial ngai, Pathian tel lui ngai le mi annim ngai le asia tho ngai le Pathian anzakna lui ngai pa that ngai, nu that ngai le mi that ngai ranga. 
1TI.1.10	Uiare, rual anei ngai, a hur ngai, min ruk ngai, milak atho ngai, mi laka khomak ansam ngai ranga keng. Hanuk Pathian rui anthiang anchuna aleta a om ngai hava ranga Dan ansin keng. 
1TI.1.11	Hava ha Pathian alian ei anpaka athangahui ang taka ha thangahui ka kom ansiak ang ni lui hava ranga keng.
1TI.1.12	Ranak ana pekpu ha koini na Puma Krista Isua chunga ka raisanna ka ril. Asik chu aman ahian aiam ruana dorbondom ranga ei na phun. 
1TI.1.13	Mana adik antir, min ei rahok le maimok asak kei ni. Tenchu dualna kei man, asik chu re lui tana aiam nok anga hava sin ngai kei tho. 
1TI.1.14	Hatuka koini na Puma a lungkhama Krista Isua ruia iama le andit chunga achalaka atama anphula ei chul ani zei. 
1TI.1.15	Hiva chong hi iamrua le a pomrua sabak keng. Krista Isua ha asia ngai anzok ranga ramuala ei hong hava ngai bila koi him ankhit. 
1TI.1.16	Tenchu hava sika han andualna kei man asik chu Isua Kristan mansana koi mi salui khit ka chunga aduk diar theina ei hong manlang theina rang le, atun ata taituan damna aman ranga ama ala iam rang ngai rang en rua ni theina ranga. 
1TI.1.17	Ha Rengkhit taituan oma, siat thei lui, mu salui, Pathian atak rong ha taituana anlala le anliana om rase! Amen.
1TI.1.18	Ka naipasal Timothi, aphamana na ruia deari chong ril theina ang han, ha anchuna chongbe ngai ha na koma keina manlon ani zei. Hava lehan anduina sa chu duipuina ro. 
1TI.1.19	Iamna le sia le sa riatna rung tit ro. Senkhatin sia le sa ei pei sika iamna rakuang ei kui pe. 
1TI.1.20	Hava ngai bila Humenai le Aleksandar anchel u amani ha Soitan kuta kei thak, suisakna ei mana dikna antir amak ei anchu u na rang.
1TI.2.1	Ka na mathem mansa u na hiva hi, mi dora ranga, anthem, azong, alop, phamna chong aril. 
1TI.2.2	Akhita reng ngai le sutmun ansang ansut ngai ranga, anboka annu zama adai riama anngoia phukdaia nei leng theina ranga. 
1TI.2.3	Hava ha koini anan Zokpu Pathian makunga asa le pomrua. 
1TI.2.4	Ama ei zot chu hiva hi mi dora ei zok rang hanuk atak ei riatna tenpei ei va suak rang. 
1TI.2.5	Asik chu Pathian khat dak a om Pathian le miring kong kara angkhat dak palai a om. 
1TI.2.6	Ama ha miring Krista Isua aman mi dora ranga zokna rang man anga aninga ei anpek hiva riatna hi a hun taka mang rua. 
1TI.2.7	Hava rang koi hi kuitira antir ranga anphun, ataka kei ril milaka ril makung, iama le ataka Jentail minchupu kei ni. 
1TI.2.8	Hasik han kei zot chu hiva ngai muna pasal ngaiin taksit luia le ankhal luia kut anthiang andoma borzong rase. 
1TI.2.9	Hantin den nupang ngai um anzak ariata ahian vanga ei anhui zotora anliang rase, a sam aphana le rangkachak rupa le ni mak, raliang le ni mak. 
1TI.2.10	Tenchu Pathian andon ansin rapa sin asa le anliang rase. 
1TI.2.11	Nupang hetel, chong atom anchu rase. 
1TI.2.12	Minchu rang le pasal chunga ning anei rang ha nupang pe making, tenchu adai riama om rang ke kei pek. 
1TI.2.13	Asik chu mana Adam, nuka Evi ei sin. 
1TI.2.14	Hatuka Adam anhuang mak, tenchu nupang anhuanga masialna na achul. 
1TI.2.15	Hanum aninga diara, aloma andita le anthianga angira a om u ten nupang ha nai a mazira zokna manthei.
1TI.3.1	Hiva chong hi iamrua, ulian achang rang azot chu ama ha chu sin asa tho zot keng. 
1TI.3.2	Hantin aniten hiva hi ei nang ruaipu ulian dem kai lui, nupang khat ruathar, anrung thei, malung adik, mi dik, mi pham athei, minchu thei. 
1TI.3.3	Anri mang lui, mi zem mang lui, mi ruidai ni rase, ansual zot lui, sum andit ni no rase. 
1TI.3.4	Lalchi taka a insung asadima a ruai hanuk angir zata anai ngai ha hen tel, 
1TI.3.5	ten a insung ruai thei lui ha chu aman hontinmo Pathian kuibing zek thei ni? 
1TI.3.6	Ama ha aiama thar ni no rase, borai thona lam Diabol arui rilna na achul ngai. 
1TI.3.7	Hatuka tual pang mi ngai kom um rilru asa ei lo rang anang. Ero le Diabol a lena lam anok ni
1TI.3.8	Hantin han kuibinga ruai ngai ei nang u amani ha angir ni rase, chong anni mang ni no rase, zu aneka anmang ni no rase, aman riak ranga ningaol ni no rase. 
1TI.3.9	Hanuk sia le sa riatna anthiang, iamna rui anthuk mang rase. 
1TI.3.10	Hatuka man ata hangai ha mansin bak rase andem lui aniten a dorbo andoma sin tho rase. 
1TI.3.11	Hantin den nupang ngai um angir, ankhal nuam lui, khamaret nei lui, alompeia iamrua nu ni rase. 
1TI.3.12	Dorbondom ngai ha nungak angkhat adon ruathar ni rase, hanuk asanai arati le a in u asadima aveng thei ni rase. 
1TI.3.13	Asik chu asadima hasondom sin atho ngai chu amani ranga dingmun asa hanuk Krista Isua ruia iama achalaka rangna a man keng.
1TI.3.14	Anrapa na kom hong suak ka ti hava ha kei sabeia hiva dora keina hong maziak. 
1TI.3.15	Tenchu ka sot ten hava han na lei riat thei u na ranga Pathian ina hontinmo nei leng nei anmang rang hava in ha adam Pathian kuibing atak lungpui le chopui adet. 
1TI.3.16	Hatuka anmokna rui maruk alian hava ha lokona pom rua:
1TI.3.16	Taksana ahong anlang ha, Rathana adika
1TI.3.16	ei hong ni, vanpalai ngai kom ei hong anral,
1TI.3.16	Nam ngai laia ei anril ramuala
1TI.3.16	Iamna lehan ei anpom ei anlianna le chunga ei ruai.
1TI.4.1	Tenchu Rathan anthiang vanga ei ril nangkan chu mi senkhat ruai dik luina ratha ngai ata ratha sia ngai anchuna ngai amalung peka iamna ata ankhai inti. 
1TI.4.2	Hava ha milak athei ngai, phuazekam ngai, asia le sa riatna athi ngai, thir maling alumin ei nuk anga anuka om zei. 
1TI.4.3	Amanin in anei a khar u hanuk hongzazat mo sak amang akhar u, Pathianin ei zota ei sin ngai ha aiam ngai le atak omzia ariat ngaiin raisan aril chunga ei sak. 
1TI.4.4	Adika chu Pathian ei sin neinun dora asa, raisan aril chunga na sak ten ite antel lui om mak. 
1TI.4.5	Asik chu Pathian chong le hanuk borzong lehan hava ha ei anthiang.
1TI.4.6	Hiva chong ngai dora unai ngai ha amalung na masui pe ten Krista Isua hasondom asa ni na ti, aiama le anchuna sa nei hong zi ani zei ama chonga mara om na ti.
1TI.4.7	Tenchu adik rathol hanuk nupang atar sim papei ngai dora tel no ro. 
1TI.4.8	Hatuka Pathian poisaka athothei anzong ro. Asik chu taksa ansep hi itukmo chu ei nemna a om, tenchu Pathian andonna chu atuna a omsa le nangkana a om rang um damna apek ranga chongtin ei don sika hin alompeia ei nemna om. 
1TI.4.9	Hiva chong hi iamrua hanuk apomrua. 
1TI.4.10	Asik chu hava ranga han nei pong le tak nei sat nei anphal asik chu ha mi dora aliliaka aiam ngai Anzokpu ha hava Pathian aring ha nei hong sabei.
1TI.4.11	Nangin hiva ngai ruia chong pe ro, hanuk manchu ro. 
1TI.4.12	Na vanglai nikhua tute mandem no ro, tenchu chonga nei leng, nei anmanga, andita, iama le anthianga aiam ngai anchuna ni ro. 
1TI.4.13	Ka hong nok maseng anpore hanuk anthei le anchuna om chian ro. 
1TI.4.14	Na koma om, ha lungkham pek ha poisak luia om no ro. Deari chong ril lehan atar ngai kut dapa nei anpeka nei man ha. 
1TI.4.15	Ha ngai rui ha mandon ro hava dora han rat ro nei ansonpuina ngai ei anlangna rang. 
1TI.4.16	Na ruia le nei manchu ruia anreng ro, hava ngai a han ngir tit ro asik chu hava na tho ten nang naninga le na chong anngai ngai ha amani ham mazok inti.
1TI.5.1	Nangin atar ango ta ni, tenchu ama ha pa anga. Ruathar ngai ha parual anga, 
1TI.5.2	nupang atar ngai ha nu anga. Nungak ngai ha aloma anthiang vanga sarnu anga re ro.
1TI.5.3	Arong tatak ngai ha hava arong ngai ha lalchi tho u ro. 
1TI.5.4	Tenchu arong a naipasal mo atusa ngai a om tenchu, amani ha mansana a in u na mi ngai ranga Pathian andon anlang ranga le apa anu san ranga anchu rase. Asik chu hava ha Pathian makunga ei pom. 
1TI.5.5	Nupang arong tatak asang daka aom Pathian chunga sabeia sun zan bor azonga anthema om rase. 
1TI.5.6	Tenchu khoral athei ha chu adam chunga athi ke. 
1TI.5.7	Hiva dora hi chongpe ro amani ha, dem kai lui ni rase. 
1TI.5.8	Tenchu na unai mi ngai khita na in komi ngai ranga mandon lui aniten, ama ha iamna poisak lui ani zei hanuk aiam nok neka anbok keng.
1TI.5.9	Ruathar khat alak akum somaruk thuai ni lui ngai ha aronga belbo ro. 
1TI.5.10	Hanuk asintho tina asa anlang. Hiva ngai hi ama han anai ngai a manliang ten, khual amal ten, mi anthiang ngai ke a rasuk ten, antak atong ngai asan ten sin asa tin a nuk azi.
1TI.5.11	Tenchu nungaka arong chu tel no ro asik chu Krista ei zot nok ahuiathei le in anei zot u. 
1TI.5.12	Amanin iamna mansa ha ei pom u lai nok sika choina aman u. 
1TI.5.13	Hava baka amani ha in tina anhila achei u na, andok anchu u. Andok rong ni mak achiar le atho nok rua atho ranga le aril nok rua aril anchu. 
1TI.5.14	Hasik han kei zot chu hiva hi nungaka arong ngai chu innei u rase, nai nei u rase; insungkua man ding u rase, anmumakin ei demna rang lampui pe no rase. 
1TI.5.15	Asik chu hiva man um senkhatin chu Soitan anuka lampui dik luia ei pan u. 
1TI.5.16	Arong ngai ha aiam nupang khat ina a om u ten aman hangai ha san rase. Kuibing puak rik no rase, arong tatak ngai ei san thei u na ranga.
1TI.5.17	Kuibing upa ruiril asa chu chong rila le anchuna na apong ngai chu aliaka lalchi man rua keng. 
1TI.5.18	Asik chu Pathian lekha chonga ei ti, “Sang anchil serat tang amur mahip no ro hatuka sin athopu chu ei lo aman rua ani.” 
1TI.5.19	Kuibing upa ei siatna ariat anni anthum ani nok ten pom u no ro. 
1TI.5.20	Asia tho ngai ha amani ha loko makunga chunngo tho u ro atei ngaiin um ei achi u na ranga.
1TI.5.21	Koiin Pathiana Krista Isua le vanpalai anphun ngai makunga hiva hi adet mata chong keina pek ani zei, nangin mana nei riat sua baka hiva ngai zi ro, atebuhuaia ite tho no ro. 
1TI.5.22	Tute chunga kut dap rak len no ro, hanuk mi ei sia ansempui no ro, anthiang tan anrung ro.
1TI.5.23	Atun ata ti rong ne no tan la, tenchu na von ranga, nei na reret sika alakte te gerep zu ti mang ro.
1TI.5.24	Mi senkhat chu asia ei tho u na anlang pum len sika han aphaman ata alei tiar len zet u.Tenchu mi senkhat asia tho chu nuka anlang pe na. 
1TI.5.25	Sin asam hantin den andangphat hanuk atatei ha chu athupa asiak samak.
1TI.6.1	Suakamin ngai chu apuma u ngai ha lalchi tho rua keng ti u rase, Pathian raming le anchuna ha ei andem nokna rang. 
1TI.6.2	Hatuka aiam mi apumana anei ngai ha amanin hangai ha parual ei ni u sika elsel mu u no rase, hanekten haneka taksa ata suak sin tho u rase, asik chu ha asana anmang mara man ngai ha amani ha aiam le andit rua.
1TI.6.3	Hiva ngai hi manchu ro, lop ro, tulekin mo iamna atei a manchuna hanuk chong ha koini na Puma Isua Krista achong azi anga anchuna atel nok chu. 
1TI.6.4	Hava chu aom alian, ite relui. Tenchu makhal antak ruia rikhua tong ke ani zei hava ngai mara chu ansual, matirna tin, iam nokna siat. 
1TI.6.5	Hanuk mandon asia le atak abui mi ngai hiva anga mi ngaiin Pathian andon hi manna ranga a mandon.
1TI.6.6	Chong takam, Pathian andon hi ei don tuka a malung atai ten, achan manna keng. 
1TI.6.7	Asik chu hi ramuala hin ite na bila hong koi mak me! Ite na bila choi um thei no ma ni. 
1TI.6.8	Amang rang thang nei ila hava han zot inti. 
1TI.6.9	Tenchu anei rang aval ngai ha ansinna le changtea hanuk amona tin le hekna ningola achul, hava mi ngai dora ha siatna le akangna na anning. 
1TI.6.10	Asik chu nei hi siatna bul ang khat keng, hava han ei anoka mi senkhat lam dik lui ei pan, hanuk lunghangna raling le ei anvit.
1TI.6.11	Tenchu, nang o Pathian mi, hava ngai ata rot ro. Hanuk dikna le Pathian andonna, Iamna, dikna, diarna, annuai dapa hiva ngai hi zi ro. 
1TI.6.12	Iamna na, anengna sana taksat ro; ringanlonna surtit ro hava ranga ankui ke na ni, hanuk ariat atampa makunga ha anpuangna asa ha nei pom ani zei. 
1TI.6.13	Aloma damna pekpu Pathian makunga hanuk ha Pontia Pilat akom anpuangna asa nei ril, hava Krista Isua makunga chong ka na pek. 
1TI.6.14	Nang hin dikna riti ha anthiang demna buia siak ro, Puma Isua Krista ei anlangna rang tenpei. 
1TI.6.15	Ha hava chanasapu le Reng lian khat dak reng achang ngai Reng le Puma chang ngai Puma, a hun taka Pathianin hong manlang inti. 
1TI.6.16	Angkhat dak thi ngai lui; aluapu riat phasam ra-anga leng min ei mu pial thei nok ha, mum ngai mak ama anlalna le a sinthotheina anlon chian rase! Amen.
1TI.6.17	Atun taka anei ngai, amani ha hiva chong hi pe ro; amani ha borai athei malung ni no rase, hanuk a neia anngam no rase. Tenchu ha anai ngai anga aloma koini nei mang ranga anazon ha Pathian ama chunga sabeina don rase. 
1TI.6.18	Mi tei ei sanna ranga, om asa tho anei ni rase. Apekpu ni rase ansempui ranga tak asat ni rase. 
1TI.6.19	Hantin han amani ha amani rang amaton u na ranga chopui asa anga manding rase, damna tatak ei sur theina rang.
1TI.6.20	O Timothi, na koma anpek ha asadima siak ro. Pathian lalchi tho nokna lama chong korong le omzia bui chong papei min “Hianna” ei ti u akorong ankhalna ngai ata ankhai ro. 
1TI.6.21	Ha theina atina mi senkhatin chu iamna ruia apial u zei.
1TI.6.21	Pathian lungkhamna na kom u na om rase.
2TI.1.1	Paul Krista Isua ruia damna chongtin anga Pathian zota Krista Isua kuitirin kei adit ka naipasal Timothi ranga.
2TI.1.2	Pa Pathian le na Puma Krista Isua ata lungkhamna andualna le anngoina om rase. 
2TI.1.3	Pathian kei biakna ka pa khuk ata sia le sa riata kei om ama kom raisanna kei ril hi kei mathemna na keina mandon babang. 
2TI.1.4	Na mit rathi ka mandona sun zan ana mu rang kei zot ka raisan ei kipna ranga. 
2TI.1.5	Na malunga nei iam tatak chong ka mandona, man ata na pi Loisi le na nu Euniki a malunga a om ha, hanuk ka malunga achui na komam a om ni inti. 
2TI.1.6	Hiva sika keina man riat sir ani zei, ka kut keina dap lehan Pathian lungkham pek na koma a om hava ha mathok ro. 
2TI.1.7	Asik chu Pathianin koini hi chithaiandok Ratha na pe mak tenchu arat, andit le ahian Ratha ke ei na pek.
2TI.1.8	Hantin han koini na Puma arui anril hanuk aman ei khit ha koi ka ruia anzak no ro, tenchu Pathian aranak anga han thangahui lehan antak atong ranga nuam ro. 
2TI.1.9	Ama hin koini hi ei na mazok hanuk kuina anthiang le ei na kui; koini na sin tho ang taka han ni mak, tenchu ei mansuk le a lungkham anga han ei tho, ha lungkham ha anphut man ata Krista Isuana koini hi ei na pek. 
2TI.1.10	Hanuk atun koini anan zokpu Krista Isua ei hong anlangna lehan ei anlang ani zei, ha athi ranak abuia hanuk thangahui lehan damna le siat luina ra-anga ei hong koi.
2TI.1.11	Hava thangahui aruia koi hi kuitira antir le minchupu atia anphun kei ni. 
2TI.1.12	Hava sika hidor pei antak um kei tiar. Hanum kei anzak nok asik chu ha kei iampu ha ka riat, hanuk angir phita kei mandeta, akoma kei siak tak ha ama han hava nikhua ranga han hava ha asiak thei ti hi kei anngam ani. 
2TI.1.13	Ka koma nei riat ha, adeta sur ro, om lak rua Krista Isua ruia iama le andita anvo ro. 
2TI.1.14	Na koma han nei asa ansiaka om, hava ha koini na malunga aleng ha hava Ratha Anthiang lehan rung ro.
2TI.1.15	Na riat hale Asiana a om ngai ha alom u na ka kom ata anheng zit u zei, amani bila Phugella le Hormagen a om. 
2TI.1.16	Puman Onesiphor a in kua lungkham mu rase. Asik chu ka ning aman bui babang, hanuk kei ankhit sika lei anzak mak. 
2TI.1.17	Haneka aman ke Roma ava suak le asadima ana roka anan tong pui. 
2TI.1.18	Puman ama ha hiva bor hi pe rase ha Nikhua tik le! Ama ha Puma kom lungkham man rase hatuka Ephesina ama han itukmo haso ei adom hava ha nangin na riat kiar u.
2TI.2.1	Hantin aniten o ka naipasal Krista Isua lungkhama rat ro. 
2TI.2.2	Hatuka mi tampa mura chong ka koma nei riat ha hava dora iamrua mi tei anchu thei rang ngai koma manthei ro.
2TI.2.3	Nang hi Krista Isuana sipai asa anga ka bila antak atiar zot ro. 
2TI.2.4	Min mi le andui lai tak aninga ramual ruia ankhit mak anduina anthopu ei zotna ranga hanke ei tho. 
2TI.2.5	Hanuk andui u na adan anga adui pui nok ten ratna lukhu le anliang thei ngai mak. 
2TI.2.6	Phai atho ha apong, ten ama ha mara mansa ei man ha adik. 
2TI.2.7	Kei ril tak hi hiva hi mandon ro asik chu Puman alompeia hianna na pe inti.
2TI.2.8	Isua Krista hi mandon ro, ka thangahui anga ama hi athi ngai bil ata anthui David akhuk. 
2TI.2.9	Hava thangahui ruia koi hi mi salui anga ankhit tenpei antak kei tiar tenchu Pathian chong an ok mak. 
2TI.2.10	Hasik han anphun ngai ranga aloma kei diar, amanim Krista Isuana zokna anlon anlianna le ei manna rang. 
2TI.2.11	Hiva chong hi aiam rua:
2TI.2.11	“Asik chu koini hi ama bila na thi ten,
2TI.2.11	ama bila adam um dam inti.
2TI.2.12	Na doroi tit anten, 
2TI.2.12	abila reng um chang inti.
2TI.2.12	Na tel nok anten,
2TI.2.12	amam koini hi na tel no ni.
2TI.2.13	Koini hi iamrua nok na niam
2TI.2.13	ama chu iamrua ei ni,
2TI.2.13	aninga antel luia om ngai ma.”
2TI.2.14	Hiva chong ngai hi manthei ro, Puma makunga adeta manlang ro, mi ngai ha ei ankhal nokna ranga asik chu hava han ite ei lokna om mak, ariat ngai hake ahekna ei ni pe u. 
2TI.2.15	Nang hi naninga abutamin mi nia an lang ro, sin atho mi ni ro hava ha anzak nang mak, chong dik asadima na mang ngai atia ariat chaka. 
2TI.2.16	Tenchu dikna bui achong papei ha nuksir son ro, hava ang mi ngai chu Pathian andon amak tiang anson inti. 
2TI.2.17	Hanuk achong um pan aser anga anson riama pan intia, hek tir inti. A bil u na Humenai le Philet anchel u. 
2TI.2.18	Amani ha atak ruia chu derdin bui ani u zei, anthuiretna chu ani sua zei ati u. Hanuk senkhat iamna ama let u. 
2TI.2.19	Hanum ni rase Pathian phun chopui adet, abul adeta a om, hava a chunga han hiva chong hi mor anzem zei: “Puman ariat tutu mo ama ta” hanuk “Puma raming ati tak chu ama ha adik nokna ata ankhai rase.” 
2TI.2.20	Tenchu in alianpana rangkachak le rupa bel rong ni mak, thing le phil um a om hava bila atel rua le atel nok rua. 
2TI.2.21	Hantin han hiva ngai ata aninga anthiang tak chu ama ha lalchi tho rua, Puma anthiang asin atho rua sin asa dora ranga ansin inti. 
2TI.2.22	Ten nang chu vanglaia ningol ata rot ro, hanuk malung anthianga Puma apai ngai ha chu amani bila dikna, iamna, ditna le phukdaina, razul ro. 
2TI.2.23	Tenchu amo okanang ankhal ngai tel no ro nangin na riat hiva ngaiin anduina ke ei masuak. 
2TI.2.24	Hatuka andui hi Puma suak rua ni mak. Tenchu mitin ranga annui nara minchu rat, phukanchuala nisela. 
2TI.2.25	Hanuk annui nara anadui ngai ha asep ama ranga ansuk. Pathianin amani ha malung anthulna apek um thei. 
2TI.2.26	Hanuk chu anriat theina ahong don u na Diabol ei zot zat atho ranga changte na ankhit ata a hong azok ving thei keng.
2TI.3.1	Tenchu hiva hi re ro hun heka hun antak sabak la hong suak inti. 
2TI.3.2	Asik chu miring ngai atheia andit, sum andit, aninga borai, dikna antir, maimok asak, nupa hetel lui. 
2TI.3.3	Phamna don lui, lungpong abui, amitel abui, dualna bui, bado thei, anchu salui ankhir. 
2TI.3.4	Arang ngur, asa dui, iamrua ni lui, asanok atho ranga angam, borai athei, Pathian andit lui. 
2TI.3.5	Pathian abiak aphua anga om unti, tenchu asinthotheina iam u no ni. Hava ang mi ngai ata ankhai ro. 
2TI.3.6	Hava ngai kara han mi senkhat a om, amani han in tina ase u na asia puak arik ngai le ningolna na ei val nupang amo ngai a huang arat riaia ei va manchu u chachak. 
2TI.3.7	Ni ngal sela atak rui hianna ava suak thei ni u maka, hangai ha ei va manok u. 
2TI.3.8	Janni le Jambri Mosi ei dui u anga, amani ha atak ei dui u. Hava mi ngai ha chu mandon asa don lai lui iamna ruia anhip. 
2TI.3.9	Tenchu maton lam apan thei ni ulai maka, asik chu hava ngai anga ei mo u na mi doran la mu unti.
2TI.3.10	Tenchu nangin keina manchuna nei pom, kei anmang ngai, kei mandon ngai, iamna ngai, phukseina ngai, ditna ngai, diarna ngai, rahokna ngai tin antaka tonga nei hong zi. 
2TI.3.11	Antiokeia, Ikoniana Lustrana ka chunga hongmo kei tong ngai, anrahokna kei diar hatuka hava ngai ata Puman ei na mazok. 
2TI.3.12	Hatuka Pathian andona Krista Isuana adam rang azot dora chu amani ngai tak chunga ansinsakna ei ni rang keng. 
2TI.3.13	Tenchu mi salui ngai le milaka thei ngai mi sialna ena aninga asiala anson riama lampui asiata pan unti. 
2TI.3.14	Ten nang chu nei anchu ngai ha adik phita nei riat ngai ha, hava han ngir tit ro, na riat hale tutu kom mo nei anchu. 
2TI.3.15	Hanuk na riat naipang te ata Pathian lekha chong anthiang nei riat hava ngai ha Krista Isua ruia iamna lehan nang ha zokna ranga ana manhian thei. 
2TI.3.16	Pathian phuksan ata lekhabuna anziak tin, anchuna lampuia, andikna lampuia, chunngona lampuia dikna lama anchuna lampuia anang ani na. 
2TI.3.17	Pathian mi amin, sin asa dora ranga anliangna ranga ni rase.
2TI.4.1	Koi Pathian a makunga hanuk ha adam le athi ngai rui aril rang ha Krista Isua makunga ei anralna le aram raminga taksata keina manthei ani zei. 
2TI.4.2	Chong ril ro, ahun le ahun nokam put tit ro, adiar zita le anchu chunga chunngo tho ro, ei thei u nok manthei tan lungngam sak ro. 
2TI.4.3	Asik chu anchuna dik ei rangai zot u nokna rang hun la hong inti, tenchu kuar anthaka amani ei zot a anga anchuna mankhom unti. 
2TI.4.4	Hanuk ataka akuar u makhira sim papei tiang lamdik lui pan unti. 
2TI.4.5	Ten nang chu alompeia anreng tan antak tiar tan thangahui aril sin tho ro, na hasondom makhip ro.
2TI.4.6	Asik chu atun koi hi dali kan dar lai tak hanuk kei suakna rang hun ahonga suak zei. 
2TI.4.7	Anduina sa na kei anphala lampuia rikung ahek tenpei kei tana iamna kei rung. 
2TI.4.8	Atun ata ka ranga ansiak sua dikna lukhu anthoia a om. Puma ha adik ruirilpu han ha nikhua han na pe inti koi rong ni mak ama ei anlang rang a zot dora ham pe unti.
2TI.4.9	Anrapa ka kom hong ro. 
2TI.4.10	Asik chu Dema ha atun taka ramual adita ana mak zei, hanuk Thesalonikana ase. Kresken chu Galatiana, Tit chu Dalmatia na ase. 
2TI.4.11	Luk athei dak ke ka koma a om. Mark ha na bila hong ruaia hong ro. Asik chu ama ha hasondoma achan ana san. 
2TI.4.12	Hatuka Tukhik ha Ephesina ka tir. 
2TI.4.13	Troa na Karp a koma, zani kei hong mak ha na hong tik hava le hanuk lekhabu ngai mevun lekhabu senkhat ha hong choi ro. 
2TI.4.14	Alekzandar kangsa sut han achalaka ana machai Puman asin tho anga thuan inti. 
2TI.4.15	Nang um hava mi ata anreng ro asik chu aman koini na chong anadui sabak.
2TI.4.16	Ruirilna na kan ding mansa lai han ka ranga tute honga suak om mak ana mak zit u, hava ha amani ranga antel no rase. 
2TI.4.17	Tenchu Puma ka kola anding hanuk ei na manrat, koi lehan chong aril sin ei anthona rang hanuk Jentail mi ngai doran hava ha ei rangai u na rang, hatuka koi hi akoibaknei bai ata kei zok. 
2TI.4.18	Puman koi hi sin asiat ata na mazok inti hanuk a vanrama na makhal inti. Umor umor taituana anlal rase! Amen.
2TI.4.19	Prisikilla le Akuila hanuk Onesiphor a inkua ha raisan chong na mantung pe ro. 
2TI.4.20	Erasta chu Korinth a na om hanuk Trophima chu ei na sika ama ha Miletana ka hong mak. 
2TI.4.21	Nudin man ahongna val ro. Eubula, Pudena, Lina, Klodia ngaiin chibai ana hong tho u.
2TI.4.22	Puman nang le koi na ompui rase lungkhamna chu na bil u na om rase.
TIT.1.1	Paul Pathian suak, Isua Krista kuitir akoma, koi hi Pathian mi ngai iamna asan rang le Pathian abiak dikna tianga annai ranga ei na thang, 
TIT.1.2	hava ha taituan damna azina. Pathian milak tho ngai lui, hiva damna hi ramual ansiang man ata achongtin, 
TIT.1.3	ahun taka achonga a manlanga, hava ha ka kom ei na be, hatuka hava ha Pathian sandampu chongpek anga kei ril.
TIT.1.4	Tita iamna na ka naipasal kom kei maziak ha lokon nei don ha. 
TIT.1.4	Pa Pathian le Krista Isua koini na sandampun lungkhamna le phukdaina na pe rase.
TIT.1.5	Kreta keina makna asik ngai chu rui tang lan sua lui ngai azek vang rang le hatuka khopui kipa kuibing ulian aphuntir rang ani na. 
TIT.1.6	Upa rang chu dem kai lui, nungak khat adon, anai ngai dora Pathian chong aiam hanuk aliak anbona rahai ansak tianga dem kai lui, dan don lui anga asia anlo lui ei ni rang anang. 
TIT.1.7	Asik chu kuibing upa chu Pathian kuibing avongpu ei ni sika masial abui ei ni rang. Atakasi len, zu nek, anrum, poisa andit ei ni nok rang. 
TIT.1.8	Mi pham thei, asan dit, aninga anrung thei, malung adik anthiang le azek mi ei ni rang. 
TIT.1.9	A chong ril ha ei sur rang, iamrua ei ni rang, Pathian dan le anpon. Hivan tin keng mi ei mathor thei rang anchuna dika hatuka adui ngai masial manmu thei inti.
TIT.1.10	Asik chu mi tampa a om Juda ata ahong anthul, asia le mi huang u na hatuka omze bui le. 
TIT.1.11	achong ril ngai akhar anang, asik chu inkosung a manpon aril nok rua aril u na anzakpui a om khopa manna rang aput u chachak. 
TIT.1.12+TIT.1.13	Hava han Kreta mi len a deari u, adik arila hintin hin aril, “Kreta mi ngai milak athei u, mi siat, dok anruak.” Hava sik taka han ana sabaka ango ro, ei iam u na ei det theina rang, 
TIT.1.14	hatuka Juda tho dan aser khukha sur u lai ni, hatuka miring chongpek dikna apei ngai kom ata asuak tiang malung pe u no rase. 
TIT.1.15	Aloma anthiang kiar ke anthiang ngai rang chu, ten asiat le iamlui ngai ranga chu anthiang ngal om mak, asik chu a malung u le a mandon u asiat. 
TIT.1.16	Pathian na riat ati u, tenchu a om danin zi u mak, hava ngai ha antir rua, hetel lui asa tho ranga ansuk u lui.
TIT.2.1	Tenchu chongiam adikin ei pom ke nei manchu rang. 
TIT.2.2	Patar ngai chu om adaia lalchi tho ruana, anrung theia, iamna dika lungkhamna duk adoroi ranga manchu ro. 
TIT.2.3	Havantin ang han nutar ngai ha a omdan u na Pathian lalchi dona ei om thei u na ranga, mi siat aril mo ole achalaka zun du ni no rase, om asa anchu thei mi ei ni thei u na ranga manchu ro. 
TIT.2.4	Nupang alan nui ngai anchuna ranga a ruathar le anai ngai andit ranga, 
TIT.2.5	atheia anrung thei, anthiang insunga nu sa a ruathar koma anpek thei tuten Pathian koma chong ahong asiata ei ril u nokna rang.
TIT.2.6	Hantitin han pasal ngai um anrung thei ranga ril ro. 
TIT.2.7	Lampui tina min ei na en rua ranga na om mansa ro. Nei manchu ruia na malung pe ro, anreng ro. 
TIT.2.8	Chong asa mang ro siata ei anril nokna rang, asiat aril rua ei man u noka, na raldui u ngai ei anzak u na rang.
TIT.2.9	Suak ngai apuma he ei tel rang ei annuai zot rang. Ei masang ret nok rang, 
TIT.2.10	ei maruk nok rang. Aiam rua ei ni le asa ei ni babang rang, Pathian koini sandampu rui anchuna anpaka ei om theina rang.
TIT.2.11	Asik chu Pathianin alungkhamna ei manlang mi dora ranga sandamna. 
TIT.2.12	Ha lungkhamna han ei na manchu chu Pathian poisak luia om, ramual tho dan apeia anrung theina, asa andit, ramual anthana leng, 
TIT.2.13	borsang nikhua nei asa nei maruang hin koini na Pathian lianna le sandampu Isua Krista ei anlang rang. 
TIT.2.14	Koini na rang anpek, asiat tin ata ei na mazoka mi anthianga ei na sina ama rang rong le asa tho zot ngai. 
TIT.2.15	Hiva ngai hi manchu tan la na racham tak mang ro na hen ngai ngai kom na mathora na ngo le, annuaia na mu u no rase.
TIT.3.1	Na mi ngai aril atai, ulian ngai kom anpe u rase ahe tel u rase lampui kipa asa tho ranga ansin u rase ril ro. 
TIT.3.2	Tuten siat ril u no rase, tenchu phuk daia angoia, umora omdan asana mi dora kom manlang rase. 
TIT.3.3	Koini hi voikhat chu nei mo, mi he nei tel nok nei dik nok. Zotna le ahui suak nei ni, milaka nei anmang, taksi nei don; mi nei mumak anga min ei na mumak. 
TIT.3.4	Tenchu Pathian sandampu lungkham le ei na ditna ahong anlanga, 
TIT.3.5	ana mazok. Tenchu koinin sin asa nei tho sika nimak tenchu ama atheia lungkham han koini ana mazok, Ratha Anthiang le anzirtharna ana peka hatuka damna thar le ana rasuka. 
TIT.3.6	Pathianin atampa Ratha Anthiang koini tak chunga aleia Isua Krista koini sandampu lehan, 
TIT.3.7	asik chu a lungkham lehan Pathian le nei anngoi theina ranga hatuka nei iam, taituandamna nei lua theina rang. 
TIT.3.8	Hiva chong aiamrua ani na. Hiva rui hi abinga aril rang ka zot, asik chu Pathian aiam ngaiin ahun aluna ei pek thei u na rang om asa thona hava ngai ha mitin rang amang rua le asa ani. 
TIT.3.9	Tenchu ankhalna dik lui, na khuk na zama aril lup Dan ruia, ansual ankhal bang u ro. Hava ngai ha mangrua bui, man nei lui ke. 
TIT.3.10	Ansenna asin ngai voi anni rakok ro hava suale tel lai no ro masuak ro. 
TIT.3.11	Hava ang mi ngai chu mi siat a pap un asiat atina a manlang.
TIT.3.12	Artema mo, Tukika mo na kom ka hong tir le Nikapolia ahongna enro, asik chu havan nudin amang ranga kan sin. 
TIT.3.13	Zena dan ariatpu le Apollo khual se u na ranga achan san ro, enro ei nang u dora don u rase. 
TIT.3.14	Na mi ngai asa thona hun amang anchu nang, anang ngai ei anzon u theina rang; om papei u no rase.
TIT.3.15	Ka bila om ngai doran kut anan surpui u. Iamnana, na lom ngai kom nei amokna mantung ro.
TIT.3.15	Pathian lungkhamna na bil u na om rase.
PHM.1.1	Paul Krista Isua sika ankhum le na parual Timothi akoma.
PHM.1.1	Na mal le na sinthopui Philimon arang, 
PHM.1.2	hatuka na ina kuibing ankhom ngai le na sarnu Aphia hatuka na lom sipai Arkipa koma: 
PHM.1.3	Pathian koini na Pa le Puma Isua Krista lungkham le phukdaina na pe u rase.
PHM.1.4	Ka parual Philimon, bor ka zong kip pei, nang ka na riat Pathian kom raisanna ka mantung. 
PHM.1.5	Pathian mi ngai nei aditna le iamna nei don Puma Isua tak chunga. 
PHM.1.6	Ka borzong chu kuibing anga nei anchunna han anthuka anriatna aborsangtin na dam sunga nei don Krista le anlopa. 
PHM.1.7	Na lungkham han ka parual madit, raisanna lian sabak ana mantung hatuka ka ak a mathui! Pathian mi ngai malung rai na mansan.
PHM.1.8	Hiva sika hin kei anngam Kristana na parual anga, nang tho ro keina ti imo atho rang ha. 
PHM.1.9	Tenchu keina dit sika ke keina mathem hiva kei tho koi Paul Krista Isua palai atuna ama sika lungina ankhum. 
PHM.1.10	Hasik han Onesima a rathula keina mathem, Kristana ka nai; lungina ka om lai han rathana a pa kei ni. 
PHM.1.11	Voikhat chu na rang a mangrua nilui atun chu nang le ka rang a mangrua ani zei.
PHM.1.12	Na kom atun ka hong manhong ret hatuka abila ka malung um ahong. 
PHM.1.13	Hivan lungina kan khum lai ka bila ka don zot thangahui sika, nang nei omna na ei na san theina ranga. 
PHM.1.14	Hanum ni rase anasan ranga therkhaka na ti sa ret makung, ten nang nei zotna le atho ni tan la. Hasik han ite tho no ning na zot nok ten.
PHM.1.15	Onesima ha ei ankhai tot ni inti na kom ata tenchu nei manchian na ranga ke. 
PHM.1.16	Atun chu suakamin duai nilai mak tenchu suakamin neka ansang; ama hi Kristana na parual madit, koi kei madit ei ni! Nang na rang chu itukmo andit rua ei ni sa rang Pumana.
PHM.1.17	Hasik han na lom anga nana betok ten lei pham ret ro koi nei na pham rang anga. 
PHM.1.18	Ei masial a oma ei antang a om ten koi kei thuan ranga ni rase. 
PHM.1.19	Hivan ka kut le maziak ka ti: Koi, Paulin, na thuan ka ti, ka kom nang antanga nei anriat ana ril chu ni makung. 
PHM.1.20	Hasik han parual lungkhama hiva hi na tho pe ro, Puma sika; Kristana parual anga ka rai na man san ro!
PHM.1.21	Ka iam nget hiva kei maziaka hin lei tho na ti, ka riat hava neka tho na ti. 
PHM.1.22	Hava bibila, ka rang tadan lei manliang ro, asik chu Pathianin na borzong amasang ranga ka iam nangni na koma ana pek ret ranga.
PHM.1.23	Epaphra ka bila ankhum Krista Isua sika aman chibai ana tho u, 
PHM.1.24	hanuk ka sin thopui Mark, Aristarka Dema le Luk ngaiin chibai ana tho u. 
PHM.1.25	Puma Isua Krista lungkhamna nangni kom om rase.
HEB.1.1	Machin chu Pathianin na chipui ngai ei chong pui ha deari ngai amanga, lampui atei ateia, zetama, 
HEB.1.2	tenchu hiva nikhua hek tiang chu a Naipasal le ana chong pui. Ama lehan Pathianin chung thuai ei sin, ahek tik alompeia alua ranga Pathianin ama ei athang. 
HEB.1.3	Pathian lianna ra-ang aman ei el hatuka Pathian nina aman ei phua zek, achong ranak le chung thuai ei zon. Miring pap andualna aman suale vanrama Pathian chang tiang ansut thotheina ansangkhit le.
HEB.1.4	Naipasal ha vanpalai ngai neka aliana ei sin, araming Pathianin ei pek anga amani ranga alian. 
HEB.1.5	Asik chu Pathianin a vanpalai ngai kom: 
HEB.1.5	“Nang hi Ka Naipasal na ni;
HEB.1.5	Avian hin keina nei ani zei,” ati na.
HEB.1.5	Hanuk chu ati reta:
HEB.1.5	“Koi hi ama a Pa chang ka ti.
HEB.1.5	Ama chu ka ranga Naipasal chang inti,” ati na.
HEB.1.6	Tenchu Pathianin a Naipasal mansa atir rang tiang ramuala, aman ei ti: 
HEB.1.6	“Pathian vanpalai ngai doran amok rase.”
HEB.1.7	Tenchu vanpalai ngai arui chu Pathianin ei ti, 
HEB.1.7	“Pathianin a vanpalai ngai thinthi a manchang,
HEB.1.7	hatuka asuak ngai moidon a manchang.”
HEB.1.8	Ten Naipasal rui chu, Pathianin ei ti: 
HEB.1.8	“Nang na ram, O Pathian, taituan tenpei om inti!
HEB.1.8	Na mi ngai tak chunga dikna le rui nei ril.
HEB.1.9	Adik nei adit adik nok nei mumak
HEB.1.9	Hasik han Pathian na Pathianin ei na thang
HEB.1.9	hatuka lalchi mana raisanna
HEB.1.9	na lom atei ngai neka atama ei na pek.”
HEB.1.10	Hivam ati: 
HEB.1.10	“Puma, nangin, aphuta phil nei sin
HEB.1.10	hatuka na kut le anvan nei sin.
HEB.1.11	Lanpei unti, tenchu nang chu om na ti;
HEB.1.11	Puan anga lakhel inti.
HEB.1.12	Puan anga lathep na ti,
HEB.1.12	hatuka puan anga lanthul unti.
HEB.1.12	Ten nang chu amun bang na ni
HEB.1.12	nei damna hek ngai mak.”
HEB.1.13	Pathianin a vanpalai ngai kom, 
HEB.1.13	“Hin ka chang tiang ansut ro
HEB.1.13	na raldui ngai na kepha thuaia
HEB.1.13	ka siak maseng la ti ngai mak.”
HEB.1.14	Hanle vanpalai ngai hi imo? Amani hi ratha Pathian abiak ngai sandam aman rang ngai asan ranga ei tir.
HEB.2.1	Hasik han adet sabaka asur nei nang adik nei riat ha, ei na choi lai nokna rang. 
HEB.2.2	Na chipui ngai chongbe vanpalaiin ei manriat u ha adik, zi luia tel lui ngai chu aduk ei tong u rang atong u. 
HEB.2.3	Hidora sandamna alian tel luia na omin hontinmo zok ma ni? Puma apum lenin hiva sandamna rui tang eia hai, hatuka ariat ngaiin chu koini kom adika amanlang u. 
HEB.2.4	Hava bibila Pathianin boidong sin le ala manchel sa amani bila hatuka Ratha Anthiang sinthotheina asem ama ei zot anga.
HEB.2.5	Ramual athar alua ranga Pathianin vanpalai ngai sin mak ha ramuala nei ril hi. 
HEB.2.6	Haneka Pathian chongin hovan lek mo hintin hin ati: 
HEB.2.6	“O Pathian miring hi imo ei ni
HEB.2.6	achan nei mandon;
HEB.2.6	miring papei nangin nei tel?
HEB.2.7	Nangin vanpalai ngai ranga alakte nei mannuai;
HEB.2.7	anpakna le anlianna le nei athuama
HEB.2.8	Na kut suak ngai dora arung ranga nei sin.”
HEB.2.8	Hintin hin ati, Pathianin “alompeia alua ranga,” asin, hiva hin aloma atina anthiang vang. Atun miringin aloma ei lua la mumak me. 
HEB.2.9	Tenchu Isua han amu sot rei lui vanpalai ngai neka annuai beta asin, asik chu Pathian lungkhama mitin ranga ei thi rang. Atun chu anlianna le lalchi akhuna nei mu asik chu thina ei tiar sika. 
HEB.2.10	Hava ha ansuk, Pathian, asin le alompeia ahoi, duk atiara Isua ha ei mansua, nai atampa ei lianna alua pui ranga. Asik chu Isua hake sandamna tiang aruai.
HEB.2.11	Miring a pap ata ei manthiang. Hatuka amale anthiang ngai doran Pa munkhat ei don. Hasik han Isuan ka in komi atia apai ei anzak nok. 
HEB.2.12	Pathian kom ei ti: 
HEB.2.12	“Imo nei tho ka mi ngai ril ka ti.
HEB.2.12	Ei anchun u nana na manpak ka ti.”
HEB.2.13	Hivam ala ti, “Kei iamna Pathian chunga betok ka ti.” Hatuka hiva hi ala ti, “Pathianin ei na pek nai ngai le ka om.” 
HEB.2.14	Asik chu ha nai ngai, ei pai ngai ha, thisen le taksa ani u na, Isua apum len ha amani anga ahong ani hatuka miring om anga ahonga om.Hiva hi ei tho thina le asia ei masiat theina rang thina chunga thotheina anei ha, 
HEB.2.15	hintin hin adamsung suak ankhit ngai ei mazok asik chu thina ei achi u sika. 
HEB.2.16	Asik hiva hin anthianga vanpalai ngai ni mak ei san ten Abaraham achi ngai hake. 
HEB.2.17	Hava tina chu ami ngai anga ei ni anang lampui tina, iamrua le lungkham adon Chaizung Ansang Pathian sinthona, mi ngai pap ei andual theina rang. 
HEB.2.18	Atun chu themnana achul ngai asan thei, asik chu ama len ha themnana achul hanuk atiar.
HEB.3.1	Ka lom Kristian Pathianin ei pai ngai! Isua hi mandon u ta, nei iam nei ril havana Chaizung Ansang ani ranga Pathianin ei hong tir. 
HEB.3.2	Pathian ranga iamrua ei ni asin atho ranga athanga, Mosi Pathian ina iamrua ei ni anga. 
HEB.3.3	In nek ten in asinpu lalchi man ual. Havantin anga han Isua ha Mosi neka lalchi lian aman rua ani. 
HEB.3.4	In dora mi khatin ei sin chu aniten Pathian ke alompeia asin. 
HEB.3.5	Mosi ha Pathian ina a iamrua suak ei ni nangkana Pathianin ei ti rang ngai ei ril. 
HEB.3.6	Tenchu Isua ha iamrua Pathian in arung Pathian Naipasal anga. Koini hi ama in na ngama nei sabei ha na iam ten.
HEB.3.7	Hasik han Ratha Anthiangin ei ti anga: 
HEB.3.8	na malung mankhir u no ro na chipui u ngai anga Pathian aduia asel u na ha, philchara a om u lai han ama amansin u na. 
HEB.3.9	Hava han ana mansin u ana en u Pathianin ati, kum sommanli pei imo kei tho anamu u nam. 
HEB.3.10	Hatuka ka takasina hava mi ngai rang ka ti: ‘Iamrua noka a om u chachak ka chongpek atel ranga zot u mak.’ 
HEB.3.11	Ka takasina chong ka tin; ‘Ha ram pongansana ranga kei pek rang ha suak u no ni!’ ”
HEB.3.12	Ka lom ngai, anreng u ro malung annim adon ving om u ta ni iam luia Pathian adam akom ata anhoi u ta ni. 
HEB.3.13	Hanek ten, tute papin ei na huang u nokna rang le malung ankhira nei om u nokna rang, nei ansan ansiat nget u rang anikhua, Pathian chongin koini rang “Anikhua” ati kar pei. 
HEB.3.14	Asik chu Krista le lom kiar ke na ni ahek tenpei aphuta nei iam na surtit ten.
HEB.3.15	Hiva hike Pathian chongin ei ti: 
HEB.3.15	“Avian Pathian chong na riat u ten,
HEB.3.15	na malung mansel u no ro, na
HEB.3.15	chipui ngai anga Pathian adui u lai han.”
HEB.3.16	Tumo hava ngai ha Pathian he riata ama adui ngai? Mosin Aigupta ata ei masuak ngai ha ni mak mo. 
HEB.3.17	Tu tak chungamo Pathian kum sommanli atak ei si? Pap atho ngai, Philchar rama aruak anzam hale. 
HEB.3.18	Pathianin chong atin lai han, “Pongansana rang ram kei pek u lut uno ni ei ti ha tu rang mo?” Asel ngai rang. 
HEB.3.19	Hatuka nei mu ram ha lut thei u mak, asik chu iam u mak.
HEB.4.1	Atun, Pathian chongtin ha pongansana ei ti ha ana do. Tho rung u rei hano, tute ha chongtin Pongansana ha aman nok ranga om u ta ni. 
HEB.4.2	Thangahui na riat zei amani anga Pathian chong ariat u nam ite asa ei tho pe om mak, asik chu arangai u le iamna le pom u mak. 
HEB.4.3	Hasik han koini aiam ngai chu ha pongansana Pathian chongtin ha na lut lai tak. Ei ti anga, “Ka tak asina khomak kan sam. ‘Pongansana ram kei pek rang ha lut u no ni!’ ” Hiva hi ei ti asin tho ramual ansin mana ei sua aninam. 
HEB.4.4	Pathian chong anziaka hovan lek mo chu anril ha ni sari nikhua ruia: “Ni sari nikhua asintho ata Pathian pongansa.” 
HEB.4.5	Hiva rui den hi anril ret: “Pongansana ram ha kei pek u rang han lut u no ni.” 
HEB.4.6	Thangahui ariat mansa ngai han pom u mak ha pongansana ha, asik chu iam u mak. Atei a om apom ranga ei phal. 
HEB.4.7	Kum asotpa suale Davida na “Avian” atina ni itukmo chu aphun ret: 
HEB.4.7	“Avian Pathian he na riat u ten,
HEB.4.7	na malung mankhir u no ro.”
HEB.4.8	Josua han mi ngai pongansa pui sela chu ha Pathian chongtin ha, Pathianin nikhua atei ret ha ti lai no ni. 
HEB.4.9	Hanum ni rase Pathian mi ngai rang pongansana ala om Pathian ni sari nikhua. 
HEB.4.10	Hava pongansana man ngai chu ha Pathian chongtin asin tho u ata pongansa unti Pathian um pong ei ansa anga. 
HEB.4.11	Hasik han tho, nei tho thei khita tho u rei ha pongansana aman ranga, tute nei chul nokna rang amani anga asik chu ei iam u nok sika.
HEB.4.12	Pathian chong chu adam le sin atho. Khendai benni don neka angei. Nuk le ratha ei antongna tenpei a at thei, ei anzomna le rathin ei hongna tenpei. Nei zot le malung mandon tenpei azek. 
HEB.4.13	Pathian kom ite anthup thei om mak; ansin ama matona ite anthup om mak, milak, a mita anthup thei mak. Hatuka ama akom ke aloma nei tho ngai nei la dar rang.
HEB.4.14	Hanoten tho, nei iam rui nei ril ha adeta sur u rei. Asik chu Chaizung Ansang na don Pathian matona ase, Isua Pathian Sapa. 
HEB.4.15	Koini na Chaizung Ansang hi nei ting nokna, na lungkham, na muthei lui ni mak. Koini anga lampui tina themna na achul ke, tenchu asia tho mak. 
HEB.4.16	Tho anngam urei hatuka Pathian rengsutmun pan u rei lungkham ei omna ha. Hava han andualna le lungkhamna man inti koini ana san ranga na nang tik.
HEB.5.1	Chaizung ulian dora chu a mi ngai kara ei athanga ei phun Pathian abiak ranga amani rathul asia dar rang le dali dar rang. 
HEB.5.2	Ama han ite re lui ngai le masial adon ngai chu a madual chachak. 
HEB.5.3	Hatuka amalen ha rat lui ei ni sika mi masial sika rong ni maka dali ei dar tenchu ama rang um adara. 
HEB.5.4	Tuten atheia anphun ngai mak chaizung ulian lalchi man ranga, Pathian kuina ronga ke miring hi chaizung ei chang, Aron anga han. 
HEB.5.5	Havantin anga han Krista aninga chaizung ulian lalchi ruaina ei lak ni mak. Tenchu Pathian keng ati: 
HEB.5.5	“Nang hi ka Naipasal na ni;
HEB.5.5	avian na Pa kei hong ni.”
HEB.5.6	Aman, mun ateiam ati, 
HEB.5.6	“Umora rang chaizung ni na ti,
HEB.5.6	Chaizung tho dan Melkizedek anga.”
HEB.5.7	Ramuala a om lai Isua anringa borazong mit rathi le Pathian kom achap. Athi ata anzok thei, ei annuaia ei anphal sika Pathianin a rangai. 
HEB.5.8	Pathian Sapa aninam aduk tiar ata hetel anchu. 
HEB.5.9	A hong ansua vang tik chu, hetel ngai ranga umor damna nar ahong ani, 
HEB.5.10	hatuka Pathianin chaizung ulian atina apuang, Melkizedek a chaizung riti anga.
HEB.5.11	Hiva rui aril rua atampa na don tenchu nangni kom aril antak, asik chu relen thei u mak che. 
HEB.5.12	Minchu thei rang khop pei hun nei don u, hanum ni rase anchu nei nang tit u, Pathian chong mansana. Bu rum ne luia dut a buang na la nang u. 
HEB.5.13	Dut abuang ala nang bang chu naipang ke, asia mo asa mo ite riatna don lui. 
HEB.5.14	Bun rum chu ulian rang ke riatna ata asia asa azen thei.
HEB.6.1	Tho hano, maton lam pan u rei, puitinga anchuna tiang ha mansana, Kristian rui na nuk tiang amaka. Abul ata aphut ret rang ni lai mak. 
HEB.6.2	Baptisma rui, kut apha, athi ngai anthuiretna, taituan ruirilna hiva ruia anchuna ngai. 
HEB.6.3	Maton tiang pan u rei! Hiva hi nei tho rang, Pathianin aphal ten.
HEB.6.4	Sa mak asik chu hontinmo ei iamna apei ngai ansira nei hong makhir ret rang? Voikhat chu Pathian ra-anga om ani u na; vanram pek atem u zeia hatuka Ratha Anthiang pek achang ngai um aman u zeia. 
HEB.6.5	Athona ata ariat u na Pathian chong hi asa, hasik han hun ahong rang rui ariat u. 
HEB.6.6	Hasik han ei iam u na ata ankhai u! Ansira ahong aruai ret ha salai mak. Asik chu Miring Sapa ha Krosa ei tar ret u ei ni mipui matona nei manzak ret ei ni.
HEB.6.7	Rua honga ti man phil chu Pathian borsang keng hava ei chul chokna chu, havana among ngai chu athopa rang anang ei ni. 
HEB.6.8	Tenchu chiak le raling among ten amangna abui, Pathian khomak atung ranga anchi om moi le masiat inti. 
HEB.6.9	Ten hintin hin, na chongam ka lom ngai, nangni sika anngamna na nei. Na riat borsang asa ual na don u na sandamna ata ha. 
HEB.6.10	Pathian ruiril dik lui ni ngai mak. Na sintho ngai mangil no ni, hanuk ama chunga lungkham nei mu ha Kristian atei ngai nei san u le nei la san bang u. 
HEB.6.11	Koini nei zot chu na lom u na nei zot u na ha ahek tenpei ni rase han keng nei sabei u ngai ataka ei hong ni rang. 
HEB.6.12	Nei andok u rang hi zot mak me, tenchu aiama aphuk asot ngai anga ni u ro nei zot, hatuka Pathian chongtin man u na ti.
HEB.6.13	Pathianin Abraham akom chong ei tin han, achongtin ha atho ranga khomak ei ansam. Ama neka alian ei bui lai sika ama a raming ha amang khomak ansam han. 
HEB.6.14	Aman ei ti chu, “Koiin chong keina tin ani zei bor na pe ka ti na khuk atampa na pe ka ti.” 
HEB.6.15	Abraham aphuk a manchuala, hatuka Pathian chongtin aman. 
HEB.6.16	Khomak nan sam le na neka mi ansang a raming na manga, hatuka ha khomak han aloma ankhalna dora a manrual. 
HEB.6.17	Havantin han Pathianin ama achongtin alua ngai koma aderdin anthul ngai lui anlang rang ei zot sika khomak ansama ei hong mandet riam ani. 
HEB.6.18	Neinun anni a om hava ngai ha anthul thei mak hatuka hava ngai ruia Pathian milak tho ngai mak. Hasik han koini havana zokna aman ngai chu amana adeta asur tit ranga ana ti ha sabei rua na matona ei siak ha. 
HEB.6.19	Hiva sabei rua na don nei damna na ei kaina. Azokna le ani ngetna ani, hava ha vanram biakina a puan anzar akhela maicham sung rila ase. 
HEB.6.20	Koini na rathul Isua ha havan ase zei na mana hatuka hava han chaizung ulian achang umor taituana rang, Melkizedek chaizung tho anga. 
HEB.7.1	Hiva Melkizedek hi Salem reng hatuka Pathian ansangkhit a chaizung. Anduina ata Abraham ahonga kira ha reng manli ei mandok han, Melkizedek le antonga borsang apek. 
HEB.7.2	Abrahamin ei lak dor ata soma angkhat apek. Melkizedek a raming a omzia mansa chu “Dikna reng.” Hatuka Salem reng ei ni sika, “Phukdaina Reng” ham ani. 
HEB.7.3	Melkizedek apa rui riatna om mak a nu um om mak akhuk rui um om mak; ei thina ei anzirna rui om mak. Ama hi Pathian Sapa ang; umor taituan chaizung ei ni.
HEB.7.4	Enta itukmo ama ha ei lian. Abraham koini na chipui alian, anduinana ei man ata soma angkhat ei pek. 
HEB.7.5	Hatuka hava Levi khuka ngaiin chaizung ngai han Danin Israel mi koma soma angkhat ansuang ranga chong anpek ei ni u, hava ha ami ngai kom ata Abraham a khuk ngal ani u nam. 
HEB.7.6	Melkizedek ha Levi khuk ata ni mak tenchu Abraham akoma soma angkhat alaka bor apek, ha Pathian chongtin aman ha. 
HEB.7.7	Aiam nokna om maka bor apek ha ansang, bor amanpu nek ten. 
HEB.7.8	Chaizung ruia chu soma angkhat ha miring athi theiin arasuanga, tenchu Melkizedek ranga chu soma angkhat ha adamin arasuang Pathian chongin ei ti anga. 
HEB.7.9	Hasik han na ti aniten Abrahamin soma angkhat apek han Levi (akhuk ngaiin arasuang) hanin um apek. 
HEB.7.10	Levi lanzir mak, na ti aniten a om achipui Abraham a taksana, Melkizedek le antong han.
HEB.7.11	Levi chaizung tho dana riti ha Israel mi ngai kom ei anpek. Atun chu Levi chaizung sin ha ansua nisela chaizung atatei nang lai no ni, Melkizedek chaizung anga Aron ang ni luia. 
HEB.7.12	Chaizung anthul ten dan um athul anang. 
HEB.7.13	Hivana min arui ei rilpu hi nam atei viak ke a nam mi ata tute chaizung achang la om mak. 
HEB.7.14	Koini na Puma chu anriat sadim ama ha Juda khuk ata anzir; hatuka Mosin ril mak nam rui ha chaizung rui aril lai han.
HEB.7.15	Arui ha anthiang sa; Melkizedek anga chaizung atei ahong anlang reta. 
HEB.7.16	Ama ha chaizung ansin, miring ritina ni mak tenchu damna ranak le ei hekna om maka. 
HEB.7.17	Asik chu Pathian chongin ati, “Nang hi umora chaizung ni na ti Melkizedek chaizung tho dan anga.” 
HEB.7.18	Riti marua ha, a kola ansiak, asik chu rat mak amangrua om mak. 
HEB.7.19	Asik chu Mosi Danin ite mansua thei mak. Atun chu sabei rua asa ual anpek zeia hava le Pathian nei dep thei.
HEB.7.20	Havale anlopa Pathian khomak ansam um a om. Atei ngai chaizung achang han chu khomak ansam om mak. 
HEB.7.21	Tenchu Isua chaizung achang khomak ansamna le Pathianin ati lai han: 
HEB.7.21	“Pathian chong atina
HEB.7.21	hava ha la ret no ning:
HEB.7.21	‘Nang hi umor chaizung ni na ti.’ ”
HEB.7.22	Hiva ei antei hin Isua hi anngamna chongtin asa asin.
HEB.7.23	Ei antei sana chu chaizung atei atam ala om asik chu athi u asin tho tit thei u mak. 
HEB.7.24	Tenchu Isua chu umora ranga adama, hatuka asin tho mi tei ret kom anlon mak. 
HEB.7.25	Hasik han ama chu atun le umora ranga athothei, amana Pathian koma a hong ngai chu anzok ranga, asik chu ama chu umora ranga adam Pathian koma amani ranga anthem rang.
HEB.7.26	Hiva sika hin, Isua chu Chaizung Ansang nei nang anan man. Ama chu anthiang! Masial don mak akom pap om mak; papi ngai ata abinga ankhai hatuka anvan chunga a om. 
HEB.7.27	Atei chaizung ulian ngai anga ni mak, ama pap sika dali dar nang mak mansana, tenchu mi salui ngai rang. Aman voikhat dali adar loko ranga ama ha andar lai han. 
HEB.7.28	Mosi Danin chuklui miring chaizung ulian ranga anphun; tenchu Pathian chongtin chu khomak ansam le antin, hava ha nuk uala ahonga Naipasala anphun, umora ranga anzuia ansin.
HEB.8.1	Hiva nei ril ngai doran ei akhin chu Chaizung Lian na don reng sutmun changtianga, ha vanrama chung Ningneina le ansut. 
HEB.8.2	Mun ansang khita Chaizung Lian sin atho, hava ha puanin ataka ansiak Puman ei siak miring kut le ni lui. 
HEB.8.3	Chaizung Lian dora adar ranga anphun hatuka sa dali dar ranga Pathian matona anphun, hasik han koini na Chaizung Lian ham hongte mo ei dar rang anang. 
HEB.8.4	Phila a om ha nisela, chaizung ni no ni asik chu chaizung a om Juda Dan anga dali adar. 
HEB.8.5	Chaizung sin ei tho u hi atataka chu vanram ramil mai ke. Mosin ei tho le anrual ke. Puanin anthiang asin rang tiang, Pathianin ei ti, “Muala nei mu anga aloma asin ranga anre sadim ro,” ati. 
HEB.8.6	Atun hin chu, Isua ha chaizung sin amani neka ansang, Pathian le ami ngai kong kara ei mansuk ha, haneka asa asik chu asatin ranga chongtin ei ni sika. 
HEB.8.7	Chongtin mansa lehan ei siatna om no sela annina ha nang lai no ni. 
HEB.8.8	Asik chu Pathianin ami ngai tak chunga masial amu, hatuka atina:
HEB.8.8	“Nikhua hong zei Puman ati,
HEB.8.8	hava tika chongtin athar nei ka ti ka mi Israel ngai le hatuka Juda ngai le. 
HEB.8.9	Achipui u ngai le ka chongtin anga ni no ni,
HEB.8.9	Akuta ka sur u na Aigupta ram ata ka mazok u lai.
HEB.8.9	Amani le chong kei tin nana iam
HEB.8.9	rua ni u mak, hasik han kei tel u nok.
HEB.8.10	Atun chu hiva chongtin hi Israel
HEB.8.10	mi ngai le kei nei rang nikhua ahong
HEB.8.10	ranga hi, Puman ei ti:
HEB.8.10	Amalung sung u na ka dan siak ka ti,
HEB.8.10	hatuka amalung sung u na maziak ka ti.
HEB.8.10	A Pathian u ni ka ti ka mi ngai ni unti.
HEB.8.11	Hanuk chu min, a inkol mi koma mo a parual koma,
HEB.8.11	‘Puma re ro’ ati nang lai no ni.
HEB.8.11	Asik chu koi na re unti
HEB.8.11	asinte len ata alian khit ten.
HEB.8.12	A pap u ngai madual ka ti
HEB.8.12	hatuka relai no ning.”
HEB.8.13	Chongtin athar arila; Pathian mansana ha amarua ei manni hatuka anrua dora le antiang sua chu anrapa anpei inti.
HEB.9.1	Chongtin mansa han anmokna riti le anmokna mun um a don. 
HEB.9.2	Puanin han tualpang munkhat anei hava ha Mun Anthiang anti. Hava han lem chuangna a om hatuka dokang achunga vaipol Pathian ranga andar a om. 
HEB.9.3	Hava Puan anrin anni suale hava ha Mun Anthiang sabak. 
HEB.9.4	Hava han Rangkachak maicham marim ahui ahalna hatuka ha Chongtin Kok aloma rangkachak le ansin rangkachak kheng manna ei om, hava han Aron a raimol ancher, hatuka ha lungpek anni chongpek anziak a om. 
HEB.9.5	Hava Kok achunga Cherub anni mantha nei Pathian a om ti ei manlang, amantha aphara ha pap andualna mun achunga. Tenchu atun hin arilna hun ni mak akip achanga. 
HEB.9.6	Hintin hin hava ngai ha ei manliang. Chaizung ngai ha tuala Puanina anikhua asin atho ranga ase u. 
HEB.9.7	Tenchu Chaizung Lian rong ha asunga aluta sin ava tho akuma voi khat. Thisen achoia ama rathul le mipui pap relui kara ei tho u sika adar ranga hava ha Pathian kom ava dar. 
HEB.9.8	Ratha Anthiangin anthiang vanga a manchu ha ei manliang u anga Mun Anthiang Sabak ha anlong la ni mak puan akong kara alan rin kar chu. 
HEB.9.9	Hiva ankhina hi atun taka hun hi akhin. A omzia chu dali andar le me avan that adar ranga Pathian kom hava ngaiin anmok ngai malung anzui mak. 
HEB.9.10	Asik chu nek sak le, abuang rua le anbolna atatei rong ei tho u rang ei ni sika. Hiva ngai hi pang tianga riti ani, hava ha Pathianin chong athar apek man ten bak ke.
HEB.9.11	Ten Isua Chaizung Lian ahong zeia asa dora hivan a om zei, puanina sinthona chu alian hanuk anzui; miringin ei sin puanin ni mak, hiva ramuala ansin bila ni mak. 
HEB.9.12	Krista puanina aluta ha Mun Anthiang Sabak han loko rang voikhat bera thi, serat thi, dali dar ranga kel thi choi maka, tenchu ama thi achoia umor damna koini rang ava man. 
HEB.9.13	Kel thisen, serat, sakuarpar, serat tuai ahal hava ngai ha mi chunga antheka hava anthiang nok ngai ha a manthiang. 
HEB.9.14	Hiva ngai hi adik aniten, Krista thisen le itukmo ei anthiang sa rang! Umor Ratha le ama Pathian ranga dalin sua ei andar. Ama thisenin na mandon; akorong ata amanthiang, Pathian adam asin nei tho theina rang.
HEB.9.15	Hiva sika hin Krista hike chongtin athar ansuk, ankui ngai dora chu umor borsang aman ranga Pathian chongtin ha hiva hi ei ni thei. Asik chu athi ei om sika mi ngai ei zok thei masial ei don u ata chongtin mansa sin atho lai tak.
HEB.9.16	Chongtin ruia chu atinpu ha athi ti anlang anang. 
HEB.9.17	Chongatin ha adam le ite omzia nei mak ei thi suana ke sin ei ro. 
HEB.9.18	Hasik hanke chongtin mansa ha thisen anmang le rong sin ei tho. 
HEB.9.19	Mansana Mosin chongpek ngai mipui kom arila Dana om anga. Hatuka serat thisen, kel thisen ha ti le a manpola Dan lekhana athe hatuka husop le samul asen le mipui athe. 
HEB.9.20	Hintin ei ti, “Hiva thisen hi Pathian pek chongtin mor anzem nangnin nei tel u ranga.” 
HEB.9.21	Havantin anga han Mosin Puanin Anthiang le alompeia anmokna ranga anmang ngai chunga thisen athe. 
HEB.9.22	Tenchu Dan anga chu alompeia thisen leke ei anthiang, pap ei andual thisen anlei rongin ke. 
HEB.9.23	Hava ngai ha vanram ramil mai ke, hantin han ei anthiang rang. Tenchu vanram neinun ngai len han anbolna sa ual ei nang. 
HEB.9.24	Krista ha Mun Anthiang Sabak miringin ei sina se mak hava ha atak ramil mai ke. Vanrama ke ei se, atun koini rathula Pathian matona avanlang. 
HEB.9.25	Juda Chaizung Lian ngai Mun Anthiang Sabak akuma voikhat ase thisen achoia. Tenchu Krista chu ama len andar ranga se chian mak. 
HEB.9.26	Hanoten hi ramual ansin len ata voi hozetmo duk tiar zei ni. Hava ni maka atun kum ahek rang tiang voikhat loko rang ahong anlang ama le anbola pap ei saina rang. 
HEB.9.27	Mi dora voikhat nei thi rang hatuka Pathianin arui ei zek rang. 
HEB.9.28	Havantin anga han Krista ha dali anga voikhat andar pap atampa ansai ranga. Voi anni changna hong anlang ret inti, pap sika ni lai mak tenchu alei anruang ngai anzok ranga. 
HEB.10.1	Juda Dan hi kip maka hanuk om alak rua ni maka; atak tak anga, asa ala hong rang anthiang sadim luia ariat na mei. Havantin ang han dali umora andar kum antin pei. Hava han hontinmo Danin ha dali andar ngaiin mi Pathian ahonga pan ngai mansua ni? 
HEB.10.2	Pathian anmok ngai dora pap ata anthiang ni u sela pap sika asia anlo u no ni hatuka anbolna dora mong zei ni. 
HEB.10.3	Tenchu kum antina anbolna han mi ngai apap u ngai a manriat. 
HEB.10.4	Asik chu serat le kel thisenin pap mansai thei mak. 
HEB.10.5	Hiva sika hin Krista ramuala ahong rang tiang, Pathian kom ei ti: 
HEB.10.5	“Anbol le adar zot mak che na,
HEB.10.5	tenchu ka rang taksa na mansuk.
HEB.10.6	Me anhal le maichama dali andar pap
HEB.10.6	saina ranga na phuk daimak.
HEB.10.7	Hatuka kei ti, ‘Hivan ka om,
HEB.10.7	na racham azi ranga o Pathian,
HEB.10.7	Dana ka rui anziak anga.’ ”
HEB.10.8	Mana ei ti, “Anbolna hi zot um mak che na phuk um dai mak, hanuk maichama sa adara ahal, ha dalin pap ansai ranga zot mak che.” Hiva hi ei ti Dan anga dali ngai andaram. 
HEB.10.9	Hatuka ei ti, “Hivan ka om, O Pathian, nei zot atho ranga.” Hasik han Pathianin anbolna marua akhai kiara hava ngai muna Krista dali ha asiak. 
HEB.10.10	Isua Kristan Pathian ei zot anga ei tho sika, koini ngai na loma pap ata nei anthiang ha dali aman ataksa le ei tho voikhat mi dora ranga.
HEB.10.11	Juda chaizung doran asin atho u nikhuan tin, ha anbolna ang den atho chian u; tenchu hiva anbolnan pap mansai thei mak. 
HEB.10.12	Krista hanum nisela anbolna voikhat, pap ngai sika, ha dali han umor tenpei azo, hatuka ama ha Pathian changtiang ansut. 
HEB.10.13	Havan a maruang a raldui ngai ake thuaia Pathianin a manthin maseng. 
HEB.10.14	Anbolna angkhat le umora rang ansuana pap ata sai theina man ngai chu.
HEB.10.15	Hatuka Ratha Anthiang um ei na riatpuina aril. Mansana ei ti chu:
HEB.10.16	“Hiva chongtin hi amani le kei tin rang, 
HEB.10.16	nikhua hong ranga hin, Puman ati:
HEB.10.16	Ka dan ngai amalung u na siak ka ti,
HEB.10.16	hatuka amalung u na maziak ka ti.”
HEB.10.17	Hava suale aman ei ti, “A pap u ngai le asanok ei tho u ngai retit lai no ning.” 
HEB.10.18	Hasik han hiva ngai hi andual zei, dali pap saina rang nang lai mak.
HEB.10.19	Ka lom ngai hanoten Isua thina le ningneina na don Mun Anthiang Sabaka ase theina. 
HEB.10.20	Aman koini na rang lampui athar a malong, damna lampui ha puan anzar aseta hava ni zei ha ama a taksa le. 
HEB.10.21	Chaizung alian tak na don Pathianin a en. 
HEB.10.22	Tho Pathian kom se u rei malung takasata hanuk iamna taka, malung mandon siat ata anthial suale taksa ti anthiang le ansuk. 
HEB.10.23	Sabei rua nei ril hi adeta sur u rei asik chu Pathian nei iam thei a chongtin arung ranga. 
HEB.10.24	Anpoisak u rei, ansan u rei, lungkham anmuna asa tho u rei. 
HEB.10.25	Nei anchun chachak hi bang u no rei, mi senkhatin ei tho anga. Haneka tho sa u rei asik chu na mu u zei Pathian nikhua anai zei.
HEB.10.26	Anbolna om lai mak pap saina ranga, ariat uama pap na tho bangten adik ariat sua na ni na. 
HEB.10.27	Ruirilna anchi om sabak a hong atung rang le adui ngai ei kang u na rang mai ke matona a om. 
HEB.10.28	Mosi Dan tel lui tak chu, lungkham muthak luia anthat rang ei ni, ei sia amu anni mo haneka tam mo ani ten. 
HEB.10.29	Hanle hontinmo Pathian Sapa tel lui ngai hi? Pathian chongtin na thisen anema amu ngai pap ata ansai thei ha, lungkhamna Ratha asiat aril ngai. Mandon ta itukmo aduk ei na u rang ei ni! 
HEB.10.30	Asik chu na riat tumo ati, “Koiin ratha thuan ka ti, koi thuan ka ti;” hintin um ati na, “Puman ami ngai rui ril inti.” 
HEB.10.31	Pathian adam akuta chul hi anchi rua ke! 
HEB.10.32	Machin hontinmo nang le ei ni re ro. Hava lai han Pathian ra-ang na chunga a el suale, a tiar rua tampa nei tiar tenchu hava ngai han andok um mak che. 
HEB.10.33	Tenkhata ero na saka duk um na tiara, tenkhat reta hintina a tiar ngai le nan lop zota. 
HEB.10.34	Lungina ankhum ngai duk na tiar puia, na nei ngai dora ana pot u na raisan taka na diara, asik chu nan riat nei la don ala om hava ngai neka asa umor tenpei siat lui rang. 
HEB.10.35	Nei ngam mong no rase asik chu nei man rang hiva bila a om. 
HEB.10.36	Pathian ei zot atho rang le achongtin aman ranga a ot na nang. 
HEB.10.37	Asik chu Pathian chongin ei ti anga: 
HEB.10.37	“Sot rei luia,
HEB.10.37	ahong rang chu hong inti;
HEB.10.37	sot lai no ni.
HEB.10.38	Ka mi dik ngai chu hanum ni rase
HEB.10.38	iam untia hatuka dam unti.
HEB.10.38	tenchu akir ret tak chu achunga zot no ning.”
HEB.10.39	Koini hi akira anpei ngai ni mak me. Ten iamna dona azok ngai na ni.
HEB.11.1	Iamna adon ti hi nei sabei ha ani nget, nei muthei nok ha ariat nget. 
HEB.11.2	Iamna le tian laia mi ngai han Pathianin ei pomna ei mator u.
HEB.11.3	Iamna le nei riat thei ramual dora hi Pathianin ei sin achong le, amu sa hi amu sanok le ansin. 
HEB.11.4	Iamna le hanke Abelin dali Kaina neka asa ei va dar. Iamna leke mi dik atia Pathian pompuina ei man asik chu Pathian len han ei dar ngai apom pe. Ei iamna le Abel ala chong tit athi aninam. 
HEB.11.5	Iamna hake Enok thina ata akhai. Hatuka Pathianin a ruai tuten mu lai mak asik chu Pathianin ei ruai. Pathian chongin ei ti chu Enok ha anruai man Pathian rai aman san. 
HEB.11.6	Iamna nok ten tuten Pathian rai mansan thei mak, Pathian koma hong tak chu Iamna adon anang, Pathian ei om hi hatuka ama anrok ngai chu raisan man apek.
HEB.11.7	Iamna hake Nova Pathian chong anriata matona atung rang ngai aman ei muthei nok anriat. Pathian he atela rakuang asin hava han ama le a inko mi ngai azok u. Ramual ha Pathianin adema Nova ha chu Pathian kom ata dikna amana hava ha iamna ata ke. 
HEB.11.8	Iamna hake Abraham Pathianin a paia ram khata se ro ati na, ha ram ha Pathianin apek ranga chong ei tin. A ram amaka honmo ei se rang ite re luia. 
HEB.11.9	Iamna han ram atei mi anga ei om ha rama Pathian pek ram han. Puanina a oma Isak um Jakob um ha chongtin munkhat aman Pathian koma. 
HEB.11.10	Abraham han Pathianin ei sin khopui alungphum adet le ei mansuk a maruang.
HEB.11.11	Iamna hake Abraham atar sabak suanam hatuka Sari nai anei thei lai nokam, Pathian a chongtin arung ranga aiam. 
HEB.11.12	Abraham hi ataka athi aninam, hiva mi angkhat ata khuk atampa asuaka anvana arasi anga, tipui balin song ramal atel sua sa lui anga. 
HEB.11.13	Iamna le ha mi ngai athi u. Pathianin achongtin aman u nokam alapa ata amu u na apham u, ram atei mi ke na ni cheianvai ke na ni hi phila atia apom u. 
HEB.11.14	Hantina chong aril ngai chu aram u rang arok u ti a manlang u. 
HEB.11.15	Aram mak u ngai mandon chian u mak, ei mandon ani uten akir retna her man unti. 
HEB.11.16	Hanekten ram ahui ual hake ei rangai u, ha chungvan ramual. Hasik han a Pathian u atia Pathian ei anpai ha anzak pui mak asik chu aman amani rang khopui alei sin zei.
HEB.11.17	Iamna hake Abraham anai Isak adar ngam dali anga, Pathianin a mansin lai han. Abraham akom hanke Pathianin chong ei tin hanum ni rase anai dali anga adar ranga ansin. 
HEB.11.18	Pathianin Isak ke na khuk ei om rang atia chong ka tin ei ti. 
HEB.11.19	Abrahamin ariat Pathianin Isak athi ata a mathui thei hasik han na ti aniten Abrahamin Isak athi ata aman ret.
HEB.11.20	Iamna hake Isak, chongtin borsang ei ni nangkana Jakob le Esau arang. 
HEB.11.21	Iamna hake Jakobin Joseph anai ngai bor ei pek athi rang tiang, a raimola anboia Pathian amok. 
HEB.11.22	Iamna na Josephin athi rang tiang Israel ngai Aigupta ata ei suak u rang rui aril, hatuka atho rua aril aruak ruia. 
HEB.11.23	Iamna hake Mosi a nu le a pan athup anzir suale than thum. Naite sa sabaka amu u na reng he akhel rang achi u mak. 
HEB.11.24	Iamna hake Mosi alian suale reng nainupang naipasal tia anpai ei zot nokna. 
HEB.11.25	Pathian mi ngai le duk atiar azot chomokhat ranga pap athona ahui nek ten. 
HEB.11.26	A riat thei Messia ranga ero sak alu sabak Aiguptana neinung nek ten nangkana raisan man ei man rang tiang amit asiak.
HEB.11.27	Iamna hake Mosi anngam Aigupta amak rang le reng takasi anchiluina. Amu salui Pathian ei mu sika akir ret rang zot mak. 
HEB.11.28	Iamna hake Sekan anthona suakkhar matona thisen ankhua hatuka Thina Vanpalaiin naipasal anzir mansa Israel nai ei that nokna rang. 
HEB.11.29	Iamna hake Israel ngai tipui sen ankan phil ahul anga; Aigupta ngaiin atho rang ati u na, tin avol u. 
HEB.11.30	Iamna hake Jeriko bang ansiam Israel ngaiin ni sari ahil sua u na. 
HEB.11.31	Iamna hake notinu Rahabi athi rang ata akhai ha Pathian iam lui ngai bil ata, asik chu Israel misi ngai alei phama. 
HEB.11.32	Kei la se tir rang mo? Ka rang hun om mak aril patna Gideon, Barak, Samson, Jeptha, David, Samuel, hatuka deari ngai. 
HEB.11.33	Iamna le ram ngai le andui u na arat u. Hongmo adik ha, atho u na Pathian chongtin ha aman u, akoibaknei baikua amanchip u, 
HEB.11.34	moisumpui ratna ngai athat u, khendaia ei thi u rang ata azok u. Ranak abui u nam arat u anduinana alian u na ram atei ngai a mandok u. 
HEB.11.35	Iamna le nupang a unai athi anthuia aman ret, zokna pom ranga zot u mak, ansinsakna na athi u, anthuiretna tika damna sa ual aman ranga. 
HEB.11.36	Senkhat ero saka, arazik u, atei zingzir le anthunga lung ina anruai. 
HEB.11.37	Lung le andenga, korat le an ata bong anni chang u, khendai le athat u na. Bera vun le kel vun ansila ase u. anriang ansinsak le anpangsepa a om u. 
HEB.11.38	Ramual hi amani rang omna rua ni mak! Cheianvai u na philchara, muala, khur sunga kua na ei om u.
HEB.11.39	Hiva rui ngai hi, iamna leke ei mator u! Hanum ni rase Pathianin imo ei tin ha man u mak. 
HEB.11.40	Pathianin koini lampui ruia asa ual ei lei mansuk sika. Ei derdin chu koini le anlopa amani ei ansua u rang.
HEB.12.1	Hasika han sumpui alianpa anga ana riatpui ngaiin ei na hual ving sika hin, koini anan oktit thei a riktin abei cheka koini taksa a koptit asia tin chu khai u rei. 
HEB.12.2	Na mit Isua tiang asiaka nei iamna aphut ata ahek tenpei nei anbetokna na Krosa anpek rang zot luia om mak. Ha raisannan ei maruang sika mualphui ansaka athi itena tel mak, hasik han atun chu Pathian reng sutmun changtiang ansuta.
HEB.12.3	Mandon uta imo ei tiar ha; papi ngai kom ata itukmo mumak ei kai! Hasik han na boi mandong u no ro mathan u no ro. 
HEB.12.4	Pap nei dui u na athi tenpei landui pui u mak che. 
HEB.12.5	Pathianin ei na mathorna chong a nai ngai anga ei na ril ha nei mangil u mo ni zei. 
HEB.12.5	“Ka nai rangai sadim ro,
HEB.12.5	Puman ana manchu le,
HEB.12.5	ana ngo le na malung masiat no ro.
HEB.12.6	Asik chu Puman ei madit ngai
HEB.12.6	rong keng ei rakok,
HEB.12.6	Hatuka anai anga ei pom ngai ke ei zem.”
HEB.12.7	Nei tiar ngai hi Pan ei na zem anga diar ro; nei antakna ngaiin Pathianin a nai anga ei na enna ti amanlang. Nai a pan ei zem nok mo a om? 
HEB.12.8	Antak na tiar nok ten anai ngai anga anai tatak nimak che. 
HEB.12.9	Miring pa ruia, duk anapek u na lalchi nei tho, itukmo nei lanpek sa rang Rathana na pa kom. 
HEB.12.10	Koini miringa na pan chomokhat ranga duk ana pek asa ei ti anga; tenchu Pathianin chu koini nei sana rang keng ei tho; ei anthiangna nei changna rang. 
HEB.12.11	Antak na tong le malung ana anga na mandon na raisan maka. Nuka, anchu sua ngai chu damna anthiang ahong at u.
HEB.12.12	Na kut akham alang ro, na mankhuk annok mandet ro! 
HEB.12.13	Lam anzika kal choi ro na ke khor chole luia om ni, ten ei damna rang. 
HEB.12.14	Mi dora le anngoia, anthianga om ro, asik chu havan tin nokten tuten Puma mu no ni. 
HEB.12.15	Pathian lungkham ata anhoi ret rang rung ro. Thing akha amonga atur le ei masiat ang ni no ro. 
HEB.12.16	Esau anga dikluia ratha noka om u no ro, bu bai khat sika a ulian nina a zuar. 
HEB.12.17	Nuka, na riat u hale a pa borsang aman ret rang azota, tenchu anhenga asik chu imo ei tho ha athulna chang relai mak mitrathi le ngal a en retam. 
HEB.12.18	Israel mi ngai ei hong anga nang chu hong mak che na, Sinai mual moi ra-ang, ha azing, phaivua, 
HEB.12.19	totorot rasa, he rasa. He ariat u na he relai no rei atina a zong u. 
HEB.12.20	Asik chu diar ulai mak ei ti ngai, “Me ngalin hava mual aton ten lung ei andenga ei anthat rang.” 
HEB.12.21	Ei mu ngai anchi aruai sabaka Mosin, “Ka chi kan nok,” ati! 
HEB.12.22	Hanek ten Zion tanga Pathian adam khopui van Jerusalema, asang atampa vanpalai ngai le na hong zeia. 
HEB.12.23	Pathian nai mansa raisanna anchun nana na hong zei, a raming vanrama anziaka. Pathian kom na hong zeia mi dora arui azek, mi asa ngai ratha ei makhipna. 
HEB.12.24	Isua kom na hong zei chongtin athar ansuk ha thisen anthe Abel neka chong asa chong atin. 
HEB.12.25	Anreng u tan chong ana ril rangai zot luia om u no ro, asik chu phil chunga amani rang chong arilpu mana ei pom u nok sika lua antakna ata azok u nok ten Itukmo zokluia om mani anvana chong arilpu kom ata vang nan khai ten! 
HEB.12.26	Havalai han A hen phil a nik, atun chong atin ret. “Atun voikhat phil rong nimak anvan um anik sa ka ti.” 
HEB.12.27	“Atun voikhat” ti hin asadima amanthiang ansin dora anik intia khai inti, hankeng annik salui ei om rang.
HEB.12.28	Tho na rai mansan urei, asik chu, rengram khat nei man annik salui ram.Raisana Pathian amok u rei amalung ei daina rang anga, lalchi thona ka nang ti ariata; 
HEB.12.29	asik chu koini na Pathian chu moia mi hal biang a mang ke. 
HEB.13.1	Kristian lungkham anmu anga anmu chian u ro. 
HEB.13.2	Na ina khual apham re u ro. Asenin hintin atho na, riat lui kara vanpalai ei lei mantung. 
HEB.13.3	Lungina a om ngai re u ro; nang um amani bila a om anga, antak ngai re u ro. Nang um amani anga antak atiar anga anbe ro.
HEB.13.4	Anom hi mi doran lalchi ei tho rang, pasal le nupang iamrua ni u rase. Dik luia om ngai le uiare ngai chu Pathianin zek inti.
HEB.13.5	Sum andit ata ankhai u ro nei don tuka na phuk mandai u ro. Asik chu Pathianin ei ti. “Na mathan no ning na heng no ning.” 
HEB.13.6	Hasik han angama ti u rei, 
HEB.13.6	“Puma chu ana san,
HEB.13.6	Achi no ning
HEB.13.6	Imo min ei na tho thei?”
HEB.13.7	Mangil u no ro analeia ruai u ngai na kom u na Pathian chong ei ril mandon sir u ta hontinmo ei oma ei thi u, hasik han amanin ei iam anga tho u ro. 
HEB.13.8	Isua Krista chu mizan, avian umora munkhat keng. 
HEB.13.9	Anchuna tichangabui pangaiin lam adik ata na ruai u no rase. Sungril ranak Pathian kom ata aman asa riti azina neksak ruia nimak; hava riti ngai azina hava ngaiin san mak.
HEB.13.10	Ha chaizung ngai Juda Pathian mokna sin atho ngaiin koini maichama andar ite sathei u mak. 
HEB.13.11	Juda Chaizung Lianin me thisen ahong choia Mun Anthiang Khit pap ngai sika dali adar ranga; tenchu me ha tualpanga anhal. 
HEB.13.12	Hiva sik hi ani Isuam khopui tualpanga ei thi miring pap ei man saina ranga ama aninga athi le. 
HEB.13.13	Tho hano, khopui tual panga se urei a mualphui ansak nei ansem puina rang. 
HEB.13.14	Koini rang hi phila khopui adet om mak khopui a hong rang nei en. 
HEB.13.15	Tho umora anpakna dar urei Pathian kom, Kristana na dali dar anga, hava ha mur le dali adar anga ama ha Puman ei ti anga. 
HEB.13.16	Asa tho ranga mangil u no ro, hatuka ansan, asik chu hivantina andar hike Pathian ei zot.
HEB.13.17	Ana ruai ngai he tel u ro, hatuka ei ti u ang zi u ro. Pongansa luia na ratha u aveng, asik chu asin tho u Pathian kom abe nang. A he u ngai na tel ten asin tho u raisana tho unti. Hanoten malung ana chunga tho untia na rang alamluana om no ni.
HEB.13.18	Koini na rang borzong chian u ro. Nan iam nget mandon anthiang adona umora asa tho ranga na zot. 
HEB.13.19	Hatuka malung apeka keina zong u bor azong ranga koi hi Pathianin anrapa na bil u na ei na tir ret narang.
HEB.13.20+HEB.13.21	Pathianin koini na Puma Isua athi ata amathuia Bera rung Alian khit bera ngai rang a thisenin ei manzir chu havale han umor chongtin mor ei anzem. Phukdaina Pathianin asa dora na pe u rase ama ei zot nei tho thei u na rang, hatuka aman Isua Krista zara ei zot tak tho rase.
HEB.13.20+HEB.13.21	Hatuka Krista kom anlianna umor umora om rase! Amen.
HEB.13.22	Ka lom ngai keina mathem u ani zei ei na mathor u na chong hi rangai u ro; hiva lekha nangni rang kei hong maziak hi asei sabak nimak. 
HEB.13.23	Nei riat u rang kei zot chu koini na parual Timothi ha lungin ata asuak zei ei hong anrap ten ka na hong en utik amam ka bila om inti.
HEB.13.24	Na ulian u ngai dora le Pathian mi ngai neia mokna mantung u ro.Itali na kuibing ngaiin ei na mok u na ahong mantung u.
HEB.13.25	Pathian lungkhamna na bil u na om rase.
JAS.1.1	Jakob Pathian le Puma Isua Krista asuak akoma. 
JAS.1.1	Pathian mi ramuala muntina anthek ngai dora ka na mok u.
JAS.1.2	Ka lom ngai na lampui u na ansinna dora ahong le ravana be u ro. 
JAS.1.3	Asik chu nei iam nan hava ansinna ngai dora amator tik chu ei mazir rang chu adiar theina. 
JAS.1.4	An re sadim ro nei diarna han anbaluia na ruai rase. Nei anzuia nei ansua na rang ite nei bansam nok na rang. 
JAS.1.5	Hianna ansam na om uten Pathian kom zong u ro, Na pe inti, asik chu Pathianin mi dora lungkham le a lei pek. 
JAS.1.6	Tenchu bor na zong le iam luia borzong no ro. Iam lui tak chu tipui zuar ansok ang ke, thinthin ei sema ei ruai ang ke. 
JAS.1.7+JAS.1.8	Havantin ang naniten malung sinsak thei lui, ei tho tak masuk thei lui naniten Puma koma ite aman ranga an iam no ro.
JAS.1.9	Kristian anriang ngai Pathianin adom le arai mansan rase. 
JAS.1.10	Kristian anei ngai Pathianin amasum le arai mansan u rase. Asik chu nei hi anpei rang keng rama chiak kung anga. 
JAS.1.11	Ani honga suak ei lumna le ahong ra-ema akung achara; a par ngai achul ei sana asiat. Hantitin han neinung aval ngai chu asing ansana tina ei chuaia ei chul rang a ni na.
JAS.1.12	A chanasa ngai chu ansin nanam iamrua ani tit ngai, asik chu hantina ansinna azui ule raisan pek Pathianin apek ranga ei tin ha man unti ama andit ngai chu. 
JAS.1.13	Ha anga ansinnan ana mathem le, “Hiva anthemna hi Pathian ata ke.” anthemna kei tong ti no rase. Asik chu asiatin Pathian mathem ngai mak, hatuka amalenin mi mathem ngai mak. 
JAS.1.14	Tenchu anthemnana nei chul hi na mandon han ana ruaia ei na ok chachak sika ei ni. 
JAS.1.15	Hatuka nei mandon asian pap amazir; hatuka puiating suale thina ei ni.
JAS.1.16	Anhuanga om u no ro ka lom ngai! 
JAS.1.17	Manbui pek asa le pek dora hi anvan ata ahong ke; Pathian asinpu kom ata hong van ra-ang asinpu, anthul lui le aralim anthot ret ngai ang ngal anthot ngai lui ei ni. 
JAS.1.18	Ama ei zotna le dikna chongtiang ei na hong tuang, ei sin ngai lima mankhita mun aman ranga.
JAS.1.19	Hiva hi mangil u no ro ka lom ngai! Mi dora hi anngai rang chu anrap rase! ten achong ranga chu annu rase atak silen no rase. 
JAS.1.20	Miring taksitnan Pathian derdin adik manthei mak. 
JAS.1.21	Hasik han asiat atho anzong dora pei u ro hatuka salui nei tho chachak pei u ro. Pathian kom anbetok tan achong pom u ro ha na malunga ei ling ha, ha anan zok theina a don ha.
JAS.1.22	A chong anngai duai a anhuang no ro; hanek ten anchu ro. 
JAS.1.23	Chong na rangaia na tho nok ten, dapona an ena ama anmu ngai ang ani. 
JAS.1.24	Asana anmuna ase hatuka imo ei phua ha amangil. 
JAS.1.25	Tenchu ritin sua asadima na enten ha mi anzok ha hatuka na malung na peka rangai papei lui naniten hanuk na mang ten nei tho dora Pathianin borsang na pe inti.
JAS.1.26	Pathian andon ka ni anti na om u mo? Na malei na rung nok ten Pathian andon nei anti ha akorong na theia anhuang na ni. 
JAS.1.27	Pa Pathianin Pathian andon ei ti chu hiva hi; nupa bui sakangcha, arong a en azon ngai, ramual siatna ata ankhai thei ngai hi ani.
JAS.2.1	Ka lom ngai Puma Isua Krista na a iam ngai ha Puma lianna na mi nei en u mantei u no ro, a pang tianga ei anlang anga. 
JAS.2.2	Anei khat rangkachak alina puan asa a rasila ahonga hanuk anriang khat puan akhel le ahonga, 
JAS.2.3	ha anei ha lalchi na tho uala, “Horo hia ansutna hui khita ansut ro,” na ti. Tenchu ha anriang chu, “Hin anding ro hano ka ke kola ansut ro na tina,” 
JAS.2.4	nei mandang ei om sika masial a don ke na ni zei mandon asiat aneia azek ke na ni zei.
JAS.2.5	Rangai u ro ka lom ngai! Pathianin anriang ngai ke hi ramuala iamna na anei ranga ei athang hatuka rengram, chong ei tin alua rang. 
JAS.2.6	Ten anriang chu lalchi tho mak che! Tumo pengsom ana tho u rui azek matona ana kei u? Anei ngai ke. 
JAS.2.7	Raming asa nei man ha amani ke asiat aril.
JAS.2.8	Rengram riti nei zi aniten adik tho zei na ti ha Pathian chongin ei ti ha. “Na in kol mi nang na anga lungkham mu ro.” 
JAS.2.9	Tenchu mi apanga ei anlang anga na tho ten pap atho na ni hatuka ha ritin ana dem ritin chai anga. 
JAS.2.10	Chongpek angkhat na machai ten aloma nei machai. 
JAS.2.11	“Uire no ro,” atipu den han, “Tual that no ro,” ati. Ui na re nokam ritin sial ke na ni zei tual na that ten. 
JAS.2.12	Na chong anga tho ro arui anrila a zok ngai rang anga. 
JAS.2.13	Lungkham abuia mi arui aril tik Pathianin lungkham mu no ni; tenchu lungkham hi ruiril chunga arat.
JAS.2.14	Ka lom ngai, imo ei sana iamna ka don na tia tenchu na omin amanlang nok ten? Hava iamnan ana mazok thei mo? 
JAS.2.15	U le nai a oma puan abui anek rang abui. 
JAS.2.16	“Pathianin bor na pe rase! Lum u ro. Neksak asa tho u ro!” Na ti pena ite ei nang pe luia imo alam luana? 
JAS.2.17	Hasik han iam; han tho anchel nok ten athi keng.
JAS.2.18	Ten angkhatin atina, “Angkhatin iam anei, angkhatin sintho anei.” Ten kei ti ni zei, “Asin anchel luia ei iam na manmu ro. Kei iam na manmu ka ti athona.” 
JAS.2.19	Pathian hi angkhat keng ti na iam mo? Asa! Raluai ngalin a iama achina annok. 
JAS.2.20	O amo! iam hi sintho abui chu akorong keng ti anmu mo na nang? 
JAS.2.21	Hontinmo koini na chipui Abraham ha Pathianin adika ei pom? A sin tho le nimak mo ha, Isak maichama ei va dar han nimak mo. 
JAS.2.22	Muthei mak che mo? Ei iam le asin munkhata ei ro; ei iam ha sina ei ansua. 
JAS.2.23	Hatuka Pathian chong adika ahong tina, “Abraham Pathian a iama ei iam sika Pathianin adik atina apom.” Hasik han Abraham ha Pathian mal atia anpai. 
JAS.2.24	Hasik han na sin leke Pathian le nei anngoi iam duai le nimak.
JAS.2.25	Notinu Rahabi le ham hantin den. A om le hanke Pathian le ei anngoi, ha Israel misi ngai ha alei phama alei san lampui ateia aman rot. 
JAS.2.26	Hantin anga han taksa ratha bui chu athi ei ni anga iam a sin abui chu athi.
JAS.3.1	Ka lom ngai mi dora minchu ni u no ro. Nei riat anga, koini minchu ngai chu alian uala ankhira na zek inti mi tei ranga. 
JAS.3.2	Na loma hohonmo na machai. Tenchu mi khatin amachai ngal nok ten anzui ti na, ama chu anzui ani na hatuka apum anrung thei. 
JAS.3.3	Sakor amura makhamankei na khita na he ei tel na rang hatuka nei zotna taka na manse thei. 
JAS.3.4	Hano rakuang alian mandonta itukmo ei lian thinthin ei sem ania, tenchu anlimna asinte le amalima ankarpun ei zotna taka amanse. 
JAS.3.5	Hantitin han malei um; ei sin te, tenchu alian pangai arila anlian thei.
JAS.3.5	Ram itukmo ei lian tenchu moi raek te le a kang thei! 
JAS.3.6	Hatuka malei um moi ang ania ramual anchai thei, na taksana mun aluana, na taksa dora asia asema. Nei damna dora moi athona aninglena Gehen moia ei anhal ania. 
JAS.3.7	Miringin atei ansin ngai hi na manzonga na don kiar thei rama me, va, aboka lon, nga. 
JAS.3.8	Tenchu malei hi tuten la man zonga la mantep ngai mak. Asiat le a sur salui ania, athina tur le abit. 
JAS.3.9	Puma le Pa koma raisan chong aril narang na manga, Pathian a phua zeka ei sin mi khomak asamna rang um na manga. 
JAS.3.10	Raisan chong le khomak ha murkhat ata asuaka. Ka lom ngai hintin ei ni nok rang. 
JAS.3.11	Ti nar munkhata ti thum le ti kha suak ngai mak. 
JAS.3.12	Ka unai ngai, theipui kungin oliv manra ngai mak, gerep kungin theipui manra ngai mak.Ti nar a alin athum rasua ngai mak.
JAS.3.13	Na bil u na ariat le ahian mo a om? Na om asa le manlang ro. Na om asa ahian le annuaia tho ro. 
JAS.3.14	Tenchu na malung u na khamaret ana le huatanhamna mandon na don u ten, hava nei hian u na lehan borai tho luia chongtak milak tho u no ro. 
JAS.3.15	Ha ang hianna ha anvan ata hong nimak ramual ata keng ratha ni lui raluai keng. 
JAS.3.16	khamaret le huatanham ei omna chu diknoknam a om hatuka asiat tin reng a om. 
JAS.3.17	Ten hianna chung ata chu mansana anthiang; hatuka phukadai, annuai, hatuka anloppui ahui; lungkhamna le abita asa tho rua a rasua manarsemak, mandang mak, mairongtei om tho mak. 
JAS.3.18	Satna hike anngoinan aru ei rasua a at ranga phukdaia ei ling.
JAS.4.1	Ansual anzem na kar u na hovan ata hong mo? Hava ha na taksa u na a om ansualna ansuak chachak asia ningolna ata honga suak nimak mo? 
JAS.4.2	Nei man zot man mak che, hasik han athat rang nansin; alompeia aman rang achan na zot tenchu manthei mak che, nan sual u na nan zem u, Imo nei man zot ha man mak che asik chu Pathian zong mak che. 
JAS.4.3	Hasik han na zong le man mak che, asik chu na derdin samak, nei zong ngai nei huina ranga ke. 
JAS.4.4	A iam salui ngai ramual le lom chu Pathian adui ke remak che mo? Ramual le lom nan chang zot ten Pathian le andui ke na ni. 
JAS.4.5	Pathian chonga adik ei ti ei ril papei rang iam no ro. “Ha ratha koini koma Pathianin ei siak ha arang malung ke.” 
JAS.4.6	Ten Pathian lungkham chu hava neka arat. Pathian chongin ei ti anga, “Pathianin anlian ngai chu akhaia annuai ngai lungkham amu.” 
JAS.4.7	Hasik han Pathian kom anbetok ro. Diabol heng ro, na kom ata rot inti. 
JAS.4.8	Pathian hongdep ro, na hong dep inti; mi salui ngai na kut rasuk u ro; malung anni don ngai na malung manthiang u ro! 
JAS.4.9	Na malung manna u ro, chap u ro, anram u ro, na mani ha chapna le thul u ro na raisanna ha anngui le thul u ro! 
JAS.4.10	Puma matona annuai u ro, na dom inti.
JAS.4.11	Ka unai ngai siat an ril u no ro. Kristian siat na rila arui na ril ten riti siat aril le azek na ni, riti siat na ril ten azi nok na ni. 
JAS.4.12	Pathian rong ke riti apekpu le rui aril thei. Ama rong ke anzok thei ansiat thei. Hongamo nei anbe mi rui ril rong nei ti?
JAS.4.13	Atun chu rangai u ro, nei ti ni zei, “Avian mo nangtuk mo khopui khata se inti, kum khat om intina sum suana tho inti na, sum atampa sua inti.” 
JAS.4.14	Nangtuk imo nei ni rang ite remak che! Moikhu mazup khop bak ke na ni chomokhat anlang anpei ret. 
JAS.4.15	Hiva hike nei ti rang, “Puma azot ten hia tho inti sova tho inti.” 
JAS.4.16	Ten atun chu nan liana, omalian na thona; anlian hi dik mak.
JAS.4.17	Hasik han asa na tho ngai ti na riata na tho nok ten asia tho na ni.
JAS.5.1	Atun chu anei ngai ka he rangai u ro! Antak na chunga ahong ranga sika chapa anram u ro. 
JAS.5.2	Na nei u ngai athu zei, na puan u ngai leidan asak sua zei. 
JAS.5.3	Na rangkachak, sumru u thirek akop zei, ha thirek len ha ana mu ana dui ni inti, na taksa u ngai moi anga kanga na sa inti. Hiva nikhua hek tiang neinung nei man kam. 
JAS.5.4	A at anlo ngai ei lo ite pe u mak che, a lo nei pek u nok ngai ei ankhek u na le anhuang ngai ei chap u na Athothei Puma Pathian kuar ava suak. 
JAS.5.5	Hi phila nei dam ha ahui a hek sabak antan rang nikhuana ranga na mar sabak zei. 
JAS.5.6	Mi na masiata, ite relui ngai na thata, hatuka na heng thei u mak.
JAS.5.7	Ka unai ngai, lei diar u ro, Puma hong tenpei. En u ta itukmo ei diar u a phai atho pun roti mansa le roti nukhon a man maseng chu antak diara amara alu chu a maruang chachak. 
JAS.5.8	Nangnim diar u ro, nei sabei mansang ro; Puma ei hongna nikhua anai zei.
JAS.5.9	Siat anril u no ro ka unai ngai, Pathianin na zek uni. Ha rui azek rang anai zei ahong anlang rang ani zei. 
JAS.5.10	Ka unai ngai, deari ngai ha re u ro Pathian raminga chong aril ngai, antak kara adiara andoroi ngai ha ankhina anga mang u ro. 
JAS.5.11	A chanasa ngai nei ti asik chu ei diar u sika. Job ei diar ha na riat zeia.Ahek tiang itukmo Puman ei zon, Asik chu Puma chu lungkhamna bit. 
JAS.5.12	Havaneka ka unai ngai chong na tin le khomak ansam u no ro anvan achina phil achina khomak ansam u no ro atei ite ril u no ro. “O” na ti ten o ti ro. “Mang” na ti ten mang ti ro, han keng Pathian ruirila nei om nok rang. 
JAS.5.13	Anpon mo na om u na kar u na? Borzong rase. Na kar u na a raiasan mo om? Anpakna la tho rase. 
JAS.5.14	Na kar u na ana mo om? Kuibing upa kui rase, arang borzong rase hatuka sariak khua rase Puma raminga. 
JAS.5.15	Hivantina iamnana bor anzongin ana mandam inti Puman adama makhir ret intia asia ei tho ngai andual inti. 
JAS.5.16	Hasik han bor anzong u ro nei siatna andar u ro, nei dam thei u na rang. Mi sa ngai borzongin sin alian atho thei. 
JAS.5.17	Eliza ha koini na anga miring ani a. Malung apeka rua ei hong nokna rang bor a zonga, phila rua chul mak kum anthum atan. 
JAS.5.18	Bor azong reta rua ahong philin anna amazir. 
JAS.5.19	Ka unai ngai adik ata ankhai na om u na mi angkhatin ei na hong makhir ret u aniten, 
JAS.5.20	hiva hi re u ro: mi salui khat ei masial ata amakhir ten ha mi salui a ratha ei ma zok ke thina ata hatuka masial atampa andualna hong choi. 
1PE.1.1	Pitor, Isua Krista a zolai Simon Pitor akoma Pathianin eia thang ngai cheianvai anga anthek Ponto rama, Galatia, Kapadokia, Asia le Bithunia rama ngai kom ei maziak. 
1PE.1.2	Nangni ngai hi Pa Pathian zot anga ankui na ni u hatuka a Ratha le mi anthianga ei na sin u Isua Krista atela athisen le anthiang.
1PE.1.2	Lungkhamna le phukdaina abita nangni rang ni rase.
1PE.1.3	Pathian, Puma Isua a Pa kom raisanna ril urei! Asik chu alungkham ei liana Isua Krista ei mathuia damna thar ei na pek. Hiva hin sabei rua dam le ana manbit, 
1PE.1.4	hasik han maton tiang nei en Pathianin ami ngai ranga ei siak borsang atampa alua ranga. Na rang vanrama ei hoi havan chu chuai lai no ni thirek kop lai no ni, siat lai no ni. 
1PE.1.5	Hava ngai ha nang narang ansiak iamna zara Pathianin ei siak aranak le sandam ranga hun ahek tika anlang ranga ansin chit.
1PE.1.6	Atun hin malung na na aninam, ansinna tampa na tiaram, hiva rui le na rai mansan u ro 
1PE.1.7	Hava ngai ei nangna asik chu nei iamna hi atak ti ei andangna rang.Rangkachak asiat thei ngal moi le amansina, hasik han nei iamna rangkachak neka alu ham ansin anang ei diar thei na rang. Hankeng anpakna nei man rang anlianna le lalchi nei man rang Isua Krista anlang nikhua. 
1PE.1.8	Ama na mu nokam nei adit, hatuka ama nei iam atun ama na mu nokam hasik han raisanna lian le anliana na rai mansan u ro, hava ngai ha chongin ril thei mak, 
1PE.1.9	asik chu ratha sandamna nei man, hava ha ama iama nei derdin.
1PE.1.10	Hava ha hiva sandamna rui hi deari ngaiin anreng sabaka ei arok u na ei veng u, hatuka hiva pek rui ei ril u Pathianin ei na pek rang ha. 
1PE.1.11	Itikmo ei ni rang, hontinmo ei hong rang, ariatna ei tho u. Hava lai han ei ni Krista Ratha amani koma eia khin Krista antak tiar ranga alei rila, adiara anlian nan ei zi. 
1PE.1.12	Pathianin deari ngai kom ei manlang a sintho u ngai amani lokna rang rong nimak, tenchu nangni rang, hava ngai ha aril u na atuna nei riat u hi palai Thang Ahui aril ngai koma Ratha Anthiang vanram ata ei hong tir ranak le. Hiva ngai hi ani vanpalaiin ei riat zot.
1PE.1.13	Hasik han atho ranga ansin u ro. Meng u ro, nei sabei ha borsang nei man ranga siak u ro Isua Krista ahong anlang tik. 
1PE.1.14	Pathian he tel u ro, na riat u nok laia mana na ningol u na ngai anga om u lai no ro. 
1PE.1.15	Nei tho takpeia anthiang u ro, ana pai Pathian ei anthiang anga. 
1PE.1.16	Pathian chongin ei ti, “Anthiang u ro asik chu! Koi hi kan thiang.” 
1PE.1.17	Pathian kom bor na zong le ka Pa atina nei pai anrual zita, mi rui aril mi dora ei tho anga; hasik han na hun don hi phila ama lalchi thona na mang u ro. 
1PE.1.18	Asik chu na riat imo anbe nang nei zokna rang akorong damna ata na chipui ngai hong choi, ite nemna bui omdan aleng ata asiat thei chi, rangkachak le sumru anga, 
1PE.1.19	aman alu Krista dali, berate anga ite manu abui le khel lui ha ani. 
1PE.1.20	Leilung anpiang mana Pathianin ei athang ha, hiva nikhua heka ei anlang nang na sika. 
1PE.1.21	Mana Pathian nei iam, aman athi ata ei mathui hatuka anlianna ei pek; hasik han nei iam le nei sabei chu Pathian tiang ke.
1PE.1.22	Atun chu dik nei tel sika nan thiang zei hatuka taksa ata kuibing atei ngai lungkham na mu zei lungkham anmu u ro malung rila. 
1PE.1.23	Asik chu asiat thei chimuru ata ni mak tenchu siat thei lui chi chimuru Pathian chong adam umora adiar thei lehan anzir thar keng na ni u zei. 
1PE.1.24	Pathian chongin ei ti anga, 
1PE.1.24	“Miring dora hi chiak ang ke, ei lian u na dora chu rama par ang keng.
1PE.1.24	Akung achara a par achul,
1PE.1.25	tenchu Puma chong chu umor taituana a om.”
1PE.1.25	Hiva chong hi Thang Ahui nangni na koma anril.
1PE.2.1	Ase tin ata ankhai u ro, milak omlai no rase, adol, khamaret siat aril chong, bang u ro. 
1PE.2.2	Naite athar anzir ang ni u ro, umora ratha ranuti anek ranga anral, hava aneka nei ansona nei zok u theina rang. 
1PE.2.3	Pathian chongin ei ti anga, “Na rang na man zei Puma itukmo ei sing.” 
1PE.2.4	Puma kom hong u ro ha lung adamin ei heng ha alamluana bui atia tenchu alu atina Pathianin ei athang. 
1PE.2.5	Lung adam anga hong u ro, ratha in asina anmang ni u ro, hava han chaizung anthiang anga sin tho na ti ratha le apomrua dali dar na ti Pathian kom Isua Krista zara. 
1PE.2.6	Asik chu Pathian chongin ei ti, 
1PE.2.6	“Lung man alu ka thang,
1PE.2.6	hava ha Zion kil chopui ranga kei siak;
1PE.2.6	a iam tak chu achang dong no ni.”
1PE.2.7	Hiva lung hi achan aman alu a iam ngai ranga chu; ten a iam nok ngai anga chu: 
1PE.2.7	“Asin ngaiin ha lung lamluana
1PE.2.7	bui atia ei heng u ha, alom ranga alu khita anlet.” 
1PE.2.8	Pathian chong ateia ei ti ret chu, 
1PE.2.8	“Hiva lung hi ani mi alan
1PE.2.8	nik rang, lung amani ansul rang.”
1PE.2.8	Annik u asik chu ha chong ha iam u mak, amani rang Pathian ei zot ha.
1PE.2.9	Ten nangni chu ei athang chi na ni u, Reng a chaizung nam anthiang, Pathian a mi ngai, tichangabui Pathian sing ei ansa aril rang ngai azing ata ana kuia ama tichangabui ra-anga rang. 
1PE.2.10	Voikhat chu Pathian ami ni u mak che; atun chu ama mi na ni u; voikhat chu Pathian lungkham re u mak che, ten atun chu Pathian lungkham na man u zei. 
1PE.2.11	Kei na mathem u ani zei, ka lom ngai, khual le ram atei mi anga hiva ramuala hin! Na taksan ei zot tiang anpe u no ro, hava ngai ha ratha le umora ansual. 
1PE.2.12	Iam lui ngai bila na kanun ha ei sa rang, asia tho atina bado ana tho u tik asa nei tho ei mandang thei u narang hasik han Pathian hong rang nikhua han manpak u ro.
1PE.2.13	Puma sika, miring chong neina don ngai lalchi tho u ro, reng kom ningneina lian khit ha. 
1PE.2.14	Hatuka ram a op ngai, asia tho ngai, ansinsak ranga aman ei phua hatuka asa tho ngai anpak ranga. 
1PE.2.15	Pathian ei zot chu asa nei tho ngaile mi amo ngai chong ril ei dairek thei rang. 
1PE.2.16	Azok ngai anga om u ro, zokna nei man ha asia athupna ranga mang u no ro, tenchu Pathian suak ankhit anga om u ro. 
1PE.2.17	Mi dora lalchi tho u ro, kuibing atei ngai lungkham mu u ro. Pathian lalchi tho u ro, ruirilpu ton u ro.
1PE.2.18	Suak ngai na puma he tel u ro hatuka nei ton manmu u ro, asing le anandual thei ngai rong nimak ten arang ngai um. 
1PE.2.19	Min Pathian riatna sika atiar nok rua atiar a, lunghangna adiar zazam tenchu Pathianin ei pham ani na. 
1PE.2.20	Imo amanrua nei don u masial sika anzem u na nin? Ten nei tiar u asa, nei tho u sika nei tiar u aniten hava sika Pathianin bor na pe unti. 
1PE.2.21	Hiva rang hi Pathianin ei na kui u, Krista apum len han atiara, nangni na sika a enrua amak, a kenuk nei zi theina rang. 
1PE.2.22	Aman ite masial mak, aner ata milak asuak tuten remak. 
1PE.2.23	Asiat anrila siatle masang ret mak antak atiara anring mak ten a sabei Pathian kom abetok ha azekpu dik akom. 
1PE.2.24	Krista lehan nei siatna ngai ama tak chunga apela Kros tenpei siatna sika athina dikna sika nei damna rang, ei popna lehan koini nei dam. 
1PE.2.25	Nangni ngai bera anga lam anvai na ni u, ten atun chu Berarungpu azi ranga ei na hong tuang ret hatuka na ratha Arungpu. 
1PE.3.1	Hantitin han nangni nupang ngai na ruathar lalchi tho u ro, Pathian chong a iam nok ten na kanunin ei mator theina ranga hatuka ei iamna rang.Achong le le nang u no ta ni. 
1PE.3.2	Asik chu itukmo ei anthiang hanuk lalchi nei tho u mu unti. 
1PE.3.3	Pangtiang anlianga asana anlang u no ro, hantitin han na sam u ham, raka nei ali u ngai, raliang nei tho u ngai ni no rase. 
1PE.3.4	Hanek ten nei sa u na ha na sung u ata malung om anuaina le rui adai puanchoi siat theiluia anvo ni rase hava ha Pathian tianga alu khit. 
1PE.3.5	Nupang anthiang anphal ngai tianlaia ei sabei Pathian koma anbetok ei sana rang a ruathar u ngai kom anbetok u na. 
1PE.3.6	Sari ha hantin han ei om; Abraham ahe atela Puma atia apai. Nangni hi ama nainupang na ni u asa na tho u ten ite achi u no ta ni. 
1PE.3.7	Hava ang han pa ngai ariata phila na nungak ompui u ngai amani chu annem ual keng nangni na neka. Lalchi le om pui u ro. Asik chu nangni na bila amanim damna Pathian pek man unti. Hiva hi tho u ro na borzong iten ei pol nok na rang. 
1PE.3.8	Eihekna na; na lom u na mandon munkhat don u ro, malung munkhat chui u ro; lungkham anmu u ro annuaia andit u ro. 
1PE.3.9	Asiat chu asiat den le thuan u no ro, khomak chu khomak le thuan u no ro; hanek ten borsang le thuan u ro asik chu borsang hake Pathianin ana pek rang chong ei tin ana pai lai han. 
1PE.3.10	Pathian chongin ei ti anga, 
1PE.3.10	“Damna na mang zot ten
1PE.3.10	hun asa na mu zot ten
1PE.3.10	chong asiat ril no ro.
1PE.3.10	Milak atho mong ro.
1PE.3.11	Asia amaka asa nei tho rang;
1PE.3.11	phukdai anvana na malung dora le put ro.
1PE.3.12	Asik chu Pathianin asa ngai
1PE.3.12	arunga a borzong a rangai;
1PE.3.12	tenchu asia tho ngai chu akhar.”
1PE.3.13	Asa tho na zot ten tumo anazem rang? 
1PE.3.14	Ten asa tho chunga antak na tiar u ten, ituk rai asan rua mo nei ni! Tute achi u no ro, andon u no ro. 
1PE.3.15	Ten na malung u na Krista lalchi thona don u ro Puma anga lalchi tho u ro, umora ansin u ro nei sabei rui min anarakel u le ansang ranga. 
1PE.3.16	Ten annuaia le lalchina tho u ro. Nei riat u na anthiang rase min na siat aril u le na rui asiat arila asa tho Krista azina anzakna mu unti ei ti u ngai tak chunga. 
1PE.3.17	Asa thona antak atiar chu asa Pathian ei zot aniten, asiat atho nek tenchu. 
1PE.3.18	Asik chu Krista masial sika voikhat ei thi alom ranga, mi sa mi siat ngai ranga, Pathian tiang ei na ruai u theina ranga ama ha taksa na ei thi tenchu rathana ei dam ret, 
1PE.3.19	hatuka rathana ratha anok ngai kom chong aril. 
1PE.3.20	Hava ngai ha Pathian tel lui ngai ratha Novan rakuang atuk laia phukanchuala alei anruang. Rakuanga mi tomte aloma ariat bak azok u. 
1PE.3.21	Hava han baptisma andangna akhin, atuna anandam.Taksana akhel ansuk ha nimak, tenchu mandon asana Pathian koma chongatin hake. Isua Krista ei anthuina han ei na mazok. 
1PE.3.22	Vanrama asena Pathian chang tianga ava om vanpalai ngai dora a opa van ningneina le ranak le.
1PE.4.1	Kristan a taksa le atiar takanten, hava ngai lehan ansin u ro nangnim imo ei teng ha andon u ro; taksa le atiar ngai chu asiana anchel laimak. 
1PE.4.2	Atun ata na damsung ni hi phila Pathian maruaia ni rase miring zot dana ni no rase. 
1PE.4.3	Na hun mang u ahun zei iam lui ngaiin ei tho athona. Nei anmang u ngai ha asiata, ningola, anrinana, taksa zotna ramil abiak, zubual. 
1PE.4.4	Ten atun chu hantin han om u lai mak chena aboi adong u, hasik han na siat aril u. 
1PE.4.5	Tenchu Pathian matona la be unti azek ranga ansin athi ngai le adam ngai azek rang. 
1PE.4.6	Hasik hanke athi ngai kom ngal Pathian chong ei van ril, adam laia arui anril sua mi dora arui anzek anga; a ratha damna lua chu Pathian anga ei damna ranga amani kom anril.
1PE.4.7	Alompeia ei hekna hun anai zei, anrung thei u ro, meng u ro, borzong thei u ro. 
1PE.4.8	Hava panga han lungkham anmu u ro, asik chu lungkhamin asiat atampa azui. 
1PE.4.9	Chiar luita na ina khual lei pham u ro. 
1PE.4.10	Asang chipa Pathianin ei pek atei chip amang thei anga mang u ro, mi tei rang amanga ha abinga pek Pathian koma ei man ha. 
1PE.4.11	Chong aril ngaiin Pathian chong ril rase; ha ranak Pathianin ei pek ha hava le a dorbo adom rase, hankeng alompeia sika anpakna Pathian kom ei anpekna rang Isua Krista zara anlianna le thotheina ama ta umor umora Amen.
1PE.4.12	Ka lom madit ngai, antak nei tiar u na anlai u no ro, atong nok rua atong anga. 
1PE.4.13	Hanek anten na rai mansan u ro asik chu Krista tiarna nei ansem pui ei lianna le ahong anlang tik na raisanna ei bit u narang. 
1PE.4.14	Chanasa na ni u, min na siat aril u ten asik chu Isua azi na ni u, hiva tina chu anlianna Ratha Pathian Ratha na kom u achum. 
1PE.4.15	Antak na tiar u ten, mi that sika ni no rase anru sika, masial sika, mi ruia akop sika ni no rase. 
1PE.4.16	Ten Kristian nei ni sika nei tiar aniten anzak no ro Pathian kom raisanna mantung ro Krista raming nei raput sika.
1PE.4.17	Ruirilna hun ahong zei Pathian mi ngai ke mansana arui ei anril rang. Koini le anphut ten, hontinmo hek ni tak Pathian Thang Ahui, iam lui ngai rang. 
1PE.4.18	Pathian chongin ei ti anga, 
1PE.4.18	“Mi sa ngai ei zokna rang ngal antak
1PE.4.18	Pathian abui miruanok ngai le imo ni u ni?”
1PE.4.19	Hasik han Pathian ei zota atiar ngai chu, asa ei tho u sika Asinpu atheia iam u rase, umora a chongtin arung.
1PE.5.1	Koi, kuibing upa lenin, na bil u na upa ngai ka mathem. Koi hi Krista antak atiar a mu, hatuka ha anlianna anlang tik koi um chang ka ti keina mathem u 
1PE.5.2	ani zei Pathian pek berarual Berapu achang ranga, hanuk azota arung ranga, Pathianin ei na zot anga, zot luluia nimak. Lo aman na rang ronga nimak ten atho zot malung ata. 
1PE.5.3	Na thuaia ngai achunga ruirilna en u no ro tenchu berarual ngai ei en rua anga ni u ro. 
1PE.5.4	Hatuka Berapu anlang le anlianna lukhu man un na ti ei elna chuai thei lui.
1PE.5.5	Havantin anga han nangni naipang ngai na ulian he tel u ro. Hatuka na lom u na omannuai le anliang u ro ansan ansiat u ranga; asik chu Pathian chongin ei ti chu, “Pathianin anlian ngai adui, annuai ngai lungkham amu.” 
1PE.5.6	Pathian kut alian athuaia om tan annuai u ro aman ahun ati tik na dom unti. 
1PE.5.7	Nei mandon dora ama kom pe u ro asik chu ana mandon u.
1PE.5.8	Meng u tan veng u ro! Na raldui u Diabol akoibaknei anhum anga achei ei sak thei anvana. 
1PE.5.9	Nei iam u na mandet u tan la heng u ro asik chu re u ro, ramual sunga a iam atei ngai um hia anga antak atiar u. 
1PE.5.10	Tenchu alakte na tiar sua u le lungkham dora apuma, Pathian a umor lianna achang ranga ana pai han Krista le munkhata na man zui unti, ranak na pe unti hatuka na lungphum u mandet inti. 
1PE.5.11	Ama kom thotheina om rase umora! Amen.
1PE.5.12	Hiva lekha akipa, nangni rang ka maziak Silan ana san ama hi iamrua Kristian anga kei pom. Kei na mathor u le kei na ril zot u hiva hi Pathian lungkham dik tak. Hiva hin det tit u ro. 
1PE.5.13	Babulona kuibing a om na sarnu u Pathianin ei athang amanin um kut anansur pui u hatuka ka naipasal Markin um. 
1PE.5.14	Kristian lungkham anga biang antum u ro, anpham u ro, Krista mi ngai chunga phukdai na om rase.
2PE.1.1	Simon Pitor Isua Krista a suak le a zolai akoma
2PE.1.1	Koini na Pathian le Isua Krista sandampu dikna sika iamna alu koini nei man anga aman ngai kom.
2PE.1.2	Lungkhamna le phukdaina Pathian le Puma Isua Krista nei riatna na abita nangni ranga ni rase.
2PE.1.3	Pathiana chunglam ranak han aloma ei na pek nei nang dora adika Pathian mi ni theina ranga ana paipu riatna na ama lianna amang pui ranga le ei satna amang pui rang. 
2PE.1.4	Hivantin hin a chongtin alu sabak le alian chu ei na pek, hankeng hava pek ngai lehan anansiat thei ningol ata nei zok thei hi ramuala, hatuka chunglam kanun nei chang thei. 
2PE.1.5	Hivasik piala hin nei phari dorpei satna sap ranga nei iamna tak chunga, tho u ro; satna chunga riatna sap u ro; 
2PE.1.6	riatna chunga anrung theina sap u ro; anrung theina tak chunga adiarna sap u ro; adiar theina chunga Pathian mi nina sap u ro, 
2PE.1.7	na Pathian mi nina tak chunga Kristian lungkham sap u ro; hatuka Kristian lungkham chunga anditna sap u ro. 
2PE.1.8	Hiva nina ngai hi nei nang; hatuka atama na don ten, Puma Isua Krista riatna ruia na manrat unti na mantho thei unti. 
2PE.1.9	Tenchu hava ngai ha na don nok ten mit acho ang ni u na tia muthei lai lui anngil machina ei masial ngai ata anthiang sua ei ni ha.
2PE.1.10	Hasik han ka unai ngai put sa u rei Pathian kui le ei athang nei ni hi adeta ariatna; hintin na tho ten nei iam u na siat no ni. 
2PE.1.11	Hivan tin hin ke koini na Puma le sandampu Isua Krista umor Rengrama alut theina ei na pek u rang.
2PE.1.12	Hasik han hiva rui hi na man re bang u ka ti, na riat kiar sua unam hanuk adeta anding sua dikna nei man u na han aninam. 
2PE.1.13	Ka rang asa kei ti chu ka dam kar hin hava ngai rui nei riat u na ha man har tit rong. 
2PE.1.14	Kan riat hiva athi thei taksa hi anrapa ankhai inti, Koini na Puma Isua Kristan anthiang vanga ei na manthei anga. 
2PE.1.15	Kei phari dorpei tho ka ti hiva rui nei riat tit thei u naranga lampui khat na zon u rong ka thi suanam nei riat tit u na ranga.
2PE.1.16	Sim anphua papeia anboia nangni anriat ranga anliana Puma Isua Krista hong rang rui hi nei ril nimak. Koini na mit nget le ei lianna nei mu. 
2PE.1.17	Pa Pathianin anlianna apek lai han koinim na om, a kom he ahong lai han Anlianna Ansangkhit kom ata, ei ti chu, “Hiva hi ka Naipasal madit, ama hin ka raiasan!” 
2PE.1.18	Koini ngaiin ha he ha na riat vanram ata ei hong ha mual anthianga abila na om lai han.
2PE.1.19	Hasik han deari ngai chong rila nan ngam sa. Asa tho sa u ro hiva atel ranga, asik chu lem anga azinga el, ansal maseng hatuka na malung sung u na zing sikhovar a el. 
2PE.1.20	Atei atang neka re u ro Pathian chonga maton rui riltheina tuten manthiang thei mak me. 
2PE.1.21	Asik chu deari chong dora hi miring racham ata hong nimak, tenchu mi ngai ha Ratha Anthiang maruaia a oma Pathian chong aril u le Pathian kom ata hong ha.
2PE.2.1	Machin deari der ahong anlang mipui bila, hantitin han minchu diklui na kar u na hong anlang inti. Siatna hong choi unti anchuna diklui, Puma anratan heng unti, hatuka atak chung u na anlaiseka siatna hong inti. 
2PE.2.2	Hanum ni rase, alampui dik u lui ha mi tamin zi unti; amani ei tho u ngai sika Lampui adik ha min asiat ril inti. 
2PE.2.3	Ei anruak u sika ha minchu diklui ngai han sim aphuana aril u na alokna en u chachak. Atun chu asot zei amani rui anril rang hi ei ansinna, Ansiat u rang a meng chian.
2PE.2.4	Pathianin vanpalai ngal hoimak asiat athona tenchu moisumpuia amasul, hava han zingzir le ankhita azing kara ansiak ruirilna nikhua anruanga. 
2PE.2.5	Tianlaia ramual ngal hoi mak Pathianin, Tenchu ramuala ti manliana Pathian abui mi ngai chunga; Nova rong ha ani ei mazok dikna rui arila, hanuk mi atei sari a la ni. 
2PE.2.6	Pathianin Sodom le Gomora khopui adem, moi le ama siata, Pathian abui rang anchuna na amang. 
2PE.2.7	Aman Lot a mazoka, mi sa khat, riti bui mi ngai sika a malung asiat ani na. 
2PE.2.8	Hava mi asa ha amani bila aleng nikhuantin ei tiar amani om asiat ei mu le ei riata. 
2PE.2.9	Hasik han Puman ariat hontinmo Pathian mi anzok chang ansinna ata hatuka mi salui ngai ansin sakna chang ranga rui ril na nikhua tenpei ei siak ti puman ariata. 
2PE.2.10	Atei ranga a taksa zot annim azi ngai le Pathian chongneina nek ten. Hiva diklui minchu ngai adeta hanuk anchina bui ngai hatuka chunga alianpu lalchi thona don pial u maka asiat ke ei ril u. 
2PE.2.11	Vanpalai ngai ngal arat le alian hiva minchu diklui ngai neka amani ngalin asiat ril mak ango mak Puma a matona. 
2PE.2.12	Tenchu hiva mi ngai mandon abuia singansa ngai, rama me anga asura athat rua, ei riat u nok tak chu siat arila atho u. Rama me anga la siat unti, 
2PE.2.13	tiarna ei sin u sika tiarna le lan thuan unti. Ahuia ei riat u chu mi matona a taksan ei zong u atho; anzakna le annim ani u na bil u na neksak ei hong tho u hin anhuangna tianga ana ruai u chachak. 
2PE.2.14	Mit uiare bit, asia mathei ulai lui, mi det rei lui ahuang u chachaka, huatanham malung a raput u na, Pathian khomak atung rang ngai. 
2PE.2.15	Lampui anzik amak u zeia lam anvai u zei; Balaam, Beor anai alampui ro azi u zeia asia thona sum ha andit ani u zei, 
2PE.2.16	a om tho masial sika angona. A sakuarpar han miring anga achonga ha deari ei mona akhar.
2PE.2.17	Hiva mi ngai hi ti nar luang lui anga ani u; ansum phaivuan ei sem ang ani u; Pathianin amani rang mun azing anthuk khit ahoi. 
2PE.2.18	Chong alian le chongnok aril u na taksa le ningolna dik lui le mi a mathem u na asiat ngai dik lui ata ankhai sua ngai ha a mathem u na. 
2PE.2.19	Zokna man u na ti atia chongtin anei pui u na, ten amani len ha asa nok anzonga suakankhit u nei mator nok tak hi asuak na ni. 
2PE.2.20	Hi ramual asiat thei ata koini na Puma le sandampu Isua Krista riatna na zokna amana, hatuka hava ngaiin amator ret tik hava ngai ha machina neka asiat u. 
2PE.2.21	Hanuk chu dikna rui a riat sua u na chongpek anthiang akom u na anpek sua, nuksir ason ret u ten amanin ei riat pial u nok ha arang u na sa ual inti. 
2PE.2.22	Imo ei ni u hianna chongin ei ti ha adik “Ui in a maluak asak ret.” hanuk “Vok tinbual sua abuala akir ret.” 
2PE.3.1	Ka lom madit ngai hiva hi ka lekha anni changna nangni na kom kei maziak. Ka lekha aninin han mandon anthiang na malung u na masui rong atina kei val rui ngai aril reta. 
2PE.3.2	Kei na zot u chu, ha deari anthiang ngai chong ril a riattit u ranga, hatuka Puma sandampu chongpek zolai ngaiin ei na pek u. 
2PE.3.3	Mansana nei riat u rang chu nikhua hek tik. Mi senkhat hong anlang inti a ningolnan ei ruai ngai. Elsekara na tho unti. 
2PE.3.4	“Ahong rang ei ti nimak mo? ti unti. Hanle homo? Na chipui ngai athi kiar u zei, tenchu aloma amun bang ke hile machin ramual ansin len ata. 
2PE.3.5	Amani han ariat uama tel umak tianlai han a chongpek le Pathianin anvan le phil ei sin. Phil ha ti le ti ata ansin.” 
2PE.3.6	hatuka ti le tiliana ramual marua ha ei masiat. 
2PE.3.7	Tenchu atuna anvan le phil ala om hi Pathian chongpek le den ke ei lan hoi, moi le ansiat ranga. Ha nikhua ranga anhoi Pathian abui ngai a rui anrila ei siat u narang.
2PE.3.8	Tenchu hia khat mangil u no ro ka lom madit ngai! Puma muna chu nikhat le kum asang khat hi ei teina om mak, ama kom chu hava anni ha munkhat ke. 
2PE.3.9	Puma chu a chongtin ngai atho ranga annu nimak mi senkhatin ei mandon anga. Tenchu na sika ei la diar, asik chu tute ei siat rang zot maka, tenchu aloma ei masial ata anhoi rase ti ei zot.
2PE.3.10	Tenchu Puma nikhua chu anru anga hong inti. Hava nikhua anvan rasapui le anpei inti anvana ngai dora kanga siat inti, phil le asunga a om dora anpei inti. 
2PE.3.11	Aloma a om ngai dora hintin hin asiatin, I miring mo nei ni ei nang? Pathian tiang anpeka anthiang anang. 
2PE.3.12	Pathian nikhua nei maruang hin nei phari dor pei athona ei hong lilip narang ha nikhua anvan akang tika, asiat le anvana ngai dora aloma la zoi unti. 
2PE.3.13	Ten koinin chu ha Pathian chongtin nei maruang; van athar le phil athar asunga dikna a om. 
2PE.3.14	Hasik han ka lom ngai, hava nikhua nei maruang u hin nei tho thei dor pei anthiangna en u ro, Pathian tianga machai abuia phukdaia ama le omna tho u ro. 
2PE.3.15	Koini na Puman ei diar ha en u ro hun asatak azokna ei na pek u, koini na lom madit Paulin ei maziak anga Pathianin ei pek hianna ei mang anga. 
2PE.3.16	Hiva hi ei ti a lekha ngai dora han rui ei maziaka, hana rui antak a om hiva lekha ngai hin hava ha mo le detlui ngaiin diklui a aril u chachaka, Pathian chong chu aleko tianga ei ril u sika, Hasik han atheia siatna asin u.
2PE.3.17	Ten ka lom ngai nangni chu na riat u zeia, Anrung u ro riti bui ngai dikluinan ei na ruai u nokna ranga azok dingmuna nei om ata nei chul u nokna rang. 
2PE.3.18	Hatuka lungkham le koini na Puma Isua Krista riatna na anson tir u ro, akom atun ata umor tenpei anlianna om rase Amen.
1JN.1.1	Damna chong rui ha nangni na kom nei maziak, aphut ata aleia om ha, nei riat na mit le nei mu; ani nei mu na kutin um ei ton. 
1JN.1.2	Ha damna ha ahong anlanga, na mu hava ha nei ril hanuk ha umor damna rui ha nei na ril Pa le a om ha koini ei na manriat. 
1JN.1.3	Hong mo nei mu nei riat ha nangni na kom um nei ril, nei anchunna na nangnim nei anchel u naranga Pa le Naipasal Isua Krista bila. 
1JN.1.4	Hiva nei hong maziak hi na raisanna ei kip theina ranga.
1JN.1.5	Atun chu Naipasal koma chong nei riat ha nei ril chu Pathian hi ra-ang azing ama kom om mak. 
1JN.1.6	Ama le nan lop na tina, azing kara na om kar chu milak atho ke na ni na chong rila, na oma. 
1JN.1.7	Tenchu ama anga ra-anga na om ten ama le anlopnani hatuka Isua, a Naipasal thisenin nei siatna ngai dor ata ana manthiang.
1JN.1.8	Masial don makme na ti ten, na theia anhuang ke na ni, hatuka dikna na kom abui. 
1JN.1.9	Pathian kom nei siatna na dar ten, a khomak ansam rung inti, adik tho inti; nei siatna ngai na madual inti asia nei tho ngai dor ata na manthiang inti. 
1JN.1.10	Pap don makung nan ti ten Pathian milak nei manlo, a chong koini kom abui.
1JN.2.1	Ka nai ngai hiva hi nangni na kom kei maziak asia nei tho u nokna rang; tenchu min asia atho ving ten, mi angkhat na don Pa koma ana zong pe, koini rathul Isua Krista anthiang ha. 
1JN.2.2	Hatuka Krista len ha ei ni koini nei siatna ei andualna chu, hatuka koini siatna rong nimaka, mi dora.
1JN.2.3	Pathian chongpek na tel ten; ama na riat ti nan iam thei. 
1JN.2.4	Ama na riat na tina; tenchu a chongpek na tel nok ten, milak na ni adik koini kom om mak. 
1JN.2.5	Tenchu a he na tel ten; koini ngai hi na ni a Pathian maditna ansuavanga ansin. Hintin hin ke Pathian le anlop nei ni. 
1JN.2.6	Pathian le anlop na ni nan titen, Isua Krista om anga tho ro.
1JN.2.7	Ka lom andit ngai hiva chongpek kei hong maziak hi athar nimak; ha chongpek marua ke, machin na phut laia nei don hake, ha chongpek marua rui hake nei riat sua u. 
1JN.2.8	Hanum nisela, atuna chongpek nangni koma kei hong maziak hi chu athar, asik chu ha dikna ha Krista le nangni kom anlang, Asik chu azing aliam sua zeia ra-ang tak ha a el sua zei.
1JN.2.9	Ra-anga na om nan tina; mi na mumak ten atun len hin, azinga om na ni. 
1JN.2.10	Mi na madit ten ra-anga om na ni hatuka, ite na chunga om mak, mi asiat antho ranga. 
1JN.2.11	Tenchu mi na mumak ten azinga om na ni; hava han kal nei choi honmo nei se anremak me, asik chu azingin ei na man cho.
1JN.2.12	Ka nai ngai nangni kom kei maziak, nei siat u ngai andual zei Krista sika. 
1JN.2.13	Pa ngai nangni kom kei maziak, asik chu aphut ata a om ha nei riat u, vanglai ngai nangni na kom kei maziak asik chu asia nei mandok u.
1JN.2.14	Nangni kom kei maziak, ka nai ngai asik chu Pa nei riat u. Pa ngai nangni kom kei maziak asik chu Ama nei riat u aphut ata a om ha. Nangni kom kei maziak vanglai ngai asik chu ranak anei na ni u Pathian chong nangni kom a om, Asia nei mandok u.
1JN.2.15	Ramual adit u no ro asunga a om ngai doram madit u no ro. Ramual na dit u ten Pa adit u mak che. 
1JN.2.16	Ramuala a om dora, taksa zotna, mit ei zot damsung lianna hiva ngai hi Pa ata asuak nimaka ramuala suak ke. 
1JN.2.17	Ramual le asunga dora miringin ning nei ol ngai anpei tir zei; tenchu Pathian ei zot atho ngai chu taituana dam inti.
1JN.2.18	Ka nai ngai hun ahek anai zei! Krista raldui hong inti tia ei na ril u; atun Krista raldui atampa ahong anlang zei, hasik han hun ahek zei ti na riat thei u. 
1JN.2.19	Hiva ngai hi koini na mi tatak nimak; hasik hanke ei namak u; koini na bila mi nisela, koini bila om inti tenchu ei namak u han anthiang, tute koini mi ni u mak.
1JN.2.20	Tenchu na chung u na Ratha Anthiang ahong zeia Kristana hasik han na lom u na adik ha na riat u zei. 
1JN.2.21	Nangni na kom kei hong maziak hi adik nei riat u nok sika nimak; tenchu nei riat u sika, hatuka dikna ata milak hong ngai mak.
1JN.2.22	Hanle tumo milak? Isua hi ei phun ti lui dora, hava mi ngai dora ha Krista raldui, Pa, Naipasal a heng ngai. 
1JN.2.23	Naipasal apei chu Pa ham apei, Naipasal apom ngai chu Pa ham adon.
1JN.2.24	Aphut ata nei riat u ha malunga asiak ranga an iam u ro. Na malunga a chong ngai na siak tit ten, Naipasal le Pa le lokona om na ni. 
1JN.2.25	Hatuka hiva hi Isua apum lenin ana pek rang a chongtin umor damna.
1JN.2.26	Hiva kei maziak hi ana huang u rang ati ngai ruia. 
1JN.2.27	Tenchu Kristan a Ratha ei na lei sika, a Ratha na kom u na a om, a Ratha na kom u na a om kar pei chu, tute ananchu nang mak che.Asik chu a Rathan aloma na manchu kiar inti. Hatuka ei na manchu dora ha adik, a dik nok nimak. Rathan ei na manchu tel ro hankeng Krista le anlop nei ni.
1JN.2.28	Ani ka nai ngai ama le lokona om u ro, ahong tik nei ngamna rang anzaka nei anthup nokna rang ahong nikhua. 
1JN.2.29	Krista hi anthiang ti na riat; hasik han re ro mi dora adik, atho tak chu Pathian nai.
1JN.3.1	Enuta itukmo Pan ei na dit! A lungkham itukmo ei lian Pathian nai ngai tia nei anpai hatuka nei ni. Hiva sik hin ramualin na remak; Pathian ei riat nok sika. 
1JN.3.2	Ka lom ngai atun hin Pathian nai ke na ni zei, tenchu lan thiang mak imo nei ni rang, tenchu na riat Krista hong anlang tik, ama anga ni inti asik chu ama ei ni ang taka mu inti. 
1JN.3.3	Hiva sabeina don tak Kristana, anthiang rase, Krista ei anthiang anga.
1JN.3.4	Asia atho tak chu, Pathian dan anchai, asik chu asia hi dan anchai. 
1JN.3.5	Na riat, Krista ei hong ha asia ansai ranga, akom masial abui. 
1JN.3.6	Hasik han Krista le munruala om chu asia tho chian ngai mak; tenchu asia ala tho tit chu ama mi la nimak la riat um mak.
1JN.3.7	Tuten na huang u no rase ka nai ngai; adik a tho chu mi dik Isua ei dik anga. 
1JN.3.8	Asia ala tho bang chu Soitan ta, asik chu Soitan han aphut ata asia tho ei ni; hiva hi asik, miring sanai ei hong, Soitanin ei tho ansiat ranga.
1JN.3.9	Pathian nai chu asia tho tit mak asik chu Pathian amani kom ei om, Pathian ha a Pa ei ni, asia tho tit ngai mak. 
1JN.3.10	Hiva tak hi Pathian nai le Soitan nai ei teina; adik tho lui mi adit lui chu Pathian nai nimak.
1JN.3.11	Aphut ata chong nei riat u ha hiva hi ani; lungkham nei anmu u rang. 
1JN.3.12	Kaina anga nei ni nok rang; asia ta ei ni, hasik han a parual Abel ei that. Imo asik Kainan ei that? Asik chu ei tho ha dik lui, a naipan ei tho chu adik. 
1JN.3.13	Hasik han anlai no ro ka lom ngai ramual min ana mumakam, 
1JN.3.14	athi ha na maka damna na hong keng na ni zei; nan riat asik chu mi lungkham na mu. Andit lui ngai chu thina thuaia om ala ni. 
1JN.3.15	Min mumak ngai chu tualathat, hatuka tualathat ngai chu akom umor damna om mak. 
1JN.3.16	Lungkham hi hintin hin nei riat; Krista koini narang ei thi; koinim mi rang nei thi rang! 
1JN.3.17	Na neka mi anriang na muna, tenchu lungkham na mu nok ten, hontinmo Pathian ka dit nei ti thei? 
1JN.3.18	Ka nai ngai na lungkham hi he le chong duaia ni no rase; lungkhamna dik ni rase, sina anlang thei.
1JN.3.19	Hintin hin ani adika om ti riat theina; Pathian matona angamna. 
1JN.3.20	Na sialesariatnan ana dem ten, Pathian chu na sialesariatna neka alian aman ariat kiar. 
1JN.3.21	Hasik han ka lom ngai, na sialesariatnan ana dem nok ten Pathian matona nan ngam. 
1JN.3.22	Nei zong tak naman asik chu a chongpek na tela ama zot ang nei tho. 
1JN.3.23	A chongpek chu a Naipasal Isua Krista nei iam le lungkham ana mu Isuan ei na ti anga. 
1JN.3.24	Pathian chongpek atel chu Pathian le munruala om, Pathianin lokona ei ompui ngai asik chu Pathianin Ratha ei na pek sika na riat Pathianin loko ana leng pui.
1JN.4.1	Ka lom ngai ratha dora iam u no ro, tenchu mansin u ro Pathian ata hongmo, asik chu deari atampa muntina asuak zei. 
1JN.4.2	Hintin hin ani Pathian Ratha nei riat theina rang; Isua Krista hi miring anga ahong ha Pathian koma hong Ratha ke. 
1JN.4.3	Tenchu Pathian koma hong Ratha he atina pom lui tak chu, a ratha don ha Krista raldui ata la hong inti atia nei riat ha, atun ramuala a om sua zei.
1JN.4.4	Tenchu nangni chu Pathian ta na ni u, deari diklui ha na mandok u zei, asik chu na koma Ratha ha ramuala ratha nek ten ranak anei. 
1JN.4.5	Ha deari diklui han ramual rui arila a rangai u, asik chu ramual ta ei ni u sika. 
1JN.4.6	Tenchu Pathian ta na ni u na, Pathian ariat ngaiin chu a rangai, Pathian relui ngaiin chu rangai mak. Hintin hin ani Ratha adik le ratha diklui nei riat theina.
1JN.4.7	Ka lom ngai andit anlom u rei asik chu anditna hi Pathian ata hong, andit chu Pathian nai ei ni Pathian um ei mu. 
1JN.4.8	Ditna mului chu Pathian relui asik chu, Pathian chu ditna ke. 
1JN.4.9	Pathianin anai don selep hi ramuala ahong tir a amana damna nei mantheina rang. 
1JN.4.10	Ditna ti hi hiva hi ani; koinin Pathian nei adit nimak, tenchu ei na dita anai ei hong tir koini rathul ranga nei siatna ei andualna rang.
1JN.4.11	Ka lom ngai hintin hin Pathianin ei na dit aniten, koinim nei andit rang anang. 
1JN.4.12	Tuten Pathian la mumak, tenchu andit na ni ten, Pathianin ana ompui, ei na maditna koini kom ansua. 
1JN.4.13	Nan iam Pathian le munkhata om na ni, hatuka koini kom ama a om, asik chu a Ratha ei na pek. 
1JN.4.14	Nei muna mi kom nei ril Pan Naipasal ahong tir ramual anzok ranga. 
1JN.4.15	Isua hi Pathian Naipasal atina na ril ten, Pathian le munruala leng na ni, Pathian ana leng pui ani. 
1JN.4.16	Na theia na riat hatuka na iam Pathianin ditna koini ranga ei don.
1JN.4.16	Pathian chu anditna ani, anditna na aleng ngai chu Pathian le om hatuka Pathianin lokona ei ompui ngai. 
1JN.4.17	Anditna chu koini kom akipa ei om, ruiril nikhuana nei anngam theina rang hatuka la don inti asik chu ramuala nei dam hi Krista anga ei ni. 
1JN.4.18	Ditna hin anchina om mak, ditna dikin anchina pei zit, ala chi ten ditna la kip mak, asik chu anchi chu anpangsepna a om.
1JN.4.19	Nei adit asik chu ei na dit mansa. 
1JN.4.20	Pathian na ditna tina mi na mumak ten milak na ni. Asik chu Pathian adit thei makme, nei la mu ngal nok, mi nei mu ngal na dit thei nok ten. 
1JN.4.21	Kristan chong ei na pek chu hiva hi ani; Pathian anditin chu mim adit inti.
1JN.5.1	Isua hi ei hong tir atia a iam tak chu Pathian nai; Pa andit tak chu nai um adit. 
1JN.5.2	Hintin hin nei riat thei Pathian nai ngai nei adit; Pathian andita ahe tela. 
1JN.5.3	Asik chu Pathian nei adit ti hi ahe tel hi ani, hatuka a chongpek ngai hi achan antak nimak, 
1JN.5.4	asik chu Pathian nai ngai doran chu ramual amandok thei. Hatuka iama ramual nei zui. 
1JN.5.5	Tumo ramual a zui? Isua hi Pathian Naipasal tina aiam ngai rong ke.
1JN.5.6	Hiva hi ani, ti le thisen a hong ha, Isua Krista ha, ti ronga ni maka ti le thisena ke ei ni. Hatuka Ratha han aman riata atak keng atina, asik chu Ratha ha adikna. 
1JN.5.7	Ariatpui anthum a om; 
1JN.5.8	Ratha, ti, thisen hiva anthumin munkhat ei ril. 
1JN.5.9	Miring he nei iama, tenchu Pathian he ke haneka alian, ama han a Naipasal rui aril. 
1JN.5.10	Hasik han Pathian Naipasal a iam ngai chu a malunga a rui adon; tenchu Pathian iam lui ngai chu, milak ei anlo, asik chu Pathianin a Naipasal rui ei ril ei iam u nok sika. 
1JN.5.11	A rui chu hiva hi ani; Pathianin umor damna ei na pek, hatuka ha damna ha a Naipasal ata ke ei hong suak. 
1JN.5.12	Naipasal adon tak chu hiva damna a don; Pathian Naipasal don lui chu damna don mak.
1JN.5.13	Hiva hi kei maziak, umor damna na don u zei ti nei anriat u naranga nang Pathian Naipasal aiamin. 
1JN.5.14	Pathian matona ngamna na don asik chu na zong ten ana lei rangai ti nei iam ama ei zot anga. 
1JN.5.15	A kom na zong kip ana lei rangai; hiva hi adik ei ni sika, akoma nei zong tak ana pek.
1JN.5.16	Mi tu khatin moa parual mo a sarnu mo athi na rang khop ni lui asia tho amu ten borzong pe rase, hatuka Pathainin ama chu damna pek inti. Hava damna ha thina rang khop asia tho lui ngai rang keng. Hanuk chu thina rang khopa asia tho khat a om a, hava ranga chu borzong pe rase ti makung. 
1JN.5.17	Diknokna atho dora hi asia, tenchu asia athina dor pei ni lui a om.
1JN.5.18	Pathian naiin asia tho tit ngai mak ti na riat, asik chu Pathian naiin a mazok, hatuka soitanin manna thei mak.
1JN.5.19	Nan riat Pathian ta na ni ramual dora asiat dan thuaia a omam. 
1JN.5.20	Na riat Pathian Naipasal ei honga riat theina ei na pek Pathian dik nei riat theina rang Isua Krista a Naipasal le anlopa. Hiva hi Pathian dik, hiva hi umor damna.
1JN.5.21	Ka nai ngai Pathian diklui ata anrung u ro!
2JN.1.1	Upa ata,
2JN.1.1	Nupang ankui le anai ngai dikna na kei madit le koi rong nimaka dikna ariat ngai doran ei madit, 
2JN.1.2	asik chu dikna koini bila ei om sika umora om inti.
2JN.1.3	Pa Pathian le Isua Krista Pa Naipasal, lungkhamna, anditna le phukdaina andit le ataka om rase.
2JN.1.4	Itukmo ka rai ei san na nai ngai Pan ei ti anga dikna tiang kal ei choi u ka muna. 
2JN.1.5	O nupang asa: Nang na kom chongpek athar nimak kei maziak, aphut laia hake, andit ansiat u rei. 
2JN.1.6	Hiva ditna rui kei ti hi, Pathian chongpek atel hi ke. Ha chongpek aphut ata nei riat u, hava ha na lom u na ditna le aleng.
2JN.1.7	Mi huang ranga mi tampa ramuala ase zei, Isua Krista chu taksana ramuala ahonga chum ti zot lui, hava mi ngai ha ani mi huang le Krista lam alua ngai. 
2JN.1.8	Anreng u ro, nei lo nei machan u nokna rang, tenchu akipa nei mantheina rang.
2JN.1.9	Isuan ei manchu anga omluia akhel ten, Pathian don mak. Ei manchu anga a om tak chu Pa ham adon Naipasal um adon. 
2JN.1.10	Hasik han hiva anga anchuna hong choi lui chu, na ina ngal mantung no ro, “Phukdaina om rase ngal ti no ro.” 
2JN.1.11	Alei anngoipui ngai chu asia ei tho tinpeia alom achang.
2JN.1.12	Ana ril u rang atampa ka don tenchu lekha le kolom ti duaia chu zot makung, ka pum honga na hong chongpui u ka ti, na raisan ha ei kip thei u na rang.
2JN.1.13	Na zuarpui madit nai ngaiin kut anan surpui u.
3JN.1.1	Upa koma: 
3JN.1.1	Ataka kei madit Gaia arang.
3JN.1.2	Ka lom madit, bor ka zong alompeia ei sana ranga na taksam ei sana ranga na ratha rui ei sa kei riat anga. 
3JN.1.3	Kristian senkhat ahonga ana ril u na achan ka rai asan, dikna na iamrua nei ni, dikna na nei om chachak anga. 
3JN.1.4	Ka nai ngai dikna na leng u ti ka rai anansan anga atei iten anansan om mak.
3JN.1.5	Ka lom madit, Kristian atei ngai ranga na sintho achan a iamrua nei ni, khual ngal ni rase. 
3JN.1.6	Hivan kuibing ngai kom lungkham nei mu rui aril u. Lungkhama a kalchoi u san ro, Pathian mita ei ting tir u na rang. 
3JN.1.7	Asik chu a kal choi ei phet u Krista ranga hin iamlui ngai kom ite nimak, 
3JN.1.8	Koini Kristian ngaiin hiva ngai hi asan na nang, asin tho u diknana koinim nei anchel theina rang.
3JN.1.9	Kuibing ranga lekha alakte ka maziak tenchu. Diotrepha anlian achang azot han ka he ngal tel mak. 
3JN.1.10	Ka hong le ei tho ngai man re ka ti koini chunga chong nok ei ril a he ei tam milak ei tho; kuibing ngai a hong le lei pham mak, apham rang ngai um akhar chachaka kuibing ata ansuana a en chachak.
3JN.1.11	Ka lom madit asiat manchu no ro tenchu asa manchu ro. Asa tho tak chu Pathian ta ani; asiat atho chu Pathian la mu mak.
3JN.1.12	Mi doran Dimetria a manpak; dikna len han a manpak. Hatuka koinim arui na rila, koini nei ti ngai hi a dik ti na riat.
3JN.1.13	Ana ril u rang a tampa ka don tenchu kolom le kolom ti le chu zot makung. 
3JN.1.14	Anrappa ana mu u ranga kan iam, hatika mai anmor chunga la chong inti. 
3JN.1.15	Phukdaina nangni kom om rase. Na lom ngai doran kut anan sur pui u, amisang chipa mantung ro.
JUD.1.1	Juda akoma, Isua Krista asuak Jakob aparual: 
JUD.1.1	Pathianin ei pai ngai rang, Pa Pathian lungkhama a om ngai le Isua Kristan ei rung ngai.
JUD.1.2	Lungkhamna, phukdaina, Anditna nangni rang bit rase.
JUD.1.3	Ka lom andit ngai, kei thei anga ka puta sandamna lokona nei mang rui anziak ranga, lungngam ansak voikhat dak loko rang Pathianin ami ngai rang ei pek. 
JUD.1.4	Maruka alut mi a oma, hangai ha Pathian poisak lui mi ani u na Pathian lungkhamna ha hurnana anmang pui u na hava ngai ha tian ata asiana anbetok hatuka Isua Krista ningneina pom lui.
JUD.1.5	Hiva ngai na riat kiaram, Puman Aigupta ata Israel ngai ei mazoka tenchu nuka aiam nok ngai ei masiat he kei na manriat ret u. 
JUD.1.6	Hatuka vanpalai ei ni u na maka ase ngai chu nikhua lian ruirilna tika ranga ahoi azing kara ankhita umora ranga ahoi. 
JUD.1.7	Sodom le Gomora akola khopui mi ngai ha vanpalai ngai anga a om u na hurnana anmang u na hasik han taituan moia antak ei tiar u ha mitin ranga riatna ei hong manlang ani na. 
JUD.1.8	Havan titin han hava mi ngaiin ramang aphan u na ataksa a mannim u na; Pathian racham tel umaka chunga alian ngai siat aril u. 
JUD.1.9	Vanpalai ulian khit Mikael ngalin tho mak; Diabol le Mosi ruak sika ankhal ulai han ango ngam maka tenchu “Puman ango rase!” ati. 
JUD.1.10	Tenchu hiva mi ngai chu ei riat unok ti ariata aril u chachaka; hatuka rama me anga mandon abui piangpui riatna ei don u na ngai han siatnana a manse. 
JUD.1.11	Itukmo apuak ei rik u! Kaina alampui athang u na, sum sika Balaam masial tiang anpek u na, Kora anga ei sel u na, ama anga siata ei va om u. 
JUD.1.12	Hava mi ngai ha lungkhamna khalai azara nukakhel ngai; atheia rong an en u na, ansum thinthin ei sema azuang ang ani u tenchu rua masul lui, thing mara bui ang kholumam ni rase thing anphoi anga athi diai. 
JUD.1.13	Tipui zuar ansok ang ani u, ei masial u anzak luia aphuan anga ei manlang. Hava ngai ha arasi anvai ang Pathianin azing anthukkhit umora ranga mun ei hoi.
JUD.1.14	Enok, Adam ata khuk sari han hava rui arila; “Vanpalai anthiang asang atampa le Puma hong inti, 
JUD.1.15	mitin chunga ruiril inti Pathian poisak lui ngai sintho ansiat ranga chong sanok Pathian abui salui ngai in ei dui u ngai!”
JUD.1.16	Hiva mi ngai hi umora anuar le mi non; atheia mandon asiat azi ngai, atheia anlian u na, amur le chongalian aril ei lok u narang.
JUD.1.17	Tenchu ka lom ngai re u ro, hava mana Puma Isua Krista a zolai ngaiin ei na ril u ha. 
JUD.1.18	Na kom ei ti u, “Nikhua hek tik chu mi senkhatin na ero inti. Pathian abui tia ei mandon ni inti.” 
JUD.1.19	Hava miring ngai ha ansenna asin ngai, apiangpui mandonin ei ruai ngai, ratha bui ngai. 
JUD.1.20	Tenchu, nangni ka lom andit ngai nangni chu nei iam u na anthiang ha anson pat u ro, Ratha thotheina le borzong u ro. 
JUD.1.21	Hatuka Pathian lungkhama om u tan la, Isua Krista lungkhamna zara umor damna na pek ranga nei ngak u anga.
JUD.1.22	Iam thei lui ngai lungkham mu u ro; 
JUD.1.23	senkhat moi ata chom u tan mazok u ro; Senkhat lungkham mu u ro anchi chunga, tenchu apuan u asiat ningolna sip matir u ro.
JUD.1.24	Achulna ata anarung thei le masial abui raisan zapa ei lianna matona ana siak thei. 
JUD.1.25	Sandampu Pathian rong Isua Krista koini na Puma kom anlianna, thotheina, chongneina, machin ata, atun le umor umor tenpei om rase! Amen.
REV.1.1	Isua Kristan rui ei manlang, Pathianin ei pek asuak koma ei manmu rang imo anrapa atung rang. Kristan hiva ngai hi asuak Johon akom ei manriat a vanpalai atira. 
REV.1.2	Hatuka Johonin ei mu dora ei ril. Pathian koma chong ei riat ha hiva hi ani hatuka adik, Isua Kristan ei manlang. 
REV.1.3	Achanasa ngai chu hiva lekha a en ngai, achanasa ngai chu hiva chong alei anril ngai anngaia hiva chong anziak atel ngai! Asik chu a zoro anai zei hiva ngai dora ei tungna rang.
REV.1.4	Johon akoma Asia rama kuibing sari ngai rang. 
REV.1.4	Pathian kom ata Lungkhamna le Phukdaina nangni kom om rase, A om sua, a om lai tak, ala honga om rang le a chomphang matona ratha sari, 
REV.1.5	hatuka Isua Krista aiamrua athi ata anthui mansa ramual reng ngai arung. 
REV.1.5	Ei na dit, athi ei anphalna lehan asia ata ei na mazok. 
REV.1.6	Hatuka rengrama chaizunga ana sin Pathian le Pa abiak ranga. Isua Krista kom anlianna, thotheina, umor umora om rase! Amen. 
REV.1.7	En u ro, ansuma hong inti! Mi doran ei mu rang, ankho ngaiin um ei mu rang. Phil chunga miring dora asika la chap inti. Hantin han ei la ni rang! 
REV.1.8	“Koi Alpha le Omega ka ni Puma Pathian athotheikiar, a om sua, a om lai tak ala om rang.” 
REV.1.9	Koi Johon na parual Isua azi, antak andoroia na lom, phukanchual sabaka adiara khua le tina antakna ana tiarpui hin Pathian chong le Isua Krista a riatpui sika Patmos mualanlan ei ti u na muna om ka ni na. 
REV.1.10	Puma nikhua Rathan ana maruaia, he anring sabak ka riata Totorot maring anga ka nuk tiang ata a chong. 
REV.1.11	“Nei mu ngai maziak ro ana ti, hatuka kuibing ngai kom mathuan ro khopui sari na ngai; Ephesi, Smurna, Pergamos, Thuatira, Sardis, Philadelphia, Laodkei ngai hi.”
REV.1.12	Kan hoia ka ena tumo achong, hatuka rangkachak lemchuangna sari ka mu, 
REV.1.13	hatuka hava bila miring aphua, puan anchual ake suak raka anchual hatuka aropa rangkachak kongkhit le ankhit. 
REV.1.14	A sam ha beramul anga, a var hanuk arial anga var, a mit ha moi anga chuang, 
REV.1.15	a ke dar thir antat anga a el; hatuka a he ti rasa anhum anga. 
REV.1.16	A kut changtiang arasi sari asur, a mur ata khendai benni ngei ahong asuak. Amai sunchima ani anga a el. 
REV.1.17	Kei mu le a kena kan zam rak athi anga. A kut changtiang le ana ton hatuka ati, “Achi no ro, koi hi aphut le ahek. 
REV.1.18	Koi hi ha adam! Kei thi tenchu taituan ranga adam. Athi le athi ramual chabi ka kom a om. 
REV.1.19	Nei mu ngai maziak ro atuna ngai le nangkana a om rang ngai. 
REV.1.20	Ka changtiang arasi sari han hiva hi ei tina hatuka rangkachak lemchuangna sari; arasi sari ha kuibing sarina vanpalai ngai hatuka lem chuangna sari ngai ha kuibing sari ngai.
REV.2.1	“Ephesina kuibing rang maziak ro:
REV.2.1	“Arasi sari achangtiang asura rangkachak. Lemchuangna sari akongkara kal achoi koma chong. 
REV.2.2	Imo nei tho ka riat; na sintho ka riat itukmo na phuk nei manchual ka riat. Mi salui ngai muthei mak che ti ka riat, hatuka zolai ka ni ati ngai na mansin u zei ka riat tenchu amani ha ni u maka amani ha milak keng ti na riat u na. 
REV.2.3	Na diara, ka sika antak na tiara hanum mathan mak che. 
REV.2.4	Tenchu hiva hi ka na ti u; mana anga lungkham na mu u mak che. 
REV.2.5	Mandon ta hoten anthuka mo nei chul ani zei! Nei sia ata anhoi tan mankhita nei tho anga tho ro. Nei sia ata nan hoi nok ten, hong ka tia na lemchuangna amun ata khai ka ti. 
REV.2.6	Tenchu hiva hi nei sa u na; Nikolai ngaiin ei tho koi ka dor pei nei zot u nok. 
REV.2.7	“Kuar na don u ten rangai u ro Rathan kuibing ranga imo ei ti!
REV.2.7	“Arat ngai chu damna thing mara asak theina pe ka ti Pathian Paradis malaia om. 
REV.2.8	“Smurna kuibinga ranga maziak ro: 
REV.2.8	“Hiva hi Alpha le Omega koma chong athina adam ret. 
REV.2.9	Nei anponna ka riat; Nei anriang ka riat tenchu anei tatak ke na ni! Chong sanok ei na ril u Juda ngaiin tenchu ni u mak; amani hi soitan apholona ngai! 
REV.2.10	Nei tong rang hi achi no ro. Rangai ro! Soitanin lungina ansinna anga na khum inti, hatuka antak ni som pei ni inti. Ka ranga iamrua ni tit ro na thi tenpei. Hatuka damna reng lukhu na pe ka ti nei ratman anga.
REV.2.11	“Kuar adon ngaiin kuibing ranga Rathan imo ei ti rangai rase. Havana arat ngai chu voi anni thinan manna no ni. 
REV.2.12	“Pergamos kuibing ranga maziak ro:
REV.2.12	“Hiva hi khendai benni angei akom ata chongbe. 
REV.2.13	Nei omna ka riat, Soitan chomphanga. Ka rang iamrua na ni, ka rang iamrua mi Antipa, Soitan omna na athat ulai um na heng u mak che ka riat. 
REV.2.14	Tenchu alakte kei na ero u na a om; na kar u na senkhatin Balaam ei manchu ava zi a om, Balak akom Israel mi ngai ei ruai rang dan anchu, ramil matona andar neksak ei man saka asia ei mantho, hatuka hurna diklui ei manchu. 
REV.2.15	Havantin anga han senkhat Nikolai ngai ei manchu azi na om u. 
REV.2.16	Nei sia u ata anhoi uta ro! Hanok ten, anrapa hong ka tia hava mi ngai hong zem ka ti ka mura khendai asuak lehan.
REV.2.17	“Kuar adon ngaiin kuibing koma Rathan ei ti hi rangai rase! 
REV.2.17	“Arat ngai chu manna anthup pe ka ting, lungavar pe ka ti, hava ha raming athar anziak tuten remak aman ngai rong nok ten.
REV.2.18	“Thuatira kuibing ngai kom maziak ro:
REV.2.18	“Pathian nai koma chong, a mit moi anga chuang, a ke darthir antat anga a el. 
REV.2.19	Nei tho ka riat, na lungkham ka riat iamrua nei nina ka riat, na sin tho le nei diarna ka riat. Mana nei tho neka atuna nei tho ka riat. 
REV.2.20	Tenchu hiva taka hin ka na dem zot siai; ha nupang Jezebil ei tho na pom Pathian palai ka ni anti. Aman ei manchuna ka suak lampui ateia aruaia hurna dik lui le ramil matona andar asak. 
REV.2.21	Ansir na her ka la pek tenchu ei dik nok ata anhoi zot mak. 
REV.2.22	Hasik han zamuna pei ka ti ama le a uire pui ngai achan aduk na unti. Atun hava ha tho ka ti anrim u nokten ama le asa nok ei tho u ata. 
REV.2.23	A ruaisi ngai um that ka ti, hava suale kuibing doran koi keng sungril le malung a enpu ka ni ti hi riat unti. Mi dora ei tho anga pe ka ting. 
REV.2.24	“Tenchu atei ngai chu, Thuatirana ama ei manchu asiat zi u mak che; min Soitan ‘chongril anthup’ ei ti u ngai anchu u mak che. Nangni kom kei ti ni zei puak atei na pe ulai no ning. 
REV.2.25	Ka hong maseng nei don ha surtit u ro. 
REV.2.26+REV.2.27+REV.2.28	Arat ngai ahek tenpei kei zot a tho ngai chu. Ka Pa koma ningneina kei man den ha pe ka ting, Nam tina ruiril na pe ka ti thir raimol le phil bel anga khui inti. Zing Sikhovar pe ka ting. 
REV.2.29	“Kuar adon ngaiin rangai rase imo Rathan ei ti kuibing ngai rang!
REV.3.1	“Sardis kuibing ngai rang maziak ro:
REV.3.1	“Hiva hi Pathian koma ratha sari le arasi sari adon koma chongbe.Nei tho ngai ka riat, athi nei ni tenchu adam raming nei raput. 
REV.3.2	Hasik han anthui ro nei la don athi vit ngai mandam ret ro. Nei tho ha Pathian mita lan suamak kei mu anga. 
REV.3.3	Imo nei anchu, imo nei riat mangil no ro; tel ro nei siat ata anhoi ro. Nan thui nok ten anru anga hong ka tinga itikmo kei hong ngal re no ta ni. 
REV.3.4	Tenchu mi tomten Sardisa na puan anthianga nei siak u. Ka bila kal choi u na ti, puan angui ansila, asik chu hantina athorua nei ni u sika. 
REV.3.5	Arat ngai chu hintin hin puan avar rasil inti, hatuka damna lekha ata araming masiat no ning. Ka Pa le vanpalai ngai matona ka ta ngai keng ti ka ti. 
REV.3.6	“Kuar a don ngaiin rangai rase imo Rathan ei ti kuibing ngai rang.
REV.3.7	“Philadelphia kuibing ranga maziak ro: 
REV.3.7	“Hiva hi anthiang le adik a koma chongbe. Davida koma chabi ha adon suakkhar a malong ten tuten khar theimak, hatuka akhar ten tuten malong thei mak. 
REV.3.8	Imo nei tho ka riat; ranak alakte na don; kei na manchu ngai na zi ka rang iamrua na ni, na matona suak khar ka malong. Tuten khar thei no ni. 
REV.3.9	Rangai ro! Hava anchuna muna Soitan ata ngai ha, ha milak ngai ha Juda anti ngai ha tenchu ni u mak hong man hong ka tia na kena hong man bu u ka ting kei na dit atia re unti. 
REV.3.10	Ka he atela adiar ranga nei zot, Antak tika na rung ka ti ramual pumpuia mi dora ansin ranga la hong inti. 
REV.3.11	Ahong len rang ka ni, nei don ha siak sadim ro, tuten nei ratna nei man rang ei na pot thei nokna ranga. 
REV.3.12	Arat ngai chu ka Pathian biakin a chopui manchang ka ti, mathan u lai no ni. Hava han ka Pathian raming maziak ka ti, hatuka ka Pathian khopui raming, Jerusalem athar vanrama ka Pathian kom ata hong chum inti. Ka raming athar um maziak ka ti. 
REV.3.13	Kuar a don takin rangai rase, Rathan imo kuibing rang ei ti.
REV.3.14	“Laodekia kuibing rang maziak ro: 
REV.3.14	“Hiva hi Amen akoma chongbe, ha iamrua le amu dik Pathianin ei sin ngai dora abul. 
REV.3.15	Imo nei tho ka riat; ka na riat nang hi lum um mak che dai um mak che. Angkhat pei nei ni kei zot! 
REV.3.16	Tenchu lum um lui dai um lui lumadai nei ni sika ka bai ata na male ka ti! 
REV.3.17	‘Ka nei sum ka don nei ti;’ kei nang dora ka don nei ti. Tenchu itukmo lungkham nei ruai boiadong nei ni! Nang hi anriang, akorong le acho na ni. 
REV.3.18	Kei na ti ani zei, ka kom ata rangkachak racho ro, rangkachak anthiang, nei nei na ranga. Puan avar racho ro saikorong anzakpui rua nei makhu na rang; na mita nei khua rang sariak racho ro, nei mutheina rang. 
REV.3.19	Kei adit ngai chu ka ngona ka zem, taksat ro hatuka nei sia ata anhoi ro. 
REV.3.20	Rangai u ro! Suakkhara kan dinga ka tok; ka he ariata a malong ten; a ina hong lut ka tia abila ne ka ting, hatuka ka bila ne unti. 
REV.3.21	Arat ngai chu ka kola ansutna pe ka ti ka chomphanga, kei rata atun ka Pa kola chomphanga kei ansut anga.
REV.3.22	“Kuar a don ngaiin rangai rase imo kuibing ranga Rathan ei ti!”
REV.4.1	Hava lai tak han anralna ka mu reta vanrama suakkhar anlong.
REV.4.1	Hatuka totorot rasa anga he ka riat ka matona a chong, “Hong kal ro ati, hatuka hiva suale imo atung rang na manmu ka ting,” ati. 
REV.4.2	Anlaiseka Rathana ka om. Vanrama chomphang khata mi ansut. 
REV.4.3	A mai lunglu anga el jasper le sardion anga, hatuka achomphang ha sumansai in akual emerald anga. 
REV.4.4	A chomphang ravela atei ansutna somanni manli ala om, hava han upa somanni manli ansut avar le anliang rangkachak lukhu ankhu u. 
REV.4.5	Reng chomphang ata khuanlek, he, khuanri rasa ahonga suak. Reng sutmun matona moiser sari achuang hava ngai ha Pathian ratha, sari. 
REV.4.6	Hanuk amatona dapon tipui anga kristal anga anthiang. Hatuka reng sutmun anhual kiltina nukanei manli amaton anuk mit abit. 
REV.4.7	Man khita ha akoibaknei aphua, anni changna ha serat tang aphua; anthumna ha miring aphua; hatuka manli changna ha muliang a zuang aphua. 
REV.4.8	Ha nukanei manli han mantha aruk seng adon u, hatuka amit riam apanga asunga. Asun azan la ei tho mong u mak: 
REV.4.8	“Anthiang, anthiang, anthiang Puma Pathian Athotheikiar.
REV.4.8	A om sua, a om, ala om rang.”
REV.4.9	Ha nukanei manli han anpakna lalchi la atho u hatuka reng sutmuna ansut ha raisanna aril. 
REV.4.10	Upa somanni manli han ha reng sutmuna ansut ha anboka amok u umor taituana adam ha. A lukhu reng ansutna matona akheka adeng u na ati u.
REV.4.11	“Koini Na puma na Pathian! Nang hi arua na ni.
REV.4.11	Anlianna, lalchi, thotheina aman rang nangin aloma nei sin,
REV.4.11	hatuka nang nei zota ei om thei hanuk ei dam.”
REV.5.1	Lekhanzual ka mu reng sutmuna ansut achang kuta; anziak riam pek a nuk a maton hatuka mor sari anzem. 
REV.5.2	Hatuka vanpalai aliantak ka mu anring sabaka tang ahai. “Tumo, ha mor ansiata lekhanzual aphong thei ati?” 
REV.5.3	Tenchu tute anvana, phila, maniapur thuaia ha lekha anzual aphonga a en thei om mak. 
REV.5.4	Ana sabaka ka chap asik chu angkhat ngal aphong thei ei bui sika le ha lekhanzual a en thei ei om nok sika. 
REV.5.5	Upa khatin a na ti, “Chap no ro enro! Juda nama akoibaknei, David akhuka aliantak, ama han amator zei, ama han mor akhuia lekhanzual a malong.” 
REV.5.6	Hatuka Berate reng sutmun alai taka anding ka mu, ha nukanei manli le upa ngaiin eia hual. Ha Berate anthat sua anga anlang, raki sari le mit sari don hava ha Pathian ratha sari ramual pumpuia ei mathuan. 
REV.5.7	Berate asena reng sutmuna ansut achang kuta lekhanzual ava lak. 
REV.5.8	Hantin han ei tho nukanei manli le upa somanni manli ngaiin Berate matona anbok u. A kut u kipa chongpereng le rangkachak bel marim ahui abit a don u hava ngai ha Pathian mi ngai borzong. 
REV.5.9	La thar atho u: 
REV.5.9	“Nang hi arua na ni ha lekhanzual alak rang
REV.5.9	akhuia sil aphong rang.
REV.5.9	Anthat nei ni, na thisen le
REV.5.9	Pathian rang nei rachok namtin kara mi,
REV.5.9	chongtin, ramtin le chitin.
REV.5.10	Nangin chaizung ngai ram nei sin. 
REV.5.10	koini na Pathian abiak ranga,
REV.5.10	hatuka ramuala rui la ril unti.”
REV.5.11	Kan hoi reta kei mu chu vanpalai asang le asang, sasi le sasi! Ha rengsutmun matona anding u, ha nukanei manli le upa ngaiin, 
REV.5.12	anring sabaka la tho u:
REV.5.12	“Berate anthat ha arua ani
REV.5.12	thotheina, neina, hianna, ranak lalchi,
REV.5.12	anlianna le anpakna aman rua ani!”
REV.5.13	Hatuka kei riat chu nukanei dora vanrama, phila, ramual thuaia, tipui sunga nukanei chung thuaia doran la atho:
REV.5.13	“Reng sutmuna ansut le Berate kom
REV.5.13	anpakna, lalchi, anlianna,
REV.5.13	thotheina umor taituana om rase.”
REV.5.14	Ha nukanei manlin amasang, “Amen!” Upa ngaiin anbok laka amok u.
REV.6.1	Hatuka Beraten Silmor sari bila angkhat akhuia ei khek ka mu, hatuka ha nukanei manli bila he ka riat arasa khuanri anga “Hongro, hong enro!” ati. 
REV.6.2	Ka ena sakor alang ka va mu. Achunga a chuang han saili sur, hatuka reng lukhu apek. Ralrat ral asua ranga achuanga ase. 
REV.6.3	Hava suale Beraten silmor anni changna akhek; hatuka nukanei anni changna han “Hongro, hong enro!” ati. 
REV.6.4	Sakor atei a hong, asen. Havana achuang ha ramuala anduina an om thei ranak apek, mi le mi ei anthat rang. Ama ha khendai alianpa apek. 
REV.6.5	Hatuka Beraten silmor anthumna amalong; nukanei anthum changna han, “Hongro, hong enro!” ati. Ka va ena sakor ahang ka mu. Achunga a chuang han phalla khat akuta asur. 
REV.6.6	Rasa khat ka riata he aphua, ha nukanei manli bil ata, havan ei ti chu, “Kilogram khat ata nikhat ruzi, hatuka kilogram anthum barli nikhat ruzi. Tenchu oliv kung le thei rahuan chu masiat no ro!”
REV.6.7	Hanuk chu Beraten silmor manli changna amalong; hatuka nukanei manli changnan ati “Hongro, hong enro!” 
REV.6.8	Ka ena sakor apol ka mu. Achunga a chuang a raming ha Thina, le Athi khua han ei hong zi. Ramual bak manlina bak khat athat theina ei pek antuka, maitama, rikhua le ramsa le. 
REV.6.9	Hava suale Beraten ranga changna silmor amalong. Maicham thuaia Pathian chong aril ngai le a iamrua ei ni u sika athi ngai ratha ka mu. 
REV.6.10	Anring sabaka ankhek u, “Puma athotheikiar, anthiang le adik! Itukngalmo ei la sot rang ramual rui nei rila koini ana that ngai nei sinsak rang?” 
REV.6.11	Puan angui zona angkhat apek, pongansa tot sa u ro atei kuibing ngai amani anga ei thi akip le ati.
REV.6.12	Hatuka Beraten silmor aruk changna ei malong ka mu. Ana sabaka ninu ahong, hatuka ani ahonga hang samul puan anga, hatuka tha, thi anga asen. 
REV.6.13	Arasi phila achul theipui min lui thinthin ana sabaka ei sema achul anga. 
REV.6.14	Anvan anpei lekhanzual anga anzual mual dora le ti malaia tang amun ata ankhai. 
REV.6.15	Hatuka ramuala reng, ram aruai ngai, sipai ulian, anei ngai ranak anei ngai mi dora suak, suaknok, khura anthup unti lung thuaia muala. 
REV.6.16	“Mual ngai apaia, lung ngai koini na deng ro, reng chomphanga ansut a mit mu ata na thup ro. Berate taksit ata na thup ro ati u! 
REV.6.17	A taksit u na nikhua sia ahong atung tumo adui ranga anding thei?” 
REV.7.1	Hava suale vanpalai manli ramual kil manlina anding ka mu phil thinthi manli asura phila, tipuia thinga thinthi ei hong nokna rang. 
REV.7.2	Hatuka vanpalai atei khat sualam tiang ata ahong ka mu Pathian adam a silmor le. Ama han anring pana apaia ha vanpalai manli phil le tipuilian ansiat ranga Pathianin thotheina ei pek ngai ha. 
REV.7.3	Ha vanpalai han, “Phil, tipuilian, thing masiat no ro koini na Pathian asuak ngai a machala silmor le na mandang maseng,” ati. 
REV.7.4	Hatuka Pathian silmor le a machala itukmo ei mandang a na ril hava ha 144, 000. Amani ha Israel nam somleianni ata. 
REV.7.5	Juda akhuk ata 12, 000 silmor anzema. Ruben akhuk ata 12, 000 silmor anzema. Gad akhuk ata 12, 000 silmor anzema. 
REV.7.6	Asher akhuk ata 12, 000 silmor anzema. Neptali akhuk ata 12, 000 silmor anzema. Manase akhuk ata 12, 000 silmor anzema. 
REV.7.7	Simeon akhuk ata 12, 000 silmor anzem. Levi akhuk ata 12, 000 silmor anzema. Issakhor akhuk ata 12, 000 silmor anzema. 
REV.7.8	Zebulun akhuk ata 12, 000 silmor anzema. Joseph akhuk ata 12, 000 silmor anzema. Benjamin akhuk ata 12, 000 silmor anzema andang sua ani u na.
REV.7.9	Hava suale ka ena miring atampa tuten ei tel sua nok! Hava ngai ha namtin, chitin, ramtin chong tina, reng sutmun le Berate matona anding u, Puan angui ansila letum bak akuta asur u na. 
REV.7.10	Anringpa ankhek u na: “ Koini na Pathian a reng chomphanga ansut le Berate kom ke sandamna ei hong,” atina. 
REV.7.11	Vanpalai ngai dora reng sutmun ravela anding u, upa ngai um, hatuka ha nukanei manli. Ha reng sutmun matona anboka Pathian amok u. 
REV.7.12	Ei ti u chu, “Amen! Anpakna, anlianna, hianna, raisanna ril, lalchi, thotheina le ranak chu umor taituana koini na Pathian kom om rase!” 
REV.7.13	Upa khatin a na rakel, “Hiva puan angui ansil ngai hi tumo, hovan ata ahong u mo?
REV.7.14	“Re makung ka pu, nangin na riat,” atia ka masang. 
REV.7.14	Aman ka kom ati, “Hiva mi ngai hi ansinsakna ata azoka a hong ngai. Apuan arasuk u na Berate thisen le ei man var u. 
REV.7.15	Hasik han Pathian sutmun matona ei anding u asun azana biakina a dorbo ei adom u. Reng sutmuna ansut son amani chu rung inti a om chunga. 
REV.7.16	Ancham ulai no ni, anral ulai no ni, ani ra-ang alumin ra-em lai no ni, 
REV.7.17	asik chu Berate reng sutmun malaia a om so amani arung ei ni rang, hatuka aman damna tidung tiang ruai inti. Hatuka Pathianin a mitrathi u hui pe inti.” 
REV.8.1	Beraten silmor sari changna amalong dar atan vanram adai ruai. 
REV.8.2	Hatuka vanpalai sari ka mu Pathian matona anding hava ngai ha totorot sari anpek.
REV.8.3	Vanpalai khat ret marim hui dongna rangkachak asur ha, maicham matona anding. Ama ha marim ahui atampa apek Pathian mi ngai borzong bila asap rang, le rangkachak maichama adar rang reng sutmun matona anding. 
REV.8.4	Marim ahui akang akhu ha Pathian mi ngai borzong bila ase ha vanpalai Pathian matona anding akut ata. 
REV.8.5	Hatuka vanpalaiin marim ahui kok alaka, maicham moi le aman bit, hatuka phila ahong pei. Hava han rasa anring sabak khuanri, khuanlek, ninu ei hong om. 
REV.8.6	Hatuka ha vanpalai sari han totorot sari amut rang ansin u.
REV.8.7	Vanpalai mankhita han a totorot amut a arial le moi anlopa thisen le phila ahonga luang. Mun anthuma munkhat phil akanga, thing um mun anthuma munkhat akang hatuka chiak dora. 
REV.8.8	Hava suale vanpalai anni changna han a totorot amut. Muala moi achuang zuak aphua zeka hava ha tipuiliana andeng. Mun anthuma munkhat tipuilian ha thi a chang, 
REV.8.9	mun anthuma munkhat tipuiliana nukanei athi, hatuka mun anthuma munkhat rakuang alian asiat.
REV.8.10	Hava suale vanpalai anthum changna han a totorot amut. Arasi alianpa moiser anga achuang anvan ata tidung le anhora achul. 
REV.8.11	Ha arasi araming chu “Akha.” Ti mun anthuma munkhat akha, hava ti neka mi tampa athi asik chu ei kha sika. 
REV.8.12	Hatuka manli changna vanpalai han a totorot amut. Ani mun anthuma munkhat asiat. Arasim, mun anthuma munkhat asiat a ra-ang ei el na mun anthuma munkhat el mak ra-ang om mak sun mun anthuma munkhat hatuka zan um hantin han. 
REV.8.13	Hatuka kei va en muliang anvana azuang han anring sabaka ankheka ei ti ka riat, “Antak ba nu! antak ba nu! Ituk antakmo ei la ni rang phila a om ngai rang, totorot anmut rasa ha vanpalai anthumin ei mut rang an muta!”
REV.9.1	Hatuka vanpalai rangana han a totorot amuta, arasi phila achul ka mu, donglui khur chabi apek. 
REV.9.2	Ha arasi han donglui khur a malonga havan ata moikhu asuak sabak dura lianpa ata moikhu anga, ani le thinthi azing khap ha donglui khur moikhun ei manzing. 
REV.9.3	Moikhu bil ata khai ahonga chum phila, hava ngai ha ainuvet anga thotheina apek. 
REV.9.4	Hava ngai ha chiak thing kung atei masiat no ro ati pe; miring rong a machala Pathian silmor donlui ngai aman na thei. 
REV.9.5	Ha khai ngai ha mi athat diai ranga nimaka tha ranga anpangsep duai ranga. Ha anpangsepa ei na chu ainuvet ana kep le ei na anga ana. 
REV.9.6	Ha tha ranga sung han athina ravan unti, tenchu tok u no ni athi rang zot unti tenchu thina ankhai inti akom u ata. 
REV.9.7	Ha khai ngai ha sakor anga anlang antuk ranga ansinsua aluna rangkachak lukhu phuazek akhu u, hatuka amai miring mai anga. 
REV.9.8	A sam nupang sam anga a ha akoibaknei ha anga. 
REV.9.9	Arop u ngai ha thir roppho le ankhu anga hatuka a mantha rasa ha sakor atampa antukna na atan anga. 
REV.9.10	Ramoi adon u ainuvet anga ana bel thei, hatuka a ramoi lehan keng mi anna theina ei nei u tha ranga aman na. 
REV.9.11	Reng adon u achung u na rui aril, hava ha vanpalai donglui khur a en.Hebrai chonga araming chu Abaddon; Grik chonga Apolion ei ti na chu “Ansiatpu.”
REV.9.12	Anchirua mankhita chu ansua hava suale anni anchirua ala hong rang ala om.
REV.9.13	Hatuka vanpalai aruk changna han totorot amuta he ka riat Pathian matona rangkachak maicham anding kil manli ata. 
REV.9.14	Ha he han vanpalai aruk changna kom, “Euphrates tipuia vanpalai ankhit ngai mazok ro ati!” 
REV.9.15	Ha vanpalai manli ngai ha azok; avian len atun len hiva tha len hiva kuma miring bak anthum athat ranga ansin ira a om. 
REV.9.16	Sipai ansin chit itukmo ana manthei; lak ha asang anni ani u. 
REV.9.17	Hatuka anralna na sakor le achuangpu ka mu; roppho moi anga asen, saphira anga adum, gondok anga a eng. Sakor lu ha akoibaknei lu anga amur ata moi, moikhu, gondok a hong asuak. 
REV.9.18	Miring bak anthum chu ha richul anthuma athi; ha moi, moikhu le gondok sakor mur ata asuk ha. 
REV.9.19	Sakor thotheina ha a mur le a ramoia ke. A ramoi ngai ha marul anga lu don, miring ei man na naranga amang.
REV.9.20	Miring maniang, thilui ngai dora ha, ha richula ei sin u tiang ata anhoi um chu uma. Raluai, ramil, rangkachak, rupa, dar, lung, thing amok tit u, ha muthei lui, rethei lui kal choi thei lui ngai ha. 
REV.9.21	Hatuka tualathat, mitpialdoi, hurna dik lui, anru ata anrim uma.
REV.10.1	Hatuka vanpalai ranak anei vanram ata ahonga chum ka mu. Ansum ei rasil hatuka sumansai alu ravela a om a mai ani anga el a ke moirapum anga. 
REV.10.2	A kuta lekha anzual asin anphong a sura achang ke tipuia avoi ke muala anding. 
REV.10.3	Hatuka anring sabaka ankheka arasa akoibaknei anhum aphua. A pei suale ha machek sarin anhuma amasang. 
REV.10.4	Ei chong ule anziak rang ka tina. Tenchu vanram ata he ka riata, “Thup ro machek sarin ei ti ngai ha; maziak no ro a na ti!”
REV.10.5	Hatuka phil le tipuia anding vanpalai han achang kut, vanram tiang alang, 
REV.10.6	hatuka khomak ansam Pathian raming achina umor taituana adam, anvan le phil asin, tipui le asunga a om dora asinpu. Ha vanpalaiin, “A sot omlai no ni ati! 
REV.10.7	Tenchu ha sari changna vanpalaiin a totorot amut tik chu, hatika Pathianin maruka ei mansuk manding inti asuak deari ngai koma tang eia hai anga.”
REV.10.8	Hatuka anvan ata a he kei riat ha ka kom a chong reta ei ti, “Se tan lekhanzual anlong vanpalai phil le tipuia anding a kuta vala ro ati.” 
REV.10.9	Ha vanpalai akom ka se na ka va zong ana pek ranga ha lekhanzual asinte ha.Aman ka kom ati, “La tan sa ro, na mura khuaining ang ni inti, na vona va kha inti.”
REV.10.10	A kut ata ha lekhanzual asinte ha ka laka ka sak, ka mura chu khuaining ang ani. Tenchu ka vol suale ka vona akhana avanlet. 
REV.10.11	Hatuka a na ti, “Pathianin ei ti nam ngai rui, ram ngai rui, chong ngai ruile reng ngai rui nei ril ret rang.”
REV.11.1	Koi ha hatuka raimol khat ana pek amaina phua zek, hatuka a na ti, “Se tan Pathian biakin le maicham ha va mai ro hanuk anmok ngai dora tel ro. 
REV.11.2	Tenchu a tualpang chu mai no ro asik chu aiam nok ngai kom anpek sua zei tha sommanli anni athin unti ha khopui anthiang ha. 
REV.11.3	Ka he riat anni mathuan ka tia bosta le anlianga Pathian chong ril unti ni asang khat razanni somaruk sung.”
REV.11.4	Ha he riat ngai anni ha oliv kung anni le lem anni ramual reng matona anding. 
REV.11.5	Anna rang ati uten, moi amur ata ahonga suaka a raldui a masiat; ansiat rang a ti ngai dora hintin hin ei thi u rang. 
REV.11.6	Anvan akharna anei u, rua ei hong nokna ranga Pathian chong aril u lai.Hatuka ti nar chunga thotheina anei u thisena anchang theina; ramual tak chunga azot dor pei ansinsakna adon u. 
REV.11.7	Achong ril u aril sua ule ha donglui khur ata sa ahonga suaka anthopui rang. Aman mandok intia that inti, 
REV.11.8	hatuka a ruak u lampui a antet inti ha khopui alian a Puma u Krosa ei antar na han, ankhina raminga chu Sodom hano Aigupta. 
REV.11.9	Miring ramtina, namtina, chongtina, chitina ngaiin hong en unti ha aruak u ninthum le atan. Hatuka anphum ranga phal ni no ni. 
REV.11.10	Ramual mi ha anni athi ngai sika a raisan unti. Pham untia alompeia anpek ansiat unti, asik chu ha deari anni han miring tak chunga antak ahong koi sabak u. 
REV.11.11	Ni anthum atan suale damna phuk Pathian kom ata ahonga amani sunga alut, hatuka anthui ret u amu ngai doran chu achi u. 
REV.11.12	Hatuka ha deari anni han he ariat u anvan ata, “Hin hong u ro!” A raldui ngaiin a en u kar anvana alon u ansum bila. 
REV.11.13	Hava lai tak han achalaka ninu ahonga khopui bak soma bak khat asiat mi asang sari athi. Atei ngai anring sabaka van Pathian lianna a manpak u. 
REV.11.14	Anchirua annina chu atheng zeia, anthumna hong lilip inti!
REV.11.15	Hatuka ha sari changna vanpalaiin a totorot a muta, vanrama he anring pangai a om, hatuka ati, “Ramual dora chunga rui arilna chu koini na Puma Krista kom keng aman umor taituana op inti!” 
REV.11.16	Hatuka upa somanni manli a reng sutmuna ansut ngaiin Pathian matona andenga anboka Pathian amok u, 
REV.11.17	hintin ati u na:
REV.11.17	“Puma Pathian Athotheikiar,
REV.11.17	a om hi a om sua!
REV.11.17	Na na manpak, nei thotheina
REV.11.17	liantak nei laka nei op hi!
REV.11.18	Azinga om ngai chu atak asi u na, 
REV.11.18	asik chu a taksit hun ahonga suak zeia,
REV.11.18	athi ngai rui azek rang hun a honga suak zeia.
REV.11.18	Na suak deari ngai raisanpek
REV.11.18	na hun ahonga suak zeia,
REV.11.18	miring nang lalchi anatho ngai
REV.11.18	dora asin alian aloma.
REV.11.18	Ramual ansiat ngai ansiatna
REV.11.18	zoro ahonga suak zei!”
REV.11.19	Pathian biakin vanrama anlong, hatuka ha Chongtinna Sumduk ha havan amu sa. Hatuka khuanlek, ankhek, machek achula ninu honga arial achul sabak. 
REV.12.1	Hatuka tichangabui khat anvana ahong anlang. Nupang khat, a raliang ani a ke thuaia tha, arasi somleianni le a luna lukhu akhu. 
REV.12.2	Anrapa nai anei rang naihan aduk amanna na achap.
REV.12.3	Tichangabui khat ret anvana ahong anlang. Dragon alianpa asentut lu sari le raki som, hatuka alukipa lukhu khat akhu. 
REV.12.4	A ramoi le mun anthuma munkhat arasi a masul phila. Ha nupang a matona anding naite ei anzir le aleia sak ranga. 
REV.12.5	Hatuka naipasal amazir ramual dora a op ranga thir raimol le.Tenchu ha naite ha apot viaka Pathian sutmun matona achoi. 
REV.12.6	Ha nupang ha philchara a rot, munkhat Pathianin ei lei mansukna na hava han ni asang khat razanni somaruk an en anzon inti.
REV.12.7	Hatuka anduina asuak vanrama. Mikael le a vanpalai ngaiin ha Dragon antuk pui u, amam a palai ngai le anduipui, 
REV.12.8	tenchu ha dragon ha andoka ama le alom palai ngai chu vanrama om thei ulai mak. 
REV.12.9	Ha dragon alianpa ha amasul, ha tianlaia marul araming Diabol mo Soitan anti ha ramual dora ahuang. Phila ahong anpei alom palai ngai le. 
REV.12.10	Hatuka he anring sabak anvana ka riat, “Atun chu Pathiana sandam ahong zei! Atun chu Pathianin Reng anga ei thotheina a manlang zei! Atun chu Krista a racham a manlang zei! Koini na Pathian matona anding asun azana bado na tho ha vanram ata amasul zei atina. 
REV.12.11	Berate thisen le ratna anei u hatuka dikna ei ril ule han; ei damna apeia athi rang anphal u. 
REV.12.12	Hasik han o anvan ngai na rai mansan u ro! Hatuka havana a om ngai! Tenchu ituk anchi rua mo phil rang le tipui ranga! Asik chu Diabol ha nangni kom ahonga chum, hatuka atak asi sabak, asik chu hun ei don hi alakte keng hava ha anriat.”
REV.12.13	Dragon ha anpei keng ti anriata phila, ha nupang ha asin sak naipasal ei mazir sika. 
REV.12.14	Ama ha muliang mantha anni anpek ei omna philchara ei zuang theina rang.Hava han kum anthum atan lei zon unti, hava han dragonin va masiat thei lai no ni. 
REV.12.15	Hatuka dragon han amur ata tilian a manluang ha nupang atanpui rang. 
REV.12.16	Tenchu philin ha nupang asan, amur amalonga ti dora anek zit ha dragon a mura ahong ha. 
REV.12.17	Ha dragon ha nupang tak chunga achan atakasi hasik han a khuk ngai ansual pui ranga ase, ha Pathian chongpek atel ngai dora le Isuan dik ei manlang tak chunga iamrua aningai dora. 
REV.12.18	Hatuka dragon ha tipui kola anding.
REV.13.1	Hatuka tipui ata me rang hong asuak ka mu; lu sari, raki som adon; a raki kipa reng lukhu a om, hatuka alu kipa raming anziak Pathian siat rilna. 
REV.13.2	Ha me rang ha a koite phua, a kepha avom anga, a mur akoibaknei anga. Dragon han a koma thotheina apek a sutmun a chongneina tampa apek. 
REV.13.3	Hatuka me rang kei mu ha a lu angkhat chu athi rang khopa a pop aphua, tenchu ha lu apop ha adam. Ramual pumpui aboiadonga ha me rang ha azi u. 
REV.13.4	Mi doran dragon ha amok asik chu a chongneina dora ha me rang kom ei pek sik. Me rang ham amok u, “Tumo hiva me rang anga hin ati u? Tumo ama adui thei?” ati u.
REV.13.5	Ha me rang ha chong alian rilna anpek hava ha Pathian siat rilna, hava ha tha som manli anni ranga chongneina anpek. 
REV.13.6	Pathian khomak asam aphuta a raming, ei omna mun hatuka vanrama om ngai dora. 
REV.13.7	Pathian mi ngai anthopuia antorna ha ei pek hatuka nam chunga ram chunga, chong, chi ngai chunga chongneina apek. 
REV.13.8	Phila mi doran la mok inti, tenchu leilung ansin mana damna lekhana a raming anziak ngai hava apuma ha Berate anthat ha amanin chu amok no ni. 
REV.13.9	“Rangai u ro, kuar na don uten! 
REV.13.10	Ansur rang chu ansur inti; khendai le anthat rang chu khendaia thi inti.Hiva hin Pathian mi ngai rang duk adiar le iamruana om rang anang ti aman lang.” 
REV.13.11	Hatuka me rang angkhat ka mu ret phil ata asuak raki anni don bera raki anga hatuka dragon anga a chong. 
REV.13.12	Ha me rang mansa ha chongneina dora a matona amanga. Therkhaka me rang mansana ha anmok ranga phil le asunga a om ngai rang ati ha apopa adam ha. 
REV.13.13	Hiva me rang anni nan boidong sin athona anvan ata moi amasul phila mipui dora matona. 
REV.13.14	Hatuka phila adam ngai dora ahuanga boidong sintho le ha me rang mansa a matona antho ei phal lehan. Ha me rang han me rang apop khendai le adam ret, ama lalchi tho ankhina ramil buak u ro ati. 
REV.13.15	Me rang annina ha damna phuk apek theina ha me rang mansa ramila anpek ei ni, hankeng ha ramil ei chong theia anmok nok tak ei that rang. 
REV.13.16	Ha me rang han aloma therkhak athona mi dora asin, alian, anei, anriang, selkei, azok a kuta mo a machala mo mandang rase ati. 
REV.13.17	Hiva andangna abui ten tuten rachok thei mak zuar um thei mak, hava ha, me rang a raming hano a nambar raming rathula.
REV.13.18	Hianna ei nang anlang. Ahian takin hiva nambar a omzia a rasua thei ha me rang nambar, asik chu ha nambar ha mi raming rathul ke. A nambar chu 666.
REV.14.1	Hatuka ka ena, hava han Berate anding Zion tanga; abila mi 144, 000 a raming le apa raming a machala anziak ngai ka mu. 
REV.14.2	Hatuka vanram ata he ka riat tin tong rasa anga; khuanri rasa anga; maring ahui rasa anga, maring rasa anpir thei ngaiin eia pir u. 
REV.14.3	Mi 144, 000 reng chomphang matona anding u, ha nukanei manli; le upa ngai; la thar ahong tho u, amani rong ke anchu thei, miring chi ata amani hi ei rachok. 
REV.14.4	Amani hi anthianga a om ngai nupang ton lui ngai; amani hi nupang anthiang ang, Berate ei sena rina azi ngai, Amani hi ei rachok ngai miring khuk ata le Pathian le Berate ranga mankhita andar rang. 
REV.14.5	Milak la tho u ngai mak; amani hi masial abui ngai. 
REV.14.6	Hatuka vanpalai atei ret ka mu anvana azuang umor taituan chong thangahui ramual mi ngai rang chitin, namtin chongtin le ramtin ranga anleng pui. 
REV.14.7	He anring pana atina, “Pathian lalchi tho ro ei lianna manpak ro! Mi dora ei zekna rang hun ahong zei. Amok u ro amake vanram, phil, tipui le ti nar asin.”
REV.14.8	Mansana vanpalai ha anni changna han azina ati “Ama ha achul zei! Babulon alian ha achul zei! Aman mi dora a zu ei man nek ha a zu rat dik lui ningolna!” 
REV.14.9	Anthum changna vanpalai han ha mana anni ngai azina anringpa ati, “Ha me rang le aramil anmoka a machala andangna mo akuta mo andang ngai chu 
REV.14.10	atheia Pathian uain, ne unti a taksitna uain ite anpol lui a vanpalai a khurina! Hantina atho ngai dora chu moi le gondoka kang unti vanpalai ngai le Berate matona. 
REV.14.11	Ei kang u na moi akhu umor taituana akhu. Azokna reng abui asun azan ha me rang le aramil anmok ngai a raming andangna anput ngai.” 
REV.14.12	Hiva hin Pathian mi ngai rang duk andoroi anang Pathian he atel ngai Isua na iamruana om ngai chu.
REV.14.13	Hatuka anvan ata rasa ka riat, “Maziak ro ati, achanasa u atun ata Pathian sina athi ngai!” “O ani!” atia Rathan amasang. “Ei pong u ata pongansa unti asik chu ei pong u na mara abil u na ase ke.”
REV.14.14	Ka ena ansum alang a om, hatuka ansuma ansut ha miring aphua, rangkachak lukhu a luna hatuka koite ngei a kuta. 
REV.14.15	Hatuka vanpalai atei ret biakin ata ahong asuaka anringpa ankheka ha ansuma ansut rang, “Na koite mang ta ro sang at ta ro, asik chu a zoro hong asuak zei phil hi a at ranga amin zei!” ati. 
REV.14.16	Hatuka ha ansuma ansut han phila a koite amasula bu chu an at.
REV.14.17	Hatuka vanpalai atei ret vanrama biakin ata ahonga suak, ama ham koite ngei sabak adon.
REV.14.18	Hatuka vanpalai atei ret moi tak chunga he nei maicham ata ahong. Ha koite ngei a don kom han ati, “Na koite mang tan la gerep ngai at ro rahuan ata asik chu gerep ngai amin zei!” ati. 
REV.14.19	Hatuka ha vanpalai han akoite phila amasul, arang ata gerep ngai a ata uain epnana amasul Pathian taksitna na. 
REV.14.20	Ha gerep ngai ha anepa uain epna na khopui tualpanga hatuka thi honga suak uain epna ata tilian anga kilomitar raza anthum asei mitar anni anthuk. 
REV.15.1	Hatuka anvana tichangabui khat alian aril chang abui khat ka mu, vanpalai sari ngai kom ansinsakna sari; hava ngai ha nukkhita, asik chu hava ngai ha Pathian takasi mongna ei manlangna.
REV.15.2	Hatuka dapon le moi anlopa tipui aphua ka mu. Arat ngai, me rang le a ramil nambar raput lui ngai ka mu. Hava ngai tipui kola anding u na Pathianin ei pek tingtang asura, 
REV.15.3	hatuka Mosi Pathian suak le Berate la atho u: 
REV.15.3	“Puma Pathian Athotheikiar nei tho
REV.15.3	ngai itukmo ei lian tichang ei bui
REV.15.3	Namtin reng itukmo
REV.15.3	na lampui chu ei dika ei sa!
REV.15.4	O Puma tumo nang na chi lui rang? 
REV.15.4	Nei lianna tumo ril lui rang?
REV.15.4	Nang rong ke anthiang
REV.15.4	Namtin honga na mok inti,
REV.15.4	asik chu na ruirilna dik
REV.15.4	mi doran amu.”
REV.15.5	Hava suale vanrama biakin anlonga ka mu Puanin Anthiang a om. 
REV.15.6	Ha vanpalai sari ansinsakna sari adon ngai ha biakin ata a hong asuak u na puan angui anthiang arasil u aropa rangkachak kongkhit ankhit. 
REV.15.7	Hatuka ha nukanei manli ngai bila angkhatin ha vanpalai sari ngai ha kheng sari rangkachak kheng umor Pathian taksitna abit a manlona. 
REV.15.8	Ha biakin ha Pathian lianna le thotheina ata moikhu abit ha biakina tute lut thei mak vanpalai sarin ansinsakna sari ei hong choi ha asua maseng. 
REV.16.1	Hava suale biakin ata a chong ka riat vanpalai sari ngai rang, “Se tan ha Pathian taksitna kheng sari ha phila va lei u ro!” ati.
REV.16.2	Ha vanpalai mankhita ha asena phila ava lei, apan ana sabaka ahong anlang ha me rang ramil anmok ngai le andangna adon ngai tak chunga. 
REV.16.3	Hatuka ha anni changna vanpalai han akheng a lei reta, tipuia mi athi thisen anga ti ha ahong ani, hatuka ti sunga nukanei dora athi.
REV.16.4	Hatuka ha anthum changna vanpalai han akheng a lei ti luangna na ti dunga hatuka thisen achang. 
REV.16.5	Ha ti chunga ningneina don vanpalai han ei ti ka riata. “Na ruiril ngai adik, O Anthiang, nang a om le a omsua! 
REV.16.6	Pathian mi ngai thi, deari ngai thi nei lei u hasik han nangin ei nek u rang thi nei pek u. Imo ei man u rang ha nei pek u!” 
REV.16.7	Hatuka maicham ata he ka riat, “Puma Pathian Athotheikiar! Na ruiril ngai asa adik!”
REV.16.8	Hankeng ha manli changna vanpalaiin akheng ani a a leia, mi ngai ei kang ranga phal ei ni. 
REV.16.9	Ha aluma han akang u, hatuka Pathian raming khomak asam u hiva antak ngai ningneina don ha. Tenchu asia ata ansira ei lianna manpak u no ni.
REV.16.10	Hatuka ranga changna vanpalaiin akheng alei ha me rang reng sutmuna arama azing achul hatuka mi ngaiin a adang a khong u aduk tong u sika, 
REV.16.11	hatuka anana ei riat usik le ei pan u ngai sika van Pathian khomak asam u. Tenchu asa nok ei tho u ata anhoi u mak.
REV.16.12	Hatuka vanpalai aruk changna han Euphrates tidunga kheng a lei, sualam tiang ata reng ahong ngai rang lampui achang ranga tidung akang ha. 
REV.16.13	Hatuka ratha annim uichok anga ka mu. Dragon amur ata ahong asuak, me rang mur ata, deari der mur ata. 
REV.16.14	Hava ngai ha raluai ratha mitpialdoi atho ngai. Hava ratha ngai ha ramuala reng tin kom ase u na, munkhata andui ranga ahong ruai u aloma Athotheikiar Pathian Nikhuana.
REV.16.15	“Rangai u ro! Anru anga hong ka ti! A meng tita apuan arung chu achanasa, saikoronga maimok ansak no ni!” 
REV.16.16	Hatuka ha ratha ngai han reng ngai munkhata ahong ruaia hava mun ha Hebrai chonga chu Armageddon. 
REV.16.17	Hankeng vanpalai sari changna han akheng a lei maicham chunga; he anringpa na biakin ata asuaka ati, “Ansua zei!” 
REV.16.18	Kol anlek sabaka, ninu honga. Hava ang ninu la om ngai mak miring ansin len ata ninu lima anrik khit ni inti! 
REV.16.19	Ha khopui ha mun anthuma anphel ramtina khopui ngai asiata, Pathianin Babulon ha mangil maka akhuri ata uain aman nek a taksitna uain ha. 
REV.16.20	Ti malaia mualanlan dora anpeia mual ansang dora ommak. 
REV.16.21	Arial kilogram somranga dor arik miring tak chunga achula, ha antak sika Pathian khomak asam ngai ha, asik chu ha antak ha ana sabak. 
REV.17.1	Hatuka ha vanpalai sari ngai bila angkhat kheng sari adon ha ka kom ahonga ati, “Hongro, ha notinu ha hontin ei ansinsak rang na manmu ka ting ha khopui alian tidung atampa kola ansin ha. 
REV.17.2	Phila reng ngai ama le hurna diklui anchuna ramuala mi ngai anri u ama kom dikluina uain aneka” 
REV.17.3	Ha Ratha han ana maruaia vanpalai han philchara ana ruai. Hava han nupang khat ka mu me asen achunga ansut, Pathian siat rilna raming adon aloma abit; ha me han lu sari a dona raki som. 
REV.17.4	Ha nupang ha Puan senaduk le senadong le anlianga rangkachak le anthop lung alu le artikiriak lung le. A kuta rangkachak khuri annim abit asur. 
REV.17.5	A machala anziak chong maruk, “Babulon alian noti ngai dora anun ramuala asiat khit.” 
REV.17.6	Hatuka ha nupang ha Pathian mi ngai thi aneka hatuka Isua Krista rang martar ngai thi aneka anrina ka mu. Ama kei mu le ka boi a dong sabak. 
REV.17.7	“Ichangmo na boi nei man dong?” atina vanpalaiin a na rakel. “Hiva nupang le ei chuangna sa a lu ha sari a raki ha som a omzia na ril ka ti a na ti. 
REV.17.8	Ha sa ha voikhat chu ei dam, tenchu damlai maka; ha donglui khur ata ahong asuak vita asiat rang. Leilung anpiang man ata a raming anziak lui ngai ha damna lekhana, amani han me ei mu ule aboi dong unti. Voikhat chu ei dam, atun chu dam lai maka tenchu hong anlang ret inti. 
REV.17.9	“Hiva hin ahian le ariat ananga. A lu sari ha mual sari hava han ha nupang ansuta. Hava ngai ha reng sarim ani; 
REV.17.10	ranga chu achiam zei, angkhat ala om, hatuka hanuk angkhat ha la hong mak; ahong tik sot rei luia rui ril inti. 
REV.17.11	Hatuka ha sa voikhat adam ha, hanuk dam lai lui ha reng ariat sari ngai bila angkhat asiat ranga.
REV.17.12	“Hatuka raki som nei mu ngai ha reng som, ram la nei u maka ha me arang le dar angkhat chongneina la nei unti. 
REV.17.13	Ha som han derdin munkhat adon u hatuka thotheina le chongneina ha me rang kom apek u. 
REV.17.14	Amani han Berate anduipui unti; tenchu Berate le ei kui ngai le a iamruana azi ngaiin mandok unti asik chu ama ha puma ngai Puma reng ngai Reng.”
REV.17.15	Vanpalai han, “Sova ti nei mu so notinu ei ansutna so mi ngai, mipui ngai, nam ngai, chong ngai ati. 
REV.17.16	Ha raki som le me rang han notinu ha mumak unti; ei don dora apot kiar untia saikoronga ma unti; ame sa untia moi le masiat unti. 
REV.17.17	Pathian chong atung maseng ei zot u ang athona chong khat changna le aram u chu me rang kom apekna ranga Pathian chongin amalung u na ei siak.
REV.17.18	“Ha nupang nei mu ha khopui, phila reng ngai chunga rui aril.”
REV.18.1	Hava suale vanpalai atei ret vanram ata ei hong ka mu. Chongneina liantak a don ei lian nan phil chu a el kiar. 
REV.18.2	He anringa ankheka, “Babulon chu achim zei! Achim zei! Raluai omna le va annim dora omna ke ani zei ati. 
REV.18.3	Ram doran a uain aneka Phila reng ngaiin hurna ei anchu u na hatuka ramuala azuar ngai ahui aheka ei anmang u na na ei hong nei u chachak” 
REV.18.4	Hatuka anvan ata he atei ka riat reta, 
REV.18.4	“Hong suak u ro ka mi ngai!
REV.18.4	Ama kom ata hong suak u ro!
REV.18.4	Asia ei tho bila anchel u no ro
REV.18.4	A duk tong rang bila anchel u no ro!
REV.18.5	Asia ei tho ngai anthuana vanram ava suak zei, 
REV.18.5	Pathianin ei siatna ngai mangil mak.
REV.18.6	Ei na tho ang amam tho ro 
REV.18.6	ei tho ngai thep anni thuan ro.
REV.18.6	A khuri chu thep anni zu thir ro,
REV.18.6	nangni rang zu ei sin anga.
REV.18.7	Malungnana le duk atama pe 
REV.18.7	u ro, anlian le aluna ei anpek anga.
REV.18.7	A the theia anti: hivan kan sut
REV.18.7	Rengnu! Koi hi arong nimakung
REV.18.7	Duk repial no ning!
REV.18.8	Hiva sika hin nikhata duk le
REV.18.8	la chul inti rikhua, maitam,
REV.18.8	hatuka moia la kang inti asik chu Puma Pathian
REV.18.8	achunga rui aril hi alian.”
REV.18.9	Phila reng anloppui ngaiin ei kanga moikhu ei suak amu ule la chap unti. 
REV.18.10	Ala pana anding u asik chu adukna bila anchel ranga achi u. “Ituk anchi rua mo ha khopui alian Babulon! Dar angkhat sunga duk na tiar zeia!”
REV.18.11	Hatuka azuar ngai um achap u ama sika, asik chu tuten a neinun racho pe ulai maka; 
REV.18.12	tuten a rangkachak, rupa, lunglu, artikiriak lung racho pe ulai mak, apuan u ngai asen, asenaduk, puan asen, thing marim ahui, saiha, bel, saiha len sin bel tuten racho pe lai mak. 
REV.18.13	Marim ahui, ahal rua marim ahui, sariak marim ahui, bero, uain, oliv sariak, vaipol phut, bu, serat, bera, sakor, suak hatuka miring nuk tenpei. 
REV.18.14	Neinun azuar ngaiin ati u, “Nei don zot ngai dora anpei zei nei lianna le nei sana dora anpei zei manret lai no ta ni!” 
REV.18.15	Neinun azuar hava khopui ata anei ngai alana anding unti asik chu aduk tong tiarpui mani atina achi u chapa anram unti, 
REV.18.16	hatuka ti unti, “Ituk anchi rua mo! Ituk rathatakna mo ha khopui alian ranga! Puan man alu le anliang chachaka, puan asen aduk le rangkachak le anthopa lunglu le artikiriak lung le! 
REV.18.17	Hatuka dar khat sunga aloma anei anung anpei kiar!” Rakuang dora le aruai ngai havana achuang ngai, avei ngai hava tipuia nek sak aval ngai aloma alapa na anding u, 
REV.18.18	hatuka havana moikhu ei mu ule achap u, “Hiva anga khopui alian la om ngai mak!” 
REV.18.19	A luna philvut abual u na achapa ankhek u na, “Anchi omba! Itukmo ha khopui apuak ei rik! a ti u. Sova khopui son mi doran rakuang ei veina, ha tipui ha ama neinung le ei nei! Tenchu dar khat sunga aloma amachan kiar!” 
REV.18.20	O anvan, na rai mansan ro, ei siat sika! Na rai mansan u ro Pathian mi ngai, a zolai ngai, deari ngai! Pathianin achunga rui aril zei, na chunga ei na tho anga! 
REV.18.21	Hatuka vanpalai alian sabak khatin lung aruta bu anrotna lung tiat alian hava ha tipuia adenga ati, “Hintin hin Babulon khopui chu andeng intia amu rang om lai no ni. 
REV.18.22	Tingtang rasa miring rol theilia tum le totorot rasa na kom ariat rang om lai no ni! Sintho mi na kom amu rang om lai no ni. Sang ansukna rasa ariat rang om lai no ni! 
REV.18.23	Lem ra-ang amu rang om lai no ni; muisa le maksa he ariat rang om lai no ni. Na neinun azuar ngai na ramuala alian ngai ani u na na milak le ramual mi ngai nei huang!” 
REV.18.24	Babulon ha antak ei tiar asik chu deari ngai thi le Pathian mi ngai thi ha khopuia amu rua ei om; ani, phila athi ngai dora athisen aluang chu hiva khopui sunga keng ei om zit ati na. 
REV.19.1	Hava suale vanrama mipui ankhek rasa ka riat, “Pathian manpak ro! Sandamna, anlianna le thotheina ama ata ke! 
REV.19.2	Adik le anzika rui aril chu ama ta ke! Noti ramual ansiat chu rui aril zei, Pathianin duk apek zei ami ngai ei that pe sika.” 
REV.19.3	Ankhek u reta, “Pathian manpak ro! Ha khopui ei kangna moikhu umor umora akhu!” 
REV.19.4	Ha upa somanni manli le nukanei manli ngai anruala Pathian amok, ha reng sutmuna ansut ha. Amanin ati u, “Amen! Pathian manpak ro!”
REV.19.5	Hatuka reng sutmun ata he suaka ati, “Koini na Pathian manpak u ro, asuak ngai doran, mi doran, aloma asin, alian ama lalchi tho ngaiin!” 
REV.19.6	Hatuka mipui rasa anga ka riat, tintom rasa anga khuanri rasa anga ka riat, ei ti u chu, “Pathian manpak ro! asik chu Puma koini na Pathian, Athotheikiar chu Reng! 
REV.19.7	Na rai mansana ei lianna manpak u rei! A hun ahong atung zei Berate inneina rang, amuisa ham anliang sua zei. 
REV.19.8	Puan anthiang a el ansil ranga anpek.” Ha puan anthiang ha mi sa ngai asa ei tho u na ei ni.
REV.19.9	Hatuka vanpalai han, “Maziak ro: achanasa ngai chu ha Berate inneina na ankui ngai.” Hatuka vanpalaiin, “Hiva ngai hi Pathian chong adik,” ati. 
REV.19.10	A ke na anmok rang kan boka tenchu tho no ro ana ti! “Koi hi na lom suak ke ka ni hanuk atei aiam ngai le dik asur ngai Isuan ei manlang ha Pathian amok ro!”
REV.19.10	Isuan adik ei manlang hake deari ngai malung aton.
REV.19.11	Hatuka anvan anlong ka mu sakor angui achunga achuang Iamrua le Adik atia ka mu; ama han adika rui arila mi adui chachak. 
REV.19.12	A mit ngai moi ra-ang anga, aluna reng lukhu atampa akhu. Atak chunga raming anziak ama rong keng ariat. 
REV.19.13	Apuan rasil ha thi asip thak. A raming chu “Pathian chong.” 
REV.19.14	Vanram sipai rualin azi. Sakor angui chunga achuanga puan angui arasil u. 
REV.19.15	A mur ata khendai angei asuaka, hava lehan namtin mandok inti, achung u na thir raimol le ruiril inti Pathian Athotheikiar a taksitna gerep epna na ep inti. 
REV.19.16	Hatuka apuan le aketor chunga, “reng ngai Reng puma ngai Puma” ti raming anziak inti.
REV.19.17	Hatuka vanpalai, ani chunga anding ka mu, anring pana va ngai akhek chunga azuang ngai: “Hong u ro hongan chun u ro Pathian bukhalai zarna na! 
REV.19.18	Hong u tan reng ngai taksa, ulian ngai, sipai ngai, sakor le achunga chuang ngai le mi ngai dora me hongsa u ro, suak ngai azok ngai asin alian!” atia.
REV.19.19	Hatuka ha me rang le ramual reng ngai le a sipai anchuna sakor chunga achuang le a sipai ngai adui ranga. 
REV.19.20	Ha me rang ha akhita atuang u abila deari rathol ngai le aring chunga anin u moi tindila apei u. 
REV.19.21	A sipai ngai ha khendai le athat u na ha sakor chunga a chuang a mur ata asuak lehan; va ngaiin a me u ei sak thei ri asak u.
REV.20.1	Hatuka vanpalai khat ka mu anvan ata ahonga chum, akuta donglui khur chabi le zingzir arik sabak asur. 
REV.20.2	Ha dragon ha asura tian laia marul atar ha Diabol, Soitan zingzir le akhita kum asang khat ranga. 
REV.20.3	Hatuka vanpalaiin donglui khura amasula, akhara mor azem, namtin ei huang lai nokna rang kum asang khat ansua maseng. Hava suale chomokhat rang zok tot inti.
REV.20.4	Hatuka reng sutmun ka mu havana ansut ngai ha ruiril theina anpek.Hatuka Pathian chong sika le adik Isuan ei manlang sika alu antan ngai ratha ka mu. Ha me rang ha amok um umak aramil um amok umaka a machala a bana ite andangnam don u maka. Ahonga dam ret u na Krista bila kum asang khat reng anga rui aril u. 
REV.20.5	Atei athi ngai chu la hong anthui u maka kum asang khat ansua maseng. Hiva hi athi ngai ei anthui mansana. 
REV.20.6	Chanasa le borsang atung hiva athi anthui mansana anchel ngai chu. Voi anni thinan achung u na thotheina nei mak; Pathian le Krista chaizung ni unti, hatuka abila kum asang khat rui ril unti.
REV.20.7	Kum asang khat ansuale. Soitan lungin ata zok inti, 
REV.20.8	hatuka namtin ahuang ranga senti, ramual muntina anthek, Gog le Magog. Soitanin munkhata hong ruai inti andui ranga Tipui kola bali ramal dor pei ei tam. 
REV.20.9	Ramuala anzar u na Pathian mi ngai le ha khopui ei madit ahual u na.Tenchu anvan ata moi achula ahong masiat. 
REV.20.10	Hatuka ha Diabol ahuang u ha moi andila amasul, me arang le deari rothol ngai ei anpeina na han; hatuka asun azana umor umora kang unti.
REV.20.11	Hava suale rengsutmun alian sabak le havana ansut ha ka mu. A maton ata phil le anvan ankhaia amu rang omlai mak. 
REV.20.12	Hatuka athi ngai dora asin alian rengsutmun matona anding u. Lekha ngai anphonga hanuk khat ret aphonga damna lekha. Athi ngai ha arui anrila asintho u anga ha lekhana anziak. 
REV.20.13	Tipuia athi ngai chu ahonga suak u na, Athina le mithi khua han athi ngai ahong rasuana. Alom u na asintho u anga arui anrila. 
REV.20.14	Hatuka athina le athi khua ha moi andila a masul. Hiva hi voi anni thina. 
REV.20.15	Hava damna lekhana a raming anziak lui ngai chu moi andila anpei u.
REV.21.1	Hatuka vanram le phil athar ka mu anvan mansa ha anpei sua zei tipuilian ham anpei zei. 
REV.21.2	Hatuka khopui anthiang ka mu Jerusalem athar vanrama Pathian kom ata ahong chum ka mu. Muisa aruathar le antong ranga ansina ahong. 
REV.21.3	Rengsutmun ata he ka riata: “Pathian in chu miring bila! Abil u na om inti ami ngai ni unti. Pathian apum len amani bila om inti, A Pathian ni pe unti. 
REV.21.4	A mit rathi hui pe unti, thina omlai no ni malung nana, chapna, ana omlai no ni. Amarua dora chu anpei zei.” 
REV.21.5	Hatuka rengsutmuna ansut han ati, “Atun chu aloma ka man thar kiar zei!” Aman ka kom ati, “Hiva hi, maziak ro! Hiva chong ngai hi adik le a iamrua.” 
REV.21.6	Hatuka ati, “Ansua zei! Koi hi Alpha le Omega, mankhit hatuka nukkhit. Koi hi ei anphutna hatuka ei hekna. A ti anral tak chu anek theina pe ka ti ha damna ti ha aman abuia. 
REV.21.7	Arat ngai chu hiva hi ka kom ata man inti. A Pathian u ni ka ti hatuka ka nai ngai ni unti. 
REV.21.8	Tenchu achithaiandok ngai, iamlui ngai, annim ngai, tualathat, hurna ngalna, mitpialdoi atho, ramil abiak ngai, milak ngai, amun u rang chu moisumpui, moi le gondok hava ha voi anni thina.”
REV.21.9	Vanpalai sari ngai bila angkhat ha khuri sari a don, rikhua sari abit adon ka kom ahonga ati, “Hong ro, Muisa ha na manmu ka ti, Berate a nungak.” 
REV.21.10	Rathan ana maruaia, hatuka vanpalai han mual ansang sabak asipa ana ruai. Khopui Anthiang Jerusalem ha a na manmu vanrama Pathian kom ata ahonga chum, 
REV.21.11	hatuka Pathian lianna le a el. Ha khopui ha lunglu anga a el Jasper anga, Kristal anga anthiang. 
REV.21.12	A bang ansang sabak makot somleianni hatuka vanpalai somleiannin ei rung. Makot lu chunga Israel nam somleianni ngai anziak. 
REV.21.13	Achang kipa makot anthum a om; sualam tiang anthum, sim tiang anthum, mar tiang anthum, taklam tiang anthum. 
REV.21.14	Ha khopui bang ha lung anphum somleianni a don. Hava han Berate zolai somleianni ngai raming anziak. 
REV.21.15	Ha vanpalai ana chong pui han amaina rangkachak sumpek adon, ha khopui maina rang a suakkhar le abang. 
REV.21.16	Ha khopui ha kil manlin rual adung akhang vanpalai han ha khopui ha a rangkachak sumpek le amaia kilomitar 2400 adung, akhang, ei ansang anrual chianga. 
REV.21.17	Hatuka vanpalai han abang um amai mitar 65 ei ansa ama ei maina manga amaia. 
REV.21.18	Abang ha Jasper le ansin, hatuka khopui ha rangkachak anthiang vang le ansin dapon anga anthiang. 
REV.21.19	Ha lunganphum ngai ha khopui bang ngai ha lunglu achi tampa le anliang ei ni. Lung anphum mansa ha Jasper, annina ha Saphir, anthum changna ha kalkidon, manlina emerald, 
REV.21.20	ranga na sardomuk, aruk changna saridon, sarina krusolit, ariat changna berul, akua changna topaz, som changna krusopra, somleikhatna jakintho, somlei anni na amethuto. 
REV.21.21	Ha makot somleianni ha artikiriak lung somleianni makot kipa artikiriak lung khat le ansin. Ha khopui alampui ha rangkachak anthiang dapon anga anthiang amu sa.
REV.21.22	Ha khopuia han biakin mu making asik chu Puma Pathian Athotheikiar le Berate ha a biakin u. 
REV.21.23	Ha khopui ha ani, than ei el nang mak asik chu Pathian liannan ei el hatuka Berate ha a lem u. 
REV.21.24	Ha ra-anga ramual mi ngai kal choi unti hatuka phila reng ngaiin a anei anung u ngai hong choi unti. 
REV.21.25	Ha khopui makot anlong chian inti; asik chu havan zan omlai mak. 
REV.21.26	Namtin lianna le neinung ha hong anchoi inti. 
REV.21.27	Tenchu annim ei ti ri le anzaknarua atho ngai, milak atho ngai chu hava khopuia lut u no ni. Berate damna lekhana a raming anziak ngai rong hava khopuia lut unti. 
REV.22.1	Ha vanpalai damna tidung ana manmu, Kristal anga a el Pathian rengsutmun le Berate sutmun ata ahonga luang ana manmu, 
REV.22.2	hatuka ha khopuia lampui alai taka aluang. Ha tidung hintiang hintiang damna thingkung, kum khata voi somleianni ratha voikhat, abua ha namtin ei damna rang. 
REV.22.3	Hatuka ha khopuia Pathian khomak omlai no ni. Pathian rengsutmun le Berate ha khopuia om intia, asuak ngaiin amok inti. 
REV.22.4	Amel mu unti, a raming a machal u na anziak inti. 
REV.22.5	Zan omlai no ni, lem nang lai no ni, ani ra-ang nang lai no ni asik chu Puma Pathian ha a ra-ang ni unti hatuka reng anga umor umora rui ril unti. 
REV.22.6	Hatuka ha vanpalaiin a na ti, “Hiva chong ngai hi aiamrua le adik. Hatuka Puma Pathian aratha apek han a deari ngai kom, ama han a vanpalai ahong tira anrapa imo a suak rang anmu ranga.”
REV.22.7	“Rangai u ro!” Isuan ati. “A hong len rang ka ni! Achanasa ngai chu hiva deari chong anziak atel ngai!”
REV.22.8	Koi Johon hiva ngai dora amu le a riat. Ka muna ka rangai kiar suale, ha vanpalai ake kunga kan boka hiva ngai dora anan mu ha, anmok rang kei ti. 
REV.22.9	Tenchu aman a na ti, “ Hantin tho no ro, koi um na bila suak ka ni hatuka na parual deari ngai le hatuka aloma hiva deari chong atel ngai dora,Pathian amok ro a na ti!” 
REV.22.10	Hatuka aman ka kom ati, “Hiva deari chong lekhana hi thup no ro asik chu a zoro anai zei hiva ngai dora ei ni na rang. 
REV.22.11	Asia tho chu tho chian rase, annim chu annim chian rase, asa tho chu asa tho chian rase hatuka anthiang chu anthiang tir rase.” 
REV.22.12	“Rangai ro!” Isuan ati. “A hong len rang ka ni, ka bila raisanpek hong choi ka ti, mi dora asintho anga pe ka ting. 
REV.22.13	Koi hi mankhit le nukkhit ei anphutna le ei hekna.” 
REV.22.14	Achanasa ngai chu apuan ansuk ngai ha damna thing mara sak theina man inti, ha khopui makota lut thei inti. 
REV.22.15	Ten ha khopui tual panga ngai chu uire, mitpialdoi atho, ahur ngai tualathat, ramil abiak ngai, oma le chonga milak atho ngai.
REV.22.16	“Koi Isuan ka vanpalai kei tir ka kuibing ngai kom hiva ngai tang anhai ranga. Koi hi David akhuk ka ni. Koi hi zing sikhovar ka ni.” 
REV.22.17	Ratha le Muisa han, “Hong ro!” ati u! Ariat doran um, “Hong ro!” ti rase.Hong u ro ati anral dora chu, ha damna ti ha man abuia hong nek rase. 
REV.22.18	Koi Johon hiva deari chong lekhana anziak ariat dora kei rakok; hongte mo asap tak chu, Pathianin antak hiva lekhana anziak sap pe inti. 
REV.22.19	Hatuka hongte mo akhai tak chu hiva deari chong hiva lekhana. Pathianin achangai ata khai inti, ha damna thing mara le khopui anthiang hiva lekhana anziak ngai.
REV.22.20	Hiva rui aril han ati, “Tenchu ani! A hong lilip rang ka ni!” ati. “Amen! Puma Isua, hong ta ro.”
REV.22.21	Puma Isua Lungkhamna chu mitin kom om rase. Amen.
PSA.1.1	Mi salui ngai ruizek anga om luia,
PSA.1.1	mi ruanok ngai lampuiam anding luia.
PSA.1.2	A raisanna chu 
PSA.1.2	a dan chu asun azana a mandon chachak.
PSA.1.3	Ama chu tiluang kola thing anling anga, 
PSA.1.3	a huntena anra chachak,
PSA.1.3	a bua ngal them ngai lui ang a ni na.
PSA.1.3	A sintho angkhat pei, bari tung inti.
PSA.1.4	Mi salui ngai chu hantin han ni u no ni;
PSA.1.4	Bu rasi thinthin ei sema anpei anga ni unti.
PSA.1.5	Havasik han mi salui ngai chu ruirilna matona anding thei no nia
PSA.1.5	mi ruanok ngai um mi sa ngai ankhomna na han anding thei no ni.
PSA.1.6	tenchu mi salui ngai lampui chu anpei inti.
PSA.2.1	Namtin chu ichangamo a tak ei si u? 
PSA.2.1	Mitin hin ichangamo anemna bui rui ei mandon u?
PSA.2.2	Phil reng ngai a sel u na,
PSA.2.2	ulian ngai um anruala 
PSA.2.3	“Ei ankhit u na ngai hi achata,”
PSA.2.3	“Arirual u ngai hi koini na kom ata pei pe u rei,” a ti u na.
PSA.2.4	Vana ansut chu annin tia
PSA.2.4	Puma han amani chu mani ero tho unti.
PSA.2.5	Hatika han taksita amani kom chong ril intia
PSA.2.5	taksit sabaka amani ratha manta inti.
PSA.2.6	“Koi ngetin ka mual anthiang Ziona han,
PSA.2.6	ka reng sin chu ka man sut zei” ati na.
PSA.2.7	“Chongruat chu ril ka ti,” 
PSA.2.7	avian hin nang keina mazir ani zei.
PSA.2.8	Na zong ro, hankeng na donglua rang namtin na pe ka tinga;
PSA.2.8	kolmong tenpeia na donglua ranga na pe ka ti.
PSA.2.9	Amani chu thir sunrol le makhui na ti; 
PSA.2.9	bel buakpu bel ei denga ei khui chit anga han khuichit na ti,’ ” a ti na.
PSA.2.10	Hasik han O reng ngai, hian u ta ro;
PSA.2.10	phila ruiril ngai O, anrenga om u ta ro:
PSA.2.11	Anchi chunga 
PSA.2.11	annok chunga raimansan u ro.
PSA.2.12	Naipasal chu tum u ro hanokten ataksi inti, lampuia siata anpei u na ti;
PSA.2.12	atak hong si len inti, amana anngama a om ngai chu ravan asa u.
PSA.3.1	anan thopui ngai hi a tampa u keng!
PSA.3.2	Mi tampan ka rui a ril u na, (Selah)
PSA.3.2	“Pathianin san no ni” a ti u na. (Selah)
PSA.3.3	Tenchu, O 
PSA.3.3	kei lianna le ka lu ana choisangpu na ni na.
PSA.3.4	Ka rol le 
PSA.3.4	a tang anthiang ata ana masang chachak. (Selah)
PSA.3.5	Koi chu ka zala ka lei in zeia,
PSA.3.5	mi asang som ngal a chi no ning.
PSA.3.6	Ana duia anan hual tit
PSA.3.6	mi asang som ngal a chi no ning.
PSA.3.7	O 
PSA.3.7	ana dui ngai dora chu angambereta na razik a.
PSA.3.8	Sandamna hi 
PSA.3.8	na borsangna chu na mi ngai chunga om rase. (Selah)
PSA.4.1	O kei dikna Pathian, ka na pai le na masang ro,
PSA.4.1	ka rathatana nangin nana mazok chachaka;
PSA.4.1	lungkham na mu tan la,
PSA.4.1	kei anlianna hi ituktenmo mualphuina na nei manchang rang?
PSA.4.2	O miring nai ngai, kei anlianna hi ituktenmo mualphuina na nei manchang rang?
PSA.4.2	Ituktenmo ite nilui hi neia dita milak chong neia rok rang? (Selah)
PSA.4.4	A chi u tan, asiat tho u no ro; 
PSA.4.4	na zalmun u na na malunga andon u tan la, dairiam u ro. (Selah)
PSA.4.5	Dikna dali ngai chu dar u tan la,
PSA.4.6	“Satna reng tumo anan mu thei rang?” ati ngai chu atampa om u.
PSA.4.7	A bu u le a uain u a man lup ulaia a raisan u neka
PSA.4.7	raisanna atam ving ka malung hin nana manbit pe.
PSA.4.8	Phukdai riama zal ka tia, in ka ti;
PSA.5.1	O 
PSA.5.1	kei mandonna hi na mandon pe ro.
PSA.5.2	Ka Reng le ka Pathian, kei chapna rahu hi na rangai pe ro!
PSA.5.2	na koma borazong keng ka ni.
PSA.5.3	Zinga han ka borzongna hi; na matona siak ka tinga
PSA.5.3	lei si chian ka ting.
PSA.5.4	Asiat apham Pathian ni mak che na;
PSA.5.4	mi salui chu na koma om u thei no ni.
PSA.5.5	Mi omanphu ngai chu na mitmuna anding thei u no nia;
PSA.5.5	omsalui atho ngai dora chu na matira.
PSA.5.6	Milak atho ngai chu masiat na tia
PSA.5.7	Koi chu, na lungkhamna ei lian sika
PSA.5.7	na ina hong lut ka tinga;
PSA.5.7	lalchi tho chunga na biakin anthiang lam anhoia na mok chachak ka ting.
PSA.5.8	O 
PSA.5.8	na lampui chu ka matona hin na manzik pe ro.
PSA.5.9	A mur u na aiamrua ngal om maka; 
PSA.5.9	avon sung u chu asanok duai keng;
PSA.5.9	arol u chu than anlong a ni na;
PSA.5.9	amalei u le mi ramasianpak a tho u chachak.
PSA.5.10	O Pathian, hia anga hin siat anlo manchang ro;
PSA.5.10	amani ruizek nget ha anba nana mang u rase.
PSA.5.10	Ei masial u na atampa sika amani chu razul ro;
PSA.5.10	na tak chunga asel u keng.
PSA.5.11	Nang a nan boi ngai dora chu na chunga raimansan u rase.
PSA.5.11	Nei rung chachak sika raisana ankhek chian u rase;
PSA.5.11	na raming andit ngai um na chunga apham chiana om u rase.
PSA.5.12	Mi dik ngai chu borsang nei pek nget rang ani;
PSA.5.12	O 
PSA.6.1	O 
PSA.6.1	taksita na masum no ro!
PSA.6.2	O 
PSA.6.2	O 
PSA.6.3	Kei damnam a rathata sabaka.
PSA.6.3	O 
PSA.6.4	O 
PSA.6.4	nei satna sika na sandam ro.
PSA.6.5	Na thi suana nang riattitna om thei maka;
PSA.6.5	Seol-a tun mo raisan chong ana honga ril rang?
PSA.6.6	Kei anhumna sika kan vuaia;
PSA.6.6	zan tin kei zalna chu mit rathi na achopa;
PSA.6.6	ka khum chu ka mit rathi le ka manchop chachak.
PSA.6.7	Mu um muthei lai makung;
PSA.6.7	raldui ngai sika ka chapa, ka mit um azing sua zei.
PSA.6.8	Nangni omsalui atho ngai dora, na ma kiar u ro! 
PSA.6.10	Ana dui ngai dora chu mualphui aman saka a ratha u a manta sabaka;
PSA.6.10	kir ret untia, anlaiseka mualphui ansak unti.
PSA.7.1	O 
PSA.7.1	anan zul ngai ata na sandam tan na rung ro,
PSA.7.2	Ani nokten, a rungpu abuia, akoibaknei anga,
PSA.7.3	O 
PSA.7.3	ka kuta adik nok alei kop aniten,
PSA.7.4	Ka lom ranga asiat kei lei tho aniten chu,
PSA.7.4	ani, asik abuia ana duipu hi kei lei mazok keng.
PSA.7.5	Ana duipun kei damna hi ana razula, na huam mai rase,
PSA.7.5	ani, kei damna hi phila na thin chit sela,
PSA.7.5	kei anlianna ngai um philvut bila na siak rase! (Selah)
PSA.7.6	O 
PSA.7.6	Ana dui ngai taksita dui ro;
PSA.7.6	ka rang har ro! Dikna ruiril rang chong na peka,
PSA.7.7	mitin ankhom ngaiin na hual rase;
PSA.7.7	chung ansang ata amani chunga ruiril ro.
PSA.7.8	O 
PSA.7.9	O, mi salui ngai sanokna ngai chu lei mong sela 
PSA.7.9	mi sa ngai chu mandet ro.
PSA.7.9	Pathian adikin chu malung ngai le rilru ngai keng ei mansin.
PSA.7.10	Ka phocheng chu Pathian koma a om;
PSA.7.10	ama chu malung adik anraput ngai sandampu ani.
PSA.7.11	Pathian chu ruirilpu dik ani,
PSA.7.11	ama chu nikhuan tin mi salui ngai chunga takasi Pathian keng.
PSA.7.12	Mi a kir nok aniten a khendai angei sabak a tat inti;
PSA.7.12	a saili chu arakuaia, thal a man ban a.
PSA.7.13	Thina kuttuk ngai chu ama thatna rang asin sua zeia;
PSA.7.13	a thal ngai chu an al theia asina.
PSA.7.14	Enta, asanok a vonga;
PSA.7.14	asanok atho a vonga, milak chong a mazira.
PSA.7.15	Khur asina, anthukpana a huata,
PSA.7.15	ama khur sina han achula.
PSA.7.16	Asiat ei thona ha ama lu chung ngeta hong kir ret intia,
PSA.7.16	rathatak oma asin tho ngai chu ama sip ngeta hong chul inti.
PSA.8.1	O 
PSA.8.1	Phil chung dorana hin na raming chu asa ba nu!
PSA.8.1	Nei anlianna chu anvan chunga na siaka;
PSA.8.2	naite ngai le ranu a la nek ngai mura asuak han ratna na mandeta. 
PSA.8.2	Nang ana dui ngai sika;
PSA.8.2	ral le phuba lakpu nei manmong theina rang.
PSA.8.3	Na van, na kutsuak ngai,
PSA.8.3	tha le arasi, a muna nei siak ngai, ka mandon kip lehin.
PSA.8.4	Miring hi imo ei ni, nei riattit chachak? 
PSA.8.4	Miring naipasal um imo ei ni, nei poisak chachak? ka ti na.
PSA.8.5	Ama chu Pathian neka annuai beta na sina;
PSA.8.5	anlianna le anpakna na mankhu na.
PSA.8.6	Na kut suak ngai chunga ningneina na peka; 
PSA.8.6	a ke thuaia alompeia na siaka:
PSA.8.7	bera le serat ngai dora le,
PSA.8.7	ani, ram sa ngai um;
PSA.8.8	chungleng va le tipuiliana nga ngai
PSA.8.8	tipuiliana lama kal achoi ngai le.
PSA.8.9	O 
PSA.8.9	phil chung dora na hin na raming asa ba nu!
PSA.9.1	boidong sin nei tho dora ril ka ti.
PSA.9.2	Nanga han kei phama ka raisan inti.
PSA.9.2	O, nang Chungnungkhit, na raming anpaka la tho ka ti.
PSA.9.3	Ka raldui ngai ei rot u le;
PSA.9.3	na matona anba u na, anpei u.
PSA.9.4	Koi ka ranga ngal le ka ruia hin nangin nana sana,
PSA.9.4	na reng chomphanga ansuta dik taka rui na rila.
PSA.9.5	Namtin chunngo na thona, mi salui ngai na pei bianga;
PSA.9.5	a raming u chu kumkhuana rang na pei pe na.
PSA.9.6	Adui ngai chu aram biang u na, kumkhuana rang ite don luia om u;
PSA.9.6	ram nei masiat sua ngai chu,
PSA.9.6	amani riattitna raming tenpei anpei zei.
PSA.9.7	a reng chomphang chu ruirilna ranga a mansuk zei.
PSA.9.8	Aman chu ramual hi adik taka ruiril inti;
PSA.9.8	ami mandang abuia mitin rui chu ril inti.
PSA.9.9	Hava suale 
PSA.9.9	ranga rakul ansang lei ni inti.
PSA.9.9	Rathatak laia han rakul ansang ni inti.
PSA.9.10	Hatuka na raming ariat ngaiin na iam inti;
PSA.9.10	nangin chu, 
PSA.9.11	Mi bila a sintho ngai chu ril u ro!
PSA.9.12	Thisen ansuak athun chachakpu han ama chu ariat tita;
PSA.9.12	anriang ngai chapna mangil ngai mak.
PSA.9.13	O 
PSA.9.13	Thina suakkhar ata anan zokpu,
PSA.9.13	anan mumak ngai sika ka rathata na ngai hi enta.
PSA.9.14	Nang anpakna ngai dora chu kei manriat theina rang;
PSA.9.14	Zion nainupang suakkhar ngaia han,
PSA.9.14	nei na sandamnana hin ka raisan inti.
PSA.9.15	Namtin chu a khur sina han anning u na;
PSA.9.15	maruka a len pha u na han amani ke len anoka.
PSA.9.16	mi salui chu ama kut suak ngeta han anok chachak. (Selah)
PSA.9.17	O 
PSA.9.17	namtin Pathian anngil ngai dora se unti.
PSA.9.18	Antak ngai chu anngil banga om u lai no ni;
PSA.9.18	anriang ngai sabeina kumkhuana chu anpei no ni.
PSA.9.19	O 
PSA.9.19	Namtin chu na mitmuna hin rui anrila om rase.
PSA.9.20	O 
PSA.9.20	namtinin miring mai ei ni ti anre u rase. (Selah)
PSA.10.1	O 
PSA.10.1	Ichangmo antak laia nei anthup?
PSA.10.2	Mi salui ngai omlianna sika mi anriang ngai anzula a om u;
PSA.10.2	asanok ei mandon u ngaia han amani nget anok u rase.
PSA.10.3	Mi saluiin chu a malung zot dan a manliana;
PSA.10.3	mi huatanham in chu a maka, a elsel chachak.
PSA.10.4	Mi saluiin anphuola, ama arok no ning atia;
PSA.10.4	a mandonna ngai dora chu “Pathian ngal om mak” duai ke.
PSA.10.5	A omdan ngai chu adet chian keng.
PSA.10.5	Na ruirilna ngai chu chung tiang alapa na, muphasama a om;
PSA.10.5	ama adui ngai chu mani ero atho chachak.
PSA.10.6	A malunga, “Annik no ning; ka khuk ka bana tena antaka om no ning” a ti na.
PSA.10.7	A bai chu khomak samna ngai, anhuangna ngai, ansinsakna ngai le abita; 
PSA.10.7	amalei thuaia han ansialna le dik nokna a om.
PSA.10.8	Kho tina lamruang thona muna ansut chachaka,
PSA.10.8	mun anthim riai nana siatna bui mi ngai athat chachak.
PSA.10.8	Amit le ite tho thei lui mi chu a sur rang lamruang atho chachak.
PSA.10.9	Akoibakneiin a puka lamruang ei tho anga aman mun anthimna na lamruang atho chachak.
PSA.10.9	Min riang ngai a sur rang lamruang atho chachak;
PSA.10.9	min riang ngai chu asura, han keng a len le a nuk chachak.
PSA.10.10	A manpera, amanbu na;
PSA.10.10	ite tho thei lui mi ngai chu mi rat ngaiin a manba u chachak.
PSA.10.11	A malunga han “Pathianin ei mangil ke!
PSA.10.11	Amai chu a mahipa; na mu ngal thei no ni!” a ti chachaka.
PSA.10.12	O 
PSA.10.12	Mi anriang ngai chu mangil no ro!
PSA.10.13	Hongsikamo mi salui ngaiin Pathian ei mumak a,
PSA.10.13	a malunga “arok no ning” ei ti chachak?
PSA.10.14	Mu chu na mu zeia;
PSA.10.14	na kuta athuan ranga asiat atho ngai le anuar ngai na en chiana;
PSA.10.14	ite tho thei lui mi chu na koma hong anbetok chachaka.
PSA.10.14	Pa don lui a sanpu nei ni chachak ha.
PSA.10.15	Mi salui ban chu makhiak ro;
PSA.10.15	mi salui chu, ei sanokna ngai rasua pe ro,
PSA.10.15	na mu len maseng chu.
PSA.10.16	Namtin chu ama ram ata anpei u zei.
PSA.10.17	O 
PSA.10.17	a malung u chu manngir pe na tia, a he rangai pe na ti.
PSA.10.18	Pa bui ngai le anpangsepa om ngai ruiril na rang;
PSA.10.18	hankeng, phila mi chu anchiruana ei om lai nokna rang.
PSA.11.1	Hontin nei mandon u na mo kei damna koma,
PSA.11.1	“Na tang u na va anga zuang u ro, nei ti u.
PSA.11.2	En u ta, malung asa anput azing kara ei kap thei u na rang,
PSA.11.2	mi salui ngai han saili a rakuai u na,
PSA.11.2	athal u chu a ri na a manban ir sua u zei.
PSA.11.3	Lungphum ngai chu ansiata a om ten,
PSA.11.3	mi dikin imo ei tho thei rang? nei ti u.”
PSA.11.4	Miring nai ngai hi a mit le a ena,
PSA.11.4	a sintho u ngai a mu.
PSA.11.5	mi salui le lektak abui andit chu ei dam nan a mumak chachak.
PSA.11.6	Mi salui ngai chunga chang ngai masul intia;
PSA.11.6	moi le gondok le thinthi lum sabak chu achangai chang u rang ani.
PSA.11.7	mi dik ngaiin chu a mel la mu unti.
PSA.12.1	miring nai ngai bil ata aiamrua mi ngai anpei sua zei.
PSA.12.2	Mitinin a khomi u ngai koma chong peipok papei a ril u chachak;
PSA.12.2	ramasia anpakna mur le huangna malung anputa chong a ril u chachak.
PSA.12.3	chongpakansal rilna malei ngai chu at intia!
PSA.12.4	Amani han “Na malei lehin zui inti na.
PSA.12.4	Na mur ngai hi koini ta ke do,
PSA.12.4	tumo koini chunga anlal rang?” a ti u chachak.
PSA.12.5	antak ngai ei anhum u sika.
PSA.12.5	anthui len ka tia.”
PSA.12.6	sumru, phil chunga anhala anzoina moia ei manthiang
PSA.12.6	voi sari anthiang sua ang hi ani.
PSA.12.7	O 
PSA.12.7	Hiva thuithar ngai ata hin kumkhuana nangin rung na ti.
PSA.12.8	Miring nai ngai bila hin a sanokna chu anpaka ei oma hin,
PSA.12.8	mi salui ngai chu chei anleng sup u chachak.
PSA.13.1	O 
PSA.13.1	Hotuktenmo koi ata na mai nei thup rang hi?
PSA.13.2	Nikhuantin ka malunga lunghangna dona,
PSA.13.2	hotuktenmo ka malung rui kei zek rang?
PSA.13.2	Hotuktenmo ka raldui chu ka chunga anpaka ei om rang?
PSA.13.3	O 
PSA.13.3	Ka mit na manvar pe ro; hanokanten thina a in anga lam ka in ngai.
PSA.13.4	Ka raldui han, “Ama ka zui zei,” ti lam ving ni;
PSA.13.4	kei chula ana dui ngai pham lam ving u ni.
PSA.13.5	Ten, koi chu na lungkhamna keng kei iam;
PSA.13.5	nei na mazoknana hin ka salung raisan inti.
PSA.13.6	Ka chunga asa sabaka ei tho sika,
PSA.14.1	A mon chu, a malunga, “Pathian ngal om mak,” ati a. 
PSA.14.1	Asiat zit u na, antir aruai sin atho u na.
PSA.14.2	“Ariat theia, Pathian anrok mo om u,” ti na,
PSA.14.3	A ni nok tiang a pet kiar u na;
PSA.14.3	poransom sabaka aleia om kiar u na.
PSA.14.3	Tute asa tho ngal om u mak,
PSA.14.3	angkhatte ngal om u mak.
PSA.14.4	“A sanok atho ngai doran riatna ngal hi don u mak mo?
PSA.14.4	Vaipol ei sak u anga ka mi ngai a sak zit u chachaka,
PSA.14.5	Pathian chu mi dik khuk ngai bila ei om chachak sika,
PSA.14.5	a chi sabak unti.
PSA.14.6	Min riang ngai ruizek chu mualphui na sak u chachak,
PSA.14.7	Israel ngai sandamna chu Zion ata hong suak sela o.
PSA.14.7	hatika chu Jakob ngai a raisan untia, Israel ngai pham unti!
PSA.15.1	Na mual anthianga han tumo a om rang?
PSA.15.2	Dik sabaka a oma, asa sabaka a thona
PSA.15.2	a malunga chongtak a ril mi ha,
PSA.15.3	a malei le mi siat ril ngai luia.
PSA.15.3	A lom tak chungam asanok tho ngai luia,
PSA.15.3	a khomi ngai raming masiat ngai lui mi ha.
PSA.15.4	Mi salui chu mumak antir a ruaia asiak chachak,
PSA.15.4	Ama ranga asanok ngal ni rase a chongtin thul ngai luia.
PSA.15.5	Apung azota a sum manpuk ngai luia,
PSA.15.5	asa ngai siatanlona rang azik la ngai lui mi chu.
PSA.15.5	Havan tina a thopu chu annik ngal ngai no ni.
PSA.16.1	O Pathian, na rung ro; nang kei na boi sika.
PSA.16.2	nang nok chu satna ngal don makung.”
PSA.16.3	Phila mi anthiang a om ngai chu!
PSA.16.3	Amani chu mi sa, ka raisanna dora omna a ni u, kei ti ke.
PSA.16.4	Pathian atei anthang ngai chu, a lunghang u ngai pung riam unti.
PSA.16.4	A thisen dar u ngai koi chu dar no ning;
PSA.16.4	ka mur le a raming u ngai lam no ning.
PSA.16.5	nangin ka changai chu nana mandet pe chachaka.
PSA.16.6	A maina ri ngai chu mun a hui ngaia ka changaia a chula;
PSA.16.6	donglua sapa kei lua ke ani zei!
PSA.16.7	zanam ka rilrun ana manchu chachak.
PSA.16.8	ka chang tianga ei om sika annik no ning.
PSA.16.9	Hasik han ka malung hi aphama, kei anliannam arai asana,
PSA.16.9	ka me him ahoi hianga om inti.
PSA.16.10	Ka ratha Seol-a na mak pe lem no ta ni. 
PSA.16.10	Na mi anthiang ei siat rang um phal no ta ni.
PSA.16.11	Nangni damna lampui chu na manriat na tia;
PSA.16.11	na matona raisanna abita liamna a oma;
PSA.16.11	na chang kut tiang han kumkhua raisanna rang a om.
PSA.17.1	O 
PSA.17.1	keina paina he hi rangai ro!
PSA.17.1	Milak chong ril ngai lui mur ata asuak ka borzongna hi na kuar na sung pe ro.
PSA.17.2	Koi ka rui anrilna chu nang ata suak nisela,
PSA.17.2	na mit chu a dik chunga meng rase.
PSA.17.3	Ka malung nana mansina zana nana hong antongpuia;
PSA.17.3	nana mansin sua zeia, item mumak che na.
PSA.17.3	Ka mur hi asia ril no ni kei ti tit ke.
PSA.17.4	Miring sinthona ruia, na mur ata chong asuak ei ni sika;
PSA.17.4	mi lektak abui lampui aro nok ranga asadima kan runga.
PSA.17.5	Ka kal phet ngaiin na lam chu a zi tita
PSA.17.5	ka ke ngai hi anba ngai maka.
PSA.17.6	O Pathian, ka na paia, nangin na masang na ti;
PSA.17.6	ka tiang na kuar hong sung tan la, ka chongril hi na rangai pe ro.
PSA.17.7	O, Nang anan boi ngai dora amani adui ngai ata achang kut le an sandam chachakpu;
PSA.17.7	na lungkham boidong a om ha hong manlang ro.
PSA.17.8	Mit lailen anga na rung tan la;
PSA.17.8	ana dui tit anan hual tit ngai ata han.
PSA.17.9	Mi salui anan siatpu;
PSA.17.9	ana dui tit anan hual tit ngai ata han.
PSA.17.10	A thatheia anvaia amar u,
PSA.17.10	amur u le omlian sabaka achong u chachak.
PSA.17.11	Atun hi chu ka ke phetna rina ana hual u zeia,
PSA.17.11	phila ei na maruai u na rang amit u ngai chu koini chunga ke ei meng u.
PSA.17.12	Amani chu akoibaknei me anpet rang ning ei ol sabak ang le,
PSA.17.12	akoibaknei vanglai mun anthim ran nana anbok chian ang ani.
PSA.17.13	O 
PSA.17.13	Ama chu anthopui tan la manbu tit ro!
PSA.17.13	Kei damna hi mi salui ngai ata na khendai le mazok tan la.
PSA.17.14	O 
PSA.17.14	ramual miring ngai ata hin mazok ro;
PSA.17.14	amani changai chu atun damsunga ei nei u hi ani na.
PSA.17.14	Avon u chu na donglua le na manbit pe chachaka,
PSA.17.14	nai ngai um a malung do anga a nei u,
PSA.17.14	a sum mang u maniang chu a naite te ngai a mak pe u!
PSA.17.15	Koiin chu dikna a dona na mel kei mu rang;
PSA.17.15	nang aphuana ka meng tika ka malung dai inti.
PSA.18.1	O 
PSA.18.2	ka Pathian, ka lungpui adet ani na, amana han anboi ka ti.
PSA.18.2	Ka phocheng le, ka sandamna raki le,
PSA.18.2	ka rakul ansang ani.
PSA.18.3	Anpak rua 
PSA.18.3	hankeng ana dui ngai ata sandama om ka ti!
PSA.18.4	Thina rirual ngaiin ana khera;
PSA.18.4	Pathian poisak luina tilian ngaiin ka ratha manta na.
PSA.18.5	Seol rirual ngai han ana khitam,
PSA.18.5	thina chang ngaiin ana manoka.
PSA.18.6	Ka rathata sika 
PSA.18.6	ka Pathian ka pai chachak.
PSA.18.6	Ama han a biakin ata han ka he ariata;
PSA.18.6	amatona kei paina rasa chu a kuara a luta.
PSA.18.7	Hava suale phil hi annika, annok zeia;
PSA.18.7	atak ei si sika tang ngai um ha
PSA.18.7	arabul tenpei annika, annok zeia.
PSA.18.8	A nar ata chu moikhu asuak zu zuta,
PSA.18.8	a bai ata asuak moi han akang zu zuak zeia,
PSA.18.8	hava han moirahol um aman al luluaia.
PSA.18.9	Ama han anvan ngai ngal a manbu na, a chum zeia;
PSA.18.9	a ke thuaia han azing ansapa hi alei oma.
PSA.18.10	Cherub chunga a chuanga, a zuang zeia,
PSA.18.10	thinthi mantha han a honga zuanga.
PSA.18.11	Azing hi ei anthupna muna ama ei anhualna chu buktea asina;
PSA.18.11	tina, azingna, anvana ansum ansamup ngai chu.
PSA.18.12	A matona ei elna sika han ansum ansamup ngai chu alena,
PSA.18.12	arial ngai le moiraek ngai achul phu phura.
PSA.18.13	chungkhita han a he a rasua na;
PSA.18.13	arial ngai le moiraek ngai achul phu phura.
PSA.18.14	Hanuk, a thal ngai chu a kapa, amani ngai chu a manchena;
PSA.18.14	khua a manlek zuzur chiana, a manpon chu chuaka.
PSA.18.15	Hava suale, O 
PSA.18.15	na nara thinthi suak han ei sem sabak sika,
PSA.18.15	ti luang ngai chu ahong anlanga,
PSA.18.15	leilung rakul ngai chu hong anlang kiar zeia.
PSA.18.16	Aman chu chung tiang ata ana honga bana ana sura;
PSA.18.16	ti tampa ata ana nuka.
PSA.18.17	Ana duipu aratpa ata han nana sana,
PSA.18.17	anan mumak ngai atam;
PSA.18.17	koi ka rang arat sabak u keng.
PSA.18.18	Amanin chu ka ravan aduai ni han anan thopui u na,
PSA.18.18	hanum nisela 
PSA.18.19	Ama han mun alian huaia ana ruaia;
PSA.18.19	ka chunga ei pham sika ana lei sana.
PSA.18.20	ka kut ngai ei anthiang zia anga ana thuana.
PSA.18.21	ka Pathian kom ata asia thona ma ngai makung.
PSA.18.22	A ruirilna ngai dora ka matona a om chachaka;
PSA.18.22	a chongpek ngai chu pei ngai makunga.
PSA.18.23	Ama ranga chu baiankham rua om makunga,
PSA.18.23	kei siatna ata ka theia kan heng chachaka.
PSA.18.24	Hasik han 
PSA.18.24	ka kut ngai a mit muna ei anthiang a anga.
PSA.18.25	Mi lungkham a muthei koma han lungkham a mu thei anga anlang ro;
PSA.18.25	mi asa anzui ngai koma han asa anzui a anlang ro.
PSA.18.26	Mi anthiang ngai koma han anthianga anlang ro,
PSA.18.26	hanuk mi ruang ankhir koma han ruang ankhira anlang ro.
PSA.18.27	Antak atiar mi ngai chu sandam ro,
PSA.18.27	mi borai ngai chu hong mannuai ro.
PSA.18.28	Nangin ka lem nana manchuang pe na;
PSA.18.29	Nangin nei na sana ral maton ka pana;
PSA.18.29	ka Pathian sanna den le rakul bang kei len.
PSA.18.30	Pathian chu, a lampui chu asa anzui ke;
PSA.18.30	Amana iamna a don ngai dora rang han ama chu phocheng ke.
PSA.18.31	Koini Pathian nok chu tumo lungpui a om?
PSA.18.32	Ratna le ka konga ana khitpu le,
PSA.18.32	ka mun ansangpa na ana manom pe chachaka.
PSA.18.33	Ama han ka ke chu azukpui ke anga ana sin pe na; 
PSA.18.33	ka mun ansangpa na ana manom pe chachaka.
PSA.18.34	Ka kut ngai hi ral a kap ranga a manchu chachaka,
PSA.18.34	hasik han ka ban ngai dar saili ngal a rakuai theia.
PSA.18.35	Nangin na sandamna phocheng um nana peka;
PSA.18.35	na chang kut le nana sura,
PSA.18.35	nei annuaina sika miliana nana sin.
PSA.18.36	Ka thuai ka kal phetna chu nana manlian pe na,
PSA.18.36	hava suale ka ke pher sial mak.
PSA.18.37	Ka raldui ngai razul u ka tia, huam u ka ti;
PSA.18.37	anpeiphat u maseng chu anhoia hong kir lai no ning.
PSA.18.38	Ei anthuiret thei lai nokna ranga a muai chit u ka ti;
PSA.18.38	ka ke thuaia hin hong anbok unti.
PSA.18.39	Nangin anduina ranga han ratna le ka konga nana khit pe;
PSA.18.39	Anan duipui ngai chu ka ningneina thuaia na hong sika.
PSA.18.40	Anan mumak ngai chu kei masiat biang thei u na rang;
PSA.18.40	nangin ana dui ngai chu nuksir nana manson zeia.
PSA.18.41	Amani chu ankhek u na, tenchu a hong anzok u rang tute om u mak.
PSA.18.42	Hava suale philvut thinthin ei leng anga han ka razik chit u na;
PSA.18.42	kholai dialdok anga han a panga ka peia.
PSA.18.43	Nangin mi ngai ei sa u nok ata nana runga;
PSA.18.43	namtin luna nana sina;
PSA.18.43	kei riat nok mi ngai han ka haso adom unti.
PSA.18.44	Ka thang ei riat u le ka chong zom untia;
PSA.18.44	khual ngai chu ka ningneina thuaia om unti.
PSA.18.45	Khual ngai chu a ratha anvai unti,
PSA.18.45	a rakula ata han annok chunga hong suak unti.
PSA.18.46	anan sandampu Pathian chu anpaka om rase.
PSA.18.47	Phuba ana lak pe le;
PSA.18.47	mitin ka ningneina athuaia ana siak pe Pathian nget ha.
PSA.18.48	Ama han ana dui ngai ata ana mazoka,
PSA.18.48	ani, nangin ana dui ngai chunga nana siaka.
PSA.18.48	mi lektak abui ata nana san chachaka.
PSA.18.49	Havasik han, O 
PSA.18.49	na raming anpakam la tho ka ti.
PSA.18.50	Ama han sandamna lian a reng sin ngai koma a pek chachaka;
PSA.18.50	a sariak manthi chunga, David le akhuk ngai chung ngeta han,
PSA.18.50	kumkhuana a lungkham don zia manlang inti.
PSA.19.1	Anvan ngaiin Pathian ei lianzia chu apuanga!
PSA.19.1	Boruak alianpan a kutsuak a manlang!
PSA.19.2	Sunin sun koma chong a ril zela;
PSA.19.2	zanin zan koma riatna a ril zela.
PSA.19.3	Chong aril le a chong ngal om maka,
PSA.19.3	a he u chu kuara riat thei nimak;
PSA.19.4	ei mai u na ri chu ramual pumpuia asipa a oma; 
PSA.19.4	a chong u chu kolkung tenpeia asip sua zei.
PSA.19.4	Amani bila ani rang puanin khat a sin u na;
PSA.19.5	ha ani ha inanei rangpu a tadan ata asuak anga ani na,
PSA.19.5	mi ratpa anga ei tana lampuia atan rang chu apham chachak.
PSA.19.6	Ei hong suakna chu kolmong ata ani na;
PSA.19.6	ei tana ei anlimna chu sontiang ei hekna ten ani
PSA.19.6	alum re luia anthup thei ngal om mak.
PSA.19.10	Hava ha rangkachak neka anditrua ual ke, ani rangkachak anthiang atampa nekam,
PSA.19.10	khuaining le khuaithar neka athum ual ke.
PSA.19.11	Hava ngai lehan na suak chu anchuna ka om chachaka;
PSA.19.11	hava a zom chu ratpak atampa a manna ani chachak.
PSA.19.12	Tumo aninga ei masial ngai ariat thei?
PSA.19.12	Asiat anthup ngai ata hin na rathial ro.
PSA.19.13	Ariat uama asiat atho nok ranga na suak hi na sur tit ro;
PSA.19.13	hava ngaiin ka chunga ningnei no sela.
PSA.19.13	Hankeng asa kipa om ka tia;
PSA.19.13	Masial alianpa ata anthianga kei om thei rang.
PSA.19.14	O 
PSA.19.14	mandonna ngai hi na mit muna phamrua na om rase!
PSA.20.1	Lunghang ni han 
PSA.20.1	Jakoba Pathian raming han mun ansanga na lang rase!
PSA.20.2	Mun anthiang ata han sanna na hong tir pe sela
PSA.20.2	Zion ata han na manrat rase.
PSA.20.3	Na dali dar ngai dora re chian rase
PSA.20.3	na halbiang dali chu pham rase. (Selah)
PSA.20.4	Na malung zot dan chu na pe rase;
PSA.20.4	na rui mansuk ngai dora chu pui na manting pe rase.
PSA.20.5	Na sandamna na han raisana la tho intia,
PSA.20.5	na Pathian raminga na puanzar ngai hi la mazar inti;
PSA.20.6	a chang kut tiang sandamna ranak le.
PSA.20.6	A van anthiang ata ama la masang inti.
PSA.20.7	Senkhatin rot ngai aiam u na;
PSA.20.7	senkhatin sakor ngai a iam,
PSA.20.7	koinin chu 
PSA.20.8	Amani chu anbok u na, anba u zeia,
PSA.20.8	koini chu nan thuia, nan ding zei.
PSA.20.9	na pai tik le, Rengkhitin na masang rase.
PSA.21.1	O 
PSA.21.1	na sandamnana hin a raisan rang ba nu.
PSA.21.2	A malung zotzat chu na peka;
PSA.21.2	a mura ei zongna chu pe luia om mak che. (Selah)
PSA.21.3	Satnana borsangna le na lei ngak keng;
PSA.21.3	rangkachak anthiang renglukhu na mankhua.
PSA.21.4	Ama han damna ana zonga, na lei peka,
PSA.21.4	kumkhua taituana adam chianna chu.
PSA.21.5	Nei san sika anlian sabaka;
PSA.21.5	anpakna le anliana a chunga na siaka.
PSA.21.6	Kumkhuana rang borsangna atampa na peka,
PSA.21.6	na matona raisanna le a rai na mansan pe chachaka.
PSA.21.7	Reng han 
PSA.21.7	chungnungkhita lungkhamna sika annik no ni.
PSA.21.8	Na kut le nang ana dui ngai dora chu sur zit inti;
PSA.21.8	na chang kut le nang anan mumak ngai chu sur na ti.
PSA.21.9	Na takasi tika han amani chu halzoina moi an al luai anga sin na ti.
PSA.21.9	moi han kang zit inti.
PSA.21.10	A mara u ngai chu phil ata masiat na tia;
PSA.21.10	akhuk u ngai chu miring nai ngai bil ata masiat chit na ti.
PSA.21.11	Na chunga han asia tho rang ansin u na,
PSA.21.11	asanok a mandon u na len thei u mak.
PSA.21.12	Nangin amani chu nuksir manson na tia
PSA.21.12	nangin amani a maia dina na saili ri na rakuai zeta.
PSA.21.13	O 
PSA.21.13	Hanchu na sintho theina anpaka la tho inti.
PSA.22.1	Ka Pathian, ka Pathian, ichangamo nei na mak? 
PSA.22.1	Ana san ranga ichangamo alapana nei om,
PSA.22.1	kei ankuina he ata alapana nei om?
PSA.22.2	O ka Pathian, suna kan kheka, tenchu na masang mak che;
PSA.22.2	zanam kan khek, dairek makung.
PSA.22.3	Tenchu, o nang Israel ngai anpaknana a om chachak,
PSA.22.3	nang chu anthiang ke na ni.
PSA.22.4	Na khuk ngai han ana lei iam u na;
PSA.22.4	ana iam u na, hanke nangin na lei san chachak.
PSA.22.5	Ana pai u na, hanke sandama ei lei om u chachak;
PSA.22.5	ana iam u na, hanke mualphui ansaka om u ngai mak.
PSA.22.6	Koi hi chu miring ngal nimakunga, anchal ke ka ni;
PSA.22.6	Miring ngai rilsiat le min eina matir ke ka ni!
PSA.22.7	Ana mu doran maniero ana tho u; 
PSA.22.7	a mur amalip u na, a lu avik u.
PSA.22.8	“
PSA.22.8	a chunga ei pham sika ama ha mazok rase” ati u na. 
PSA.22.9	Nang ke tekok ata anan suakpu na ni,
PSA.22.9	ka nu ranu ka nek lai ata han nangin kei iamna nana sin pe.
PSA.22.10	Tekok len ata nang na chunga anbetok ka ni na,
PSA.22.10	nang chu ka nu vonsung len ata ka Pathian na ni.
PSA.22.11	Koi ata a lana om no ro!
PSA.22.11	antakna anai ke,
PSA.22.11	ana san rang ngal om mak.
PSA.22.12	Serattang atampan ana huala;
PSA.22.12	Basan ransa serattang arat ngaiin ana hual u na.
PSA.22.13	Akoibaknei
PSA.22.13	a mur u le ana ngo u na.
PSA.22.14	Ti anga anleia ka oma,
PSA.22.14	ka ru ngai doram a ralo anzom maka;
PSA.22.14	ka malung hi khuailiang angke;
PSA.22.14	ka ril bila azoi zeia.
PSA.22.15	Ka ranak hi bel anga achar zei
PSA.22.15	ka malei um ka adanga akop tita,
PSA.22.15	nangin thina philvuta nei na manlut ke ani zei.
PSA.22.16	Ui ngaiin ana hual u na;
PSA.22.16	asanok atho anchun ngai han ana hual tit u na;
PSA.22.16	ka kut le ka ke ngai ana ver pe u.
PSA.22.17	Ka ru dora hi ka tel theia;
PSA.22.17	amani chu anhoia ana en chian u na.
PSA.22.18	Ka raliang ansem u na, 
PSA.22.18	ka kultai rang ravan enna atho u na.
PSA.22.19	Nangin chu, O 
PSA.22.19	O, anan ratpu, ana san rang annot ro!
PSA.22.20	Kei damna hi khendai ata na mazok tan la;
PSA.22.20	kei don selep (ratha) hi ui ngai sinthotheina ata na mazok ro.
PSA.22.21	Akoibaknei baikua ata na sandam ro;
PSA.22.21	ani, satetang raki ata nangin nana hong masanga.
PSA.22.22	Ka unai ngai koma na raming ril ka tia; 
PSA.22.22	ankhom ngai bila han na manpak ka ti.
PSA.22.23	“
PSA.22.23	Jakob akhuk ngai dora, ama chu manpak u ro!
PSA.22.23	Israel akhuk ngai dora ama chu achi u ro!
PSA.22.24	Aman chu antak atuarpu antakna chu mumak maka, matir um mak;
PSA.22.24	a mai um ama koma thup mak,
PSA.22.24	ama kom achapten a rangai pea.”
PSA.22.25	Ankhomna lianpana kei na manpak chachakna hi nang na koma ani na;
PSA.22.25	ama anchi ngai matona han ka chongtin len ka ti.
PSA.22.26	Omannuai ngai han neksak untia, khop unti;
PSA.22.26	ama anrok ngai han 
PSA.22.26	Na malung u chu kumkhuana dama om rase!
PSA.22.27	Kolmonga mi doran um re ret unti, 
PSA.22.27	namtina chitin na matona anbok unti.
PSA.22.28	Ram chu 
PSA.22.28	namtin chunga ruirilpu ani.
PSA.22.29	Phila anei anung ngai dora han nek sak untia a mok unti.
PSA.22.29	atheia ei damna mandam thei lui chu.
PSA.22.30	Thuithar ngaiin a haso a dom untia;
PSA.22.30	thuithar ahonga om zel ngai koma han
PSA.22.31	“
PSA.22.31	alan zir rang ngaiin ril unti.
PSA.23.1	ka dang anda no ni.
PSA.23.2	Ama han chiak aring zuak muna ana manzal chachaka, 
PSA.23.2	pongansana ti rakham ngaia ana ruai chachak.
PSA.23.3	Kei damna ana hong makhir pe ret chachaka.
PSA.23.3	Ama raming sika dikna lampuia ana ruai chachak.
PSA.23.4	Thina rali anhor ka ro nam,
PSA.23.4	asanok achi no ning; nang ka bila nei om sika,
PSA.23.4	na tal le na sunrol ngaiin lungngam ana sak chachak.
PSA.23.5	Ana dui ngai mit muna ka matona dokang nana mansuk pe na,
PSA.23.5	ka lu hi sariak na manthi zeia, ka khuri ahonga liama.
PSA.23.6	Satna le lungkhamnan ka damsunga hin na zi zel nget inti;
PSA.23.6	hanchu 
PSA.24.1	Leilung le asunga a om dora hi 
PSA.24.1	ramual le asunga a om ngai lehin.
PSA.24.2	Tipuilian chunga aman hava ngai ha ei manding a,
PSA.24.2	tipui chungam ei mandet keng.
PSA.24.3	a mun anthianga tumo anding rang?
PSA.24.4	Kut anthiang le malung anthiang adona, 
PSA.24.4	a rilru ite nilui ma maia siak ngai luia,
PSA.24.4	milak le khomak ansam lui ngai mi chu.
PSA.24.5	Ama han 
PSA.24.5	a sandampu Pathian kom ata diknam man unti.
PSA.24.6	Pathian anrok ngai chu hantina mi ha ani u;
PSA.24.6	Jakoba Pathian na mel anrok ngai chu. (Selah)
PSA.24.7	O rakul suakkhar ngai, na lu chung u ngai ha ansanga a dom u ro,
PSA.24.7	nangni suakkhar anlun ngai ankhai sang u ro;
PSA.24.7	hanke anlianna Reng hi ei hong lut rang.
PSA.24.8	Anlianna Reng chu tumo?
PSA.24.9	O rakul suakkhar ngai, na lu chung u ngai ha ansanga a dom u ro,
PSA.24.9	ani, suakkhar anlun ngai ansanga a dom u ro,
PSA.24.9	hanke anlianna Reng hi ei hong lut rang.
PSA.24.10	Ha anlianna Reng ha tumo? Sipai ngai 
PSA.24.10	ama nget ha anlianna Reng chu ani! (Selah)
PSA.25.1	O 
PSA.25.2	O ka Pathian, nang ka na iam.
PSA.25.2	Mualphui ansaka na manom no tan la!
PSA.25.3	Nang ana ngak ngai dora chu tute mualphui ansaka om no ni,
PSA.25.3	asik omluia phuazekam sin atho ngai chu mualphui ansaka om unti.
PSA.25.4	O 
PSA.25.4	na lampui rui chu na manchu ro.
PSA.25.5	Na chong taka han na ruai tan la, na manchu ro,
PSA.25.5	nang chu anan sandampu Pathian na ni.
PSA.25.5	Sunkhat pei kei na ngak chian ke.
PSA.25.6	O 
PSA.25.6	man ata aleia om kumkhua ani.
PSA.25.7	Voibak ka ni laia kei masial ngai le kei machai ngai retit no ro.
PSA.25.7	O 
PSA.25.8	hava sika han mi salui ngai chu lampui manmu inti.
PSA.25.9	Omannuai ngai chu ruirilna dika ruai intia;
PSA.25.9	omannuai ngai chu ama lampui rui um manchu inti.
PSA.25.10	A chongkhit le a chong manriat ngai a zom ngai rang han,
PSA.25.11	O 
PSA.25.11	asik chu atampa ke.
PSA.25.12	Ama ha a lampui thang rang chu la manmu na ti.
PSA.25.13	Ei damna chu ahuiheka om intia,
PSA.25.13	akhuk ngai han ram chu la lua unti.
PSA.25.14	a chongkhit chu amani manriat inti.
PSA.25.15	Ka mitin 
PSA.25.15	ama han ka ke ngai hi len ata la rasua intia.
PSA.25.16	Ka tiang hong anhoi tan la, lungkham na mu ro,
PSA.25.16	ninghal le antaka om ka ni.
PSA.25.17	Ka malung anponna ngai hi anrik riama;
PSA.25.17	o, ka lunghangna ata hi na mazok ro.
PSA.25.18	Kei antakna le ka lunghangna hi mandon tan la.
PSA.25.18	Kei siatna ngai dora na madual ro.
PSA.25.19	Ana dui so mandon ta, atampa u ke;
PSA.25.19	eina mumak sabak u ke.
PSA.25.20	O, kei damna asadima vong tan la, na san ro;
PSA.25.20	mualphui ansaka na manom no ro.
PSA.25.20	nang ke keina boi.
PSA.25.21	Ka rilru satna le kei dik nan na mazok rase,
PSA.25.21	kei na ngak chian ke.
PSA.25.22	O Pathian, Israel ngai hi,
PSA.25.22	a lunghang u na ngai dor ata san ro!
PSA.26.1	O 
PSA.26.1	rilru sa anputa om ka ni.
PSA.26.2	O 
PSA.26.2	iamnokna buia 
PSA.26.2	Ka rilru le ka malung hi na manthiang pe ro.
PSA.26.3	Na lungkhamna chu ka matona a oma;
PSA.26.3	na chong taka ka om chachaka.
PSA.26.4	Mi huang ngai bila ansut ngai makunga;
PSA.26.4	phuazekam ngai komam lut no ning.
PSA.26.5	Asanok atho ngai ei ankhom u na chu na matira,
PSA.26.5	mi salui ngai koma ansut no ning.
PSA.26.6	Ka kut ngai anthiang vanga rasu ka tia,
PSA.26.6	havantin han, O 
PSA.26.7	Raisan chong rilna la kei tho theia
PSA.26.7	boidong sin nei tho ngai dora rui ngai kei ril theina rang.
PSA.26.8	nei anliana ei omnam.
PSA.26.9	Ka ratha hi mi salui ngai bila la no tan la;
PSA.26.9	kei damnam thisen ansuak amang ngai bila la no ro.
PSA.26.10	A kut u na han mandonna siat a oma,
PSA.26.10	a chang kut u chu dik luia sak abit ke.
PSA.26.11	Tenchu koi chu rilru sa anputa om ka ti;
PSA.26.11	na ratan tan la, lungkham na mu ro!
PSA.26.12	Ka ke hi mun anzola andinga;
PSA.26.12	ankhomnana han 
PSA.27.1	tumo kei achi rang?
PSA.27.2	Asa nok atho ngai, ana dui ngai le ka raldui ngai han ka me sak ranga ana dui u lai han,
PSA.27.2	anpal u na, anba kiar u.
PSA.27.3	Sipai rualin ana dui ranga ansin chian unam,
PSA.27.3	ka malungin achi no ni;
PSA.27.3	ka chunga anduina hong suak ngal sela,
PSA.27.3	hanum kei iamtit rang.
PSA.27.4	ka damsunga 
PSA.27.5	Antakna ni han a chubuktena na thup intia;
PSA.27.5	azokna puanina han na thup intia;
PSA.27.5	lungpui chunga na bang inti.
PSA.27.6	Atun chu ana duipu,
PSA.27.6	anan hual ngai chung tianga ka lu hi andom ansanga om inti;
PSA.27.6	hanchu, a puanina han raisanna anbolna ngai dar ka ti.
PSA.27.7	O 
PSA.27.7	lungkham na mu tan la, na masang ro!
PSA.27.8	“Ka mel a rok u ro,” tia na ril lai han, ka malung han na koma,
PSA.27.8	“
PSA.27.9	Koi ata na mai thup no tan la;
PSA.27.9	na suak hi taksita pei no ro.
PSA.27.9	Nang chu mi sanpu na ni chachaka;
PSA.27.9	O ana sandampu Pathian, na heng no tan la, na ma no ro.
PSA.27.10	Ka nu le ka pa han ana mak u na,
PSA.27.10	tenchu 
PSA.27.11	O 
PSA.27.11	ka raldui ngai sika hin lampui anzika na ruai ro.
PSA.27.12	Ana dui ngai zot dadana eina tho u ranga na pe no tan,
PSA.27.12	milaka ariatpui ngaiin ana dui u na, nun asiat rui aril chachak ngai han.
PSA.27.13	Mi dam rama hin
PSA.27.14	A rata omtan la, na malung chu anngam rase.
PSA.28.1	O 
PSA.28.1	Ka lungpui na kuar na man set pe no ro!
PSA.28.1	Nang nana daipe rek aniten chu,
PSA.28.1	khur anthukpana achum anga lei om ka ti.
PSA.28.2	Ka na paia ka kut ngai hi nang anmokna mun anthiang tiang kei phar han,
PSA.28.2	lungkham kei zongna he ngai hi na rangai pe ro.
PSA.28.3	Mi salui ngai bila le asiat atho ngai bila han
PSA.28.3	na nuka na ruai no ro.
PSA.28.4	A sintho u ang zel le, a sintho u ngai ei masial u ang zela thuan ro, 
PSA.28.4	akuta ei tho u ang zela thuan ro;
PSA.28.4	ei siat u na manmu ro.
PSA.28.5	A kuta a sintho chu ei tel u nok sika;
PSA.28.5	ama han amani ngai chu sin ret no nia masiat inti.
PSA.28.6	Lungkham kei zongna he ngai ei rangai sika;
PSA.28.7	ka malungin ama chu a iama, hanke ansana kei om.
PSA.28.7	Hava sika ka malung hi rai asan sabaka;
PSA.28.7	ka la le ama ka manpaka.
PSA.28.8	sariak ei manthi rang han chu Sandampu rakula ani.
PSA.28.9	Na mi ngai sandam ro,
PSA.28.9	na donglua chang ha borsang pe ro.
PSA.28.9	Amani ngai enzon tan la,
PSA.28.9	kumkhuana pom ro.
PSA.29.1	O Sin atho thei tak nai ngai, 
PSA.29.2	anthiang satna le anlianga 
PSA.29.3	anlianna Pathian chu hongan ri ruruma,
PSA.29.6	Seratte andai anga a manlama
PSA.29.6	Lebanon le Sirion muala ngai sial a te anga.
PSA.29.9	ramchang thing na ngai chu a mankol hur chachaka.
PSA.30.1	O 
PSA.30.1	ana dui ngai neina manriam nok sika.
PSA.30.2	O 
PSA.30.2	ka na paia, nangin nana mandam zeia.
PSA.30.3	O 
PSA.30.3	khur anthukpana kei chum nokna rang nangin nana rung zela.
PSA.30.4	O, a mi anthiang ngai, 
PSA.30.4	a raming anthiang chu manpak u ro!
PSA.30.5	A taksit chu chomokhatbak ani na,
PSA.30.5	a mi maditna han damna a oma.
PSA.30.5	Chapna hi ariak ranga khului tiang honga lut theia,
PSA.30.5	zinga han chu raisanna honga tung chachak.
PSA.30.6	Koiin ahui le heka ka om lai chu,
PSA.30.6	“Koi chu annik ngal no ning” ka ti na.
PSA.30.7	Tenchu na mai na thupa, ka ratha aleia ta keng.
PSA.30.8	O 
PSA.30.9	“Thi ila, thana chum ila,
PSA.30.9	na rang imo anlapna om?
PSA.30.9	Philvutin na manpak ni mo?
PSA.30.9	Na chongtak hi na manriat ni mo?
PSA.30.10	O 
PSA.30.10	ka bosta chu nana lik pe na, raisanna le ka konga nana khita!”
PSA.30.11	A thi kei rangaina ha ka rang lamna na na manchanga;
PSA.30.11	ka bosta chu nana lik pe na,
PSA.30.11	raisanna le ka konga nana khita.
PSA.30.12	Kei anlianna hi, dairek luia;
PSA.30.12	nang anpak la ei tho theina rang.
PSA.30.12	O 
PSA.30.12	kumkhuana raisan chong na ril chian ka ti.
PSA.31.1	O 
PSA.31.1	mualphui ansaka na siak no ro.
PSA.31.1	Nei dikna sika na mazok ro!
PSA.31.2	Ka tiang hin na kuar hong sung tan!
PSA.31.2	Na mazok len ro!
PSA.31.2	ka rang lungpui det tak;
PSA.31.2	anan Sandam ranga zokna in lei ni ro.
PSA.31.3	Nang chu ka lungpui le ka rakulpui na ni na;
PSA.31.3	nang na raming sika na maruaia na man se ro.
PSA.31.4	Kei anokna ranga maruka len ei pha u ata hin na mazok ro;
PSA.31.4	nang chu ka rakulbing ke na ni.
PSA.31.5	Na kuta ka ratha ka na mandona. 
PSA.31.5	O 
PSA.31.5	nangin nana ratan zei.
PSA.31.6	Ite ni lui anpoisak ngai chu ka matira,
PSA.31.6	koiin chu 
PSA.31.7	Na lungkhamna sika hin kei phama ka raisan inti;
PSA.31.7	ka lunghangna hi na mu chachak;
PSA.31.7	kei damna hi antak laiam na riat chachak.
PSA.31.8	Hanuk, ana dui ngai kuta nangin na khum mak che na;
PSA.31.8	ka ke hi mun aliana nana siak pe na.
PSA.31.9	O 
PSA.31.9	lunghanga om ka ni;
PSA.31.9	ka mit hi ka lunghangna sika aduai tir ke ani zei;
PSA.31.9	kei damna le ka taksa nam.
PSA.31.10	Ka damsung hi lunghangna na ahek zeia,
PSA.31.10	ka kum ngai hi anhum duaia ahek zei.
PSA.31.10	Kei masial sika ka ranak um achuai zei;
PSA.31.10	ka ru ngai um achar sua zei.
PSA.31.11	Ana dui ngai sika ka raming him asiat zei,
PSA.31.11	ka kho mi ngai sika asiat sabak ke ni zei,
PSA.31.11	ka melriat ngai rangam anchi ruai ke ka ni zei;
PSA.31.11	Kholaia mi ana mu ngai um ana rot pe zit u.
PSA.31.12	A thi ei mangil u anga anngila ka om zei;
PSA.31.12	bel akui ang ke ka ni zei.
PSA.31.13	Mi tampan ei na sukna ka riata;
PSA.31.13	ka ravela anchirua a om chu.
PSA.31.13	kei chulna rang ana tho u lai han,
PSA.31.13	kei damna ana lak pe rang atho u na.
PSA.31.14	Tenchu, O 
PSA.31.14	“Ka Pathian na ni,” ka ti a.
PSA.31.15	Ka hun ngai chu na kuta a oma;
PSA.31.15	ana dui ngai kut ata le,
PSA.31.15	anan sinsak ngai ata na mazok ro.
PSA.31.16	Na mel le na suak hi hong el tan la;
PSA.31.16	na lungkhamna sika na sandam ro.
PSA.31.17	O 
PSA.31.17	asik chu ka na pai hi.
PSA.31.17	Mi salui ngai chu mualphui ansaka om sela;
PSA.31.17	Seol-a daireka om rase.
PSA.31.18	Milak athei mur chu chong thei luia om rase;
PSA.31.18	hava ngai han omlian le elsel chunga
PSA.31.18	chongalian pangai le mi dik ngai ero u chachak.
PSA.31.19	O, nei satna nang anan chi ngai ranga nei manting chu, alian ba nu!
PSA.31.19	Miring nai ngai mit muna nang anan boi ngai ranga nei tho pe chu.
PSA.31.20	Amani chu miringin anchaina rang ei tho u
PSA.31.20	ata nei mazok na mit muna thup na ti.
PSA.31.20	Malei le ankhal zotna ata
PSA.31.20	han na chubuktena maruka siak na ti.
PSA.31.21	A lungkhamna boidong om chu
PSA.31.21	khopui adeta ana manmu na.
PSA.31.22	Koi ret chu tong kei anmo sika,
PSA.31.22	“Na mit makung ata anpeia ka om zei” ka lei tia,
PSA.31.22	tenchu keina pai han lungkham
PSA.31.22	kei zongna he ha nei lei riata.
PSA.31.23	O, a mi anthiang ngai dora, 
PSA.31.23	omaliana atho ngai chu asadima a thuan chachak.
PSA.31.24	arata om u tan la, na salung man rang u ro.
PSA.32.1	Ei machaina anduala oma, 
PSA.32.1	ei sanokna ankhuna om chu, borsang atung u.
PSA.32.2	Mi, 
PSA.32.2	a rathana anhuangna ngal don lui chu, borsang atung u.
PSA.32.3	Ka dairek lai han, sunkhat kei ankuia han,
PSA.32.3	ka ru ngai dora asiat zita.
PSA.32.4	Sun zan na kut arik neina mandel sika;
PSA.32.4	ka taksa rathim, pamsal ahul anga ahul zei. ( Selah)
PSA.32.5	Kei masialna ngai chu na koma ka puanga;
PSA.32.5	kei siatna chu thup lai makunga.
PSA.32.5	“Kei machaina chu 
PSA.32.5	hanke kei siatna nei lei madual zeia. (Selah)
PSA.32.6	Hava sik han, Pathian anpoisak ngaiin chu abeicheka ana mu thei u lai hin na koma borzong chip u rase;
PSA.32.6	tiliansang chu honga liam tik han amani chu hong pha len no ni.
PSA.32.7	Nang chu kei anthupna mun na ni na;
PSA.32.7	nang han anponna ata na mazok na ti na;
PSA.32.7	azokna la ngai le na manhual na ti. (Selah)
PSA.32.8	“Hianna na pe ka ti na lam ro rang na manmu ka ti;
PSA.32.8	ka mit le en chunga rui nan rilpui ka ti.
PSA.32.9	Mandonna don lui sakor mo sakuarpar mo anga om u no ro,
PSA.32.9	amani anmin na rang lakam thir lipval anban ananga
PSA.32.9	hanokten kei thei no ta ni.”
PSA.32.10	Mi belkailui rang chu lunghangna tampa a oma,
PSA.32.11	Mi dik ngai, 
PSA.32.11	Malung dik anput ngai dora, raisana ankhek u ro!
PSA.33.1	O, mi dik ngai, 
PSA.33.1	mi dik rang chu Pathian hi ei manpak rang ngal ke.
PSA.33.2	Tingtang le 
PSA.33.2	chongpereng ri som adon le ama anpaka la tho u ro.
PSA.33.3	A ma anpakna la thar tho u tan la,
PSA.33.3	rahu dona athei sabaka tum u ro!
PSA.33.4	a sintho ngai dora chu aiamruana antho ke.
PSA.33.5	Dikna le ruirilna dik hi a dita;
PSA.33.5	leilung hi 
PSA.33.6	havana a om ngai doram abaia phuksan le ansin ke.
PSA.33.7	Ama han tipuilian ti ngai chu a mankhoma;
PSA.33.7	ti anthuk ngai chu asiakna ina a mankhoma.
PSA.33.8	Leilung alua ngai doran 
PSA.33.8	Ramuala a om ngai dora chu ama anchina om rase!
PSA.33.9	Ama han a rila, a honga om zeia;
PSA.33.9	chong apeka, adeta alei hong oma.
PSA.33.10	mitin mandonna chu ite lamluana buia asina.
PSA.33.11	a malunga a mandonna ngai chu akhuk abana tenpeia om inti.
PSA.33.12	ama a dongluana anthang mi ngai chu.
PSA.33.13	miring nai ngai dora hi a mu chachaka.
PSA.33.14	Phila a om ngai dora hi
PSA.33.14	ei omna mun ata a hong thir chachak.
PSA.33.15	A lom u na a malung asin chachak
PSA.33.15	a sintho u ngai dora andon chachakpu han.
PSA.33.16	Reng ngai reng hi sipai ngai ei tam duai sika sandama a om om ngai mak;
PSA.33.16	mi rat hi ei rat sabak duai sika azok ni u ngai mak.
PSA.33.17	Sakor hi ansandamna rang ite nimak;
PSA.33.17	ei rat sabak duai sika tutem mazok thei no ni.
PSA.33.18	En ro, 
PSA.33.18	a lungkhamna ansabei ngai chunga han.
PSA.33.19	Ei dam u na thina ata anzok rang le;
PSA.33.19	nidan achula amani andam rang.
PSA.33.20	Nei damnan 
PSA.33.20	ama chu ana sanpu le koini na phocheng ani.
PSA.33.21	Amana han koini na malung raisan intia;
PSA.33.21	a raming anthiang koinin nei iam sika.
PSA.33.22	O 
PSA.33.22	nei na sabei ang zela.
PSA.34.1	Ka hun dora na 
PSA.34.1	ama anpakna chu ka mura suak babang inti.
PSA.34.2	Kei dam nan 
PSA.34.2	omannuai ngai han hava ha re untia, pham unti.
PSA.34.3	O, 
PSA.34.3	a raming chu manpak u rei!
PSA.34.4	keia chi ngai dora ata han ana mazok zeia.
PSA.34.5	Ama a en u na, alei el zeia;
PSA.34.5	a raldui ngai chu anzak ngal u no ni.
PSA.34.6	Hiva mi lungkham aruai hi ankheka, hanuk, 
PSA.34.6	antakna ngai dora na han asan zeia.
PSA.34.7	Ama anchi ngai chu aravel u na 
PSA.34.7	amazok chachak.
PSA.34.8	O 
PSA.34.9	O, a mi anthiang ngai, 
PSA.34.9	ama anchi rang ngai han ite ansamna don no ni.
PSA.34.10	Akoibaknei vanglai ngai chu ansama avon ancham unti na,
PSA.34.11	Hong u ro, naipang ngai, ka chong rangai u ro,
PSA.34.12	Satna ei mu theina ranga, damna andita 
PSA.34.12	asot adam azot chu tumo?
PSA.34.13	Na malei chu asiat ata rung tan la,
PSA.34.13	na mur chu anhuangna chong aril nok ranga rung ro.
PSA.34.14	Asa nok matan la, asa tho ro;
PSA.34.14	anngoina arok tan, zom zel ro.
PSA.34.15	a kuar le ei ankhek u na he a rangai chachak.
PSA.34.16	amani riattitna chu phil ata ei pei na rang.
PSA.34.17	Mi dik ngai chu ankhek u na, hanuk, 
PSA.34.17	Ei anpon u na ngai dora na a mazok zeia.
PSA.34.18	rilrua ansir ngai dora chu a sandam chachak.
PSA.34.19	Mi dik antakna ngai chu atama,
PSA.34.19	tenchu 
PSA.34.20	A ru ngai dora a vong rapa; 
PSA.34.20	angkhat ngal kiak maka.
PSA.34.21	Asanokin mi salui ngai chu that inti na;
PSA.34.21	mi dik anmumak ngai chu siatanlona om unti.
PSA.34.22	ama na anbetok ngai chu angkhat ngal siat anlo u no ni.
PSA.35.1	O 
PSA.35.1	ana dui ngai chu nangin dui ro!
PSA.35.2	Phocheng te le phocheng lian alek tan
PSA.35.2	ana san ranga anding ro.
PSA.35.3	A sei um radok tan,
PSA.35.3	ana hong anzul ngai lei va khan tan;
PSA.35.3	kei damna koma han “Na sandampu ka ni” ti ro.
PSA.35.4	Kei damna ana pei rang atho ngai chu,
PSA.35.4	mualphui ansaka anzaka om sela!
PSA.35.4	Kei siatna ranga ansuk ngai chu, rot u rase!
PSA.35.5	bu rasi thinthin ei zuang pui anga om u rase!
PSA.35.6	alampui u chu azing le annal ni rase.
PSA.35.7	Asik abuia kei anokna rang a len u chu khura maruka apha u na.
PSA.35.8	Ansina a omnok lai tak siatna a chunga tung sela;
PSA.35.8	maruka a len phana ama nget anok rase,
PSA.35.8	hava han chula siat rase!
PSA.35.9	Hanchu kei damna hi PUMANA han a raisan inti;
PSA.35.9	a sandamna han pham inti.
PSA.35.10	Ka ru ngai dora hin,
PSA.35.10	“
PSA.35.10	anriang le anuai anruk ngai ata anzokpu?
PSA.35.10	Nang na ang hi tumo a om ti inti.”
PSA.35.11	Ariatpui diklui ngai hong anthui u na;
PSA.35.11	kei riat thei nok ruia ana rakela.
PSA.35.12	Kei damna anchan hial khopa
PSA.35.12	asa asiatin ana thuana.
PSA.35.13	Koiin chu adam u noka puanchet ka rasila;
PSA.35.13	bu ka ngoia khuksabila bor ka zonga.
PSA.35.14	Ka parual mo ka mal anga amani kei mandon ngai,
PSA.35.14	thina sika lunghang anga anbura ka cheia;
PSA.35.14	a nu athi anga.
PSA.35.15	Tenchu kei khora han amani chu arai asan u na, ankhom u;
PSA.35.15	mi salui papei ngai anan thopui rang ankhom u na,
PSA.35.15	hava ha lei re makunga;
PSA.35.15	mong pial luia ana sinsaka.
PSA.35.16	Bukhlai anzarna na manitangzar atho ngai papei anga,
PSA.35.16	koi ka chunga a ha arial u na.
PSA.35.17	kei damna hi ansiat rang ei tho u ata han san tan la;
PSA.35.17	kei don selep ratha hi akoibaknei ata na rung!
PSA.35.18	Ankhomna lianpa na raisan chong na ril ka tia;
PSA.35.18	mi tampa bila na manpak ka ti.
PSA.35.19	Ka raldui ngaiin dik luluia na mariam u no rase, 
PSA.35.19	asik abuia anan mumak ngaiin a mit le anbiak u no rase.
PSA.35.20	Anngoina chong ngal ril u maka;
PSA.35.20	tenchu, hia rama ahui riama a om ngai a huangna rui ke ei mandon u.
PSA.35.21	Amanin koi amur an-ang popoka ana ngo u na,
PSA.35.21	“O koinin na mit le na mu zei!” a ti u.
PSA.35.22	O, 
PSA.35.22	O 
PSA.35.23	Ka Pathian ke ka Puma, ka rui aril rang;
PSA.35.23	koi ana san rang, an har tan, meng ro.
PSA.35.24	O 
PSA.35.24	amani han na mariam u no rase.
PSA.35.25	A malung u na, “O hantin han ke nei zot!” ti u no rase,
PSA.35.25	“Ama chu na vol sua zei um!” ti u no rase.
PSA.35.26	Kei siatna chunga apham ngai chu mualphui ansak le changdonga om u rase;
PSA.35.26	ka chunga borai atho ngai chu mualphui ansakna le anzakna ansila om u rase.
PSA.35.27	Kei dikna chunga apham ngai chu raisana ankheka raisan taka om rase.
PSA.35.27	“A suak ravan satna chunga apham ngai chu 
PSA.35.28	Hanke, ka malei hin dikna chong ril intia,
PSA.35.28	nei anpakna chong um sunkhat ril inti.
PSA.36.1	Mi salui machaina na han ka malung sunga chong a rila; 
PSA.36.1	“A mit muna Pathian anchina ngal om mak,” tina.
PSA.36.2	“Kei siatna mu thei u no ni, deram u no ni,” ti na,
PSA.36.2	ama mit muna aninga anpaka.
PSA.36.3	A mura chong asuak ngai chu asanok le anhuangna duai ke;
PSA.36.3	ahiana le asa tho a bang zei.
PSA.36.4	A zalmuna han asanok a mandona;
PSA.36.4	lam saluia han ase khakaka,
PSA.36.4	asanok matir mak.
PSA.36.5	O, 
PSA.36.5	iamruana nei omna chu anvan pol aton ke.
PSA.36.6	Nei dikna chu Pathian mual ngai ang ani na;
PSA.36.6	na ruirilna ngai chu tinthuk alianpa ang ke.
PSA.36.6	O 
PSA.36.7	O Pathian, na lungkhamna chu alu ba nu!
PSA.36.7	Miring nai ngai han na mantha ralim thuai anchu u.
PSA.36.8	Amani chu na in sunga asa le khop untia;
PSA.36.8	nei phamna dunga ti man ne na ti.
PSA.36.9	Damna tikhur chu na koma ke ei om,
PSA.36.9	na ra-anga han ra-ang koinin la mu inti.
PSA.36.10	O, nang ana riat ngai chunga han na lungkhamna na manlang zela,
PSA.36.10	malung adik anput ngai chungam nei dikna chu manlang zel ro.
PSA.36.11	Om anlian ke chu anan thopui rang ka tiang kal phet no rase
PSA.36.11	mi salui kutin um na not no rase.
PSA.36.12	Sovan son asiat atho ngai chu anba u na.
PSA.36.12	Antuara anba u na, anthui thei u lai no ni.
PSA.37.1	Asanok atho ngai sika na malung manngui no ro;
PSA.37.1	dik lui taka atho ngai chu ningol no ro.
PSA.37.2	Chiak anga achar len rang ke;
PSA.37.2	chiak ring anga ala them rang ke.
PSA.37.3	Puma na anngam tan, asa tho ro;
PSA.37.3	hia rama hin om tan aiamruana om zel ro.
PSA.37.4	hanchu, na malung zot ngai chu na pe inti.
PSA.37.5	Na omdan rang chu 
PSA.37.5	ama chu iam tan, aman tho zit inti.
PSA.37.6	Nei dik zia chu ra-ang anga na masuak pe inti;
PSA.37.6	sat nei anlo ziam sun chimrip anga.
PSA.37.7	ama chu ngak zazam ro;
PSA.37.7	a omdana van asa anlopu sika na malung manngui no ro,
PSA.37.8	Malung alum hi bang tan, taksit hi mong ro;
PSA.37.8	na malung manngui no ro asiat atho rang na ruai inti.
PSA.37.9	Asa nok atho ngai chu anpeia la om inti na,
PSA.37.10	Hun sot luite suana mi salui chu omlai no ni;
PSA.37.10	ei omna mun chu na en na en am, om lai no ni;
PSA.37.11	omannuai ngaiin chu ram hi lua untia 
PSA.37.11	anngoina le alenga neinunga om unti.
PSA.37.12	Mi saluiin mi dik ansul rang a vala
PSA.37.12	a rakam arial pe na.
PSA.37.13	Puma han ama chu maniero tho inti,
PSA.37.13	ani, ei hong tung rang ei riat sika.
PSA.37.14	Anriang le antak ngai ansul rang le omdan adik ngai athat rang,
PSA.37.14	mi salui ngaiin khendai ei phoi u na;
PSA.37.14	a saili u ngai ei rakuai u na.
PSA.37.15	A khendai u han amani malung chu vit intia,
PSA.37.15	a saili u ngai chu ankhiaka om inti.
PSA.37.16	Mi dik neinun alakte ei don chu
PSA.37.16	mi salui neinun atampa ei don lup nek ten asa bet.
PSA.37.17	Mi salui ban ngai chu ankhiaka om intia,
PSA.37.17	mi dik ha chu 
PSA.37.18	adonglua u rang chu kumkhuana a om rang ke.
PSA.37.19	Hun saluia mualphui ansak no ni na;
PSA.37.19	nidan kum ngaiam khop unti.
PSA.37.20	Mi salui ngai chu anpei unti na;
PSA.37.20	anpeia om untia, moikhu anga anpei unti.
PSA.37.21	Mi saluiin chu a puka, thuan u mak
PSA.37.21	mi dikin chu mi lungkham a mu na, a pek chachak.
PSA.37.22	A borsangna andom ngai han ram hi lua unti,
PSA.37.22	khomak andom ngai chu anpeia om unti.
PSA.37.23	ei zot dan atho ngai chu arung chachak.
PSA.37.24	Anbanam, anba theng thei no ni,
PSA.37.25	Naipang ka lei ni zeia; atun ka leia tar zei,
PSA.37.25	tenchu mi dik chu anmaka om la mu ngai makunga
PSA.37.25	akhuk abana kut ado la mu ngai makung.
PSA.37.26	Sunsot mi lungkham a muna a manpuka,
PSA.37.26	akhuk ngai um borsang atung u chachak.
PSA.37.27	Asanok matan sin asa tho ro,
PSA.37.27	hanke kumkhuana om na ti.
PSA.37.28	ami anthiang ngai chu marak ngai mak.
PSA.37.28	Kumkhuana rang anrung rap ke,
PSA.37.28	mi salui khuk ngai chu anpei inti.
PSA.37.29	Mi dik ngaiin chu ram hi lua untia
PSA.37.29	asunga kumkhuana om unti.
PSA.37.30	Mi dik murin chu hianna chong aril chachaka,
PSA.37.30	a malein ruiril dikna chong aril chachak.
PSA.37.31	A Pathian dan chu a malunga a oma,
PSA.37.31	ma ngai mak.
PSA.37.32	Mi saluiin mi dik chu a ena,
PSA.37.32	athatna atho chachak.
PSA.37.33	arui aril u tika han siatanlo phal no ni.
PSA.37.34	hanchu ram hi alua ranga na manson inti,
PSA.37.34	mi salui ngai anpeia ei om u ha la mu na ti.
PSA.37.35	Mi salui ningneina don sabak;
PSA.37.35	ei mongna muna thing anchor luai anga anbur zuak ka mu na.
PSA.37.36	Tenchu lampuia mi a sena, hanuk, enta, ama chu lei om lai mak;
PSA.37.36	ka roka, tenchu muthei lai mukung.
PSA.37.37	Mi anerona bui mandang tan, mi dik ta ha en ro;
PSA.37.37	hava ang mi ei hekna rang chu phukdaina ni intia,
PSA.37.38	anchai ngai chu anruala ansiata om untia,
PSA.37.38	mi salui ngai hekna chu anpeina ke.
PSA.37.39	Tenchu mi dik ngai sandamna chu 
PSA.37.39	ama chu antak lunghang laia a rakul ke.
PSA.37.40	amana han ei anbetok u sika,
PSA.37.40	mi salui ngai ata arunga a sandam chachak.
PSA.38.1	O 
PSA.38.1	malung alumam na manchu no tan!
PSA.38.2	Na thal ngai chu ka panga anvita;
PSA.38.2	na kut le ka chunga na nama.
PSA.38.3	Na malung ei lum sika ka taksa hi adam ngal om mak;
PSA.38.3	kei sanok sika ka runa hin ahoi angkhat ngal om mak.
PSA.38.4	Kei siatna hin ka lu ana hip diaia;
PSA.38.4	puak arikpa anga, kei mator nok ani.
PSA.38.5	Kei mona sika,
PSA.38.5	kei popna ngai hi athuna asiat sua zeia.
PSA.38.6	Ka na na, kan bur chiana;
PSA.38.6	sunsota lunghanga kan vaka.
PSA.38.7	Ka kong hi aluma anhang kiara;
PSA.38.7	ka taksa him adam ngal om mak.
PSA.38.8	Ka ponga, ka zeng zuaka;
PSA.38.8	ka malung om ei hui nok sika kan kuia.
PSA.38.9	kei ankui him nang ata anthup nimak.
PSA.38.10	Ka malung hi dup dup athona, ranak don lai makung,
PSA.38.10	ka mit ei var nan um ana mak zeia.
PSA.38.11	Anan dit ngai le ka lom ngai chu kei pop ata ankhai kiar u na;
PSA.38.11	ka unai ngai um alapana anding u.
PSA.38.12	Kei damna apei ranga anrok ngai chu kei
PSA.38.12	anok theina rang chang akam u na,
PSA.38.12	kei siatna ranga anrok ngaiin um chong sanok aril u na.
PSA.38.13	Hanum koi chu kuar aset anga re luia ka oma,
PSA.38.13	chong thei lui a mur ang nok anga ka om.
PSA.38.14	Mi chong re thei lui,
PSA.38.14	a mura chunngona ngal suak ngai lui anga ka om.
PSA.38.15	O 
PSA.38.15	O 
PSA.38.16	“Hanok ten na mariam untia,
PSA.38.16	ka ke sir achai le ka chunga anlian ving u ni” kei ti ke.
PSA.38.17	Kan ba vivita;
PSA.38.17	ka lunghangnam ka makunga a om chiana.
PSA.38.18	Kei siatna chu puang ka tia;
PSA.38.18	kei masialna sika lunghanga kei om rang.
PSA.38.19	Tenchu anan duipui ngai chu asingansa asana, arat u na;
PSA.38.19	dik lui taka anan mumak ngai chu apung zut u na.
PSA.38.20	Asa asanoka athuan chachak ngai hi
PSA.38.20	asa kei val sika anan duipui ngai u ke.
PSA.38.21	O 
PSA.38.21	O ka Pathian, ka kom ata alapana om no ro!
PSA.38.22	O Puma, anan sandampu
PSA.38.22	ana san ranga annot ro!
PSA.39.1	“Ka maleiin ei masial nokna rang,
PSA.39.1	ka omdan ngai hi asa dima rung ka tia;
PSA.39.1	mi salui ngai ka makunga a om sung u chu
PSA.39.1	ka bai hi mur khitna le khit ka ti,” ka tia.
PSA.39.2	Hanke a daireka chong luia ka oma,
PSA.39.2	asa tiang um ka dairek!
PSA.39.2	Tenchu ka lunghangna chu anson riama,
PSA.39.3	Ka sungkuana hin ka malung a lum ru ruama.
PSA.39.3	Kei mandon kei mandona han moi chu honga chuanga;
PSA.39.3	hanuk, ka malei le chong ka rila:
PSA.39.4	“
PSA.39.4	Hontinmo ei ni ti, na manthei tan?
PSA.39.4	Chukano kei ni zia na manriat ro.”
PSA.39.5	Enta, ka dam sung hi kutpha tiat ripa na sina!
PSA.39.5	Ka kum hi na mitmuna chu ite lem nimak.
PSA.39.5	Mitin hi ei sat u na khit um apuma ite ni u mak.
PSA.39.6	Mitin hi rali anga cheianleng ke na ni; (Selah)
PSA.39.6	anpon papei u ke.
PSA.39.6	Donglua a mankhom chachaka, tumo alua rang re luia.
PSA.39.7	Hanuk, 
PSA.39.7	Kei sabeina chu nanga ke ei om.
PSA.39.8	Kei machai ngai dora ata na mazok tan,
PSA.39.8	mi mo ngai anerona na siak no ro.
PSA.39.9	Nangin nei ti ei ni sika
PSA.39.9	chong makunga, ka bai um ang makung.
PSA.39.10	Nei na zemna hi ka kom ata na thot pe tan!
PSA.39.10	Nei na zem sika anpei ke ka ni.
PSA.39.11	Min ei machaina sika chunngo nei thona nei manchu chachak.
PSA.39.11	Andit ei ruaina chu nger anga amasiat chachak.
PSA.39.11	Mitin hi ite ni u mak! (Selah)
PSA.39.12	O 
PSA.39.12	kei na paina hi na kuar do tan;
PSA.39.12	ka mit rathi chula hin dairek no ro.
PSA.39.12	na khual ke ka ni,
PSA.39.12	Ka khuk ngai dora ang han anthat mai ke ka ni.
PSA.39.13	O, hin ata ka suaka, kei omlai nok man hin,
PSA.39.13	kei hong har retna rang na hoi ro.
PSA.40.1	ka tiang hong anhoia, kei pai chu ahong riata.
PSA.40.2	Anpeina khur ata,
PSA.40.2	dialpok annat sabak ata ana masuaka.
PSA.40.2	Hanuk, ka ke chu lungpui chunga asiaka,
PSA.40.2	ka ke phet ngai chu a mandeta.
PSA.40.3	La thar ka mura a siaka,
PSA.40.3	na Pathian anpakna chu.
PSA.40.3	Mi tam takin hava ha mu untia, achi untia,
PSA.40.4	omalian ngai le milak tianga ase
PSA.40.4	ngai poisak lui chu borsang atung u.
PSA.40.5	O 
PSA.40.5	koini rui nei mandonna ngai hi atam sabaka!
PSA.40.5	Hava ngai ha na makunga anlang sua rua ni maka.
PSA.40.5	Anriat rang ngal tho ila.
PSA.40.5	A tel sua rua nimak!
PSA.40.6	Anbolna le dalin dar chunga pham lem mak che na; 
PSA.40.6	ka kuar ngai hin ana ver pe zeia;
PSA.40.6	halbiang dali le masial ranga dali chu zot mak che na.
PSA.40.7	Hava suale, koiin, “Rangai ta, ka hong hi;
PSA.40.7	lehkhabu zual han ka rui anziak ani na.
PSA.40.8	O ka Pathian, nei zot zat atho hi ka raisanna ke!
PSA.40.8	na dan rui chu ka malunga a om chian ke.”
PSA.40.9	Ankhomna lianpa na han dikna thang ahui tang ka hai pui.
PSA.40.9	O 
PSA.40.9	ka mur hi manar no ning ti na riata.
PSA.40.10	Nei dikna chu ka malung sunga thup makunga;
PSA.40.10	Iamruana nei omna le na sandamna chong ke tang keia hai.
PSA.40.10	Na lungkhamna le nei takna chu ankhomna
PSA.40.10	lianpana mi ngai koma han thup makung.
PSA.40.11	O 
PSA.40.11	Na lungkhamna le nei takna han na rung chian rase.
PSA.40.12	A sanok atel sua nok zatin ana hual tita,
PSA.40.12	muthei lai makung!
PSA.40.12	Kei masial ngaiin ana hong huam u na,
PSA.40.12	hasik han muthei lai makung;
PSA.40.12	hava ha ka samsang ngai neka atama,
PSA.40.12	ka malung hi apong zei.
PSA.40.13	O 
PSA.40.13	O 
PSA.40.14	Kei damna apei ranga anan rok ngai chu
PSA.40.14	mualphui ansaka le anzaka om u sela.
PSA.40.14	Kei siatna chunga apham ngai chu
PSA.40.14	nuk akira anzaka om u rase.
PSA.40.15	Anemmo ana ti ngai chu
PSA.40.15	mualphui ei ansak u sika ratha ta sabaka om u rase.
PSA.40.16	Anan rok ngai doran chu nanga han raisan le aphama om u rase.
PSA.40.16	Na sandamna andit ngai han,
PSA.40.16	“
PSA.40.17	Koi chu anriang le antak ka ni na,
PSA.40.17	hanum ni rase 
PSA.40.17	nang chu ana sanpu le anan zokpu na ni na.
PSA.40.17	O ka Pathian, sot no ro do!
PSA.41.1	Anriang ngai andon mi chu borsang atung u,
PSA.41.1	lunghangna ni na 
PSA.41.2	phila hin borsang atunga om inti;
PSA.41.2	ama adui ngai zot le ninga ei lot ranga pe no ro.
PSA.41.3	nangin adam nok lai han ei zalna na sin pe kiara.
PSA.41.4	Koiin, “O 
PSA.41.4	kei damna hi na mandam pe ro,
PSA.41.4	na chunga asia ka tho na,” ka ti na.
PSA.41.5	Ana dui ngaiin chu, “Itikmo ei thina, a raming ei anpei rang,” tina,
PSA.41.5	anrilsiat u chachaka.
PSA.41.6	Hanuk, amani bila tulekin mo ana hong enam,
PSA.41.6	chong peipok aril chachaka;
PSA.41.6	a malung han asanok a mankhom chachaka;
PSA.41.6	ei suak le mi ava ril chachak.
PSA.41.7	Anan mumak ngai doran chu ana duina chong anril sisit u na;
PSA.41.7	mi ei siatna rang a mandon u chachak.
PSA.41.8	“Natna saluiin akop zeia;
PSA.41.8	atuna ei zal hi anthui ret lai no ni,” a ti u na.
PSA.41.9	Ka lom madit ka mi iam, 
PSA.41.9	ka vaipol ansempui nget han,
PSA.41.9	a ke madil ka chunga a lang zei.
PSA.41.10	Tenchu, O 
PSA.41.10	nangin lungkham na mu tan la,
PSA.41.10	amani kei thuan theina rang na mathui ret ro.
PSA.41.11	Hiva na hin ka chunga na rai asan ti ka riat,
PSA.41.11	ana duipun eina ngam chachak noka hin.
PSA.41.12	Koi hi chu rilru sa kei raputa hin nangin nana sur tita;
PSA.41.12	a makunga han kumkhuana rang nana siak.
PSA.41.13	Umor ata umor taituana anpaka om rase!
PSA.41.13	Amen! Amen!
PSA.42.1	Sakhin, tidunga ti ningaola phuk ansam anga hin,
PSA.42.1	O Pathian, kei damna hin nang ei na zota phuk ansam ke.
PSA.42.2	Kei damna hi Pathian ei zota, Pathian adam ei zota, a ti anral ke.
PSA.42.2	Hotikamo Pathian makunga kei va tunga, kei antong pui rang tak?
PSA.42.3	Ka mitrathi hi asun azana ka bu ke,
PSA.42.3	“Hovanmo na Pathian chu?” ei na lei ti chian u le.
PSA.42.4	Hiva rui hi ka riattita, kei damna hi ka sunga ka leia,
PSA.42.4	mipui bila ka sena,
PSA.42.4	raisanna le anpakna rahu le mi tampa panta,
PSA.42.4	Pathian anmokna in apana ma kei ruai chachak ngai ha.
PSA.42.5	O kei damna, ichangmo nei anbur chian?
PSA.42.5	Ichangamo ka sunga hin nei anpon?
PSA.42.5	Pathian sabei ro; a mela damna sika
PSA.42.5	ama chu kei la manpak rang ke.
PSA.42.6	O ka Pathian, kei damna ka sunga hin anbur chiana,
PSA.42.6	hasik han Jordon le Hermon ram ata
PSA.42.6	Mizar mual ata hin ka na riattit ke.
PSA.42.7	Na ti luang rasa sur sura son tin thuk le tin thuk chu ankui u na;
PSA.42.7	na tiduar le na tinsok ngai dora han ana hip diai zeia.
PSA.42.8	Tenchu 
PSA.42.8	a la han zana na ompui inti,
PSA.42.8	kei damna Pathian koma a borzongna han.
PSA.42.9	Pathian ka lungpui koma han, “Ichangmo nei na mangil?
PSA.42.9	Ichangamo ka sunga hin nei anpon?
PSA.42.9	Pathian sabei ro; ama chu kei la manpak rang ke
PSA.42.9	ka mel anan dampu le ka Pathian chu.”
PSA.42.10	Ana dui ngaiin ana ero u na,
PSA.42.10	“Honmo na Pathian?” a ti na ana rakel u chachak
PSA.42.11	O kei damna, ichangmo nei anbur chian?
PSA.42.11	Ichangmo ka sunga nei anpon?
PSA.42.11	Pathian sabei ro: Ama chu kei la manpak rang ke,
PSA.42.11	ka mel andampu ka Pathian.
PSA.43.1	O Pathian, rui na zek tan la,
PSA.43.1	Pathian tel lui nam chunga hin ka chong na rilpui ro;
PSA.43.1	o, mi huang zot mi dik lui ata hin na mazok ro.
PSA.43.2	Nang chu kei ratna Pathian ke na ni;
PSA.43.2	ichangamo nei na pei?
PSA.43.2	Ichangmo ana duipu anphenengna sika lunghanga kei om chachak?
PSA.43.3	O, na ra-ang le na chongtak chu tir tan la;
PSA.43.3	amani han na ruai sela;
PSA.43.3	na mual anthianga le
PSA.43.3	nei omna ngai chu na mantung rase.
PSA.43.4	Hanchu Pathian maicham kola se ka ti na;
PSA.43.4	Pathian ka raisan sabakna kola han.
PSA.43.4	O Pathian, ka Pathian.
PSA.43.4	Tingtang lem manpak ka ti.
PSA.43.5	O kei damna, ichangamo nei anbur chian?
PSA.43.5	Ichangamo ka sunga nei anpon?
PSA.43.5	Pathian sabei ro,
PSA.43.5	ama chu kei la manpak rang ke,
PSA.43.5	ka mel anan dampu le ka Pathian chu.
PSA.44.1	O Pathian, tiana adam u laia na sintho ngai ha
PSA.44.1	na khuk ngaiin ei na ril, na kuar le nei riat.
PSA.44.2	Nangin na kut ngetin namtin chu nei razula na khuk ngai chu nei phuna;
PSA.44.2	mitin chu na mantaka, amani chu na manliana.
PSA.44.3	Ram hi alua ranga amanin khendai le ei lak u nimaka;
PSA.44.3	amani a ban ule ansandam um ni u mak,
PSA.44.3	a chung u na na rai ei san sika.
PSA.44.4	O Pathian nang chu ka reng ke na ni;
PSA.44.4	Jakob zokna ranga chong pe ro.
PSA.44.5	Nang na sika ana dui ngai chu suka maluai intia
PSA.44.5	na raming sika ana dui ngai chu achil intia.
PSA.44.6	Ka saili hi anngampui le no ninga,
PSA.44.6	ka khendaiin um na sandam no ni.
PSA.44.7	Anan duipui ngai ata han nangin nana sandama
PSA.44.7	anan mumak ngai chu mualphui na sak zei.
PSA.44.8	Sunsota Pathian nan lianpuia,
PSA.44.8	na raming chu kumkhuana manpak inti. (Selah)
PSA.44.9	Atun hin chu nangin nana henga, nana manzaka;
PSA.44.9	koini na sipai ngai lem suak lai mak che.
PSA.44.10	Ana dui ngai ata nana manrot chachaka,
PSA.44.10	anan mumak ngai han ei zozota sum alak u chachak.
PSA.44.11	Bera anthat rang anga nana siaka;
PSA.44.11	namtin bila nana chen kiara.
PSA.44.12	Na mi ngai chu ite ni luia na zuara,
PSA.44.12	aman u ngai chu nei nei pui lem nimak.
PSA.44.13	Nangin na ravela mi ngai nana man ero na,
PSA.44.13	na kol kianga mi ngai mumak le manitangzar ranga nana manoma.
PSA.44.14	Nangin namtin bila asiat tianga ankhina ranga nana siaka;
PSA.44.14	mitin bila mi ngai lu anthingna ranga nana siaka.
PSA.44.15	Kei anzakna hi sunsota ka makunga a om chachaka;
PSA.44.15	mualphui kei ansaknan ana mankhuk zei.
PSA.44.16	Paidar anasakpu le rilsiatpu he sika le
PSA.44.16	raldui le ratha thuanpu sika.
PSA.44.17	Hava ngai dora ha koini na chunga atunga;
PSA.44.17	tenchu na mangil ngai mak me,
PSA.44.17	na dankhita hin arothola tho ngai mak me.
PSA.44.18	Koini na malung ngai hi nuk kir ngai maka;
PSA.44.18	koini na ke phet ngaiin na lampui pang pet ngai mak.
PSA.44.19	Nangin si-al ngai omnana nana sinsaka;
PSA.44.19	thina ralina ei na mankhuna ranga.
PSA.44.20	Koini na Pathian raming nei mangila mo,
PSA.44.20	ram atei Pathian tiang na kut ngai nei phar aniten,
PSA.44.21	Pathianin hava ha eia roka ei tok nok rang mo?
PSA.44.21	Malunga anthup ngai hi ei riat kiar ke.
PSA.44.22	Ani, nang na sika sunsota anthata ka om chachak; 
PSA.44.22	bera anthat rang ngai anga anbetok ke na ni.
PSA.44.23	O 
PSA.44.23	Meng tan, kumkhuana han na mak no ro!
PSA.44.24	Ichangamo na mai nei thupa,
PSA.44.24	nei antakzia le ansinsaka nei tiarzia hi nei mangil chachak?
PSA.44.25	Ana san ranga anthui tan;
PSA.44.25	na lungkhamna sika na ratan ro.
PSA.44.26	Ana san ranga hong ro!
PSA.44.26	Na lungkhamna sika na ratan ro!
PSA.45.1	Ka malung hi asana aliam zuzuta,
PSA.45.1	rengkhit ruia ka chong phua chu ril ka ti.
PSA.45.2	Miring nai ngai neka na mel asa ruka;
PSA.45.2	lungkhamna hi na mura anlei ke,
PSA.45.2	hasik han Pathianin kumkhuana rang aborsang ei na pek ke.
PSA.45.3	O, mi rat, na khendai na konga a va ro;
PSA.45.3	nei anlianna le nei satna ngai lehan.
PSA.45.4	Chongtak le omannuaina le dikna sika
PSA.45.4	nei satna le anlianga neinungna le sakor chunga a chuanga.
PSA.45.4	Hanke na chang kut tiang rathatak a om tatak na manchu inti.
PSA.45.5	Na thal chu anzuma,
PSA.45.5	rengkhit adui ngai malunga han anphun nguta;
PSA.45.5	mitin hi na thuaia anba u na.
PSA.45.6	O Pathian, na reng chomphang chu umora om rang ani; 
PSA.45.6	mi mandang om nokna reng sunrol chu na rang reng sunrol ani.
PSA.45.7	Dikna chu na dita, asanok chu na matira.
PSA.45.7	Hasik han, Pathian, na Pathian han, na lom ngai neka atama
PSA.45.7	raisanna sariak ei na manthi zei ha.
PSA.45.8	Na puan ngai dora ha mura marim, aloe marim,
PSA.45.8	thingthumte marim, annam phuphunga;
PSA.45.8	saiha le ansin in ngai tingtang achi tatei rahu honga suak ngai han na rai ei mansan ke hile.
PSA.45.9	Nupang asa ngai bila han reng nainupang ngai anchel u.
PSA.45.9	Na chang tiang han ophir rangkachaka anlianga reng mi chu andinga.
PSA.45.10	O, ka nainupang, rangai ta, mandon tan la, na kuar do ro;
PSA.45.10	na mi ngai le na pa ina mi ngai ha mangil ro.
PSA.45.11	Hanke rengkhitin na mel asa hi ei na madit rang;
PSA.45.11	ama chu na Puma; han chu ama chu chibai buk chachak ro.
PSA.45.12	Tura nainupang chu nuampek achoia hava han om inti;
PSA.45.12	mi bila a nei ngai nget han na lungkhamna zong unti.
PSA.45.13	Reng in sunga reng nainupang chu anlian kiar u na!
PSA.45.13	A puanchoi chu rangkachak le anliang ani.
PSA.45.14	Puan anchi anhui antiang rengkhit koma ruai untia,
PSA.45.14	ama zipu, a lom nungak ngai chu,
PSA.45.14	na kom hong ruai unti.
PSA.45.15	A pham sabak le raisan sabaka ruai untia;
PSA.45.15	rengkhit ina han lut unti.
PSA.45.16	Na pa ngai neka na nai ngai om untia,
PSA.45.16	ama chu phil chung pumpuia hin mi liana sin na ti.
PSA.45.17	Na raming hi akhuk akhuka ariattitna ranga sin ka ti,
PSA.45.17	hava sik han mitinin kumkhua taituana raisan chong na ril unti.
PSA.46.1	Pathian chu nei anrungna le nei ratna,
PSA.46.1	nan tak laia ana san ranga ana dep chian ke.
PSA.46.2	Hasik han leilung hi alei anthula,
PSA.46.2	mual ngai hi tipuilian sunga anthot viakam nisela achi no ma ni;
PSA.46.3	ti ngai chu ari susura anphul zuzut ngal sela,
PSA.46.3	ti duar ansok sika mual ngai hi annik ngal sela,
PSA.46.3	achi thak no ma ni. (Selah)
PSA.46.4	Ti dung angkhat a oma,
PSA.46.4	hava abaksem ngai han Pathian khopui rai a mansan chachak,
PSA.46.4	chungnungkhita ei omna mun anthiang chu.
PSA.46.5	Pathian chu amalai taka a oma; annik no nia;
PSA.46.5	khua avar phing lehan Pathianin san inti.
PSA.46.6	Namtin rahu don u na, ram ngai chu annika;
PSA.46.6	ama han rahu a peka, leilung hi azoia se.
PSA.46.7	Sipai ngai 
PSA.46.7	Jakob a Pathian chu koini rakul ansang ani. (Selah)
PSA.46.8	Hong u ta, 
PSA.46.8	leilung ei masiatzia ngai hi.
PSA.46.9	Ama han anduina chu kolmong tenpeia a manmong chachaka;
PSA.46.9	saili chu ama khiaka, asei chu abong abong a manchanga,
PSA.46.9	rot ngai chu moia a hal biang chachak.
PSA.46.10	“Dairek u ro,” “Pathian keini ti re u ro,
PSA.46.10	namtin bila anpaka om ka tia,
PSA.46.10	phila hin anpaka om ka ti.”
PSA.46.11	Sipai ngai 
PSA.46.11	Jakob a Pathian chu koini rakul ansang ani. (Selah)
PSA.47.1	O, mi ngai dora, na maza aben u tan!
PSA.47.1	Raisanna rol le Pathian kom ankhek u ro!
PSA.47.2	phil chung dora na Reng anlian ke ei ni.
PSA.47.3	Ama han mitin chu koini na thuaia asiaka;
PSA.47.3	namtin chu koini na ke thuaia asiak.
PSA.47.4	Ama han koini na donglua rang chu na thang pe inti,
PSA.47.4	ei madit Jakobin ei manlian khit ram ha. (Selah)
PSA.47.5	Pathian chu rahupui le a kala.
PSA.47.6	Pathian anpaka la tho u tan la, anpaka la tho u ro;
PSA.47.6	koini na Rengkhit anpaka la tho u tan la, anpaka la tho u ro!
PSA.47.7	Pathian chu ramual pumpuia Reng ani na;
PSA.47.7	re u tan anpaka la tho u ro.
PSA.47.8	Pathian chu namtin chunga renga ansuta;
PSA.47.8	mitin bila mi lian ngai chu anchun u na;
PSA.47.8	Leilung phocheng ngai chu Pathian ta ani na;
PSA.47.8	ama chu anpak sabaka om.
PSA.47.9	Abraham Pathian mi ngai ani rang
PSA.47.9	mitin bila mi lian ngai chu ankhom u na,
PSA.47.9	leilung pho ngai chu Pathian ta keng;
PSA.47.9	ama chu anpak sabaka a om.
PSA.48.1	koini na Pathian khopuia, a mual anthianga han.
PSA.48.2	Ansang ahui ramual dora raisanna chu; 
PSA.48.2	Zion mual ha ani, mar tianga,
PSA.48.2	Reng alian khopui ha.
PSA.48.3	A reng in ngaia han chu Pathianin
PSA.48.3	rakul ansang ani ti anpuanga.
PSA.48.4	Enta, reng ngai chu anchun u na, ahong u na.
PSA.48.5	A mu u na, boidong a om ati u na;
PSA.48.5	lunghang achul u na, a rot len u na.
PSA.48.6	Hava han annoknan a sura,
PSA.48.6	nupang naiha puang angam a sura.
PSA.48.7	Sualam thinthin
PSA.48.7	Tarsis rakuang alian ngai chu a masiat chachak.
PSA.48.8	Sipai ngai 
PSA.48.8	kuar nei riat ang nget han na mu zei;
PSA.48.8	Pathianin ha khopui ha kumkhuana ranga mandet inti. (Selah)
PSA.48.9	O Pathian, na biakin sung rila han,
PSA.48.9	na lungkham zia hi na mandon zei.
PSA.48.10	O Pathian, na raming ang ngeta,
PSA.48.10	nei anpakna chu kolmong tenpeia a oma;
PSA.48.10	na chang kut tiang chu dikna le abit ke.
PSA.48.11	Na ruirilna ngai sika
PSA.48.11	Zion mual chu raisan taka om se la!
PSA.48.11	Judai ram nainupang ngai chu raisan taka om u rase.
PSA.48.12	Zion chu anhila, ahual u tan la;
PSA.48.12	a ralsuang kung in ansang ngai um tel u ro,
PSA.48.13	A rakul ngai chu mandang sadim u tan la,
PSA.48.13	a reng in ngai chu mandon u ro,
PSA.48.13	thuithar ahonga om ret ngai koma nei ril thei u na rang.
PSA.48.14	“Hiva Pathian hi kumkhua taituana na Pathian rang ke;
PSA.48.14	thi tenpaiam ana ruaipu ni inti.”
PSA.49.1	O mi ngai dora, hiva hi rangai u tan la!
PSA.49.1	Ramuala a om ngai dora, na kuar lei sung u ro.
PSA.49.2	Mi sin le mi lian,
PSA.49.2	anchong le anriang um.
PSA.49.3	Ka murin hianna chong ril intia;
PSA.49.3	ka malung mandonna chu riattheina chong ni inti.
PSA.49.4	Ahianna chonga ka kuar sung ka tia;
PSA.49.4	chongril anthuk kei ril chu tingtang le manthiang ka ti.
PSA.49.5	Nikhua saluia asanokna ngaiin ana hual titam
PSA.49.5	ichangmo kei achi rang,
PSA.49.6	a suma anngama,
PSA.49.6	a neinungna achan anlianpui ngai han.
PSA.49.7	Tuten a parual ngal ratan thei no nia;
PSA.49.7	Pathian koma anratan nam pek pe thei u no ni,
PSA.49.8	Ei dam u na ratanna rang han atam sabak atham ananga,
PSA.49.8	kumkhua nam apek rang anhun no ni.
PSA.49.9	Ei dam chiana,
PSA.49.9	ei thuna ei siat nokna rang han.
PSA.49.10	Mi hian ngai um athi u na,
PSA.49.10	aset amo ngai um athi u na.
PSA.49.10	A sum u mitei ei mak pe u chachak chu anriat u na.
PSA.49.11	A rilru mandon dan u chu;
PSA.49.11	a in u ngai chu kumkhuana a om rang anga le;
PSA.49.11	ei om u na ngai chu akhuk akhuk tenpeia a om rang ang ani,
PSA.49.11	a ram u ngai chu amani raming a mankham u chachak.
PSA.49.12	Tenchu miring hi anliana omchian maka;
PSA.49.12	ran anpei u chachak ngai ang mai ke.
PSA.49.13	Ha a omdan u ha ei mo u na ani,
PSA.49.13	tenchu, a nuk u na han min achong ril u ngai chu asa ati u chachak.
PSA.49.14	Bera anthat ranga Seol-a anthung lup u ati u chachak,
PSA.49.14	thina ha amani rungpu ni untia.
PSA.49.14	Khua avar le mi dik ngaiin achung u na ruiril untia,
PSA.49.14	ataksa siat untia, Seol chu ei om u na rang in ani zeia.
PSA.49.15	Kei damna hi chu Pathianin Seol kut ata mazok inti; (Selah)
PSA.49.15	ama han na maham intia.
PSA.49.16	Mi a neia alei oma,
PSA.49.16	a insungkua lianna chu anson ruruamam;
PSA.49.17	a thi tik han ite abila choi thei no ni;
PSA.49.17	ei lianna han zi thei no ni.
PSA.49.18	A dam lai han borsang atung anti ngal se la,
PSA.49.18	borsang ei tung sika min manpak ngal sela,
PSA.49.19	akhuk ngai bila se inti,
PSA.49.19	ra-ang voikhat ngal mu lai lui ngai rang koma han.
PSA.49.20	Miring, anpaka a oma, riattheina don thei lui chu;
PSA.49.20	ran athia anpei u chachak ngai ang ke.
PSA.50.1	Pathian, Pathian nget, 
PSA.50.1	leilung hi ni suakna ata ni lutna tenpei a paia.
PSA.50.2	Asa anzuina, Zion ata han,
PSA.50.2	Pathian chu a ra-ang a masuaka.
PSA.50.3	Koini Pathian chu hong intia, dairek no ni;
PSA.50.3	a maton tiang han moiin kang zuzur intia.
PSA.50.4	A mi ngai rui ei ril theina ranga
PSA.50.4	chung tiang anvan ngai le phil hi pai inti.
PSA.50.5	“Ka mi anthiang ngai ka koma hong man khom u ro,
PSA.50.5	me thata ka koma dan akhit ngai chu,” ti na.
PSA.50.6	Hanchu, anvan ngaiin ei dikna chu tang ahaipui untia,
PSA.50.6	ama Pathian nget ha ruirilpu ani na. (Selah)
PSA.50.7	“O ka mi ngai, rangai u ro, chong ril ka ti;
PSA.50.7	o Israel, rangai ro, na manthiang ka ti.
PSA.50.7	Koi hi Pathian, na Pathian nget chu ka ni hi.
PSA.50.8	Nei anbolna ngai sika na ngo no ning
PSA.50.8	na halbiang dali chu ka matona a om chian.
PSA.50.9	Na in ata chu serattang ngal rasua no ning,
PSA.50.9	na ran khumna ata keltang ngai um rasua no ning;
PSA.50.10	ram thuaia me tatei ngai hi ka ta ke
PSA.50.10	mual asangkhat pei chunga ran a om ngai um.
PSA.50.11	Muala va ngai dora ka riat kiara,
PSA.50.11	ram sa ngai um ka ta ke.
PSA.50.12	“Ka von anchamam na ril no ning;
PSA.50.12	leilung le asunga a om ngai dora hi ka ta ani na.
PSA.50.13	Serattang me kei saka
PSA.50.13	kel thisen kei nek rang mo?
PSA.50.14	Pathian koma raisan chong aril anbolna dar tan la;
PSA.50.14	na chongtin um chungnungkhit koma len ro;
PSA.50.15	Hanuk, nei anponna ni han na pai tan;
PSA.50.15	na mazok ka tia, hanke nangin neina manpak rang,” a ti na.
PSA.50.16	Mi salui koma han chu, Pathianin,
PSA.50.16	“Ka dan apuang rang, imo nang na ningneina?
PSA.50.16	Ka dankhit hi ichangamo na mura nei mantai chian?
PSA.50.17	Anchuna na mumaka;
PSA.50.17	ka chong ngai hi nuk tiang na pei tira.
PSA.50.18	Anru na mu le na zom lena,
PSA.50.18	uiare pa ngai ret nan loppui chachak.
PSA.50.19	“Asiat ranga na mur na manga;
PSA.50.19	na malei le anhuangna na sina.
PSA.50.20	Ansut chunga na parualpa na rilsiata
PSA.50.20	nang na nu naipasal nget chu nei mumak chachak.
PSA.50.21	Hava ngai dora na tho na, tenchu ka daireka,
PSA.50.21	na malunga nang na anga nei na be.
PSA.50.21	Tenchu chunngo na tho ka tia, na mit muna adonte na manlang ka ti.
PSA.50.22	“Nangni Pathian anngil ngai, hia hi mandon u ta,
PSA.50.22	hanok aniten na pot lam chit u ning,
PSA.50.22	nangni anan zokpu rang tute om no ni.
PSA.50.23	Tukareng phamna chong anbolna a dar doran koi ana manlian chachaka;
PSA.50.23	hanuk, a omdan anrengpu koma han,
PSA.50.23	Pathian sandamna manmu ka ti,” a ti na.
PSA.51.1	O Pathian, na lungkhamna ei tam sika lungkham na mu ro,
PSA.51.1	nei na ditna sika kei masial ngai na pei pe ro.
PSA.51.2	Kei dik nokna ngai na rasu pe vang ro,
PSA.51.2	kei masial hi na rathial pe ro!
PSA.51.3	Kei masialna ngai hi ka riata;
PSA.51.3	kei masial hi ka makunga a om chachak.
PSA.51.4	Na chunga, na chung ronga ke asia kei tho, 
PSA.51.4	na mit muna asia ka lei tho na.
PSA.51.4	Chong nei rila sat nan lo theia;
PSA.51.4	rui nei rila nei anthiang hiai theina rang.
PSA.51.5	Enta, kan zir ata masial adon ka ni na;
PSA.51.5	ka nun salui keini chunga ana vonga.
PSA.51.6	Sungril tiang antakna anzota;
PSA.51.6	anlang lui tiang hianna nana manchuna.
PSA.51.6	1 
PSA.51.7	Husop le na rathial ro sai ka ti;
PSA.51.7	na ra su tanla hanke arial neka kei var rang.
PSA.51.8	Raisanna le phamna chu na manriat ro;
PSA.51.8	na ru kui ngai chu raisan theina rang.
PSA.51.9	Kei siatna ngai ata na mai thup tan
PSA.51.9	kei masiatna ngai dora na pei pe ro.
PSA.51.10	O Pathian, koia hin malung anthiang sin tan,
PSA.51.10	ka vonsunga hin ratha dik athar na sin pe ret ro.
PSA.51.11	Na kom ata na pei no tan la;
PSA.51.11	na ratha anthiang hi na la pe no ro.
PSA.51.12	Nei na sandamna raisanna na pe ret tan,
PSA.51.12	ratha hetel le na sur chian ro.
PSA.51.13	Hatuka ansial ngai chu na lampui rui manchu ka ti na,
PSA.51.13	hanchu, mi salui ngai chu na tiang hong anhoi ret unti.
PSA.51.14	O Pathian, nang anan sandampu Pathian, thisen suakna ata
PSA.51.14	hanchu, ka maleiin nei dikna chong chu raisan taka na uai inti.
PSA.51.15	O Puma, nangin ka mur hi na malong pe ro,
PSA.51.15	hanchu ka murin nei anpakna la puang inti.
PSA.51.16	Anbolna na phamna don mak che na,
PSA.51.16	hantin ni no sela hong choi ka ti;
PSA.51.16	halbiang dali chunga malung zotna ngal don mak che.
PSA.51.17	Pathian zot dan anbolna chu ratha malung ana ani na.
PSA.51.17	O Pathian, malung lungana le ansir tatak ngai hi matir mak che.
PSA.51.18	Nei zot dan taka Zion chunga asa tho ro;
PSA.51.18	Jerusalem rakul chu sin ro.
PSA.51.19	Hatuka, dikna anbolna ngai chunga phamna don na ti na;
PSA.51.19	halbiang dali le halbiang apum adar chunga han;
PSA.51.19	na maicham chunga han serattangpa ngai dar unti.
PSA.52.1	O, mi rat, ichangmo asia nei tho nei ansong pui?
PSA.52.1	Pathian lungkhamna chu a om chian ke.
PSA.52.2	Na maleiin asiat a mandon chachaka;
PSA.52.2	chuivia ngei mihuang chachak anga.
PSA.52.3	Asa neka asanok na zot uala
PSA.52.3	dikna chong nek tenchu milak chong ril na dit uala. (Selah)
PSA.52.4	O, nang malei mi huang,
PSA.52.4	chong anan siat thei ngai dora chu na dita.
PSA.52.5	Pathianin kumkhuana rang na masiat inti;
PSA.52.5	na sur intia nei omna ata na nuka na rasua inti.
PSA.52.6	Mi dik ngaiin um amu u na achi untia;
PSA.52.6	maniero tho untia ti unti,
PSA.52.7	“En u ta, hiva mi hi ke, Pathian a rakula mang zotluia,
PSA.52.7	a neinung atampa ha anngampui uala,
PSA.52.7	ei siatna ha arata ei anriat riam.”
PSA.52.8	Koi hi chu Pathian ina oliv thing anson zuzut ang ka ni;
PSA.52.8	Pathian lungkhamna chu kumkhua taituana iam ka ti.
PSA.52.9	Hava na sintho sika, kumkhuana pham chong na ril ka ti;
PSA.52.9	na mi anthiang ngai mit muna na raming chu ngak chian ka ti, asik chu ei sa sika.
PSA.53.1	A mon chu a malunga, 
PSA.53.1	“Pathian ngal om mak,” ati chachak.
PSA.53.1	Asiat kiar u ke, antir aruai sin sanok atho u na;
PSA.53.1	tute asa tho angkhat ngal om mak.
PSA.53.2	Ariat theia Pathian anrok ngal
PSA.53.2	a om u mo ti ariat ranga,
PSA.53.2	Pathianin anvan ata miring nai ngai a ena.
PSA.53.3	A kir kiar u na; annim sabaka aleia om kiar u na.
PSA.53.3	Tute asa tho ngal om u mak, angkhat ngal om mak.
PSA.53.4	“Asiat a tho ngai han riatna ngal don u mak mo?”
PSA.53.4	“Vaipol ei sak u anga ka mi ngai asak hiam u na,
PSA.53.4	Pathian um pai ngal u ngai mak.”
PSA.53.5	Anchina ngal ei om nokna na han achi sabaka om u na,
PSA.53.5	nang anan duipui aru ngai chu Pathianin atheka a pei pe zeia,
PSA.53.5	Pathianin amani chu ei heng sika mualphui na mansaka.
PSA.53.6	Israel ngai sandamna chu Zion ata hong suak sela.
PSA.53.6	Pathian han a mi ngai selkeia ei om u honga kir pui ret tika,
PSA.53.6	hava huna han Jakob ngai raisan untia, Israel ngai pham unti!
PSA.54.1	O Pathian, na raming le na sandam tan la;
PSA.54.1	nei ratna le ka rui na zek ro!
PSA.54.2	O Pathian, ka borzongna hi rangai tan la;
PSA.54.2	ka baia chong asuak ngaia hin na kuar na lei sung pe ro!
PSA.54.3	Melriat lui ngaiin ana dui u na,
PSA.54.3	mi lektak abui ngaiin kei damna apei ranga ana rok u
PSA.54.3	Pathian chu a matona siak u mak. (Selah)
PSA.54.4	Enta, Pathian chu ana sanpu ani na.
PSA.54.4	Puma chu kei damna arung ngai bila mi ke.
PSA.54.5	Ama han asanok chu ka raldui ngai chunga thuan inti.
PSA.54.5	Nangin amani chu nei takna sika han masiat ro.
PSA.54.6	Ka ninga zotna le dali dora na koma anbol ka ti na;
PSA.54.6	O 
PSA.54.7	Kei antakna ngai dora na ana mazoka,
PSA.54.7	ana dui ngai chunga kei zot dan anga ei hong tung chu ka mitin amu zei.
PSA.55.1	O Pathian, ka borzongnana hin na kuar lei sung tan la;
PSA.55.1	lungkham kei na zongna na hin anthup no ro!
PSA.55.2	Na rangai pe tanla, na masang ro;
PSA.55.2	kei anponna sika ngir thei makunga, kan hum chachak.
PSA.55.3	Ka raldui rahu sika,
PSA.55.3	mi salui ngai anphenengna sika.
PSA.55.3	Ama han asanok ka chunga ahong maluaia,
PSA.55.3	taksita ana siaka.
PSA.55.4	Ka sunga hin ka malung achan ana na,
PSA.55.4	athi rathatak omin ana dela.
PSA.55.5	Anchina le annok nan ana chelbo na;
PSA.55.5	anchinan ana mankhu rapa.
PSA.55.6	“O, vasu anga mantha don ka zot ba nu!” ka ti na.
PSA.55.6	Hatuka, zuang viak ka tia, phukdairiama om ka ti.
PSA.55.7	En ta, alapa na van leng ka ti na
PSA.55.7	philchara va om ka ti. (Selah)
PSA.55.8	Thinthi na sabak le phaivua ata
PSA.55.8	pong kei ansana muna kei mak lilip rang ka ti na.
PSA.55.9	O 
PSA.55.9	Asik chu khopuia han milektak abui le doranzongna ka mu na,
PSA.55.10	asun azana khopui ha rakul chung tiang ahil ahil u,
PSA.55.10	asunga han sialna le antakna a oma.
PSA.55.11	Therkhakaka ansiatna asunga a oma;
PSA.55.11	anhuangna le anphutna ngaiin khopui mathan mak.
PSA.55.12	Anan eropu ha ka raldui le nimaka,
PSA.55.12	nisela chu, tiar thei ka ti;
PSA.55.12	ka chunga anlian chu eina mumak le nimaka,
PSA.55.12	nisela chu, anthup pe viak ka ti.
PSA.55.13	Tenchu, nang ka miring pui,
PSA.55.13	ka lom, ka unai nget ha nei ni.
PSA.55.14	Munkhata nei anlopa chongkam athum amanga nei chonga,
PSA.55.14	mi bilam Pathian biakina loko nei se ha.
PSA.55.15	Thina achung u na hong tung rak sela;
PSA.55.15	thana han a dam chunga chum rase!
PSA.55.15	Asanok ngai ha ei om unana le asung u na a om ke.
PSA.55.16	Koiin chu Pathian kui ka tia,
PSA.55.16	hatuka, 
PSA.55.17	Khuluia, zinga, suna kei antakna rui kei rila anhum ka ti na;
PSA.55.17	hatuka, aman ka he rangai inti.
PSA.55.18	Koi eina dui u na ata hin kei damna hi phukdai riama ana mazok zeia;
PSA.55.18	ana dui ngai atam sabak u nam.
PSA.55.19	Pathian man ata a om chian han,
PSA.55.19	rangai intia, amani masang inti; (Selah)
PSA.55.19	miring tei ngai lui,
PSA.55.19	hanuk Pathian achi lui ngai ha.
PSA.55.20	Ama le anngoi ngai chunga han a kut aleka;
PSA.55.20	a chongtin chu a mannima.
PSA.55.21	A chong chu ranuti tang anga annila,
PSA.55.21	a malung chu anduina ke;
PSA.55.21	a chong ngai chu sariak neka annala,
PSA.55.21	tenchu, khendai andok sana om ang ke.
PSA.55.22	Na puakrik pel chu 
PSA.55.23	Tenchu, O Pathian, nangin amani ha anpeina khura han masum ro;
PSA.55.23	thisen ansuak amang mi ngai chu ei
PSA.55.23	dam u rang tuk anbak ngal dam u no ni.
PSA.56.1	O Pathian, lungkham na mu ro,
PSA.56.1	miringin anan vol rang ei tho u;
PSA.56.1	sunkhat ana duia ana pheneng chachaka.
PSA.56.2	Ka raldui ngaiin sunkhat anan vol rang ana vala;
PSA.56.2	borai tho chunga ana dui ngai hi atam u na.
PSA.56.3	Ka chi kip pei,
PSA.56.3	nanga anngam ka ti.
PSA.56.4	Pathian ka iama, a chong manpak ka ti na;
PSA.56.4	Pathiana kan ngama achi no ning.
PSA.56.4	Athi thei miringin imo eina lot thei rang?
PSA.56.5	Sunkhat ka chong ngai kuar koia alak u na;
PSA.56.5	ei mandon u na ngai dora chu nei sa nokna rang duai ke.
PSA.56.6	Ankhom u na, anthup u na,
PSA.56.6	ka nuk ngai a mandang u chachaka,
PSA.56.6	kei damna apei ranga ei ngak u chachak anga.
PSA.56.7	Ei sa u nokna ansinsakna ata anlen thei u ni mo?
PSA.56.7	O Pathian, taksita mitin hi mandok ro!
PSA.56.8	Nangin kei cheina ngai na mandang chachaka;
PSA.56.8	ka mitrathi ngai hi mevun zuala mandang ro.
PSA.56.8	Na lehkhabuna chuang kiar mak mo?
PSA.56.9	Ka na pai tik han ana dui ngai chu rot kiar unti,
PSA.56.9	hiva hi ka riat Pathianin ei na san hi.
PSA.56.10	Pathiana han a chong manpak ka tia.
PSA.56.11	Pathian ka iama, achi no ning.
PSA.56.11	Miringin imo eina lot thei rang?
PSA.56.12	O Pathian, na koma chongtin ngai ka dona;
PSA.56.12	pham chong aril anbolna ngai le na thuan ka ti,
PSA.56.13	Kei damna hi thina ata nana mazoka;
PSA.56.13	ka ke ngai hi anba nok ranga nei rung nimak mo?
PSA.56.13	Mi dam ngai ra-anga
PSA.56.13	Pathian maton cheikhua kei anleng na rang.
PSA.57.1	O Pathian, lungkham na mu ro, lungkham na mu ro,
PSA.57.1	kei damna hi nanga han anbetoka.
PSA.57.1	Na mantha zar thuaia hong anngam ka ti,
PSA.57.1	ravanduaina ngai ankhai maseng chu.
PSA.57.2	Pathian chungnungkhit chu pai ka ti,
PSA.57.2	Pathian alompeia ana tho pe pu ha.
PSA.57.3	Mi anan vol rang aval ngai han ana ero u tika;
PSA.57.3	ama han anvan ata hong tir intia, na sandam inti; (Selah)
PSA.57.3	Pathianin a lungkhamna le a chongtak hong tir inti.
PSA.57.4	Kei damna hi akoibaknei bila a oma,
PSA.57.4	miring akang bila ka oma.
PSA.57.4	A ha u ngai chu asei le thal ang ani na;
PSA.57.4	amalei u ngai khendai angei sabak ang ke.
PSA.57.5	O Pathian, anvan akhel vinga anpaka lei om ro,
PSA.57.5	nei anlianna chu leilung dora chunga hin lei om rase.
PSA.57.6	Ka ke ei anokna rang len apha u na;
PSA.57.6	kei damna hi andonna sika anbur chiana.
PSA.57.6	Ka matona khur akhuar u na,
PSA.57.6	amani len ha amalai taka achul u na. (Selah)
PSA.57.7	Ka malung hi angir ke, O Pathian, ka malung hi angir ke;
PSA.57.7	la tho ka tia, ani, anpakna la tho ka ti!
PSA.57.8	Kei anlianna, insang la ro!
PSA.57.8	Chongpereng le tingtang ngai o, insang la u ro!
PSA.57.8	Koi chu zing sabaka insang la ka ti.
PSA.57.9	O 
PSA.57.9	Namtin bila nang anpaka la tho ka ti.
PSA.57.10	Na lungkhamna chu alian sabak anvan aton ke;
PSA.57.10	nei takna atam sabak anvana ansum aton ke.
PSA.57.11	O Pathian, nang chu anvan akhel diaia anpaka lei om ro,
PSA.57.11	nei anlianna chu leilung dora chung hin lei om rase.
PSA.58.1	Dikna chong chu adaireka mo nei ril tatak u?
PSA.58.1	O miring nai ngai, adik taka mo rui nei ril u?
PSA.58.2	Na malung u na han asanok sabak na tho u chachaka,
PSA.58.2	phila na kut u na lektak abui thaka nei tho u chu na mai chachaka.
PSA.58.3	Mi salui ngai chu nu vonsung ata ngala Pathian le ansena om u ke;
PSA.58.3	anzir phing u le milak chong arila anvak titir u.
PSA.58.4	A tur u chu marul ang ke ei ni;
PSA.58.4	phephu kuar aset, akuar anhiptit ang ani u,
PSA.58.5	hava nai han marul anlam thei ngai chong rangai zot mak,
PSA.58.5	ei chole ang dora le adoiam nisela.
PSA.58.6	O Pathian, a bai u na han a ha u ngai kham tan la.
PSA.58.6	O 
PSA.58.7	Amani chu tin rat sabak aluang anga zoi rase;
PSA.58.7	athal ngai adin le, achat anga om zel rase.
PSA.58.8	Kuangkoroi, tina ei zoi anga ni rase;
PSA.58.8	ahun noka nupang nai anei, ni ra-ang man lui ang ni rase.
PSA.58.9	Na bel u ngaiin raling thing alum ariat u man um
PSA.58.9	ama ha kellaiherin la viak inti;
PSA.58.9	aring le achar akang lai um.
PSA.58.10	Mi dik han ratha thuanna ei muna pham intia;
PSA.58.10	mi salui ngai thisen lehan a ke rasu inti.
PSA.58.11	Hatuka min, “Mi dik ranga ratpak a om tataka;
PSA.58.11	Phila hin ruirilpu Pathian aleia om tatak ke,” ti unti.
PSA.59.1	O ka Pathian, ana dui ngai ata na mazok tan la;
PSA.59.1	ana dui ngai ata mun ansanga na bang ro!
PSA.59.2	Asia atho ata mun ansanga na bang ro;
PSA.59.2	thisen ansuak azot ngai ata na sandam ro!
PSA.59.3	O 
PSA.59.3	kei siat nokna sikam ni luia,
PSA.59.3	enta, kei damna hi lamruang ei tho chian u,
PSA.59.3	mi rat ngai chu ana dui u ranga anchun u na.
PSA.59.4	Ka siat nok uamam atan u na, ansin u na;
PSA.59.4	ana san ranga insang la tan la, en ro.
PSA.59.5	O 
PSA.59.5	nang nget ha namtin a en ranga anthui tan la;
PSA.59.5	phuazekam salui ngai dora chu lungkham mu no ro! (Selah)
PSA.59.6	Khului tiang ahongret u na, ui anga anse vung u na,
PSA.59.6	khopui ha ahil ahil u na.
PSA.59.7	Enta, abai u na an ir zuzuta;
PSA.59.7	amur u na khendai a oma,
PSA.59.7	“Tumo ariat mo om?” a ti u na.
PSA.59.8	Tenchu, O 
PSA.59.8	namtin doram manizet koka tho ro.
PSA.59.9	O anan ratpu, na ngak chian ka ti;
PSA.59.9	Pathian chu ka rakul ansang ke.
PSA.59.10	Ka chunga lungkham Pathian han na maruang intia;
PSA.59.10	Pathianin ka raldui ngai chunga kei zot dan chu na manmu inti.
PSA.59.11	Amani ha that no ro,
PSA.59.11	hanoten ka mi ngaiin ei mangil u rang keng.
PSA.59.11	O 
PSA.59.11	na sinthotheinan athek tan la, mandok ro.
PSA.59.12	A bai u na siatna sik le amur u na chong asuak sika;
PSA.59.12	borai ei tho u na ngeta han anok rase,
PSA.59.12	achongril u ngai khomak samna le milak chong ngai sik ham.
PSA.59.13	Amani ngai chu taksitin masiat biang tan la;
PSA.59.13	ei om u lai nok ranga masiat ro.
PSA.59.13	Pathianin Jakob ngai bila rui ei ril ti,
PSA.59.13	rekiar u rase kolmong tenpei. (Selah)
PSA.59.14	Hanuk, khului tiang hong ret sela,
PSA.59.14	ui anga annguk sep sup u sela,
PSA.59.14	khopui chu ahil ahil u rase,
PSA.59.15	amani chu asak rua anvana tan sepsup untia,
PSA.59.15	akhop u nok aniten zan mang unti.
PSA.59.16	Tenchu, koiin chu nei ratna chong la na tho ka tia;
PSA.59.16	ani, zinga chu na lungkham rui hi raisan taka la na tho ka ti.
PSA.59.16	Nang chu ka rakul ansang,
PSA.59.16	ka rathata nikhuana kei anrungna ke na ni.
PSA.59.17	O anan ratpu, nang anpaka la tho ka ti.
PSA.59.17	Pathian chu ka rakul ansang,
PSA.59.17	ka chunga lungkham,
PSA.59.17	Pathian ke ei ni.
PSA.60.1	O Pathian, nangin nana maka, nana masiata;
PSA.60.1	na tak aleiasia; atun nangin amun na mansir ret ro.
PSA.60.2	Hiva ram hi na mannika; na makhik zeia;
PSA.60.2	ankak ngai ha sin ret ro;
PSA.60.2	annik annik hi le.
PSA.60.3	Na mi ngai hi antakpa ngai na manmu na;
PSA.60.3	angir thei nokna uain na mannek zeia.
PSA.60.4	Nang anan chi ngai koma han puanzar na mathui pe na,
PSA.60.4	chongtak sika anzar ei ni theina rang. (Selah)
PSA.60.5	Neia dit ngai hi azoka ei om u theina rang,
PSA.60.5	na chang kut le sandam tan la, na masang ro.
PSA.60.6	Pathianin ei anthiangna na han hintin hin ati na, ka raisan inti,
PSA.60.6	“Sekem khua chu sem ka tia;
PSA.60.6	Sukot tang phai um sem ka ti.
PSA.60.7	Gilead ram chu ka ta ke;
PSA.60.7	Manase ram um ka ta ke;
PSA.60.7	Ephraim ram um ha ka lu zokna ke;
PSA.60.7	Juda ram chu ka reng sunrol ke.
PSA.60.8	Moab ram chu kei ansukna bel ke,
PSA.60.8	Edom rama han chu ka kekok pai ka ti;
PSA.60.8	Philisti ram, nang chu koi ka sika ankhek ro,” ti na.
PSA.60.9	Khopui adeta han tumo ana ruai rang?
PSA.60.10	O Pathian, nang ngetin neina mak nimak mo?
PSA.60.10	O Pathian, koini na sipai ngai bilam se mak che na?
PSA.60.11	Ana dui ngai antho pui ranga na san ro;
PSA.60.11	asik chu miring sanna chu ite nimaka.
PSA.60.12	Pathian zara arang sabaka tho inti;
PSA.60.12	ama ha ana dui ngai anan thinpe rang ke.
PSA.61.1	O Pathian, keina paina rasa hi lei re tan la;
PSA.61.1	ka borzongna hi rangai ro!
PSA.61.2	Ka malung apong lai hin kolmong ata na pai ka ti!
PSA.61.2	lungpui ka neka ansang uala han na ruai ro,
PSA.61.3	nang chu ka rang zokna,
PSA.61.3	ana dui ngai ata ana rung ralsuang in ansang adet na ni.
PSA.61.4	Na puanina han kumkhuana om ka tia;
PSA.61.4	na mantha zar thuaia anthupna muna hong om ka ti. (Selah)
PSA.61.5	O Pathian, nangin chu ka chongtin ngai na rangaia,
PSA.61.5	na raming anchi ngai ram lua chu nana peka.
PSA.61.6	Reng ei dam sung mansei pe na tia;
PSA.61.6	akum ngai chu khuk atampa le anrual inti!
PSA.61.7	Pathian makunga kumkhuana om chian inti;
PSA.61.7	ama nei mazok theina ranga lungkhamna le chongtak mansuk pe ro.
PSA.61.8	Hatuka, ka chongtin ngai nikhuan tin kei len theina rang,
PSA.61.8	kumkhuana na raming anpak la tho ka ti.
PSA.62.1	Kei dam nan Pathian rong ke ei ngak;
PSA.62.1	ama ata han ka sandamna hong suak inti.
PSA.62.2	Ama rong ha ka lungpui le ana sandampu ani;
PSA.62.2	ka rakul ansang ani na, annik sabak chu no ning.
PSA.62.3	Nangni ngai doran, athat rang,
PSA.62.3	lung bang an on anduipui ang le,
PSA.62.3	rapal akiak vivit anduipui anga,
PSA.62.3	ni itukmo mi angkhat hi nei anduipui rang?
PSA.62.4	Ei anlianna ata ansul rang duai anril u na;
PSA.62.4	milak chong aril hi ei pham khit u ke.
PSA.62.4	A bai u le bor apek u na,
PSA.62.4	a malung u na khomak asam u chachak. (Selah)
PSA.62.5	Kei damna, Pathian rong ngak ro;
PSA.62.5	kei sabeina hi ama kom ata asuak ke.
PSA.62.6	Ama rong ka lungpui le ka sandamna ani;
PSA.62.6	ka rakul ansang ani na; annik no ning
PSA.62.7	Pathian koma ka sandamna le kei anlianna a om;
PSA.62.7	kei ratna lungpui le kei zokna chu Pathiana a om.
PSA.62.8	Nangni mipui ngai, ama chu iam chian u tan la.
PSA.62.8	Na malung u chu a makunga han hong bun zit u ro,
PSA.62.8	Pathian chu koini na rang azokna ke. (Selah)
PSA.62.9	Mi chi sin ngai ite ni u mak;
PSA.62.9	mi chi lian ngai um milak mamei ke.
PSA.62.9	Anmai anten azang vut u ke;
PSA.62.9	ite nilui neka azang ual u ke.
PSA.62.10	Anpangsepna hi iam u no ro;
PSA.62.10	anru neinun um ansong pui u no ro;
PSA.62.10	neinung anson le achunga na malung pe u no ro.
PSA.62.11	Pathianin voikhat arila;
PSA.62.11	voi anni hiva chong hi ka riat zei;
PSA.62.11	sinthotheina hi Pathian ta ani ti hi;
PSA.62.12	O 
PSA.62.12	asik chu mitin a sintho anga nei thuan chachak ke.
PSA.63.1	O Pathian, nang chu ka Pathian ke na ni,
PSA.63.1	takasat sabaka na rok ka ti.
PSA.63.1	Ram ahul achar, ti omnokna hin;
PSA.63.1	kei damna hi nang anrangaia a ti anrala,
PSA.63.1	ka me hin ei na rangai ke.
PSA.63.2	Havantin den han mun anthianga na mel ka na en chiana;
PSA.63.2	na sinthotheina le nei anlianna a mu ranga.
PSA.63.3	Na lungkhamna hi damna neka ei sa sika,
PSA.63.3	ka murin na manpak inti.
PSA.63.4	Havan tin den han ka dam sung na manpak ka ti;
PSA.63.4	na raminga ka kut ngai phar ka ti.
PSA.63.5	Kei damna hi neksak rua asaka akhop anga khop intia,
PSA.63.5	ka baiin raisanna mur le na manpak inti.
PSA.63.6	Ka zamun chunga nang ka na riat tika;
PSA.63.6	zana nang na rui ka mandon lai han,
PSA.63.7	asik chu nang ana sanpu ke na ni.
PSA.63.7	Na mantha zar thuaia raisan la kei tho rang.
PSA.63.8	Kei dam nan lampui tina ana zi na,
PSA.63.8	na chang kut le ana sura.
PSA.63.9	Kei damna ansiat ranga a val ngai chu
PSA.63.9	phil anthukpa thuaia lut unti.
PSA.63.10	Khendai sinthotheina koma anbetoka om untia,
PSA.63.10	amani chu si-al ngai sakpar ni unti.
PSA.63.11	Reng ha chu Pathiana a raisan intia,
PSA.63.11	ama na khomak ansam ngai doran chu borai tho rase,
PSA.63.11	milak athei ngai mur chu ankhar inti.
PSA.64.1	O Pathian, kei antakna ruia hin ka he na rangai pe ro!
PSA.64.1	Ana dui ngai anchina ata hin kei damna na mazok ro!
PSA.64.2	Asa nok atho ngai ril maruk chong ata,
PSA.64.2	asiat atho ngai ei anchun u na ata han, na thup ro.
PSA.64.3	Amani han amalei u ngai khendai anga aman ngei u na
PSA.64.3	athal u, chong akha ngai lehan adin u na.
PSA.64.4	Mi ei siatna bui ngai lehan adin u na;
PSA.64.4	achi lui ta na anlaiseka a kap rak chachak.
PSA.64.5	Asiat atho ranga anthor u na;
PSA.64.5	maruka chang akam ruia anril u chachak.
PSA.64.5	“Tumo hava ha amu rang,” a ti u na.
PSA.64.6	Achaina a rok u chachaka,
PSA.64.6	“Takasata na rok zit zei,” a ti u na.
PSA.64.6	A sung u tianga mandonna le malung chu anthuk sabak kiar ke.
PSA.64.7	Tenchu Pathianin amani kap intia,
PSA.64.7	anlaiseka thal le pop untia.
PSA.64.8	Hantin han, amalei u lenin amani ei dui sika siata anpeina na ruai unti;
PSA.64.8	amani amu ngai doran alu avik unti.
PSA.64.9	Hatuka mi doran achi untia;
PSA.64.9	Pathian sintho chu ril untia,
PSA.64.9	a sintho chu ahian vanga mandon unti.
PSA.64.10	Mi dik ngaiin 
PSA.64.10	amana han anngam untia;
PSA.64.10	malung adik anput doran ansong pui unti.
PSA.65.1	O Pathian, Ziona han anpak nan ei na ngak chian ke,
PSA.65.1	chongtin chu nanga akipa om inti.
PSA.65.2	O borzongna anrangai pu.
PSA.65.2	Na koma hin taksa dora hong inti.
PSA.65.3	Siatna ngai hi ka zui chachak nokam;
PSA.65.3	koini nei diknokna ngai na rathial pe ro.
PSA.65.4	Mi, na biakin zahual sung kholaia om thei ranga
PSA.65.4	nei athang na kola nei ruai chu, achan asa ke:
PSA.65.4	Nei satna han khop inti,
PSA.65.4	na biakin mun anthiang satna han.
PSA.65.5	O ana sandampu Pathian,
PSA.65.5	nangin anchirua ngai le adika na masang inti.
PSA.65.6	Sinthotheina na konga ankhita,
PSA.65.6	atheia ratnana mual ngai andetpu ha na ni.
PSA.65.7	Tipuilian rasa hum hum, ei ansok rasa hum hum ngai le;
PSA.65.7	mitin ansual ankhal muak anmongpu ha ke.
PSA.65.8	Kolmong heka a om ngai han um nei anriatna ngai ha achi u na;
PSA.65.8	zing le khului suakna ngai ha raisana la na mantho.
PSA.65.9	Phil na en rapa, ti na peka;
PSA.65.9	achalaka na mansa na.
PSA.65.9	Pathian tidung chu ti le abit ke;
PSA.65.9	phil hi hantina nei mansuka han amani rang bu nei mansuk pe ke.
PSA.65.10	Phil ei anrita anuk ankhuar ngai chu ti le na manbita;
PSA.65.10	phil apo ngai um na manruala;
PSA.65.10	roti le na mannuia
PSA.65.10	among ngai ha bor na peka.
PSA.65.11	Kum ha nei satna na mankhuna;
PSA.65.11	nei sena lampui ngai chu neinun asa ke a zan chachak.
PSA.65.12	Philchara sul bila han a zana;
PSA.65.12	mual ngai um ha raisanna le antuama a om u na.
PSA.65.13	Sul bil ngai chu bera rual ngaiin asak u na;
PSA.65.13	tang phai ngai um bu ansung chuta.
PSA.65.13	Raisana ankheka lam atho u.
PSA.66.1	Leilung alua ngai dora, Pathian anpaka raisana ankhek u tan la!
PSA.66.2	A raming ei lianzia chu la na manpak u ro;
PSA.66.2	ei anpakna chu manlian u ro!
PSA.66.3	Pathian koma, “Na sintho ngai chu anchim a om ba!
PSA.66.3	Na sinthotheina ei lian sika nang anan duipui chu na kom hong anbok inti.
PSA.66.4	Leilung alua ngai doran chibai na buk untia;
PSA.66.4	nang anpaka la tho unti;
PSA.66.4	na raming anpaka la tho unti,” ti u ro. (Selah)
PSA.66.5	Hong u ro, Pathian sintho ngai hi en u ro,
PSA.66.5	miring nai ngai chunga a sinthona hin anchi om ke.
PSA.66.6	Ama han tipuilian ha philchara a manchanga: 
PSA.66.6	tipui ha ke le ankan u na;
PSA.66.6	hava han amana na rai asana.
PSA.66.7	A sinthotheina han kumkhuana rui arila;
PSA.66.7	a mit le namtin a en chachak;
PSA.66.7	asel ngai ha aninga anpak u no rase. (Selah)
PSA.66.8	O, mi ngai o, koini na Pathian chu manpak u tan la;
PSA.66.8	ama anpakna rasa chu manriat u ro.
PSA.66.9	Ama han nei damna hi a mandam chiana
PSA.66.9	na ke ngai hi nei thot phal mak.
PSA.66.10	O Pathian, nangin nana mansina;
PSA.66.10	sumru anenna anga nana ena.
PSA.66.11	Nangin lena nana manluta
PSA.66.11	koini na lampuia hin puak arikpa na siak.
PSA.66.12	Nangin koini na lu chunga sakor achuang miring ngai na man se na;
PSA.66.12	moi le ti laia kal nana manchoia;
PSA.66.12	tenchu, mun ahui sabaka nana hong masuaka.
PSA.66.13	Halbiang dali ngai le na ina lut ka tia;
PSA.66.13	nanga ka chongtin ngai chu len ka ti.
PSA.66.14	Ka murin ei rila,
PSA.66.14	anpona ka om laia ka baiin ei ril ngai ha.
PSA.66.15	Me mar sabak halbiang dali ngai na koma hong dar ka tia,
PSA.66.15	beratang anhal marim hui le,
PSA.66.15	serattang ngai, kel ngai le dar ka ti (Selah).
PSA.66.16	Hong u ro, Pathian anchi dora, rangai u ro,
PSA.66.16	hanke, kei damna ranga a sintho ha na manriat u ka ti.
PSA.66.17	Ama chu ka mur le ka paia;
PSA.66.17	ka maleia anpaka a oma.
PSA.66.18	Ka malunga asanok tiang kan hoiten
PSA.66.18	Puma na rangai pe no ni.
PSA.66.19	Tenchu, Pathianin ana rangai pe tataka;
PSA.66.19	ka borzongna rahu chu a rangai ke.
PSA.66.20	Pathian, ka borzongna anan tung pe na,
PSA.66.20	ka chunga a lungkhamna hek lui ha,
PSA.66.20	Anpaka om rase.
PSA.67.1	Pathianin lungkham na mu sela, borsang na pe sela,
PSA.67.1	amel chu koini na chunga hong man el rase.
PSA.67.2	Na lampui chu phil chunga min ei riat theia;
PSA.67.2	na sandamna chu namtin bila ei anriat theina rang.
PSA.67.3	O Pathian, mitinin na manpak rase;
PSA.67.3	mitin doran na manpak rase!
PSA.67.4	Namtin chu anphama a oma, raisan la tho rase,
PSA.67.4	nangin mitin ha mimandangna buia rui aril pe na,
PSA.67.4	phil chunga namtin chu nei la op rang ani na. (Selah)
PSA.67.5	O Pathian, mitinin na manpak rase;
PSA.67.5	mitin doran um na manpak rase!
PSA.67.6	Phil hin a mong mara chu apek chipa;
PSA.67.6	Pathian, koini na Pathian nget han, borsang na pe intia.
PSA.67.7	Pathianin borsang na pe intia;
PSA.67.7	kil tina mi dora ni num ama achi unti.
PSA.68.1	Pathian chu anthui sela, adui ngai chu andara om sela.
PSA.68.1	Ama anmumak ngai um a makunga rot rase.
PSA.68.2	Moi khu hi thinthin ei sema ei anpai anga;
PSA.68.2	amani chu sema anpeia om u rase,
PSA.68.2	khuailiang hi moi aluma ei zoi anga,
PSA.68.2	mi salui ngai chu Pathian makunga anpei rase.
PSA.68.3	Mi asa ngai chu anphama om sela; Pathian makunga raisan rase;
PSA.68.3	ani, aphama a raisan rase.
PSA.68.4	Pathian anpaka la tho u tan la, a raming anpaka la tho u ro;
PSA.68.4	rot le philchar apala ahong ranga han lamlian sung pe tan manbit u ro,
PSA.68.4	a raming chu JAA ani, a makunga han rai mansan u ro.
PSA.68.5	Pathian ei omna anthianga om chu,
PSA.68.5	pa bui ngai pa le arong ngai ruirilpu ke.
PSA.68.6	Pathianin mi sang ngai chu sungkua bila a malop chachaka,
PSA.68.6	anok ngai a mazoka, ravan satna na a manlut chachak,
PSA.68.6	asel ngai chu ram achara a om u chachak.
PSA.68.7	O Pathian, na mi ngai maruaia nei hong suaka,
PSA.68.7	philchar apala na rakan lai han, (Selah)
PSA.68.8	phil hi annik nunura, 
PSA.68.8	anvan ngai um Pathian makunga azana;
PSA.68.8	Sinai mual ngal so Pathian makunga,
PSA.68.8	Israel ngai Pathian makunga han, ei annik nunur ha,
PSA.68.9	O Pathian, nangin rua tampa na masula,
PSA.68.9	na changai ha, aduai lai han, na mandeta;
PSA.68.10	na mi ngai hava han a om u na;
PSA.68.10	O Pathian, nang han nei satna le anriang ngai rang na zona.
PSA.68.11	Puman chong apeka,
PSA.68.11	thangva rilpu nupang atampan aril u na:
PSA.68.12	“Sipai ngai reng ngai chu arot, arot u na!”
PSA.68.12	in angak nu han rallak sum a sema:
PSA.68.13	Vasu mantha sumru na anthuama,
PSA.68.13	a mantha mer um rangkachak a elpa na anthuam anga
PSA.68.13	bera rakul kar ngaia nei zal rang mo?
PSA.68.14	Athotheikiarin hava han reng ngai a chenrak laia,
PSA.68.14	Zalmon muala arial achul ang ke.
PSA.68.15	Basan mual chu Pathian tang ani na,
PSA.68.15	Basan tang chu tang ansangpa ke!
PSA.68.16	Mual ansang ngai o, Pathianin ei omna ranga a mual madit chu!
PSA.68.16	Ichangamo khamaret ena nei en u?
PSA.68.16	Ani, 
PSA.68.17	Pathian rot chu sasi a sasi,
PSA.68.17	asang asang atampa ke,
PSA.68.17	hava bila han mun anthianga a om zei.
PSA.68.18	Nang chu chung tiang na kala, 
PSA.68.18	nei sur ngai chu selkeia na ruaia;
PSA.68.18	miring ngai bila nuampek ngai na mana.
PSA.68.18	Ani, asel ngai bilam;
PSA.68.19	anan sandampu Pathian chu anpaka om rase. (Selah)
PSA.68.20	Pathian chu koini na rang anzokpu Pathian ke;
PSA.68.20	athina ata asuakna chu Puma JEHOVA ta ke.
PSA.68.21	Tenchu, Pathianin ama adui ngai lu chu tuka phel pok inti,
PSA.68.21	asanok tianga se zela a sam antur bub ha.
PSA.68.22	Puman, “Basan ram ata ruai ret ka tia;
PSA.68.22	tipuilian khengtezol anthukpa ata chu ruai ret ka ti
PSA.68.23	na ke chu thisena na machia theia,
PSA.68.23	na ui malei ngaiin nei anduipui ata changai ei don theina rang,” a tia.
PSA.68.24	O Pathian, na kal choi lai amu u na,
PSA.68.24	ka Pathian ka rengkhit mun anthianga ei se lai ha.
PSA.68.25	Nungak khuangte asut ngai kara han,
PSA.68.25	la tho ngai man ansa u na,
PSA.68.25	maring rasa athei ngai han azi u na.
PSA.68.26	“Ankhomna na han Pathian manpak u tan la;
PSA.68.26	Israel ngai anchunna na han 
PSA.68.27	Nai matona Benjamin ngaiin ma ruaia,
PSA.68.27	Juda milian ngai le a upa u ngai, Jebulun milian
PSA.68.27	ngai Naptali milian ngaiin azi u na.
PSA.68.28	Na Pathian han na sinthotheina ha chong apeka.
PSA.68.28	O Pathian, koini ranga nei na tho pe chu manrat ro.
PSA.68.29	Jerusalem na biakin ei ni sika
PSA.68.29	reng ngaiin nuampek na la hong pe unti.
PSA.68.30	Nol bila me rang ngai chu rakok tan;
PSA.68.30	nam atei, serattang le ate rual ngai rakok ro,
PSA.68.30	anbuna a neinun u ngai na makunga a hong dar u maseng pei.
PSA.68.30	Adui rang azot ngai chu chen ro.
PSA.68.31	Aigupta ram ata mi lian ngai hong suak untia,
PSA.68.31	Ethiopia ngai chu akut u Pathian tiang aphar ranga lei annot unti.
PSA.68.32	Phila ram ngai, Pathian chu la le manpak u tan la.
PSA.68.32	O, Puma anpakna la tho u ro.
PSA.68.33	Tiana anvan ngai chunga ansutpu chu,
PSA.68.33	rangai u ta, he pui ei va sua u so.
PSA.68.34	Pathian koma ratna pe u tan;
PSA.68.34	ei lianna chu Israel ngai chunga a oma,
PSA.68.34	ei ratna chu chung vana he ei om.
PSA.68.35	Israel ngai Pathian chu amun anthianga,
PSA.68.35	a mi ngai kom ratna le sinthotheina apek chachaka,
PSA.68.35	Pathian chu anpaka om rase!
PSA.69.1	O Pathian, na sandam ro!
PSA.69.1	Ti chu ka ring ten pei ani zei;
PSA.69.2	Demdum anthukpana, anthin rian rang ei buina
PSA.69.2	na ka chul zei hi le;
PSA.69.2	tin thukpana, mi ei chul chachakna na,
PSA.69.2	ka lut zei hi le.
PSA.69.3	Kei ankhekna na, ka raha hula, ka pong zei.
PSA.69.3	Ka Pathian chu suana lamveng kei thona na
PSA.69.3	ka mit rang achat zei.
PSA.69.4	A nan mumak ngai chu ka samsang neka atam u na, 
PSA.69.4	Dikluia, ana thatna ana val ngai chu mi
PSA.69.4	ratpa ngai ani u na.
PSA.69.4	Ka lak nokam asia manthuan u chachak.
PSA.69.5	O Pathian, nangin kei mozia na riata;
PSA.69.5	kei dik noknam na kom chu anthup mak.
PSA.69.6	O Puma, sipai ngai Pathian, nang ana iam ngai
PSA.69.6	chu koi ka sika mualphui ansak no sela,
PSA.69.6	O Israel ngai Pathian, nang anan rok ngai chu
PSA.69.6	koi ka sika maimok ansak u no rase.
PSA.69.7	Nang na sika mi rilsiatna kei tiar sika,
PSA.69.7	maimok nan ka mai amakhu zei.
PSA.69.8	Ka unai ngai bila khual ka changa,
PSA.69.8	ka in sungkua ngai bila ram ateia mi ka ni zei.
PSA.69.9	Kei anpekna sika na biakina moi anga ana kanga; 
PSA.69.9	na siat aril ngai rilsiatna chu ka chunga achul zei.
PSA.69.10	Ka chapa, bu ngoi chunga
PSA.69.10	adama kei damna rang,
PSA.69.10	hatuka mi rilsiat kei lona ei chang:
PSA.69.11	Lunghangna puan ka rasil le.
PSA.69.11	Amani ranga ariat tianga ankhina ka ni zela.
PSA.69.12	Lamsuana ansut ngaiin ka rui aril u na,
PSA.69.12	zun ri ngai sumdem tho rang duai ke ka ni.
PSA.69.13	Tenchu, O 
PSA.69.13	O Pathian, lungkhamna det nei ni sika,
PSA.69.13	na sandamna chongtak le na masang ro.
PSA.69.14	Demduma na masul no tan, na mazok ro:
PSA.69.14	anan mumak ngai le tin thuk ata,
PSA.69.14	azoka na manom ro.
PSA.69.15	Tiliana na man tan no tan:
PSA.69.15	tinthuka na masul no ro;
PSA.69.15	khurin um chokbai na manchip pe rase
PSA.69.16	O 
PSA.69.16	lungkhamna nei donzia ang zela,
PSA.69.16	ka tiang hong anhoi ro!
PSA.69.17	Na suak kom na mai thup no tan;
PSA.69.17	lunghang kei ansak sika; na masang lilip ro!
PSA.69.18	Ka nun hi hong dep tan ratan ro;
PSA.69.18	anan duipui ngai sika na san ro.
PSA.69.19	Nangin ka siat ei anrilna ngai, mualphui kei ansakna ngai,
PSA.69.19	kei anzakna ngai dora na riata;
PSA.69.19	anan duipui ngai chu na makunga ke ei om zit.
PSA.69.20	Min ei na ril siatna hi ka malung amanna na,
PSA.69.20	lunghang ana mansak chachak.
PSA.69.20	Hankeng lungkham ana mu mi ka roka, tenchu tute om mak;
PSA.69.20	lungngam ana sak zat miring um ka roka tenchu tute mu makung.
PSA.69.21	Ka von anchama, nek rang thina tur ana pek u na; 
PSA.69.21	ka ti anrala, ti thur pa ana pek u.
PSA.69.22	Bukhlai anzar chu chang sung ang lei ni pe u sela; 
PSA.69.22	phukdai riama a om ulai tak dip ang lei ni pe u rase.
PSA.69.23	A mit ngai ei mu u thei nokna ranga, manzing pe ro!
PSA.69.23	a lampui um manchun pe babang ro!
PSA.69.24	Na malung ei dik nokna chu achunga masul pe tan la;
PSA.69.24	na taksitna chu achung u na om rase.
PSA.69.25	Ei om u na chu ram biang sela; 
PSA.69.25	a puanin u na tute om no rase.
PSA.69.26	Nei zem ha chu asinsak u na nei man
PSA.69.26	liam ha chu lunghang ei man sak zia
PSA.69.26	rang chu aril u chachak.
PSA.69.27	Ei siat u nana siatnan makhu sa tan la;
PSA.69.27	na sandamna na lut pial u no rase.
PSA.69.28	Damna buna ata a raming u at pe sela, 
PSA.69.28	mi dik ngai bila anchel u no rase.
PSA.69.29	Tenchu anriang le antak ka ni na;
PSA.69.29	O Pathian, na sandamna le mun ansanga na re ro.
PSA.69.30	Pathian raming la le manpak ka tinga;
PSA.69.30	raisan chong antungna le manlian ka ting.
PSA.69.31	Hintina, serattang raki le matin nek ten,
PSA.69.32	Lungkham aruaia amu u le, arai man san untia;
PSA.69.32	nangni Pathian anrok ngai na malung dam u rase.
PSA.69.33	mi ankhum ngai chu ningchial makhai mak.
PSA.69.34	Phil le anvanin ama chu manpak sela,
PSA.69.34	tipuilian le asunga singansa thei ngai dora le.
PSA.69.35	Pathian chu Zion chu san intia,
PSA.69.35	Juda khua ngai manding ret inti.
PSA.69.35	Hankeng ei om u rang ata manchang len unti.
PSA.69.36	A suak u khuk ngai um donglua lua untia,
PSA.69.36	aiam ngai um asunga om unti.
PSA.70.1	O Pathian, lungkham taka na mazok tan,
PSA.70.1	O 
PSA.70.2	Ana thatna val ngai chu,
PSA.70.2	anzak le mualphui ansaka om u sela;
PSA.70.2	ka vanduaina chunga arai alei ansan ngai chu,
PSA.70.2	anzaka, rot u rase.
PSA.70.3	A nem mo! A nem mo! ati ngai chu,
PSA.70.3	mualphui ei ansak u sika rot u rase.
PSA.70.4	Na niangvaia ahong ngai dora chu
PSA.70.4	rai ansan le aphama om u sela;
PSA.70.4	na sandamna apom ngaiin,
PSA.70.4	“Pathian chu anliana om rase” ti babang u rase.
PSA.70.5	Tenchu, koi chu anriang le antak ka ni na;
PSA.70.5	O Pathian, ka kom hong anrap ro;
PSA.70.5	Nang chu ana sanpu le ana rungpu na ni na;
PSA.70.5	O 
PSA.71.1	O Puma, kei iamna na kom mandet tit ka tinga;
PSA.71.1	mualphui na sak ngal no ro.
PSA.71.2	Nei dik sika, na san tan, na mazok ro,
PSA.71.2	ka tiang na sankuar hong sung tan, na sandam ro.
PSA.71.3	Nang chu, kei omna lungpui, ka kal choina ni tan la;
PSA.71.3	na sandamna chong na ril ro,
PSA.71.3	ka lungpui le ka suanglung na ni.
PSA.71.4	O Pathian, mi salui ngai kut ata na mazok tan,
PSA.71.4	mi dik lui le nun ase ngai kuta tam na mazok ro.
PSA.71.5	O Puma PATHIAN naipangte ka ni len ata;
PSA.71.5	kei na iam le kei na sabei na ni.
PSA.71.6	Ka nu vonsunga ka om lai len ata nana sura,
PSA.71.6	vonsung ata anan suapu na ni;
PSA.71.6	nang ke, kei na manpak chian rang.
PSA.71.7	Mi ranga boidong ka om sabaka,
PSA.71.7	tenchu, nang chu kei anrungna det khit ke na ni.
PSA.71.8	Ka mura nang anan pakna la bit intia,
PSA.71.8	sun so sot nang na nai ka ting.
PSA.71.9	Ka tar tik na mathan no tan,
PSA.71.9	ka chuaiam na ma no ro.
PSA.71.10	Anan duipui ngaiin ka rui aril siat u na,
PSA.71.10	ana vang ngai um anchel u.
PSA.71.11	“Pathianin amak zei,
PSA.71.11	Razul u tan, sur u ro;
PSA.71.11	asan rang om lai mak” a ti na.
PSA.71.12	O Pathian, nan kar pui no ro;
PSA.71.12	O ka Pathian, ana san ranga hong anrap ro.
PSA.71.13	Anan duipui ngain chu anzaka thi u sela;
PSA.71.13	kei siatna ranga anrok ngai chu mi
PSA.71.13	rilsiat le a maimok u rase.
PSA.71.14	Hanum nisela, koiin chu na sabei tit ka tinga;
PSA.71.14	na manpak riam ka ti.
PSA.71.15	Ka murin nei dikzia ril intia,
PSA.71.15	sun khakhat na sandamna ruiril ka ting
PSA.71.15	hotuk ten mo kei ril rang rethei makung.
PSA.71.16	Puma PATHIAN sintho lian le, hong ka tinga;
PSA.71.16	nang nei dikna rong ke kei ril rang.
PSA.71.17	O Pathian, naipangte ka ni lai ata nei na manchu;
PSA.71.17	atun ten na borsang sintho ka manriat chachak.
PSA.71.18	O Pathian, ka tara ka sam anchuakam na ma no ro;
PSA.71.18	nei ratna hi thuithar ngai kom le,
PSA.71.18	na sintho theina hi thuithar ala om
PSA.71.18	zel rang ngai kom um manriat ka ting.
PSA.71.19	O Pathian, nei dikna hi ansang sabaka;
PSA.71.19	O Pathian, sin alian a thopu,
PSA.71.19	Nang na ang tumo a om?
PSA.71.20	Nang lunghang ansakna tam tak a nan mupu han;
PSA.71.20	na mandam ret tan,
PSA.71.20	khur anthuk ata na masuak ret na ti.
PSA.71.21	Nangin kei lianna na maphunga;
PSA.71.21	hong anhoi ret tan lungngam na sak ro.
PSA.71.22	Pirkhuang le na manpak ka tinga,
PSA.71.22	O ka Pathian, na chong tak nget manpak ka ting,
PSA.71.22	O nang Israel ngai mi anthiang,
PSA.71.22	tingtang le nang anpak la tho ka ti.
PSA.71.23	A nan pakna la ka tho tik ka mur
PSA.71.23	raisan intia;
PSA.71.23	ka nun nei ratan um a raisan sabak inti.
PSA.71.24	Ka maleiin um sunkhat nei dikna rui ril intia;
PSA.71.24	kei siatna rang anrok ngai chu maimok ansaka om u rase.
PSA.72.1	O Pathian, na ruirilna chu reng pe tan,
PSA.72.1	nei satna chu reng sapa pe ro.
PSA.72.2	Na mi ngai chu singna le ruiril pe na tia;
PSA.72.2	na mi anriang ngai chu adik phita ruiril pe na ti.
PSA.72.3	Tang alian le asin ngaiin singna le;
PSA.72.3	mi kom phukdaina hong mantung unti.
PSA.72.4	Aman chu mi bila anriang ngai rang ruiril pe inti a;
PSA.72.4	antak sanai ngai chu sandam inti,
PSA.72.4	anpangsep ngai chu mazoi inti.
PSA.72.5	Ani om sung chu na chi untia;
PSA.72.5	tha om sung um; thuithar ala om zel rangam.
PSA.72.6	Chiak chunga rua ei chul anga, chul intia,
PSA.72.6	phil anchoppu anga han.
PSA.72.7	A dam lai mi dik ngai chu anson sabak untia;
PSA.72.7	phukdaina chu tha om tenpei om inti.
PSA.72.8	Tipuilian ata tipuilian tenpei ningneina don intia; 
PSA.72.8	tipui ata kolmong ten peiam.
PSA.72.9	Philachar rama a om ngaiin amok untia,
PSA.72.9	ama anduipui ngaiin chu philvut maliak unti.
PSA.72.10	Tarsis ram le mualanlan reng ngaiin ratpak hong koi untia,
PSA.72.10	Sheba le seba reng rama reng ngaiin
PSA.72.10	neinun hong dar unti.
PSA.72.11	Reng ngai dora a makunga anbok intia,
PSA.72.11	namtinin ahaso adom unti.
PSA.72.12	Pathianin pai intia, san inti,
PSA.72.12	anriang asan rang abui ngai um san inti.
PSA.72.13	Anriang le antak ngai lungkham mun tia;
PSA.72.13	antak ngai rang sandam inti.
PSA.72.14	Ningchial kaina le mi lektakabui ata ei damna ratan pe intia;
PSA.72.14	a thisen u chu ama ranga alu khit la ni inti.
PSA.72.15	Hanuk chu, dam untia, Sheba rama
PSA.72.15	rangkachak chu ama la pe inti,
PSA.72.15	min bor la zong pe chachak intia,
PSA.72.15	sunkhat bor la pe unti.
PSA.72.16	Phila, tang chunga bu tampa la om intia,
PSA.72.16	sapar chu Lebanon anga lan vik chut inti,
PSA.72.16	khuana mi ngai chu phila chiak anga la rol unti.
PSA.72.17	A raming chu taituan tenpei dai no ni,
PSA.72.17	a raming chu ani om tenpei dai lui
PSA.72.17	tana om zel intia;
PSA.72.17	mi ngai chu borsang mana la om untia;
PSA.72.17	namtinin van asa ke la ti unti.
PSA.72.18	Puma Pathian, Israel ngai Pathian chu, anpaka om rase;
PSA.72.18	ama rong keng boidong sin atho chachak.
PSA.72.19	A raming alian chu taituana anpaka om zel sela;
PSA.72.19	phil pumpui hi ei lianna bit rase
PSA.72.19	Amen! Amen!
PSA.72.20	Jesai naipasal David borzongna chu ahek zei.
PSA.73.1	Pathian chu Israel ngai chunga asa na,
PSA.73.1	malung anthiang ngai chungam asa.
PSA.73.2	Hanum nisela, ka ke sir achai vivita;
PSA.73.2	ka ke phet antol chachak.
PSA.73.3	Mi salui ngai van ei sa u zia ka mu na;
PSA.73.3	omliak atho ngai ning ka ol chachak.
PSA.73.4	Athi u tik tiar ngal u chachak maka;
PSA.73.4	ei rat u na chu adet riam ke.
PSA.73.5	Mi tei anga antak u maka;
PSA.73.5	mi tei anga min um sinsak u mak.
PSA.73.6	Hasika han, liansena chu raka anga
PSA.73.6	a ringa ali u na,
PSA.73.6	lektakbuina chu raliang anga anvo u.
PSA.73.7	Ei mar u sika a mit aping u na;
PSA.73.7	a malung ei zot u neka tam adon u na.
PSA.73.8	Manitangzar atho u na, a chong ril u ngala mi mu u mak,
PSA.73.8	anphumaia ke chong ei ril u.
PSA.73.9	A ner u chu chungvan asuna;
PSA.73.9	a malei um chu phil ke ei aver.
PSA.73.10	Hasika han, ami ngai akir ret u na;
PSA.73.10	Ei diknokna mu ngal u mak.
PSA.73.11	“Pathianin hontinmo ei riat?
PSA.73.11	chungnungkhit han hontinmo ei riat thei rang?” a ti u na.
PSA.73.12	En ta, hia ngai hi mi salui ani u na;
PSA.73.12	a om ei hui u panga anei riam u.
PSA.73.13	Ka malung kei manthiangna hi akorong ke;
PSA.73.13	ka kut kei mansanam.
PSA.73.14	Sun khakhat min ana sinsaka;
PSA.73.14	azing kipa he sia ka sak.
PSA.73.15	“Havantin anga ril ka ti” ti ngal ila,
PSA.73.15	enta, na nai u ngai tak chunga asia kei tho phua zek inti.
PSA.73.16	Hiva ngai hi ka mandona;
PSA.73.16	ka rang achan antak.
PSA.73.17	Pathian mun anthianga ka lut tik le;
PSA.73.17	ei hekna rang ka mandona.
PSA.73.18	Amani chu mun annala na re nam,
PSA.73.18	asiatna nam na pei chachak.
PSA.73.19	Hontinmo chomokhata ei anpei u o!
PSA.73.19	Rathatak sabaka ke ei anpei u.
PSA.73.20	Min anthui suale ramang ei tel nok anga,
PSA.73.20	O Puma, nanthui tik chu ite na betok no ta ni.
PSA.73.21	Ka malunga lunghang ka chula;
PSA.73.21	ka malunga anvit anga ka om.
PSA.73.22	A mo le ka bai bu ui ngal re lui;
PSA.73.22	nang naranga chu rama sa ang ke ka ni.
PSA.73.23	Hanum nisela, na kom ka om chachaka;
PSA.73.23	ka changkut hi nana lei sur pe chachak.
PSA.73.24	Nang nei zot dana aruai ka nanga;
PSA.73.24	hava suale ke, anlianna muna neina pham rang.
PSA.73.25	Nang nok ten anvana tumo kei don?
PSA.73.25	Philam nang rong nok ten keia dit tu te om mak.
PSA.73.26	Ka taksa le ka malunga achuaia;
PSA.73.26	hanum nisela, Pathian chu taituana
PSA.73.26	ka malung ratna le ka changai ani.
PSA.73.27	Enta, nang le ankar chu la thi untia;
PSA.73.27	na kom ata ankhai tak pei chu lan pei inti.
PSA.73.28	Koi ka ranga chu Pathian adep hi asa,
PSA.73.28	Puma PATHIAN chu anrung nana mang ka tia;
PSA.73.28	a sintho ngai rui hi kei ril theina ranga.
PSA.74.1	O Pathian, Ichangamo taituana ranga nei na pei?
PSA.74.1	Ichangamo, na bera sul asak ngai takchunga na mit na mai nei mankhu?
PSA.74.2	Tianlaia nei ratan, na mi ngai hi,
PSA.74.2	na donglua ani ranga neia thang sua ani na;
PSA.74.2	nei omna Zion tang ata re tit ro.
PSA.74.3	Asiat zit sua chu hong enta,
PSA.74.3	anduipui ngaiin mun anthianga asia atho sabak u zei.
PSA.74.4	Nang anan duipui ngai chu na mi ngai
PSA.74.4	ankhomna na aniak sabak u na;
PSA.74.4	apuanzar u chu ei andangna ranga a tar u.
PSA.74.5	Thing asir ngaiin,
PSA.74.5	rei le thing asir ranga ei alang u anga ke anlang u.
PSA.74.6	Atun chu ramil ei sin u asa ngai dora
PSA.74.6	el le sekchoiin amasiat u na.
PSA.74.7	Na mun anthiang chu ahal u na;
PSA.74.7	na raming om nam anlang thei luia ke abum u zei.
PSA.74.8	A malung u na, “Ma siat kiar u rei,” a ti u na.
PSA.74.8	Hiva rama Pathian biakin dora ahal zit u zei.
PSA.74.9	Nei mandangna chu mu lai makme na;
PSA.74.9	deari ngal om u lai mak.
PSA.74.9	Itukmo ei sot rang, ariat ngal om u lai mak.
PSA.74.10	O Pathian, ralin ituktenmo na siat ei ril rang?
PSA.74.10	Na ralduiin umor tenpei mo na siat ei ril rang?
PSA.74.11	Ichangamo na changkut nei kei ret?
PSA.74.11	Na kut rasua tan, amani chu that ro.
PSA.74.12	Hanum nisela, tianlai ata Pathian chu ka reng keng;
PSA.74.12	maniapur lailina sandamna sinpu ha.
PSA.74.13	Nei ratna le tipuilian na baka; 
PSA.74.13	tia dragon ngai chu na rachana.
PSA.74.14	Tia Leviathan ngai chu na rachana; 
PSA.74.14	ame ha philachar rama om ngai
PSA.74.14	kom ei sak u rang na peka.
PSA.74.15	Nangin ti nar le tilian chu na mazoka;
PSA.74.15	nangin tilian ngai chu na makhanga.
PSA.74.16	Sun le zan hi na ta ani na;
PSA.74.16	a elpu le ani so nang nei sin ke.
PSA.74.17	Phila ramri dora nangin na sin kiara,
PSA.74.17	nudin surlai um nangin nei sin ke.
PSA.74.18	O 
PSA.74.18	nam amo ngaiin na siat aril u chachak.
PSA.74.19	Lungkham aruai ngai ratha chu mi salui ngai kom pe no tan;
PSA.74.19	na mi tak ngai dingmun chu umora mangil no ro.
PSA.74.20	Na chongtina om tan,
PSA.74.20	azing mun hi asiana bit zei.
PSA.74.21	Min ei nochan ngai chu mualphui ansaka kir u no sela;
PSA.74.21	anriang le antak ngaiin na manpak u rase.
PSA.74.22	O Pathian, anthui tan, anril ta ro;
PSA.74.22	amo ngaiin sun khakhat na siat ei ril u chu re tit ro.
PSA.74.23	Na raldui ngai rahu chu mangil no tan,
PSA.74.23	ral rahupui chu anvan asun ke.
PSA.75.1	Raisan chong nana mantung; O Pathian
PSA.75.1	raisan chong nana mantung;
PSA.75.1	na raming apaia, min na boidong sintho ngai aril u.
PSA.75.2	Hun keia ruata han,
PSA.75.2	adik, taka ruiril ka ting.
PSA.75.3	Phil le achunga a om dora azoizita,
PSA.75.3	a chopui chu koiin ka phun. (Selah)
PSA.75.4	Omliak athei ngai kom,
PSA.75.4	“A liak tho rei no ro,” ka tia.
PSA.75.4	Mi salui ngai kom,
PSA.75.4	“Na raki man tot rei no ro” ka ti sa na.
PSA.75.5	Na raki chungtiang man tot rei no tan;
PSA.75.5	na tubuk mankhir rei no ro.
PSA.75.6	Ansangna chu sak lam ata ni mak,
PSA.75.6	thang lam atam ni mak,
PSA.75.6	sim tiang atam ni mak.
PSA.75.7	Pathian chu ruirilpu ani na,
PSA.75.7	aman chu angkhata rai a mansana,
PSA.75.7	angkhat a mansang chachak.
PSA.75.8	Puma kuta khuri a oma, uain abita;
PSA.75.8	atei len pol abita, a buna,
PSA.75.8	alelkhian tenpei mi salui ngai doran
PSA.75.8	ne hiam unti.
PSA.75.9	Hanum nisela, koiin chu umora man riattit ka tinga;
PSA.75.9	Jakoba Pathian anpakna la tho ka ting.
PSA.75.10	Mi salui ngai raki dora tan pe ka tinga;
PSA.75.10	mi sing ngai raki chu ansanga om inti.
PSA.76.1	Juda ngai kara Pathian anriata;
PSA.76.1	a raming Israel ngaiin a manlian u na.
PSA.76.2	A puanin Salema a oma,
PSA.76.2	ei lengna Ziona.
PSA.76.3	Hava han thal a khiaka;
PSA.76.3	phocheng khendai, anduina ngai um. (Selah).
PSA.76.4	Nang chu na liana ra-ang le na el,
PSA.76.4	ralin ei lak sum siakna tanga han.
PSA.76.5	Pasal arat ngai anruna azal u
PSA.76.5	ei in u ha ei in hekna ei ni,
PSA.76.5	ralrat ngaiin akut alang thei u mak.
PSA.76.6	Nangin neia ngona, O Jakob a Pathian,
PSA.76.6	sakor le sakor rot akual u.
PSA.76.7	Nang rong hike anchirua,
PSA.76.7	na tak asile tumo na matona anding thei rang?
PSA.76.8	Na ruiril anvan ata na manriata;
PSA.76.8	philin achina adairek.
PSA.76.9	Phila antak atiar ngai rui aril ranga,
PSA.76.9	O Pathian nan thui lai han. (Selah)
PSA.76.10	Miring taksit nan ana manlian sana,
PSA.76.10	na takasina azok ngai chu ahoia.
PSA.76.11	Chong tin u tanla na 
PSA.76.11	Akola ram ngai doran nuampek hong
PSA.76.11	choia ha anchirua ha pe rase.
PSA.76.12	Aman ruiaril ngai ei rang u na masiat intia,
PSA.76.12	ama chu phila reng ngai rang anchirua ani.
PSA.77.1	Pathian tiang ana san ranga kan kheka;
PSA.77.1	Pathian tiang anan ngai ranga kan kheka.
PSA.77.2	Ka boiadong nikhua Puma chu ka roka;
PSA.77.2	ka kut hi zan ngala masum luia ka lang chian;
PSA.77.2	ka nukin phukdaina zot mak.
PSA.77.3	Pathian ka riattitam, kan pon chachak;
PSA.77.3	kan dona, ka ratha hi achuai chachak. (Selah)
PSA.77.4	Ka mit hi na man meng tita,
PSA.77.4	chong thei lui khopa kan pon chachak.
PSA.77.5	Tiana nikhua ngai ka mandona,
PSA.77.5	tiana kum ngai ha.
PSA.77.6	Zana ka mandona;
PSA.77.6	kan dona kan kel chachaka,
PSA.77.6	ka rathan um malung apeka aroka.
PSA.77.7	“Puman umora eina heng rang mo?
PSA.77.7	A lungkhamna na manmu pial lai no ni mo?
PSA.77.8	A lungkham chuailui ha umora rang anpei mo ni zei?
PSA.77.8	A chongtin umora rang anpei mo ni zei?
PSA.77.9	Pathianin lungkhampu ei ni ei mangil mo?
PSA.77.9	A taksita eina ditna a bang mo ni zei?” (Selah)
PSA.77.10	Hatuka, “Hava ha kei riat nok sika keng;
PSA.77.10	tenchu ansangkhit a changkut kum ngai ha retit ka ti.”
PSA.77.11	Pathian sintho ngai ha ril ka tia;
PSA.77.11	tianlaia boidong sin nei tho ngai retit ka ti.
PSA.77.12	Nei tho ngai dora mandon ka tia,
PSA.77.12	nei tho ngai um tho ka ting, ka ti na.
PSA.77.13	O Puma na lampui chu mun anthianga a oma.
PSA.77.13	Koini Pathian anga Pathian alian tumo a om?
PSA.77.14	Nang chu boidong sin atho chachak Pathian na ni na,
PSA.77.14	mitin kom nei ratzia na manriata.
PSA.77.15	Na ban le na mi ngai na mazoka,
PSA.77.15	Jakob le Joseph a nai ngai ha. (Selah)
PSA.77.16	Ti ngaiin ana mu u O Pathian;
PSA.77.16	ti ngaiin ana mu u na ankhek u,
PSA.77.16	tinthuk ngai um annok u chachak.
PSA.77.17	Ansumin ti aleia;
PSA.77.17	anvanin khuanri le rasa aneia,
PSA.77.17	na thal ngai maton tiang nuk tiang an leka.
PSA.77.18	Na khuanri ha kellaihera a oma;
PSA.77.18	khuanlek ngaiin ramual hi a ela,
PSA.77.18	phil hi annoka annik.
PSA.77.19	Na lampui chu tipuiliana a oma;
PSA.77.19	na lampui tiliana a oma,
PSA.77.19	na ke nuk amu asanokam.
PSA.77.20	Na mi ngai chu bera rual anga,
PSA.77.20	Mosi le Aron a kutin a maruai.
PSA.78.1	O ka mi ngai, kei na manchu rangai u ro;
PSA.78.1	ka mura chong rangai u ro.
PSA.78.2	Ankhina le ka mur malong ka ti, 
PSA.78.2	tianlaia chongril ha rasua ka ti.
PSA.78.3	Hava ngai ha ka kuarin ariata;
PSA.78.3	ka malungin um ariat,
PSA.78.3	na pa ngaiin um ana ril.
PSA.78.4	Hava ngai ha a nai u ngai kom thup no ma ni;
PSA.78.4	rual athar athui rang ngai kom,
PSA.78.4	ei rat le boidong sin ei tho ha ril inti.
PSA.78.5	Jakob ngai koma a chong manriat a mandeta;
PSA.78.5	Israel ngai kom dan a sina.
PSA.78.5	Hava ngai ha a chipui ngai kom chongpek anga apek;
PSA.78.5	amani han a nai u ngai kom hava chong ngai ha anriat ranga.
PSA.78.6	Thuiathar athui rang,
PSA.78.6	naipang a hong anzir rang amanim ei riat thei u na rang
PSA.78.6	hava ngai ha a nai u ngai ei rila ei manlon tir theina rang.
PSA.78.7	Hatuka, ei iam u na Pathiana ei anbetok thei u na rang hatuka,
PSA.78.7	ei tho ngai mangil u no ni
PSA.78.7	tenchu a chongpek tel unti.
PSA.78.8	A chipui u ngai anga ni u no ni;
PSA.78.8	mi he tel lui le a sel,
PSA.78.8	a malung u Pathian tel lui;
PSA.78.8	a ratha u Pathian iamrua ni lui.
PSA.78.9	Ephraim mi ngai ral raliang le saili le anthuam u nam;
PSA.78.9	andui nikhua anuk a kir ret.
PSA.78.10	Pathian chongtin zi u maka,
PSA.78.10	a dana om zot u mak.
PSA.78.11	Ei tho ngai a mangil u na,
PSA.78.11	boidong sin ei tho ngai ham.
PSA.78.12	A chipui ngai mit muna boidong sin atho na; 
PSA.78.12	Aigupta rama Zoan phai han.
PSA.78.13	Tipuilian ha asata amani chu aman se, 
PSA.78.13	ti ha bang anga a manding.
PSA.78.14	Suna ansumin aruai, 
PSA.78.14	zana moi ra-angin aruaia.
PSA.78.15	Philchara lung alian ngai aphela, 
PSA.78.15	tipui alian anga ti tampa a peka.
PSA.78.16	Lungpui ata tidung arasua,
PSA.78.16	ti ha tidungpui anga a manluang.
PSA.78.17	Hanum a masial tit u na,
PSA.78.17	philchara ansangkhit a chunga a sel u na.
PSA.78.18	Arolasia anmongna ranga ei sak zot u a zonga, 
PSA.78.18	a malunga Pathian a mansin u na.
PSA.78.19	Pathian adui chong aril u na, ati u,
PSA.78.19	“Philchara Pathianin dokang a mansuk thei mo?
PSA.78.20	Lungpui a razika ti a rasua;
PSA.78.20	tidung ngai aliam,
PSA.78.20	bu ham apek len thei mo?
PSA.78.20	A mi ngai rang me a mansuk thei mo?” a ti u.
PSA.78.21	Hatuka 
PSA.78.21	Jakob ngai chunga moi ahonga chuang,
PSA.78.21	Israel ngai chunga taksitna honga suak.
PSA.78.22	Pathian iam u maka,
PSA.78.22	a sandam nam ei iam u nok sika.
PSA.78.23	Tenchu chunga anvan chong apeka,
PSA.78.23	anvan suakkhar a malong pe na.
PSA.78.24	Ei sak u rang manna a masula, 
PSA.78.24	anvan bu ha ei pek.
PSA.78.25	Miring ngaiin vanpalai ngai bu anek u na,
PSA.78.25	akhopna khopa bu ahong peka.
PSA.78.26	Sualam thinthi anvan ata a mansema;
PSA.78.26	ei tho theina le sim thinthi a ruaia.
PSA.78.27	Me ha rua anga a manhonga philvut dor,
PSA.78.27	va zuang thei ti kola bali ramal dor.
PSA.78.28	Ei riak u na muna ahong masul pe na,
PSA.78.28	ei om u na chubuk kola.
PSA.78.29	Hatuka anek u na akhop u,
PSA.78.29	ei sak zot u ha a pek.
PSA.78.30	Ei sak zot u la bang maka,
PSA.78.30	a baia a bu muam u ala om.
PSA.78.31	Hava lai tak han Pathian amani chunga atakasi;
PSA.78.31	amani kara asa ranak anei senkhat athata.
PSA.78.32	Havantin ngal han asanok ala tho bang u na,
PSA.78.32	boidong sin ei tho ngai ha iam u maka.
PSA.78.33	Hasik han a damsung nikhua ite niluia a manhek pe,
PSA.78.33	a damsung kum anchirua chiana a manhek pe.
PSA.78.34	Amani athat kip ama ha arok u chachak,
PSA.78.34	akir ret u na zinga Pathian arok ret u na.
PSA.78.35	Pathian ha a lungpui u ei ni,
PSA.78.35	Pathian chungkhita ha an ratanpu ti anriat u chachak.
PSA.78.36	Tenchu ama ha amur le a manpak papei u na,
PSA.78.36	amalei u le milak atho u chachak.
PSA.78.37	A malung u ama tak chunga dik maka,
PSA.78.37	a chongtin u nam a iamrua ni u mak.
PSA.78.38	Tenchu ama chu lungkham le abit ei ni sika,
PSA.78.38	ei dik u nokna chu a maduala;
PSA.78.38	amani chu masiat maka.
PSA.78.38	Voi hozetmo ataksitna chu among reta,
PSA.78.38	ataksitna chu aloma masum zot maka.
PSA.78.39	Taksa duai keng ti a riattita,
PSA.78.39	thinthi hong kir ret lui rang ang hi.
PSA.78.40	Philchara voi itukmo ei sel u,
PSA.78.40	ramachara ama chu a malung a manhang chian u na.
PSA.78.41	Nuk anhoi u na Pathian a mansin ret u na,
PSA.78.41	Israel ngai mi anthiang a mannuar u chachaka.
PSA.78.42	A kut ha retit u maka,
PSA.78.42	adui ngai ata ei mazok nikhua re pial u chachak mak.
PSA.78.43	Hantina Aigupta rama ei mandangna asiaka,
PSA.78.43	Zoan phaia boidong sin ham asiaka.
PSA.78.44	A tipui u thisena a manchanga, 
PSA.78.44	tidung thisena a manchanga ne thei u mak.
PSA.78.45	A kar u na mathui atira hava ngai han asaka; 
PSA.78.45	uichok atira hava han a masiata.
PSA.78.46	A anna u ngai ha khai apek, 
PSA.78.46	asintho u ngai mara ha khaisor apek.
PSA.78.47	A gerep rang u ha arialin adenga, 
PSA.78.47	a theipui kung u ngai arialin a masiata.
PSA.78.48	A me vai u ngai arial apeka,
PSA.78.48	a me rual u ngai machekin adenga.
PSA.78.49	A taksitna amani chunga achul,
PSA.78.49	taksitna, malung dikluina, boidongna
PSA.78.49	siatna kuitir rual ngai ha.
PSA.78.50	A taksitna rang lampui asin pe na;
PSA.78.50	thina ata mazok maka,
PSA.78.50	tenchu rikhua kom amani ha apek.
PSA.78.51	Aiguptana arapa dora athata, 
PSA.78.51	miring mara mansa Hama puanina.
PSA.78.52	Tenchu me rual anga ami ngai ahong ruai, 
PSA.78.52	philchara bera anga ahong maruai.
PSA.78.53	Azok hiaia ahong maruaia; 
PSA.78.53	hasik han achi u mak,
PSA.78.53	tenchu tipuilian adui ngai chu atan.
PSA.78.54	Tenchu, mun anthiang rikung ten ahong ruai, 
PSA.78.54	ha tang ram a chang kutin ei lak.
PSA.78.55	Nam dora a makung u ata a nota; 
PSA.78.55	a nai ei lua u ranga apek,
PSA.78.55	Israel nam ngai ha a ina a mantung.
PSA.78.56	Tenchu Pathian a mansin u na; 
PSA.78.56	ansangkhit a duia a sel u,
PSA.78.56	a dan manriat ngai zi u maka.
PSA.78.57	A pa u ngai anga, tel u maka, iam u maka,
PSA.78.57	thal ankhir lui anga akoi u.
PSA.78.58	A mun ansangam ama tak a mansi pe u na,
PSA.78.58	aramil biak u le ama manar a mansia u na.
PSA.78.59	Pathianin hava ngai ha ariata a takasi
PSA.78.59	Israel ngai chu achan a matir.
PSA.78.60	Silona puanin ha amak, 
PSA.78.60	ha chubuk miring kara ei manding ha.
PSA.78.61	Pathian bom ranak ha selkeia a manchoi, 
PSA.78.61	ei anlianna ha a dui ngai kuta apek.
PSA.78.62	A mi ngai khendai koma apeka,
PSA.78.62	ei lua ranga atakasi zei.
PSA.78.63	Moiin ruathar ngai ahala,
PSA.78.63	a nungak u ngaiin anomna la ngal don u lai mak
PSA.78.64	A chaizung u ngai chu khendai le akiak u na,
PSA.78.64	a arong u ngai chap thei u mak.
PSA.78.65	Hava lai tak han 
PSA.78.65	ranak anei uain sika ankhek anga.
PSA.78.66	Ama adui ngai chu azema amakhira,
PSA.78.66	umor mualphui ansakna na a man se.
PSA.78.67	Hatuka Joseph a puanina akhai,
PSA.78.67	Ephraim nam ha athang mak.
PSA.78.68	Tenchu, Juda nam ha athanga,
PSA.78.68	Zion mual ei madit ha.
PSA.78.69	A in anthiang chu anvan ansang anga ei sin,
PSA.78.69	leilung anga umora ranga a mandet.
PSA.78.70	A suak David athanga, 
PSA.78.70	bera rung ata arasua na.
PSA.78.71	Berapui a te ruai azi ata arasua na,
PSA.78.71	Jakob ngai le ei athang Israel ngai arung ranga.
PSA.78.72	Hatuka, David han iamrua le malung anthianga a maruaia,
PSA.78.72	kut athiam le amani a maruai.
PSA.79.1	O Pathian namtin ana lua rang aluta. 
PSA.79.1	Na biakin anthiang a mannim u na,
PSA.79.1	Jerusalem hi lung achim anbum anga asin u zei.
PSA.79.2	Na suak ngai ruak chunga van ei sak ranga apek u na,
PSA.79.2	na mi anthiang ngai ruak rama me asak ranga apek u.
PSA.79.3	A thisen u Jerusalem kola ti anga alei u,
PSA.79.3	aphum rang tute om maka.
PSA.79.4	Na kola mi ngai na siat anril ranga nei om ani zei,
PSA.79.4	na inkol ngai ero le manizeta ke nei om ani zei.
PSA.79.5	O Puma umora na tak ei si chian rang mo ani zei?
PSA.79.5	Na manar moi anga ei chuang rang mo?
PSA.79.6	Nang na relui namtin chunga na taksitna lei ro,
PSA.79.6	na raming pai lui ram ngai chungam.
PSA.79.7	Jakob ngai chu asak sua u na,
PSA.79.7	ei om u na chu aman ram u na.
PSA.79.8	Na chipui ngai dik nokna koini chunga sur no ro;
PSA.79.8	na lungkham nan anrapa na hongan tongpui rase,
PSA.79.8	asik chu koini hi achan annuai ke na ni zei.
PSA.79.9	O anan ratanpu Pathian, na raming lianna ranga na san ro;
PSA.79.9	na raming sika na mazok ro,
PSA.79.9	nei siatna ngai na mansai ro.
PSA.79.10	Ichangamo namtinin, “Homo a Pathian ei ti u?”
PSA.79.10	Na suak ngai thisen phuba nei lakna,
PSA.79.10	koini mit muna namtinin re rase.
PSA.79.11	Anok ngai ei ankui u na na matona hong tung rase,
PSA.79.11	nei thotheina sika athi rang anbetok ngai chu mazok ro.
PSA.79.12	O Puma na siat ei ril u na ha,
PSA.79.12	na kola mi ngai tak chunga thep sari na thuan ro.
PSA.79.13	Hatuka koini na mi ngai na sul ringna na bera
PSA.79.13	ngai umora na manpak inti;
PSA.79.13	khuk tina nang anpakna manthei tir inti.
PSA.80.1	O Israel ngai arungpu, 
PSA.80.1	bera rual anga Joseph ngai aruaipu.
PSA.80.1	Na kuar sung ro.
PSA.80.1	Nang cherubim ngai kong kara ansut hong el ro.
PSA.80.2	Ephraim, Benjamin le Manase matona na ranak
PSA.80.2	rasua tan hong tan na hong mazok ro.
PSA.80.3	Na makhir ret ro, O Pathian,
PSA.80.3	na mel koini chunga man el ro,
PSA.80.3	koini nei zok theina rang.
PSA.80.4	O 
PSA.80.4	ituk asot ngal mo na mi ngai borzong
PSA.80.4	tak chunga na tak ei si rang?
PSA.80.5	Amani chu mit rathi bu na manneka,
PSA.80.5	kheng abita mit rathi na manneka.
PSA.80.6	Nangin koini kola mi ngai ankhalna ranga nana sina,
PSA.80.6	ana dui ngai anni u chachak.
PSA.80.7	Na mazok ro O Pathian Athotheikiar;
PSA.80.7	koini chunga na mai hong man el ro,
PSA.80.7	nei zok theina rang.
PSA.80.8	Aigupta ata gerep rang na hong choia,
PSA.80.8	namtin na rasuana na phuna.
PSA.80.9	Amun ranga na rathiala,
PSA.80.9	razung aphana ram ha abita.
PSA.80.10	Mual ngai chu aralimin athuama a oma,
PSA.80.10	Sidar thing alian ngai um abak le.
PSA.80.11	Abakpui um tipuilian tenpei ava suaka,
PSA.80.11	atuai ngai um tipui tenpei.
PSA.80.12	Ichangamo abang nei masim?
PSA.80.12	Anloi ngaiin gerep mara rut unti;
PSA.80.13	rama mangalin amasiata,
PSA.80.13	rama me ngaiin um asak u chachak.
PSA.80.14	Koini kom hong kir ret ro O Pathian Athotheikiar!
PSA.80.14	Anvan ata thuai tiang hong en ta!
PSA.80.14	Hiva gerep rang hi rung ro.
PSA.80.15	A kung na chang kutin ei ling,
PSA.80.15	abak na rang nei mankhir lehin.
PSA.80.16	Na rang ha antan zei, Moia anhal zei,
PSA.80.16	chunngo nei thonana na raldui anpei chachak.
PSA.80.17	Na kut ha na chang tianga mi achunga om rase,
PSA.80.17	Miring sapa na ranga nei mathui.
PSA.80.18	Hatuka nang ata ankhai no ma ni,
PSA.80.18	na manhar ro na raming pai inti.
PSA.80.19	Na mazok ro O 
PSA.80.19	koini chunga na mai man el ro,
PSA.80.19	sandama nei om theina rang.
PSA.81.1	Anan ratpu Pathian anpaka la tho u ro,
PSA.81.1	Jakob a Pathian anpaka ankhek u ro!
PSA.81.2	Anpakna la tho u ro khuangte le,
PSA.81.2	tingtang maring ahui, khuang hong choi u ro.
PSA.81.3	Tha athar le bera raki tum u ro, 
PSA.81.3	na panta nikhua tha aril le.
PSA.81.4	Israel ngai ranga chongpek ei ni,
PSA.81.4	Jakob ngai Pathian dan ei ni.
PSA.81.5	Hava ha Joseph ngai kara chong anriat ranga ei phun;
PSA.81.5	Aigupta ram chunga ase lai han,
PSA.81.5	ka chong riat nok ka kuarin ariat lai han.
PSA.81.6	A dar u ata puak arik ka khaia,
PSA.81.6	ei makhai u na kok ngai um ka pei pe na.
PSA.81.7	Boidonga nana pai u na ka na mazok u; 
PSA.81.7	khuanri anthupna ata ka na masang u na,
PSA.81.7	Meriba tina kana mansin u na. (Selah)
PSA.81.8	O ka mi ngai, rangai u tan la na man re u ka ti:
PSA.81.8	O Israel ngai ka he chu rangai zot u tan la!
PSA.81.9	Ram atei Pathian na bil u na ei om thak rang nimak; 
PSA.81.9	mitei Pathian neia rok u rang nimak.
PSA.81.10	Koi na 
PSA.81.10	Aigupta ata ana ruai u ha;
PSA.81.10	na bai man ang u tan la manbit ka ti.
PSA.81.11	“Tenchu ka mi ngaiin ka he rangai u maka;
PSA.81.11	Israel ngaiin na dit u maka.
PSA.81.12	A malung u ei ankhir sika ka mathana,
PSA.81.12	ei zot u taka a om ranga.
PSA.81.13	O ka mi ngaiin ka he rangaia,
PSA.81.13	Israel ngaiin ka lampui ro u sela chu!
PSA.81.14	A raldui u ngai chu mandok ka tia,
PSA.81.14	amani adui ngai chunga ka kut a lek ka ti.
PSA.81.15	umora ansinsakna teng unti.
PSA.81.16	Nangni chu bu anrum le na vai u ka ti,
PSA.81.16	lunga khuaining le na mankhop u ka ti.”
PSA.82.1	Pathianin Pathian anchunna na andinga;
PSA.82.1	Pathian ngai anchunna na rui arila.
PSA.82.2	Ituktenmo dik lui sabaka rui nei rila,
PSA.82.2	mi salui ngai nei san rang? (Selah)
PSA.82.3	Anriang le sakangcha ngai rui ril u tan;
PSA.82.3	antak ateng ngai le abui ngai chunga mandik u ro.
PSA.82.4	Anriang le abui ngai ha san u ro;
PSA.82.4	mi salui ngai kut ata mazok u ro.
PSA.82.5	“Re u maka ariatnam don u maka;
PSA.82.5	azing kara kal achoi ani u na,
PSA.82.5	leilung ei ngirna dora annik zei.
PSA.82.6	‘Pathian ngai na ni u na,’ 
PSA.82.6	‘na lom u na ansangkhit nai na ni u’ ka ti ha le.
PSA.82.7	Tenchu miring anga la thi u na ti,
PSA.82.7	mi lian ngai anga la kiak u na ti.”
PSA.82.8	O Pathian anthui tan phil rui hi zek ro:
PSA.82.8	Namtin hi nei lua rang ei la ni.
PSA.83.1	O Pathian chong luia om no ro:
PSA.83.1	O Pathian dairek no tan,
PSA.83.1	Singansa luia om no ro.
PSA.83.2	Enta, ana dui ngai anlai u;
PSA.83.2	nang anan mumak ngai ahongan hoi u.
PSA.83.3	Na mi ngai mairongtaiom athona maruaka ei anril u,
PSA.83.3	na mi thup ngai tak chunga asiat changa achong u.
PSA.83.4	“Hong u ro, anam anpei raka masiat u rei,
PSA.83.4	Israel ngai raming hi riattita ei omlai nokna rang,” a ti u na.
PSA.83.5	Malung munkhata chong maruk aril u,
PSA.83.5	na chunga asia tho ranga chong antin u.
PSA.83.6	Edom ngai le Israel ngai puanin,
PSA.83.6	Moab ngai le Hagar ngai;
PSA.83.7	Gebal ngai le Amon ngai, Amalek ngai;
PSA.83.7	Philistia ngai, Tura khuana om ngai le.
PSA.83.8	Asuria ngai um amani tiang akop u;
PSA.83.8	Lot akhuk ngai asan u na. (Selah).
PSA.83.9	Amani ha Midian ngai nei tho anga tho ro, 
PSA.83.9	Kison dunga Sisera le Jabin nei tho anga tho ro.
PSA.83.10	Amani chu Endor khuana anpei u na;
PSA.83.10	Phila ranok anpai anga anpei u na.
PSA.83.11	A milian u ngai Oreb le Zeeba anga man ni ro, 
PSA.83.11	a reng sapa u ngai Zeba le Zalmunna anga tho ro.
PSA.83.12	Hava ngai han, “Pathian omna ha lua u rei,” ei ti u ha.
PSA.83.13	O ka Pathian, amani chu philvut azuang anga sin ro;
PSA.83.13	sarasi thinthin ei sema azuang anga.
PSA.83.14	Ram moiin ei hal anga,
PSA.83.14	tang akang moi an al anga.
PSA.83.15	Amani ha na phaivua le razul ro,
PSA.83.15	na phaivua le manchi ro.
PSA.83.16	O Puma na raming eia rok u theina rang,
PSA.83.16	amel u anzakna le mankhu ro.
PSA.83.17	Umora mualphui ansak le boidonga a om u so le;
PSA.83.17	mualphui ansaka anpei u rase.
PSA.83.18	Nang rong hi JEHOVA raming anput,
PSA.83.18	leilung dora achunga ansangkhit nei ni ei riat u theina rang.
PSA.84.1	O Sipai ngai 
PSA.84.1	nei omna andit aruai ba!
PSA.84.2	Kei dam nan 
PSA.84.2	ani ei pong ke;
PSA.84.2	ka malung le ka taksa Pathian adam akom ankhek.
PSA.84.3	O Sipai ngai 
PSA.84.3	na maicham kola, vachekin rabu asina,
PSA.84.3	vapuichomchok ngalin rabu aneia,
PSA.84.3	a te ngai siakna rang.
PSA.84.4	Na ina a om ngai chu borsang atung,
PSA.84.4	nang chu na manpak u chachak inti. (Selah)
PSA.84.5	Nanga ratna nei ngai chu borsang atung;
PSA.84.5	a malung u na Zion lampui lian panna a om ha.
PSA.84.6	Chapna phaichum a ro u na ti nar suakna muna asin u;
PSA.84.6	roti chul mansa han borsangin amakhu chachak.
PSA.84.7	Ratna ata rat riam nana ase u chachak,
PSA.84.7	Zion a Pathian matona andar u chachak.
PSA.84.8	O Puma sipai ngai Pathian ka borzong na rangai pe tan la;
PSA.84.8	O Jakob ngai Pathian, sankuar lei sung ro. (Selah)
PSA.84.9	O Pathian koini na pho khit, enta,
PSA.84.9	sariak nei khua ha amel enta.
PSA.84.10	Na biakin rakul sunga ni khat a om hi,
PSA.84.10	ni asangkhat ateia om nekten ahui.
PSA.84.10	Mi salui ngai puanina om nekten,
PSA.84.10	Pathian ina suakkhar a ot ngal ka zot.
PSA.84.11	adika a om ngai rang chu asa hi manar ngai mak.
PSA.84.12	O sipai ngai 
PSA.84.12	nang ana iam chu borsang atung.
PSA.85.1	Jakob ngai selkeia ei om u ata na makhir reta.
PSA.85.2	Na mi ngai ei dik nok u na na maduala,
PSA.85.2	ei masial u ngai na makhuna.
PSA.85.3	Na taksitna dora na khai kiara;
PSA.85.3	na takasi ata nan khaia.
PSA.85.4	O anan ratanpu Pathian na makhir ret ro,
PSA.85.4	koini chunga na takasi manbang ro.
PSA.85.5	Koini chunga umora na tak ei si rang mo?
PSA.85.5	Na taksitna chu khuk tina nei manlang rang mo?
PSA.85.6	Nanga na mi ngai rai ei san theina ranga
PSA.85.6	na manhian ret non mo?
PSA.85.7	O 
PSA.85.7	nei na ratanna ham na pe ro.
PSA.85.8	ami ngai le ami anthiang ngai kom phukdaina chong ei ril rang nin tia;
PSA.85.8	tenchu amo changa anhoi u lai no rase.
PSA.85.9	A sandamna chu ama anchi ngai kola a om nget chachak;
PSA.85.9	koini na rama ei anlianna ei om theina rang.
PSA.85.10	Lungkham le dikna antonga;
PSA.85.10	satna le anngoina antum u.
PSA.85.11	Dikna chu phil ata ahong anchera;
PSA.85.11	satna han anvan ata thuai tiang ahong ena.
PSA.85.12	Ani, 
PSA.85.12	koini ramin imo among ha pe inti.
PSA.85.13	Satna a matona ase,
PSA.85.13	hatuka akal phetna rang lampui asin pe.
PSA.86.1	Rangai tan O 
PSA.86.1	asik chu anriang le anang ka ni.
PSA.86.2	Kei damna hi rung ro;
PSA.86.2	Pathian andon mi kei ni;
PSA.86.2	o nang ka Pathian, nang ana iam, na suak hi mazok ro.
PSA.86.3	O 
PSA.86.3	sun asot ka na pai chachak.
PSA.86.4	Na suak hi arai mansan ro,
PSA.86.4	O 
PSA.86.5	ana pai ngai dora lungkham nei mu.
PSA.86.6	O 
PSA.86.6	lungkham kei zonga hin rangai ro.
PSA.86.7	Ka boidong le na pai ka ti;
PSA.86.7	asik chu na masang na ti.
PSA.86.8	O 
PSA.86.8	nei tho anga atho thei om mak.
PSA.86.9	O 
PSA.86.9	na matona anbu unti;
PSA.86.9	na raming hong manpak unti.
PSA.86.10	Nang chu na liana, boidong sin um na tho chachak:
PSA.86.10	Nang rong hi Pathian na ni.
PSA.86.11	O 
PSA.86.11	na chonga om ka ti;
PSA.86.11	na raming lalchi tho ranga,
PSA.86.11	malung anpum na pe ro.
PSA.86.12	O 
PSA.86.12	ka malung dora le na manpak ka ti;
PSA.86.12	na raming hi umora manpak ka ti.
PSA.86.13	Ka chunga nei na ditna hi alian;
PSA.86.13	than khur anthuk khit ata nana mazoka.
PSA.86.14	O Pathian mi ahian ngaiin ana dui u na;
PSA.86.14	mi salui ngaiin ana that ranga ana rok u,
PSA.86.14	nang hi amaton u na na siak u chachak mak.
PSA.86.15	Tenchu, O 
PSA.86.15	ataksi len lui lungkhamna le iamrua bit nei ni.
PSA.86.16	Ka tiang hong anhoi tan, lungkham na mu ro;
PSA.86.16	na suak hi na ranak pe ro,
PSA.86.16	na suak nu nai hi mandam ro.
PSA.86.17	Nei satna ka tak chunga manlang ro;
PSA.86.17	anan mumak ngaiin hava ha ei mu u na,
PSA.86.17	mualphui ei ansakna rang,
PSA.86.17	asik chu nangin nei na san,
PSA.86.17	ka phuk nei mandai.
PSA.87.1	Aman a lungphum ha mual anthianga asiak.
PSA.87.2	Jakob ngai ei omna dora nek ten.
PSA.87.3	O Pathian khopui,
PSA.87.3	na rui tang alian sabaka anril chachak: (Selah)
PSA.87.4	Ama riat ngai bila anchel atia Rahab le
PSA.87.4	Babulon mi ril ka ti,
PSA.87.4	Philistia le Tura hi Ethiopia lehin en u ta;
PSA.87.4	hiva nai hi Zion anzir ke.
PSA.87.5	Ani, “Hiva le sova so amana anzir ei ni u;
PSA.87.5	ansangkhitin ama chu mandet inti,”
PSA.87.5	Zion rui chu ril unti.
PSA.87.6	“Hiva hi havana anzir keng atia la tel inti.” (Selah)
PSA.87.7	La tho ngai han, alam ngai lehan,
PSA.87.7	“Ka ti nar dora ha nanga keng ei om,” ti unti.
PSA.88.1	O 
PSA.88.1	zong chachaka.
PSA.88.2	Ka borzongna hi na lei rangai pe tan;
PSA.88.2	na kom hong tung rase!
PSA.88.3	Ka damsung nun hi lunghangna bita;
PSA.88.3	ka damsung nun um thina (Seol) ke ka nai riam.
PSA.88.4	Khurkuruanga achum ngai bila anchel ang ke ka ni zei.
PSA.88.5	Ral anthat sua thana anzal anga,
PSA.88.5	athi bila anpei ke ka ni.
PSA.88.6	Khurkuruang anthukpa,
PSA.88.6	alel azinga ke ana manzal u zei.
PSA.88.7	Na tak sitnan,
PSA.88.7	ti duar ansokin ei makhu ang ke,
PSA.88.7	ei na makhu ani zei. (Selah)
PSA.88.8	Ka mi riat ngai chu alapana na manoma,
PSA.88.8	a rang u na antir aruaia ke, nei na sin ka ni zei.
PSA.88.8	A sunga kan khuma, suak thei lai making.
PSA.88.9	Antak nan ka mit a manduala,
PSA.88.9	O 
PSA.88.9	ka kut um na matona ka phar chachak.
PSA.88.10	Athi sua ngai rang boidong sin mo nei tho rang
PSA.88.10	athi ngaiin anthuia ei na manpak u rang mo? (Selah)
PSA.88.11	Na lungkhamna thana anril mo,
PSA.88.11	aiamrua nei ni zia thina muna mo anriata ei om rang?
PSA.88.12	Na boidong sintho chu azing kara anriat ni mo?
PSA.88.12	Nei singna chu anngil ramam anriata om ni mo?
PSA.88.13	O 
PSA.88.13	ka borzong nan zinga na lei ot inti.
PSA.88.14	Ichangamo na mai nei na thup pe?
PSA.88.15	Naipang te ka ni lai ata antak ka tiara,
PSA.88.15	ka thi vivit chachaka,
PSA.88.15	anchirua pangai ka tiara ka mulin
PSA.88.15	ana lim chachaka.
PSA.88.16	Na taksitnan ana makhuna;
PSA.88.16	anchi nei ruai nan chu ana that zei.
PSA.88.17	Hava ngai han, sun khat ti anga ana rila,
PSA.88.17	ana hual tit u.
PSA.88.18	Lungkham ana mupu le ka lom andit ngai chu alapana na re na,
PSA.88.18	azing le mal ka ni zei.
PSA.89.1	ka murin iamrua ei ni zia akhuk tina manriat ka ting.
PSA.89.2	Ei anzikna chu, taituana ansuka om inti;
PSA.89.2	iamrua nei ni zia chu anvana mandet na ti.
PSA.89.3	Ka mi thang kom han chong ka tin, ka suak
PSA.89.3	David a kom khomak kan sama.
PSA.89.4	Na chi ngai chu taituan ranga mandet ka ting, 
PSA.89.4	na reng chomphang um akhuk tina mansuk ka ting na ti na. (Selah)
PSA.89.5	O 
PSA.89.5	mi anthiang ngai ankhomna nam iamrua nei ni na manpak unti.
PSA.89.6	Anvan adum so 
PSA.89.6	Van mi ngai bila Puma apha tumo a om?
PSA.89.7	Mi anthiang ngai anchunna na anchi na ruai
PSA.89.7	a kol tanga mi dora ranga anchi rua nei ni.
PSA.89.8	O 
PSA.89.8	Alompeia aiamrua nei ni.
PSA.89.9	Nang chu tilian sanga borai chunga rui na ril;
PSA.89.9	a ti duar ansok lai chu
PSA.89.10	Nangin kachai Rahab chu ral anthat anga na set;
PSA.89.10	ana dui ngai chu na ban arat le na manchen.
PSA.89.11	Van hi na ta, phil um na ta ei ni,
PSA.89.11	ramual le asunga a om dora hi nang nei manding ei ni.
PSA.89.12	Sim le mar chu nang nei sin,
PSA.89.12	Tabor le Hermon chu na raming sika raisan la tho u chachak.
PSA.89.13	Nang chu sin atho thei ban na dona,
PSA.89.13	na kut chu arata na chang kut chu anlianga oma.
PSA.89.14	Anzekna le ruirilna dik chu na reng chomphang ei ansutna ani na;
PSA.89.14	ei anzikna le chongtak chu na matona ase chachak;
PSA.89.15	La na ana pham ngai chu itukmo arai ei san u chachak,
PSA.89.15	na lungkhamna ra-anga a om ngai!
PSA.89.16	Na sika sun sot arai asan u,
PSA.89.16	hatuka nei sa sika ana manpak u.
PSA.89.17	Nangin ratna lian tak nana peka;
PSA.89.17	na lungkhama zuina nana peka.
PSA.89.18	Nangin O 
PSA.89.18	nang, Israel Pathian anthiangin, reng nana pek.
PSA.89.19	Hava lai han na mi anthiang kom anralna chong na peka,
PSA.89.19	“Mi rat khat kom sanna ka peka;
PSA.89.19	reng chomphang ha mi bila keia thang kom ka pek.
PSA.89.20	Ka suak David ha reng ka manchanga 
PSA.89.20	sariak anthiang ka manthina.
PSA.89.21	Ka kut hi ama kom adeta om inti,
PSA.89.21	ka banin ama chu manrat inti.
PSA.89.22	A dui ngaiin ama chu ngam no ni,
PSA.89.22	mi saluiin mandok no ni.
PSA.89.23	Adui ngai amatona zema maluai ka ting,
PSA.89.23	an mumak ngai pangsep ka ting.
PSA.89.24	A kom iamrua kei nina le, kei anzikna chu, om inti.
PSA.89.24	Ka raming sika a raki anliangam om inti.
PSA.89.25	A kut chu tipuiliana manson ka ti na,
PSA.89.25	a chang kut chu tipuia.
PSA.89.26	Aman, nang chu ka pa ka Pathian,
PSA.89.26	ka sandamna lungpui na ni ati na, na pai inti.
PSA.89.27	Hatuka, ama chu nai rapa pasal sin ka ting 
PSA.89.27	phila reng ngai bila ansangkhita sin ka ting.
PSA.89.28	Kei anzikna chu taituana ranga vong pe rap ka ti.
PSA.89.28	a koma ka chongtin adeta om inti.
PSA.89.29	Anchi ngai chu umor taituana manom ka ti,
PSA.89.29	a reng chomphang chu van a om tenpei manom ka ting.
PSA.89.30	“Ten a nai ngaiin ka dan amak u ten,
PSA.89.30	ka chongpek anga a om u nok ten,
PSA.89.31	ka chongtin amachaia ka chongpek avong
PSA.89.31	sadim u nok ten,
PSA.89.32	Ei machaina ngai chu sunrol le va chei ka tinga,
PSA.89.32	ei masial sika azem ranga va chei ka ting.
PSA.89.33	Tenchu, kei anzikna chu akom ata la pe kiar no ning
PSA.89.33	iamrua kei nina chu milaka ei chang rang chu phal no ning.
PSA.89.34	Ka chongtin chu masiat no ning,
PSA.89.34	ka mura chong asuak chu man tei no ning.
PSA.89.35	“Voikhat kei anthiangna le khomak kan sama,
PSA.89.35	David akom milak tho no ning.
PSA.89.36	A khuk chu taituana om intia
PSA.89.36	a reng chomphang um ka makunga ani anga om inti.
PSA.89.37	Tha anga taituana ranga adeta om inti ha anvana ariat pui anga.
PSA.89.38	Nangin chu na mathana zot mak che na
PSA.89.38	nei manthi chunga na takasina.
PSA.89.39	Na suak chongtin chu na matira,
PSA.89.39	na reng lukhu chu phila pei anga na mannuaia.
PSA.89.40	A rapal dora na maluai pe na,
PSA.89.40	ei anhualna rakul chu, na masiat pe na.
PSA.89.41	Lampuia ase takin aneinun alak pe chachaka,
PSA.89.41	akola mi ngaiin asiat aril pe na.
PSA.89.42	Ama anduipui ngai chang kut chu na manpaka;
PSA.89.42	araldui ngai dora chu arai na mansan pe na.
PSA.89.43	Ani, a khendai chu na pir pe na,
PSA.89.43	ama chu anduina na ake sir mandet pe mak che na.
PSA.89.44	A ra-ang chu na mandai pe na,
PSA.89.44	a reng chomphang chu phila na pei pe.
PSA.89.45	A vanglai hun chu na mantom pe na,
PSA.89.45	ama chu mualphui ansakna le na makhuna.
PSA.89.46	“O 
PSA.89.46	Ituktenmo na taksitna chu moi anga nei chuang rang?
PSA.89.47	O, ka hun ei bong rang hi retit tan la;
PSA.89.47	miring nai ngai hi itena sin lai mak che hi le!
PSA.89.48	I ang miring mo thi ni mel muluia adam rang?
PSA.89.48	Seol kut ata anun asan rang (Selah).
PSA.89.49	koma khomak ansama nei tin ha.
PSA.89.49	Hontiang ei om ani zei?
PSA.89.50	nam arat ngai rilsiatna ka malunga kei tiar chachak ha.
PSA.89.51	O 
PSA.89.51	na sariak manthi ngai ke nuk rilsiatna ha.
PSA.89.52	Amen! Amen!
PSA.90.1	nei na omna ke na ni.
PSA.90.2	Tang ansiang man
PSA.90.2	Leilung le phil anzir mana ata,
PSA.90.2	umor ata umor tenpeia Pathian nei ni.
PSA.90.3	“Nangin chu mi sing hi thinana na manse chachaka;
PSA.90.3	riami raichoi ngai kir ret u ro na ti na.
PSA.90.4	Nang na ranga chu kum asang ngal hi mizana se ang ke, 
PSA.90.4	zan choman ang ei ni.
PSA.90.5	Amani chu tilian ei tan anga na man tana;
PSA.90.5	insang khat bak ang keng,
PSA.90.5	zinga chu chiak ancher ang u keng.
PSA.90.6	Zinga chu adon annui asuaka,
PSA.90.6	khului tiang chu achara athi.
PSA.90.7	“Na taksitna na athina na oma;
PSA.90.7	na taksitna le ansinsaka na oma.
PSA.90.8	Nei dik nokna ngai chu na matona na re na,
PSA.90.8	masial nei sip ngai um na ra-anga na siak zita.
PSA.90.9	Na damsung ni dora hi na taksitna na ke ei hek;
PSA.90.9	na damsung kum ngai um sim anga ke nei manhek.
PSA.90.10	Damsung kum hi kum somsari,
PSA.90.10	rivoi ansel ten kum somariat;
PSA.90.10	hanum nisela, ei sotna chu apongna;
PSA.90.10	le lunghangna duai keng.
PSA.90.11	Na taksitna sintho thei zia tumo ariat?
PSA.90.11	Ei na chi u na rang khopa na taksitna tumo ariat?
PSA.90.12	Damsung tel dan na manchu ro,
PSA.90.12	hianna malung nei don theina rang.
PSA.90.13	O 
PSA.90.13	Na suak ngai rui ata na malung makhir ret ro!
PSA.90.14	Azing tin, na lungkham chuailui le na mankhop ro,
PSA.90.14	damsung raisan le phama nei om theina rang.
PSA.90.15	Nei antak kum ngai dora ta, atun
PSA.90.15	antak nei na pek ngai rathul raisanna na pe ro.
PSA.90.16	Na sintho ngai na suak ngaiin mu rase;
PSA.90.16	koini na nai ngai kom nei anlianna
PSA.90.17	Nei tho ang peia zuina na pe ro!
PSA.91.1	Zokna ranga 
PSA.91.1	Athotheikiar rungna thuaia aom doran,
PSA.91.2	a kom ati thei,
PSA.91.2	“Nang hi ana dui pui le ana rungpu.
PSA.91.2	Nang hi ka Pathian nanga kan betok.”
PSA.91.3	Aman changte sinpu chang ata le
PSA.91.3	rikhua sanok ata na mazok inti.
PSA.91.4	A mantha le na makhun ti;
PSA.91.4	a mantha thuaia lut na tia;
PSA.91.4	ei diknan na runga na dui pui inti.
PSA.91.5	Zana anchirua chu achi no ta ni
PSA.91.5	suna thal ahong um achi no ta ni
PSA.91.6	azing kara ri chul achi no ta ni
PSA.91.6	suna asanok ansiat ham achi no ta ni.
PSA.91.7	Na kola asang anluai inti,
PSA.91.7	na sira sasi anluai inti,
PSA.91.7	ten nang chu na no ta ni.
PSA.91.8	Ena mu na ti
PSA.91.8	hontinmo mi salui ngai chunga phuban lak.
PSA.91.9	ansangkhit ana runga nei sin,
PSA.91.10	hasik han siatnan na ton no ni,
PSA.91.10	rikhua tinin na in kola hong no ni.
PSA.91.11	Nang na lampui tina ana rung ranga 
PSA.91.11	Pathianin vanpalai ngai chong pe inti.
PSA.91.12	A kut ule na madom untia 
PSA.91.12	na ke le lung nei pal nokna rang.
PSA.91.13	Akoibaknei le marul chu athin na ti, 
PSA.91.13	akoibaknei arang le marul tur adon achil na ti.
PSA.91.14	Pathianin, “Anan dit ngai mazok ka ti
PSA.91.14	koi ana tel ngai rung ka ti ati.
PSA.91.15	Ana pai ule masang ka ting;
PSA.91.15	antak ule abil u na om ka ting.
PSA.91.15	Mazok u ka tia lalchim tho ka ti.
PSA.91.16	Dam sotna le ratpak pe u kating;
PSA.91.16	mazok u ka ti.”
PSA.92.1	nang anpakna la tho Ansang khit Pathian,
PSA.92.2	azing tina na lungkham chuai lui aril
PSA.92.2	hanuk nei dikna azan tina aril,
PSA.92.3	Atum theilia le risom nei, pirkhuang le
PSA.92.3	tingtang rasa ning ananbui thei le.
PSA.92.4	Na sinthon O 
PSA.92.4	na sintho sika raisanna la tho ka ti.
PSA.92.5	Na mandon um anthuk ba!
PSA.92.6	Amon chu hia hi rethei mak;
PSA.92.6	achangin um rethei mak:
PSA.92.7	Mi salui ngai chiak anga ancher u nam,
PSA.92.7	misiat ngai dora anson u nam;
PSA.92.7	tenchu siat biang unti,
PSA.92.8	Asik chu umora, 
PSA.92.9	Na riata na raldui ngai chu thi unti,
PSA.92.9	hatuka mi salui ngai dora andok unti.
PSA.92.10	Ram serat chal anga ranak nana man neia;
PSA.92.10	raisanna le borsang nana mantunga.
PSA.92.11	Ka raldui ngai ei andok ka mitin amu zeia
PSA.92.11	hatuka mi salui ngai ei ankhek ka riat zei.
PSA.92.12	Mi sa ngai chu letum thing anga anbur unti;
PSA.92.12	Lebanon tanga thing anga anson unti.
PSA.92.13	Pathian biakina anson tutur unti,
PSA.92.14	Ataram anra tit anga
PSA.92.14	aring tita avang tit anga.
PSA.92.15	Hintin hin 
PSA.92.15	ana rungpu kom diknokna ngal om mak.
PSA.93.1	Anlianna le anthuama ratna le anthuama.
PSA.93.1	Hi phil hi amun taka ansiak
PSA.93.1	hatuka singansa thei mak.
PSA.93.2	Na reng chomphang tian ata adet sua,
PSA.93.2	nang chu tian ata a om sua na ni.
PSA.93.3	O 
PSA.93.3	tilian ngai anhuma,
PSA.93.3	tilian ngaiin rasa arasua sabak u.
PSA.93.4	Ti atampa nek ten,
PSA.93.4	tipuilian asazata ansok nek ten,
PSA.93.4	chunga Pathian ke arat.
PSA.93.5	O 
PSA.93.5	hatuka ani na biakin hi anthiang,
PSA.93.5	umor taituana.
PSA.94.1	O 
PSA.94.1	nang phuba lakna rui adonpu Pathian hong el ta ro!
PSA.94.2	Nang phila rui arilpu, anthui tan;
PSA.94.2	anphu ngai ei sial u hong manmu ro!
PSA.94.3	Ituk asot ngal mo mi salui ngai rai ei san rang?
PSA.94.3	Itukten ngal mo, 
PSA.94.4	A chong papei u na, chong khang bong aril u
PSA.94.4	asia tho ngai doran aninga anpak u.
PSA.94.5	O 
PSA.94.5	na donglua chu amantak u chachak.
PSA.94.6	Arong le sakangcha ngai athat u na hatuka,
PSA.94.6	koini rama khual ngai athat u chachak.
PSA.94.7	“
PSA.94.7	Israel Pathianin na veng mak ati u.”
PSA.94.8	Ka mi ngai, ichangmo hidor pei nei mo thei u?
PSA.94.8	Itik ngal mo nei anchu u rang?
PSA.94.9	Pathianin kuar ana sin pe rethei mak mo?
PSA.94.9	Mit ana sinpe muthei mak mo?
PSA.94.10	Nam ngai ango sinsak no ni mo?
PSA.94.10	Ama hi mi dora anchu hianna don no ni mo?
PSA.94.11	Ite ni mak, ati na ariat.
PSA.94.12	Puma, nei manchu miring chu ituk van asa mo,
PSA.94.13	Mi salui ngai chulna rang dip anhuat sua man
PSA.94.13	lunghang ansakna nikhuana, pong mansa na ti.
PSA.94.14	ami ngai chu ma no ni.
PSA.94.15	Ruirilna chu adik taka anril intia,
PSA.94.15	mandon adik achoi ngai doran hava ha zi unti.
PSA.94.16	Tumo asanok atho ngai adui ranga anthui rang?
PSA.94.16	Tumo asanok atho ngai ana dui pe ranga anding rang?
PSA.94.17	ka nun hi anrappa thankhur azing pan sua zei ni.
PSA.94.18	“Ka ke sir achai” ka ti lai han;
PSA.94.18	O 
PSA.94.19	Ka malunga achan kan don lai han,
PSA.94.19	na phukdaina le ka nun rai na mansan chachak.
PSA.94.20	Asia thona mun, dan asia ansinna han,
PSA.94.20	anmokna na don u ni mo?
PSA.94.21	Mi sa atho ranga anbum u chachaka
PSA.94.21	mi dik thisen chu adik noka amanchang u chachak.
PSA.94.22	Tenchu, 
PSA.94.22	ka Pathian chu kei anrungna le ka lungpui alei ni.
PSA.94.23	Amani ei masial u na man chu achung u na masul intia
PSA.94.23	amani ei sa u nokna ngeta, anpei unti;
PSA.95.1	O hong u ro, 
PSA.95.1	Nei ansandamna lungpui anpaka raisana ankhek u rei!
PSA.95.2	Pham chong arila amakunga se u rei,
PSA.95.2	anpakna la athona ama anpaka raisan taka na rol tho u rei.
PSA.95.3	Pathian dora chunga reng lian tak ke.
PSA.95.4	Ama kuta han phil mun anthukpa ngai a oma,
PSA.95.4	tang sip ansangpa ngai um a ta ke.
PSA.95.5	Tipuilian hi a ta ke, aman ei sin ke;
PSA.95.5	tang ngai um akut masuak ke.
PSA.95.6	O hong u tan la, aman moka anbok u rei;
PSA.95.6	Puma ana sinpu makung khuksabil tho u rei.
PSA.95.7	Ama chu koini na Pathian ke; 
PSA.95.7	koini hi aran sul sakna muna mi le,
PSA.95.7	akuta bera ngai ke nei ni.
PSA.95.7	Avian hin a he lei re u tan la nu!
PSA.95.8	“Meriba na ei tho u anga na malung mankhir u no ro, 
PSA.95.8	philchara Masa nikhua ang han.
PSA.95.9	Hava lai han na khuk u ngai han ana mathem u na,
PSA.95.9	ana mansin u na, ka sintho ha amu u na.
PSA.95.10	Kum sommanli sung hava khuk ngai chunga han ka malung zot thei maka.
PSA.95.10	‘Aiamrua ni u lui sabak ani u!
PSA.95.10	ka lampui ngai um re u mak,’ ka tia:
PSA.95.11	Hasik han, ‘Pong kei ansana na han lut u no ni,’ ” tina, 
PSA.95.11	takasina khomak kan sam zeia.
PSA.96.1	O, 
PSA.96.1	Leilung alua ngai dora!
PSA.96.2	A raming manpak u tan la;
PSA.96.2	nikhuan tin a sandamna chong chu manthei u ro.
PSA.96.3	Namtin koma ei lianzia ril u tan la,
PSA.96.3	mitin bila boidong sin ei tho chu ril u ro.
PSA.96.4	Pathian atatei neka anchi rua ke.
PSA.96.5	Mipui ngai Pathian ngai chu miramilte ngai ke,
PSA.96.6	Anpakna le anlianna a makunga a om u na;
PSA.96.6	ratna le satna chu amun anthianga a om u.
PSA.96.7	Mitin chitin ngai o, 
PSA.96.8	neinun adar rua choia a biakin zahual sung kholaia hong u ro.
PSA.96.9	O, anthiang asana le anlianga 
PSA.96.9	leilung alua ngai dora,
PSA.96.9	a makunga anchun annika om u rei!
PSA.96.10	Namtin bila han, “
PSA.96.10	ramual um ei annik thei nokna ranga, andeta a om ke;
PSA.96.10	Ama han mi mandangna buia mitin rui chu ril intia.”
PSA.96.11	Anvan ngai chu aphama om sela, phil um raisan taka om rase!
PSA.96.11	Tipuilian le asunga a om ngai dora hi rasa don u rase;
PSA.96.12	ram le asunga a om ngai dora aphama om rase!
PSA.96.12	Hatik han chu ram thuaia thing ngai dora hi raisana la tho unti,
PSA.96.13	ama chu hong inti.
PSA.96.13	Phila rui aril rang ahong rang ke:
PSA.96.13	Ramual hi adika rui ril pe intia,
PSA.96.13	mitin ngai chu chongtak le rui ril pe inti.
PSA.97.1	Mualanlan ngai chu raisana om rase!
PSA.97.2	Ansum le azing ansapa chu aravela a oma;
PSA.97.2	dikna le ruirilna dik chu areng chomphang ansutna ani.
PSA.97.3	A matona moi a sena
PSA.97.3	akola adui ngai chu akang kiar u chachak.
PSA.97.4	A khuanlek han ramual hi a el u uara;
PSA.97.4	philin a muna anchuna.
PSA.97.5	Mual chu khuailiang anga 
PSA.97.5	ramual dora 
PSA.97.6	Anvanin ei dikna chu tang ahai pui chachak,
PSA.97.6	mitinin ei lianzia amu zei.
PSA.97.7	Sinchop ramil ngai anmok dora mualphui ansaka om rase;
PSA.97.7	ramil anlianpui ngai chu;
PSA.97.7	nangni pathian ngai dora,
PSA.97.7	ama amok u ro.
PSA.97.8	Zion mualin ariata raisan a oma:
PSA.97.8	Juda nainupang ngai um raisana oma,
PSA.97.8	O 
PSA.97.9	nang chu Pathian dora chung vinga anliana na oma.
PSA.97.10	O, 
PSA.97.10	aman chu ami anthiang ngai damna chu avong rap chachak;
PSA.97.10	amani chu mi salui ngai kut ata amazok chachak.
PSA.97.11	Mi dik ngai rang khua ahonga el chachaka,
PSA.97.11	malung adik rang raisanna ahonga tung.
PSA.97.12	Mi dik ngai 
PSA.97.12	a raming anthiang chu manpak u ro.
PSA.98.1	O, 
PSA.98.1	boidong sinpa ngai atho ani na,
PSA.98.1	achang kut le aban anthiangin ama ranga sandamna asin pe.
PSA.98.2	ei satna chu namtin mit muna han anthiang phita a manlanga.
PSA.98.3	Israel sung ngai chunga ei satzia le iamrua ei ni zia a riattita,
PSA.98.3	kolkila mi dora ninum na Pathian sandamna chu amu u na.
PSA.98.4	Leilung alua ngai dora.
PSA.98.4	ankhek u tan la raisan la tho u ro!
PSA.98.5	Tingtang le 
PSA.98.5	Tingtang le anpakna la rahu le!
PSA.98.6	Totorot dora le se raki theilia maring le.
PSA.98.6	Rengkhit 
PSA.98.7	Tipuilian le asunga om doran rahu pe sabak rase;
PSA.98.7	ramual le asunga a om ngaiin.
PSA.98.8	Tidungpui ngaiin maza aben sela;
PSA.98.8	mual ngaiin raisan la tho rase,
PSA.98.9	Ramual hi asa dima rui hong zek pe intia,
PSA.98.9	a mimandang abuia mitin rui la hong ril inti.
PSA.99.1	mitin chu anchun annok rase.
PSA.99.1	Ama chu cherub ngai chunga ansuta,
PSA.99.1	phil chu annika.
PSA.99.2	namtin chunga ningneina dona.
PSA.99.3	Amanin na raming alian le anchi om chu manpak rase;
PSA.99.3	ama chu anthiang keng!
PSA.99.4	Rengkhit ratna han ruirilna adita;
PSA.99.4	nang chu mandang abui na mandeta;
PSA.99.4	nang chu Jakob ngai bila rui na rila;
PSA.99.4	dik taka na tho chachak.
PSA.99.5	a patalung kola amok u ro!
PSA.99.5	Ama chu anthiang keng!
PSA.99.6	A chaizung ngai bila Mosi le Arona,
PSA.99.6	a raming achin ngai bila Samuel;
PSA.99.6	amanin chu 
PSA.99.6	aman a masang chachak.
PSA.99.7	Sumbua andinga amani kom chong arila, 
PSA.99.7	achong manriat ngai le
PSA.99.7	chong ruat ei pek ngai chu azom u.
PSA.99.8	O 
PSA.99.8	nang chu amani andualpu Pathian na ni,
PSA.99.8	asintho u chunga phuba na lak ngalam.
PSA.99.9	atang anthiang tiang amok u ro!
PSA.100.1	Ram dora, 
PSA.100.2	Pham chunga 
PSA.100.2	raisan la tho chunga a matona hong u ro!
PSA.100.3	Ama keng ana sin, ama ta keng na ni;
PSA.100.3	ama nai na ni na, ama bera rung na ni.
PSA.100.4	Raisan chong aril chunga a suakkhara lut u ta;
PSA.100.4	anpak chunga a biakin dung laia lut u ro.
PSA.100.4	Akom raisan chong ril u tan, a raming manpak u ro.
PSA.100.5	Iamruana ei omna chu akhuk akhuka a om.
PSA.101.1	Lungkham le ruirilna chu lana tho ka ti,
PSA.101.1	O 
PSA.101.2	Ka nun masial abui ni intia.
PSA.101.2	Itikmo ka kom nei hong rang?
PSA.101.2	Malung anthianga ka ina om ka ti,
PSA.101.2	hatuka asia le anpol no ning.
PSA.101.3	Pathian ata anhoi ngai um ka mumak;
PSA.101.3	amani le ite tho no ning.
PSA.101.4	Lalchi tho luia om no ning;
PSA.101.4	asia le anlop no ning.
PSA.101.5	Asia ril ngai ata ankhai ka ti;
PSA.101.5	mi siat aril ngai ata;
PSA.101.5	borai atho ngai amit en ansang ngai anlop pui no ning.
PSA.101.6	Pathian iamrua ngai tak chunga ka mit om inti;
PSA.101.6	ka muna manom u ka ti.
PSA.101.6	Aiamrua ngai rong ka dorbo mandom ka ti.
PSA.101.7	Milak athei ngai ka ina om u no ni;
PSA.101.7	mi huang ngai ka matona om u no ni.
PSA.101.8	Anikhua pei mi salui ngai hiva rama masiat ka ti.
PSA.102.1	Ka borzong rangai ro O 
PSA.102.1	san ananga kei chapna rangai ro!
PSA.102.2	Kan pon le,
PSA.102.2	ka kom ata ankhai no ro!
PSA.102.2	Na rangai ro,
PSA.102.2	ka na pai le na masang lilip ro!
PSA.102.3	Kei damna hi moikhu anga anpeia;
PSA.102.3	ka taksa hi moi anga akanga.
PSA.102.4	Chiak achar anga kan peia;
PSA.102.4	nek sak azotna anpeia.
PSA.102.5	Anringa kan hum;
PSA.102.5	koi hi vun le ru duai keng ka ni zei.
PSA.102.6	Philchara ram va ang ke ka ni zei,
PSA.102.6	khoram simbu ang ke ka ni zei.
PSA.102.7	Ka zalam ka meng;
PSA.102.7	inchung sipa vate ningbui anga.
PSA.102.8	Sunsota ka raldui ngaiin ka siat aril;
PSA.102.8	anan ero ngaiin khomak sama ka raming amang.
PSA.102.9+PSA.102.10	Na taksitna sika, ravut bu anga ka neka,
PSA.102.9+PSA.102.10	ka ti nek bila mitrathi anchela.
PSA.102.9+PSA.102.10	Nana choma nana deng.
PSA.102.11	Kei damna hi khuluia ralim ang;
PSA.102.11	chiaka char ang kei ni.
PSA.102.12	Tenchu 
PSA.102.12	khuk tinin na retit inti.
PSA.102.13	Anthui na tia Zion lungkham mu na ti;
PSA.102.13	atak chunga lungkham amu ahun zei;
PSA.102.13	hitak hi ahun.
PSA.102.14	Na suak ngaiin lung ngai adit,
PSA.102.14	asiatam, lungkham amu u;
PSA.102.14	aram biangam adit u.
PSA.102.15	Namtinin 
PSA.102.15	phil reng doran aranak achi inti.
PSA.102.16	ei lianna manlang inti.
PSA.102.17	Ei heng ngai rangai inti
PSA.102.17	a borzong u ngai rangai inti.
PSA.102.18	Khuk ahonga om rang maziak ro, 
PSA.102.18	mi lanzir luiin ngal ei manpakna rang.
PSA.102.19	Amun anthiang ansang ata ahong veng,
PSA.102.19	vanram ata phil ahong en.
PSA.102.20	Lungina ankhum ankui ngai he a rangai
PSA.102.20	hatuka athi ranga ngai a mazok.
PSA.102.21	Hasik han Ziona a raming anril inti,
PSA.102.21	Jerusalema anpak inti.
PSA.102.22	Ramtin le namtin anruala ahonga
PSA.102.23	Ka vang lai hin 
PSA.102.23	ka nuk a manbong.
PSA.102.24	O 
PSA.102.24	O 
PSA.102.25	A sot zei nangin phil nei sin 
PSA.102.25	na kut le anvan nei sin.
PSA.102.26	Hava ngai chu anpei inti,
PSA.102.26	ten nang chu omin na ti;
PSA.102.26	puan anga anmuar unti.
PSA.102.26	Puan anga anvo lai no ta ni
PSA.102.26	puan anga thul na tia anpei unti.
PSA.102.27	Ten nang umora amun chian na ni,
PSA.102.27	na nuk hek ngai mak.
PSA.102.28	Koini na nai ngai zokna na om unti,
PSA.102.28	nang nei rung na thuaia
PSA.102.28	akhuk u ngai zok unti.
PSA.103.1	Ka ratha 
PSA.103.1	Ka nina, doran 
PSA.103.2	Ka ratha 
PSA.103.2	itukmo ei sing mangil no ro.
PSA.103.3	Nei masial ngai dora a maduala
PSA.103.3	nei na ngai dora a mandama.
PSA.103.4	Nei damna chu than khur ata a ratana
PSA.103.4	hatuka lungkham le anditna borsang ana pek.
PSA.103.5	Kei damna asa tin le a manbit,
PSA.103.5	muliang anga kei vanga ranak kei nei na rang.
PSA.103.6	Min pengsom ei tho ngai 
PSA.103.6	ei dik u na apek.
PSA.103.7	Ei derdin Mosi kom a manlang
PSA.103.7	Israel ngai ei tho alian aman mu.
PSA.103.8	lungkham anzom le bit.
PSA.103.9	Na ngo chian mak;
PSA.103.9	atakasi chian nimak.
PSA.103.10	Azem rua nei ni anga na zem mak
PSA.103.10	nei masial ngai anga na thuan mak.
PSA.103.11	Phil chunga anvan ei ansang anga,
PSA.103.11	hador ha a lungkham ei lian lalchi atho ngai chunga.
PSA.103.12	Sualam ata taklam ei anla anga,
PSA.103.12	hador ha nei masial ngai koini kom ata ei khai.
PSA.103.13	Pa a nai ngai chunga ei sing anga!
PSA.103.14	I anga ansin mo na ni ariat;
PSA.103.14	philvut le ansin na ni ariat.
PSA.103.15	Na nuk hi chiak ang keng.
PSA.103.15	Rama par anga nan sona na ril;
PSA.103.16	Thinthin asema anpei
PSA.103.16	tuten mulai mak.
PSA.103.17	Ten Pathian anchi ngai chu
PSA.103.17	ei adit umor taituan tenpei
PSA.103.17	ei satna akhuktin pei azo.
PSA.103.18	A chongtin arung ngai
PSA.103.18	aiamrua taka a he tel ngai.
PSA.103.19	alompei chunga reng.
PSA.103.20	arat le alian ngai,
PSA.103.20	a he atel ngai, ei ti anngai ngai.
PSA.103.21	Anvan ranak ngai doran 
PSA.103.21	ama asuak ngai ei zot atho ngai!
PSA.103.22	Ei sin ngai doran 
PSA.103.22	muntina aman rui ei ril.
PSA.103.22	Ka ratha 
PSA.104.1	Ka ratha 
PSA.104.1	O 
PSA.104.1	Nang chu anlianna le ningneina na anthuam na ni;
PSA.104.2	ra-ang le nei anthop.
PSA.104.2	Puanin anga anvan chu nei zar.
PSA.104.3	Hatuka ti chunga in nei sin
PSA.104.3	sakor rot anga ansum nei mang
PSA.104.3	thinthi manthana na chuanga.
PSA.104.4	Thinthi na palai anga na manga 
PSA.104.4	khuanlek na suak anga na mang.
PSA.104.5	Phil hi ei detna rang taka na siaka,
PSA.104.5	sing ansa pial no ni.
PSA.104.6	Achunga tipuilian ri anga na siaka,
PSA.104.6	hatuka mual ngai tin ahipa.
PSA.104.7	Ti na ngo le arot;
PSA.104.7	atana ase u na chong ariat le.
PSA.104.8	Mual chunga aluanga phai anzola ase,
PSA.104.8	amun ranga nangin nei sin han.
PSA.104.9	Ram ri nei sin khel thak thei u no ni
PSA.104.9	phil ankhu ret ranga.
PSA.104.10	Phai anzola ti nar nei manluang,
PSA.104.10	tipui mual ngai kongkara nei manluang.
PSA.104.11	Ramsa ngai ti azona;
PSA.104.11	hava han sakuarpar ati anral a manbang.
PSA.104.12	A kola thinga va ngaiin rabu akhuara la atho u.
PSA.104.13	Anvan ata mual chunga rua na masul
PSA.104.13	phil hi na borsang ti le abita.
PSA.104.14	Nangin me ngai rang chiak nei manmong
PSA.104.14	hatuka thingkung koini nei mang ranga,
PSA.104.14	na anna nei ling theina rang.
PSA.104.15	Hatuka uain ei hong monga koini na raisanna rang,
PSA.104.15	oliv sariak koini nei anthi na rang vaipol,
PSA.104.15	ranak nei manna rang.
PSA.104.16	Lebanon Sidarin rua atam amana
PSA.104.17	Hava han vangaiin rabu sin u;
PSA.104.17	vangaiin chu masar thinga han ei sin u.
PSA.104.18	Sakel ngai mual ansanga ei om u,
PSA.104.18	mazu lian ngai rolrahana ei anthup u.
PSA.104.19	Sortha nei sin tha tel na rang;
PSA.104.19	simni ei lut hun ariata.
PSA.104.20	Zan na sina, me dora azing kara ahonga suaka.
PSA.104.21	Akoibaknei ate alei an ram me ahual u le,
PSA.104.21	Pathianin ei zon neksak a en ranga.
PSA.104.22	Simni suak le akhura avakual ret.
PSA.104.23	Hatuka miring sin atho ranga asuak
PSA.104.23	khului tenpei sin atho.
PSA.104.24	Ituk ahiana nei sin mo!
PSA.104.24	Hi phil hi nei sin ngai le abit.
PSA.104.25	Tipui um asin alian ei om,
PSA.104.25	hava han atel sua salui nukanei ei om, asin le alian.
PSA.104.26	A chunga rakuang ei anvei, 
PSA.104.26	Leviathan (Nukanei mi anga, alian sabak)
PSA.104.26	ei andai ha tipui nukanei nei sin ha.
PSA.104.27	Alompeia avon ancham le na kom ei anboi u.
PSA.104.28	Na pek le ei nek u;
PSA.104.28	nek rang na pek le arai ei san u.
PSA.104.29	Ateia nan hoile achi u na phuk le athi u
PSA.104.29	hatuka philvut dena akir u na
PSA.104.29	ei hong om u na ha.
PSA.104.30	Aphuk na pek le arai ei san u;
PSA.104.30	phil rang nuk athar nei pek.
PSA.104.32	Phil a en le, annok;
PSA.104.32	mual ansang alon le, moikhu asuak.
PSA.104.33	Ka damsung, 
PSA.104.33	ka dam kar pei ka Pathian anpakna la tho ka ti.
PSA.104.34	Ka la le a raisan rase,
PSA.104.34	asik chu ka raisanna akom ata ke ei hong.
PSA.104.35	Mi salui ngai phil ata siat u rase;
PSA.104.35	mi salui ngai bui u rase;
PSA.104.35	Ka ratha 
PSA.105.1	ei lianna tang ahai ro;
PSA.105.1	namtin ril ro imo ei tho.
PSA.105.2	tichangabui ei tho ngai ril ro.
PSA.105.3	Ama ta nei ni na raimansan ro,
PSA.105.3	anmok ngai dora ril ro raimansan rase.
PSA.105.4	Ana san ranga 
PSA.105.4	hatuka mongluia amok ro.
PSA.105.5+PSA.105.6	Nangni Abraham akhuk asuak ngai
PSA.105.5+PSA.105.6	nangni Jakob akhuk ha eia thang ha:
PSA.105.5+PSA.105.6	boidong sin 
PSA.105.5+PSA.105.6	hatuka rui ei sat ngai ha.
PSA.105.7	a chongpek ngai ramual dora rang.
PSA.105.8	a chongtin umora rang siak inti
PSA.105.8	a chongtin ngai khuk asang rang.
PSA.105.9	Abraham le anngoina ei sin siak inti 
PSA.105.9	hatuka Isak koma a chongtin.
PSA.105.10	hava ha taituana rang.
PSA.105.11	Kanan ram na pe ka ting ati,
PSA.105.11	na theia na ram lua rang ni inti.
PSA.105.12	Pathian mi ngai atom te u,
PSA.105.12	Kanan rama khual anga.
PSA.105.13	Ram atei ateia cheianvai u
PSA.105.13	reng ram khata reng ram ateia.
PSA.105.14	Ten Pathianin min pengsom ei tho rang phal mak 
PSA.105.14	arung ranga reng ngai he manriat.
PSA.105.15	Ka suak thang ngai manna no ro
PSA.105.15	ka deari ngai ton no ro.
PSA.105.16	neksak dora akhai.
PSA.105.17	Tenchu a maton u na mikhat atir 
PSA.105.17	Joseph suakamin anga anzuar ha.
PSA.105.18	A ke zingzir le ankhita, 
PSA.105.18	a ring thir namri le anthung.
PSA.105.19	Ei ril ngai akip maseng.
PSA.105.20	Hatuka Aigupta rengin a mazok; 
PSA.105.20	ram a rungpun a mazoka.
PSA.105.21	A ram aruai ranga apeka 
PSA.105.21	ram dora aruai ranga aphun.
PSA.105.22	Reng a ulian ngai chunga ningneina dona
PSA.105.22	ama san ngai chunga ningneina dona.
PSA.105.23	Hatuka Jakob Aigupta na ase 
PSA.105.23	hava rama han ava om.
PSA.105.24	a raldui ngai neka arata asin.
PSA.105.25	Aigupta ngai ha a mi ngai aman mumak
PSA.105.25	a huanga a sinsak u na.
PSA.105.26	Hatuka a suak eia thang Mosi le Aron atir. 
PSA.105.27	Pathian sin alian athona
PSA.105.27	Aigupta na boidong sin a manlang u.
PSA.105.28	Pathianin hava rama a manzinga 
PSA.105.28	tenchu Aigupta ramin a chong tel mak.
PSA.105.29	A tidung u ngai thi a manchanga 
PSA.105.29	nga ngai dora athat.
PSA.105.30	A ram u uichok abita 
PSA.105.30	reng mun ngal abita.
PSA.105.31	Chong apeka mathui rik, 
PSA.105.31	aram sunga ahonga bita.
PSA.105.32	Aram u na arial le khuanlek atira rua rathula; 
PSA.105.33	Gerep rang le theipui kung amasiata
PSA.105.33	thing ngai dora amasiat.
PSA.105.34	Chong apeka khai ngai ahong sasi 
PSA.105.34	tel sua salui;
PSA.105.35	hava rama chiak dora asak u;
PSA.105.35	anna dora asak u.
PSA.105.36	Aigupta insung kipa pasal arapa athat. 
PSA.105.37	Hatuka Israel ngai a manse; 
PSA.105.37	rangkachak rupa achoi u
PSA.105.37	alom u na adama ranak anei u.
PSA.105.38	Aigupta ngaiin achi u
PSA.105.38	ase u na arai asan u.
PSA.105.39	Pathianin a mi ngai chunga ansum asiak 
PSA.105.39	zana moi a el ranga asiak.
PSA.105.40	Azong u na vamim a manhong; 
PSA.105.40	anvan ata neksak azon ei khop u na rang.
PSA.105.41	Lung a malonga ti asuak 
PSA.105.41	philchara tidung anga aluang.
PSA.105.42	A chongtin mangil pial mak
PSA.105.42	asuak Abraham akoma.
PSA.105.43	Hantin han a mi thang ngai a rasuana
PSA.105.43	raisana la thona ankhek u.
PSA.105.44	Mi ram apek 
PSA.105.44	mi phai aman lua,
PSA.105.45	hankeng a mi ngaiin a riti ei tel u na rang
PSA.105.45	a chongpek dora ei tel u rang.
PSA.106.1	ama chu asing.
PSA.106.1	A lungkham chu taituan keng.
PSA.106.2	Ei tho ngai tumo aril thei?
PSA.106.2	Ahun baka tumo anpak thei?
PSA.106.3	Achanasa ngai chu a he tel ngai
PSA.106.3	a dika tho ngai.
PSA.106.4	na mazok le na manchel ro.
PSA.106.5	Na mi ngai ei anson na manmu ro
PSA.106.5	na mi ngai raisanna chang rang
PSA.106.5	na mi ngai raisan anlian nana.
PSA.106.6	Na chipui ngai anga koinim asia na tho;
PSA.106.6	asiat le dik lui na ni.
PSA.106.7	Na chipui ngai Aiguptana Pathian tichangabui sintho rethei u mak; 
PSA.106.7	itukmo a lungkham ei manmu a mangil u.
PSA.106.7	athotheikiar aduia aset u tipui asen taka han.
PSA.106.8	Ten a chongtin anga a mazok,
PSA.106.8	aranak ei mu u theina rang.
PSA.106.9	Tipui sen chong apeka ahul phat 
PSA.106.9	a mi ngai phil ahula a mankan.
PSA.106.10	An mumak ngai ata a mazok;
PSA.106.10	a raldui ata a mazok.
PSA.106.11	A raldui ngai tin alima angkhat ngal zok u mak.
PSA.106.12	Hatuka ami ngaiin a chongtin aiam u, 
PSA.106.12	ama anpakna la atho u.
PSA.106.13	Tenchu ei tho ngai anrapa amangil u
PSA.106.13	a he reluia singansa len u.
PSA.106.14	Philchar rama ningolna le abit u na 
PSA.106.14	Pathian a mansin u,
PSA.106.15	Hasik han imo ei zong u apek,
PSA.106.15	ten rikhua a masul akar u na.
PSA.106.16	Philchara Mosi khamaret atho u 
PSA.106.16	hatuka Aron Pathian suak anthiang.
PSA.106.17	Hatuka phil akika Dathan avol
PSA.106.17	hatuka Abiram le a inko ngai anphum.
PSA.106.18	A ruaisi ngai chunga moi achula
PSA.106.18	asiat ngai akang u.
PSA.106.19	Sinai mual le rangkachak le seratte 
PSA.106.19	ramil abuak u hatuka amok u.
PSA.106.20	Pathian lianna serat chiak asak ramil le athul u.
PSA.106.21	Anzok u Pathian a mangil u ha Aigupta
PSA.106.21	na thotheina lian tak le anzok ha.
PSA.106.22	Sovan ituk tichangabui mo ei tho!
PSA.106.22	Ituk tichangabui mo Tipui sen han!
PSA.106.23	Pathianin a mi ngai ansiat rang ati na
PSA.106.23	a suak thang Mosi Pathian aduia anding
PSA.106.23	a takasi arung amani ansiat rang ata.
PSA.106.24	Hatuka ram ahui ha aheng u, 
PSA.106.24	asik chu Pathian chongtin iam u mak.
PSA.106.25	A puanina a om u na achiar u
PSA.106.25	Pathian he rangai u mak.
PSA.106.26	Hasik han a rakoka, philchar rama ei thi u rang.
PSA.106.27	Akhuk ngai iam lui ngai kara athek, 
PSA.106.27	mi rama athiranga aphal.
PSA.106.28	Hatuka Peora Pathian mi ngaiin Baal anmok ranga ava kop u, 
PSA.106.28	hatuka Pathian athi ngai matona dalin dar asak u.
PSA.106.29	Asiat ei tho u na Pathian tak ei mansi u,
PSA.106.29	hatuka akar u na rikhua ei hong.
PSA.106.30	Tenchu Pinehas andinga asiat ngai a sinsaka
PSA.106.30	hatuka rikhua abang.
PSA.106.31	Hava sika han anthiang atia ama chu anril
PSA.106.31	khuktin tenpeia rang.
PSA.106.32	Meriba tidunga 
PSA.106.32	amani sika Mosi ha anpon.
PSA.106.33	A tak amansi rei u na, andon luia chong aril.
PSA.106.34	Pathianin ha iamlui ngai that zit ro 
PSA.106.34	atia ei ti tho u mak.
PSA.106.35	Tenchu anom pui u na ha a om
PSA.106.35	tho u ngai anchu u.
PSA.106.36	Pathian mi ngaiin ramil abiak u,
PSA.106.36	hava ha ani ei siat u na.
PSA.106.37	A naipasal a nainupang u ngai Kanan 
PSA.106.37	pathian dalina adar u.
PSA.106.38	Asia asa relui naipang athat u na 
PSA.106.38	ha mi that sika ram chu annim.
PSA.106.39	A om tho u na aninga annim u.
PSA.106.40	Hasik han 
PSA.106.40	atakasi a mumak u.
PSA.106.41	Pathian iam lui ngai antor ranga apek,
PSA.106.41	hatuka a raldui ngaiin alua u.
PSA.106.42	A raldui ngaiin a pengsom u
PSA.106.42	a thuaia a om u.
PSA.106.43	Voi hozetmo 
PSA.106.43	tenchu asel tit u, asiata anning riam u.
PSA.106.44	Hanum ni rase achap u le 
PSA.106.44	ei antak u na arangai.
PSA.106.45	Amani sika a chongtin mangil mak,
PSA.106.45	a lungkham ei lian sika abang ret.
PSA.106.46	Ansinsak ngai lungkham a manmu.
PSA.106.47	Na mazok ro O 
PSA.106.47	namtin kar ata na hong tuang ret ro
PSA.106.47	na rai ei sana na raming anthiang
PSA.106.47	nei manpakna rang.
PSA.106.48	atun ata taituan tenpei manpak ro!
PSA.106.48	Mi doran Amen! ti rase!
PSA.107.1	asik chu ama chu asa;
PSA.107.1	a lungkham chu taituan ke!
PSA.107.2	Hiva chong ngai ti ret ro 
PSA.107.2	nangni ei na mazok ngaiin.
PSA.107.2	Na raldui u ata ana mazok u na.
PSA.107.3	Ram atei ata ana hong ruai ret u na
PSA.107.3	sualam taklam mar sim ata.
PSA.107.4	Asen philchar hek luia cheianvai u na
PSA.107.4	lampui tok thei u maka a omna khua man u mak.
PSA.107.5	Avon ancham u na ati anral
PSA.107.5	u na ei iam u na adong.
PSA.107.6	Antak u na 
PSA.107.6	hatuka ei antak u ata azok.
PSA.107.7	Lampui anzika a maruaia ei
PSA.107.7	om thei u na rang khuana.
PSA.107.8	A lungkham heklui sika raisanna ril u rase,
PSA.107.8	tichangabui amani rang ei tho.
PSA.107.9	Ati anral ngai a manbang
PSA.107.9	ancham ngai asa le a manbit.
PSA.107.10	Asen chu thina le azing kara a om u na
PSA.107.10	antakna na thira ankhit ngai.
PSA.107.11	Asik chu Athotheikiar Pathian he ei tel u nok sika,
PSA.107.11	ei manchu u ngai tel u maka.
PSA.107.12	A malung u sin antakna le a manmin;
PSA.107.12	anba untia tuten san u no ni.
PSA.107.13	Hatuka antakna na Pathian pai unti
PSA.107.13	ei anpon u ata a mazoka.
PSA.107.14	Thina le azing kar ata ahong ruaia
PSA.107.14	ei ankhit u na ngai a masata.
PSA.107.15	A lungkham heklui sika 
PSA.107.15	boidong sin amani rang ei tho sika.
PSA.107.16	Aman thir suakkhar akhiaka
PSA.107.16	hatuka thir akhiak.
PSA.107.17	Homo chu amo, sabak u
PSA.107.17	ei sanok u sik le ei masial u sik ei tiar u ke;
PSA.107.18	nek sak matona anding thei u mak
PSA.107.18	athina a dep u.
PSA.107.19	Hatuka ei antak u nana 
PSA.107.19	hatuka ei antak u ata aman a mazok.
PSA.107.20	A chongpek le amani a mandam
PSA.107.20	hatuka thankhur ata a mazoka.
PSA.107.21	A lungkham heklui sika 
PSA.107.21	asik chu tichangabui amani rang ei tho sika.
PSA.107.22	Dali dara ei manpak u rang,
PSA.107.22	hatuka raisanna la le tho u rase aman ei tho ngai dora.
PSA.107.23	Senkhatin tipui chunga rakuang le anveia
PSA.107.23	ti chunga nek sak aval a.
PSA.107.24	ti chunga boidong sin ei tho ngai.
PSA.107.25	Chong apeka thinthin ahong sem
PSA.107.25	hatuka ti duar ansok.
PSA.107.26	Rakuang chu anvana andoma
PSA.107.26	hatuka anthuka achul reta.
PSA.107.26	Hava ang rathataka avei ngai ngamna apek;
PSA.107.27	Zunri ei ngir thei nok anga anhem u na
PSA.107.27	aranak u ngai dora akorong.
PSA.107.28	Antak u le 
PSA.107.28	hatuka aboidong u ata a mazok.
PSA.107.29	Phaivua a manbang
PSA.107.29	tiduar ansok a mandai
PSA.107.30	Ei bang sika arai asan u
PSA.107.30	hatuka rakuang pongansana na ei zot u nana ahong ruai u.
PSA.107.31	amani rang tichangabui ei tho sika.
PSA.107.32	Anchunna na ama ei lianna ei ril u rang
PSA.107.32	ruiril na matona ulian ngai
PSA.107.32	kara ei manpak u rang.
PSA.107.33	anrata ei hong luang a manbang.
PSA.107.34	Phil anmur ha machi mun pei anchanga asin,
PSA.107.34	asik chu havana a om ngai ei siat u na sika.
PSA.107.35	Philchar ha tindila asin
PSA.107.35	ramachar ha ti luangna na asin.
PSA.107.36	Avon ancham ngai ava manom,
PSA.107.36	a omna khopuia ava sin u.
PSA.107.37	A chimu atu u na gerep aling u
PSA.107.37	amara tam sabaka akham u.
PSA.107.38	A mi ngai borsang apeka, nai atampa anei u;
PSA.107.38	ame u ngai ei pung nokna akhai.
PSA.107.39	Pathian mi ngai andoka annuai u ten
PSA.107.39	mi salui ngai sinsak le antak tina.
PSA.107.40	Ansinsak ngai anduipuia aman philchara
PSA.107.40	cheianvaia asiak.
PSA.107.41	Tenchu anriang ngai ei antakna ata a mazok
PSA.107.41	merual anga a insung a maphung.
PSA.107.42	Mi anthiang ngaiin amuna arai asan u
PSA.107.42	tenchu mi salui ngai chu adaireka.
PSA.107.43	Mi hianin chu hiva rui hi mandon rase,
PSA.108.1	Ka malung hi adet ke, O Pathian!
PSA.108.1	La thona na manpak ka ti!
PSA.108.1	Anthui ro ka ratha!
PSA.108.2	Anthui ro ka tingtang, ka chongpereng
PSA.108.2	simni mathui ka ti.
PSA.108.3	Na manpak ka ti O 
PSA.108.3	mi ngai bila na manpak ka ti.
PSA.108.4	Na lungkham hek luiin anvan sontiang apha;
PSA.108.4	nei dik nan anvan apha.
PSA.108.5	Anvana nei lianna ka mu, O Pathian,
PSA.108.5	hatuka nei lianna phil pumpuia.
PSA.108.6	Nei tho theina le na mazok ro; ka borzong na masang ro;
PSA.108.6	na mi madit ngai ei zokna rang.
PSA.108.7	A chomphang ata, Pathianin ati,
PSA.108.7	“Sekem khua chu bak ka ti
PSA.108.7	hatuka Sukkot phaia ka mi ngai sem ka ti.
PSA.108.8	Gilead hi ka ta Manase ham;
PSA.108.8	Ephraim ha ka lukhu
PSA.108.8	hatuka Juda ka reng raimol.
PSA.108.9	Tenchu Moab ram chu kei ansukna kheng anga mang ka ti
PSA.108.9	hatuka ka kekok chu Edom rama pei ka ti,
PSA.108.9	kei lua atia andangna anga.
PSA.108.9	Ratna le ankhek ka ti Philistin ngai chunga.”
PSA.108.10	O Pathian tumo khopui ankul sunga ana ruai rang?
PSA.108.10	Edom tiang tumo ana ruai rang?
PSA.108.11	Nei na heng tatak mo ni zei?
PSA.108.11	Koini na sipai ngai le suak non mo?
PSA.108.12	Na raldui ngai ata na san ro;
PSA.108.12	miring sanna chu alamluana om mak.
PSA.108.13	Pathian koini tiang ke rat inti;
PSA.108.13	aman na raldui ngai mandok inti.
PSA.109.1	Ka na manpak nang o Pathian;
PSA.109.1	daireka om no ro!
PSA.109.2	Mi salui le milak athei ngaiin anan thopui u
PSA.109.2	ka ruia milak atho u
PSA.109.3	ka ruia asiat aril u
PSA.109.3	asik abuia ana dui u.
PSA.109.4	Amani ka ditam ni rase anan dui pui u
PSA.109.4	amani rang bor ka zong zei.
PSA.109.5	Asa rathul asia anapek u
PSA.109.5	lungkham rathul mumak.
PSA.109.6	Rui azek misiat athang tanla ka raldui ngai rui azek rang,
PSA.109.6	hatuka a raldui khatin sinsak rase.
PSA.109.7	A rui anrila dik lui anti rase
PSA.109.7	a borzong ngal ha masial a nei anti rase.
PSA.109.8	Ei dam hek len rase 
PSA.109.8	a sintho mi khatin lua rase!
PSA.109.9	A nai ngai sakangcha ni u rase,
PSA.109.9	a nungak arong ni rase.
PSA.109.10	A nai ngaiin abui kutado ni u rase
PSA.109.10	ei om u na khoram ata ankhai u rase.
PSA.109.11	A koma antang ngaiin aram lua u rase
PSA.109.11	ei sua ngai khualin apot rase.
PSA.109.12	Tuten lungkham mu no rase
PSA.109.12	anuka sakangcha ei mak ngai um
PSA.109.12	min tel no rase.
PSA.109.13	A chi azam thi kiar rase
PSA.109.13	khuk khat retin a raming mangil rase.
PSA.109.14	A chi azam ngai masial 
PSA.109.14	hatuka a nu masial madual no rase.
PSA.109.15	amani chu anngila om rase!
PSA.109.16	Ha na sing ngai ti relui ha;
PSA.109.16	anriang ngai, abui ngai,
PSA.109.16	asan abui ngai ansinsaka athat!
PSA.109.17	Mi, khomak asam zot ama khomak tung rase!
PSA.109.17	Mi borsang tung rang zot mak min borsang pe no rase.
PSA.109.18	Ei anliang anga aninga khomak le anliang;
PSA.109.18	atak chunga akhomak anphum rase ti anga
PSA.109.18	hatuka a runa sariak anga luang rase.
PSA.109.19	Puan ansil anga atak chunga kop rase
PSA.109.19	atak chunga kongkhit anga om rase!
PSA.109.20	ka tak chunga asiat aril ngai!
PSA.109.21	Tenchu ninganei ka 
PSA.109.21	hatuka na lungkhamna ei sa sika na mazok ro.
PSA.109.22	Koi hi anriang le anang;
PSA.109.22	ka malung ei anthuk tenpei ka duk ana.
PSA.109.23	Khuluia ramil anga anpei rang ka ni
PSA.109.23	nukanei ang azuang rang ka ni zei.
PSA.109.24	Neksak kei nang sika ka mankhuk det mak;
PSA.109.24	koi hi ite ni makung tenchu vun le ru.
PSA.109.25	Ka mi ngaiin ana mu le ana mani u, 
PSA.109.25	Ana mu u le alu athing u.
PSA.109.26	O 
PSA.109.26	na lungkham banglui sika na san ro.
PSA.109.27	Hava ha na kut keng atia ei riat thei u;
PSA.109.28	Khomak na sam unti, nangin chu bor na pe na ti.
PSA.109.28	Ei anthui ule maimok ansak unti,
PSA.109.28	na suak chu arai san inti.
PSA.109.29	Ana dui ngai chu anzakna puan rasila om u rase
PSA.109.29	ani, mipui bila ama chu manpak ka ti.
PSA.109.30	Ka mur le Puma kom raisanna achan ril ka ti,
PSA.109.30	ani, mipui bila ama chu manpak ka ti.
PSA.109.31	Anriang ngai tiang anding inti
PSA.109.31	athat ruana rui ansat ngai ata azok ranga.
PSA.110.1	Ka 
PSA.110.1	“Na raldui ngai na ke siakna ka manni maseng,
PSA.110.1	ka changtiang ansut ro ati.”
PSA.110.2	“Nangin ana dui ngai chunga rui ril ro” ati.
PSA.110.3	Na mi ngai na sinthothei nikhuana,
PSA.110.3	amani ei zota anpek u chachak.
PSA.110.3	Zinga rodo anga, vanglai ngai
PSA.110.3	na mual anthianga hong unti.
PSA.110.4	Pathianin chong ei tin makhir ret ngai mak: 
PSA.110.4	“Umora chaizung ni na ti Melkizedek a anga.”
PSA.110.5	atakasi tik reng ngai mandok inti.
PSA.110.6	Namtin kara rui ril inti
PSA.110.6	aduina mun ngai ruak manbit inti;
PSA.110.6	ramuala reng ngai dora mandok inti.
PSA.110.7	Reng ngaiin lampui kola ti luang ne unti,
PSA.110.7	ranak nei untia hatuka rat unti.
PSA.111.1	Ka salung dora le 
PSA.111.1	a mi ngai ei anchun u nana.
PSA.111.2	raisanna man ngai chu ariat rang azot u.
PSA.111.3	Ei tho dora hi anpak rua le lalchi tho rua;
PSA.111.3	ei dikna chu umor taituan.
PSA.111.4	Tichangabui ei tho ngai 
PSA.111.4	ama chu asing le lungkham anei.
PSA.111.5	Ama lalchi tho ngai chu neksak azon;
PSA.111.5	achongtin mangil mak.
PSA.111.6	Ei tho theina ami ngai a manmu
PSA.111.6	nam atei ngai ram chu amani kom apek.
PSA.111.7	Ei tho rina ama chu iamrua le adik;
PSA.111.7	a chongpek ngai dora anngamna chi ke.
PSA.111.8	Umora rang ei zo; adika anthianga anpek ei ni.
PSA.111.9	A mi ngai ei mazoka; umor chongtin ei nei pui.
PSA.111.9	Ama chu anthiang le alian!
PSA.111.10	Ahianna lampui chu 
PSA.111.10	a chong atel ngai chu ruirilna dik apek.
PSA.111.10	Ama chu umora anpak rua.
PSA.112.1	a chongpeka arai ansan.
PSA.112.2	Mi sanai ngai chu hiva rama rat sabak unti,
PSA.112.2	achi azam borsang tung inti.
PSA.112.3	A in u na sum puan, anchongna om inti;
PSA.112.3	amani chu umora anson unti.
PSA.112.4	Mi sa ngai rang azing kara ra-ang ang,
PSA.112.4	lungkham adon, asing le adik ngai rang.
PSA.112.5	Mi lungkham amu na apuk apek
PSA.112.5	ngai chu asan avur u.
PSA.112.5	Ama chu adika leng inti.
PSA.112.6	Mi sa ngai sokcha no ni;
PSA.112.6	min mangil no ni.
PSA.112.7	Thanga siat ariat ranga anring mak;
PSA.112.7	ei iamna chu adeta 
PSA.112.8	Andon um mak achim mak;
PSA.112.8	araldui ngai ei andok rang aiam nget.
PSA.112.9	Aiamrua taka anriang ngai apek, 
PSA.112.9	a lungkham chai ngai mak;
PSA.112.9	ama chu ranak nei inti lalchi man inti.
PSA.112.10	Mi sanok ngaiin amu u na atakasi u,
PSA.112.10	arakam ariala anpei u;
PSA.112.10	ei asa u umora rang anpei.
PSA.113.1	Nangni 
PSA.113.1	a raming manpak u ro!
PSA.113.2	A raming anpak rase,
PSA.113.2	atun le taituana.
PSA.113.3	Sualam ata taklam!
PSA.113.4	Ramtin chunga 
PSA.113.4	ei lianna chu anvan chunga.
PSA.113.5	Koini na 
PSA.113.5	Ama chu ansang khita ei om.
PSA.113.6	Tenchu anvan le phil a en
PSA.113.6	ranga ei hong anbu.
PSA.113.7	Anriang ngai philvut ata ei mathui;
PSA.113.7	abui ngai lunghang ata adom
PSA.113.8	hatuka lungkham reng nai a manchang,
PSA.113.8	ha ami ngai reng.
PSA.113.9	Nupang aching chu ina lalchi atho;
PSA.113.9	sanai rati peka arai amansan.
PSA.114.1	Israel mi ngaiin Aigupta amak u na, 
PSA.114.1	Jakob anai ngaiin ram atei amak u na,
PSA.114.2	Juda ha 
PSA.114.2	Israel ha aram lua ei ni.
PSA.114.3	Tipui senin amu le arota ase. 
PSA.114.3	Jordon dung ei luang abang.
PSA.114.4	Mual ansang chu bera chal, anga alen u;
PSA.114.4	mual ngai chu bera anga alen u.
PSA.114.5	O nang tipui, imo ei ni na nei rot?
PSA.114.5	Hatuka nang o Jordon ichangmo nei luang ei bang?
PSA.114.6	Nang mual ansang ichangmo bera anga nei antom?
PSA.114.6	nang mual asin ichangmo berate anga
PSA.114.6	nei antom ti tir?
PSA.114.7	Leilung nang 
PSA.114.7	Jakob a Pathian matona.
PSA.114.8	Aman lungpui chu tindila a mangchang, 
PSA.114.8	rolraha chu ti luangna amanchang.
PSA.115.1	Nang na theia, O 
PSA.115.1	nangin anlianna chang ro,
PSA.115.1	asik chu na lungkham banglui le iamrua nei ni.
PSA.115.2	Ichangamo nam tinin ei na rakel rang,
PSA.115.2	“Homo na Pathian?”
PSA.115.3	Koini na Pathian chu vanrama;
PSA.115.3	aman ei zot ang atho.
PSA.115.4	Amani Pathian ngai chu sumru rangkachak le ansin 
PSA.115.4	miring kut le anbuak.
PSA.115.5	Mur adon chong thei mak,
PSA.115.5	mit adon mu thei mak.
PSA.115.6	Kuar adonam re u mak,
PSA.115.6	nar adonam amarim re u mak.
PSA.115.7	Kut adonam re u mak,
PSA.115.7	ke donam kal choi thei u mak,
PSA.115.7	rasa nei thei u mak.
PSA.115.8	Hava asin ngai dora, aiam ngai dora
PSA.115.8	ramil abuak u ngai anga ni rase.
PSA.115.9	Nangni Israel mipui, 
PSA.115.9	Aman ei na san u, ei na rung u.
PSA.115.10	Aman ei na san u ei na rung u.
PSA.115.11	Aman ei na san u ei na rung u.
PSA.115.12	aman Israel mipui bor pe inti
PSA.115.12	hatuka Pathian chaizung ngai dora.
PSA.115.13	Ama lalchi tho ngai dora bor pe inti, 
PSA.115.13	asin alian anruala.
PSA.115.15	ha anvan le phil asin han!
PSA.115.16	Anvan hi 
PSA.115.16	tenchu phil koini miring rang ei na pek.
PSA.115.17	Athi le 
PSA.115.17	rasa bui muna ase tik le.
PSA.115.18	Tenchu koini adam ngaiin akom raisanna ril inti,
PSA.115.18	atun le taituana.
PSA.116.1	ka borzong ana rangai.
PSA.116.2	Ama ka pai kip pei ana rangai.
PSA.116.3	Thina anchirua ka ravela a oma;
PSA.116.3	Seol thinan ana sur, anponna le lunghang ka man.
PSA.116.4	Hatuka 
PSA.116.4	ka ratha anzok ranga.
PSA.116.5	ani, koini na Pathian chu lungkham adon.
PSA.116.6	annuai ka ni, aman ana san.
PSA.116.7	O ka nuk pong nei ansana na kir ret ro,
PSA.116.7	asik chu 
PSA.116.8	Asik chu athi ata ka nuk nei mazok,
PSA.116.8	ka mit chu mitrathi ata,
PSA.116.8	hatuka kei anba rang nei mazok.
PSA.116.10	Ka iam, hasik han kei chong, 
PSA.116.10	achalaka ka duk ei na.
PSA.116.11	Kan pona, mi dora milak ka ti na.
PSA.116.12	Ka chunga ei satna ngai sika
PSA.116.13	Sandamna khuri la ka tinga,
PSA.116.14	Ka chongtin ha 
PSA.116.14	atun ami ngai matona.
PSA.116.15	A mi anthiang athi hi 
PSA.116.16	O 
PSA.116.16	na suak kei ni na suak nu nai kei ni,
PSA.116.16	kei ankhit ngai nei na sut.
PSA.116.17	Raisanna dali na dar ka ti
PSA.116.18	Ka chongtin ha 
PSA.116.18	atun ami ngai matona.
PSA.116.19	O Jerusalem 
PSA.117.1	O nam dora 
PSA.117.1	mi ngai ama manpak u ro.
PSA.117.2	Asik chu a lungkham chu koini rang alian
PSA.117.2	hatuka 
PSA.118.1	ei na ditna chu umor taituan ei ni.
PSA.118.2	Atun Israelin ti rase,
PSA.118.2	a lungkham chu taituan keng.
PSA.118.3	Aron a insungkuan atun ti rase,
PSA.118.3	a lungkham chu umor taituan keng.
PSA.118.4	Atun 
PSA.118.4	a lungkham chu umor taituan keng.
PSA.118.5	Ka boidong lai 
PSA.118.6	imo miringin na tho thei ni?
PSA.118.7	hasik han anan mumak ngai kom kei zot mu ka ting.
PSA.118.8	Miring aiam nek ten,
PSA.118.9	Reng sapa iam nek ten,
PSA.118.10	Namtinin ana hual;
PSA.118.10	tenchu 
PSA.118.11	Ana hual u na; ani ei na hual u;
PSA.118.11	tenchu 
PSA.118.12	Khuai anga ana bum u na
PSA.118.12	tenchu anrappana raling akang anga athi u;
PSA.118.13	Ana tuar u ka chul vit
PSA.118.13	tenchu 
PSA.118.14	ama hi ka sandam pu ei ni.
PSA.118.15	Raisan le ratna ankhek chu
PSA.118.15	mi anthiang ina rasa om ret;
PSA.118.15	“
PSA.118.17	Thi no ninga dam ka ting,
PSA.118.18	tenchu athina na chu na pe mak.
PSA.118.19	Biakin suakkhar chu na malong pe u ro, lut ka tia,
PSA.118.20	Hiva hi 
PSA.118.20	mi dik ngai chu lut thei unti.
PSA.118.21	Nei na san sika ka na manpak,
PSA.118.21	anan zokpu na ni.
PSA.118.22	In asin ngai alung pei u ha, 
PSA.118.22	akila lung anangkhit alei ni.
PSA.118.23	Hava ha 
PSA.118.23	nei muna na boiadonga.
PSA.118.24	Avian hi 
PSA.118.24	raisana pham u rei!
PSA.118.25	O 
PSA.118.25	O 
PSA.118.27	koini na chunga honga el zei.
PSA.118.27	Anbolna ha riruala thung u ro; maicham raki ngeta han.
PSA.118.28	Ka Pathian ke na ni, phamchong na ril ka ti;
PSA.118.28	O ka Pathian, achan na manpak ka ti.
PSA.118.29	A lungkhamna hi taituan ke.
PSA.119.1	Lampuia mi sa anzui ngai chu borsang atung u,
PSA.119.2	A chong manriat ngai azi ngai chu borsang atung u,
PSA.119.2	malung taka anrok ngai chu.
PSA.119.3	Amani han adik nok ngal tho u maka;
PSA.119.3	a lampuia han kal achoi u chachak.
PSA.119.4	Nei manchuna chong ngai chu chongpekna na peka
PSA.119.4	taksat mara nei tel theina rang.
PSA.119.5	O, na chongmansuk ngai atel ranga
PSA.119.5	ka omdan ngai andeta lei om se la nu!
PSA.119.6	Hantin han mualphui ansak no ning,
PSA.119.6	na chongpek ngai dora ka poisak tik chu.
PSA.119.7	Malung dik anputa pham chong na ril ka ti,
PSA.119.7	na ruirilna adik ngai kan chu tik le chu.
PSA.119.8	Na chongmansuk ngai tel ka tia;
PSA.119.8	na ma pial no ro!
PSA.119.9	Hontinmo ruatharin a omdan ei manthiang rang?
PSA.119.9	Na chong anga a omdan ei manga.
PSA.119.10	Ka malung dora le nang na haso andom rang ka tho na;
PSA.119.10	na chongpek ngai amak ranga na phal no ro.
PSA.119.11	Na chunga kei masial nokna rang,
PSA.119.11	na chong chu ka malunga manting ka ti.
PSA.119.12	O 
PSA.119.12	na chongmansuk ngai na manchu ro.
PSA.119.13	Na nera na ruiril asuak ngai dora chu
PSA.119.13	ka mur le ka manriat zei.
PSA.119.14	Na chong anriat lama chu ka rai asana
PSA.119.14	neinungna ngai dora na ka raisan ang den.
PSA.119.15	Nei na manchuna chong ngai chu mandon ka ti na;
PSA.119.15	na lampui ngai ham poisak ka ti.
PSA.119.16	Na chong mansuk chunga han pham ka ti na;
PSA.119.16	na chong chu mangil no ning.
PSA.119.17	Kei dam theina rang le na he kei tel theina rang,
PSA.119.17	na suak chunga asa na tho ro.
PSA.119.18	Na dan ata boidongom chongtak ngai kei mu theina
PSA.119.18	rang ka mit na manvar pe ro.
PSA.119.19	Phila hin khual ke ka ni;
PSA.119.19	na chongpek ngai ka ranga thup no ro.
PSA.119.20	Kei damna hi akui chita a oma;
PSA.119.20	na ruirilna ngai ei rangai chian sika.
PSA.119.21	Mi omalian, khomak atung ngai ha, chunngo na tho na;
PSA.119.21	na chongpek ngai tel lui ngai chu.
PSA.119.22	Anrilsiatna le anmumakna hi ka kom ata na khai pe ro
PSA.119.22	na chongmansuk ngai ka tel hi le.
PSA.119.23	Mi lian ngai um ansut u na, ana ero u,
PSA.119.23	tenchu na suakin na chongmansuk ngai hi ke ei mandon.
PSA.119.24	Na chongmansuk ngaiin phamna a na peka;
PSA.119.24	huangvar ana sak ngai um ani.
PSA.119.25	Kei damna hi philvuta anlak tita;
PSA.119.25	na chong anga na manhar ro.
PSA.119.26	Ka omdan ngai chu ka na mantheia, nangin nana masanga;
PSA.119.26	ka chongmansuk ngai chu na manchu ro.
PSA.119.27	Nei na manchuna chu kei riat theina rang na san ro,
PSA.119.27	hanke boidong sin nei tho ngai kei mandon rang.
PSA.119.28	Kei damna hi lunghang sika azoi chachak;
PSA.119.28	na chong ang zela ratna na pe ro.
PSA.119.29	Om dan dik lui ka kom ata na khai pe tan la,
PSA.119.29	na ruirilna ngaia ka malung ka peka.
PSA.119.30	Iamruana om rang ka thanga;
PSA.119.30	na ruirilna ngaia ka malung ka peka.
PSA.119.31	Anchuna neina pek ngai, ka tela;
PSA.119.31	O 
PSA.119.32	Na chongpek ngai apham hiaia tel ka ti,
PSA.119.32	riatna tampa neina pek rang sika.
PSA.119.33	O 
PSA.119.33	hanke ahek tenpei kei ro rang.
PSA.119.34	Riat theina na pe ro, hanke kei tel rang;
PSA.119.34	ka malung dora le tel ka ti.
PSA.119.35	Na chongpek tianga na manse ro,
PSA.119.35	asik chu hava ngai han phamna kei man ke.
PSA.119.36	Na chong manriat ngai tiang han ka malung na manhoi pe ro
PSA.119.36	huatanhamna tiang ni luia.
PSA.119.37	Ite nilui apapei ngai a en nok ranga ka mit na khai pe ro;
PSA.119.37	na lampui tiang na manhar ro.
PSA.119.38	Na chong chu na suak koma hin mandet ro,
PSA.119.38	hava ha nang anan chi ngai rang ani.
PSA.119.39	Mi rilsiatna kei achi hi na khai pe ro;
PSA.119.39	na ruirilna ngai chu asa ake.
PSA.119.40	Enta, nei manchuna chong ngai chu ariat rang ka zota;
PSA.119.40	nei dikna sika na manhar ro.
PSA.119.41	O 
PSA.119.41	asik chu na chong kei iam ke.
PSA.119.42	Hanke, ka siat arilpu kei masang thei rang
PSA.119.42	asik chu na chong kei iam ke.
PSA.119.43	Chongtak chong chu ka bai ata na rasua pe kiar no ro,
PSA.119.43	na ruirilna hi kei iam ke.
PSA.119.44	Na dan chu zom chian ka ti,
PSA.119.44	kumkhua taituana.
PSA.119.45	Ana lua buia chei anleng ka ti,
PSA.119.45	nei na manchuna chong ngai keia rok sika.
PSA.119.46	Na chong manriat ngai reng ngai koma ril ka ti na
PSA.119.46	anzak no ning.
PSA.119.47	Hatuka, na chongpek, keia dit ngai chunga han
PSA.119.47	kei pham rang.
PSA.119.48	Na chongpek keia dit ngai tiang han ka kut ngai phar ka ti na;
PSA.119.48	na chong mansuk ngai chu mandon ka ti.
PSA.119.49	Na suak koma chongtin ha re tit ro;
PSA.119.49	hiva hin iamna ana pek.
PSA.119.50	Hava ha kei antakna nam ka phukdaina ke
PSA.119.50	hanum ni rase na dan ata ankhai makung.
PSA.119.51	Borai athei ngai han achan maniero ana tho u na,
PSA.119.51	hanum ni rase na dan ata ankhai makung.
PSA.119.52	O 
PSA.119.52	lungngam kan sakna chachak.
PSA.119.53	Mi salui na dan ansiat ngai sika,
PSA.119.53	taksitna na ka bit chachak.
PSA.119.54	Ka khual hongna ina hin
PSA.119.54	na chongmansuk ngai chu ka la ke.
PSA.119.55	O 
PSA.119.55	na dan um ka zi chachak.
PSA.119.56	Hava ha ka dona
PSA.119.56	nei na manchuna chong ngai kei tel sika.
PSA.119.57	na chong atel ranga chong ka rila.
PSA.119.58	Ka malung dora le na lungkhamna azonga
PSA.119.58	nei zot dan anga lungkham na mu ro.
PSA.119.59	Ka omdan ngai ka mandona,
PSA.119.59	na chong manriatna tiang ka ke ka phet zeia.
PSA.119.60	Na chongpek ngai azi rang
PSA.119.60	kan nota, sot makung.
PSA.119.61	Mi salui ngai rirual ngai han ana vet u na,
PSA.119.61	tenchu na dan mangil makung.
PSA.119.62	Zan chima phamna chong ana ril ranga anthui ka ti
PSA.119.62	na ruiril adik ngai sika.
PSA.119.63	Nang anan chingai dora le,
PSA.119.63	nei manchuna chong azi ngai lom ke ka ni.
PSA.119.64	O 
PSA.119.64	na chongmansuk ngai chu na manchu ro.
PSA.119.65	O 
PSA.119.65	nang na suak ka ranga na sa na.
PSA.119.66	Mandon theina le riatna na manchu ro,
PSA.119.66	na chongpek ngai hi kei iam ke.
PSA.119.67	Ansinsaka ka om man han lam dik luia ka se chachaka,
PSA.119.67	atun hin chu na chong ka tel zei.
PSA.119.68	Nang chu na sa, asam na tho na!
PSA.119.68	Na chong mansuk ngai chu na manchu ro.
PSA.119.69	Mi omalian ngai han ka chunga milak asin u na,
PSA.119.69	ka malung dora lehin nei na manchuna chong ngai chu.
PSA.119.70	Hiva mi ngaiin ite riat theina don u mak,
PSA.119.70	koiin chu na dan chunga ka pham chachak.
PSA.119.71	Na chong mansuk ngai chu kei anchu theina ranga,
PSA.119.71	ansinsaka kei lei om ha ka rang asa ke.
PSA.119.72	Rangkachak le sumru sang tampa nek han
PSA.119.72	na mura dan asuak ha ka rang asa bet ke.
PSA.119.73	Na kut le nana sina, nei na manding ke;
PSA.119.73	na chongpek ngai chu kei anchu theina rang riat theina na pe ro.
PSA.119.74	Nang anan chi ngai han na mun tia, pham unti,
PSA.119.74	na chong chu kei sabei chachak sika.
PSA.119.75	O 
PSA.119.75	nang han aiamrua sabaka ke, neina sinsak ani ti ka riat.
PSA.119.76	Na suak koma na chongtin a anga,
PSA.119.76	lungkham taka na lungkhamna chu ka phukdaina rang ni rase.
PSA.119.77	Kei dam theina rang na lungkhamna ngai ka koma hong rase
PSA.119.77	na dan chu kei phamna ke.
PSA.119.78	Omalian ngai chu mualphui ansaka om rase;
PSA.119.78	dik lui sabaka ei na mannuai sika,
PSA.119.78	tenchu nei na manchuna chong ngai ha mandon ka ti.
PSA.119.79	Nang anan chi ngai chu ka tiang anhoi rase,
PSA.119.79	hanke na chong manriat ngai chu ei riat u rang.
PSA.119.80	Mualphui kei ansak nokna rang
PSA.119.80	ka malung hi na chongmansuk ngaia han sanzuia om rase.
PSA.119.81	Kei damna hi na sandamna anngaia achuai zei;
PSA.119.81	hanum nisela na chong ka sabei chachak.
PSA.119.82	Na chong athirna rang ka mit anvai sua zei,
PSA.119.82	“Hotikmo nangin phuk nei na mandai rang?” ka ti chachaka.
PSA.119.83	Moikhun ei thut mevun kok ang kei lei nin zel;
PSA.119.83	hanum na chong mansuk ngai chu mangil makunga.
PSA.119.84	Ni ituk asotmo kei la ngak rang?
PSA.119.84	Anan sinsak ngai chunga hin itikmo rui nei ril rang?
PSA.119.85	Mi omalian; na dan anga om lui ngai han,
PSA.119.85	kei chulna rang dip ahuat u na.
PSA.119.86	Na chongpek ngai dora chu aiamrua ke;
PSA.119.86	amanin diklui sabaka ei na sinsak chachak hi!
PSA.119.87	Amani han phila hin ana tho vivit u na,
PSA.119.87	tenchu nei na manchuna chong ngai chu nuksir son makung.
PSA.119.88	Na lungkhamna a anga na manhar ro,
PSA.119.88	hanchu na mura chong manriat ngai chu tel ka ti.
PSA.119.89	O 
PSA.119.89	na chong chu anvana adet sabak a oma.
PSA.119.90	Iamrua nei ni na chu akhuk akhuka om inti;
PSA.119.90	leilung hi na mandeta a om chian ke.
PSA.119.91	Hava ngai ha avian hin na ruiril ngai anga a om chian u na,
PSA.119.91	alom peia na suak kiar ani u na.
PSA.119.92	Na dan chu kei phamna ni no se la chu,
PSA.119.92	kan tak lai han thi zei ka tia.
PSA.119.93	Nei na manchuna chong ngai chu mangil thak no ning,
PSA.119.93	nangin hava han nana manhar zeia.
PSA.119.94	Na ta ke ka ni hi le, na sandam ro!
PSA.119.94	nei na manchuna chong ngai chu keia rok ke.
PSA.119.95	Mi salui ngai han ana that ranga ana ngak u chachaka,
PSA.119.95	tenchu na chong manriat ngai chu mandon ka ti.
PSA.119.96	Asa chongpek dora hekna chu ka mu zeia;
PSA.119.96	na chongpek ngai chu alian anzui ke.
PSA.119.97	O, na dan hi ka dit ba!
PSA.119.97	Sunsota kei mandon chachak ke.
PSA.119.98	Na chongpek ngai han ana dui ngai neka ahianna na ana sina
PSA.119.98	kumkhuana ka koma nei om chachak sika.
PSA.119.99	Anan chupu ngai dora neka hianna ka don ual,
PSA.119.99	na chong manriat ngai kei mandon chachak sika.
PSA.119.100	Atar ngai nek ten ka riat thei ual ke,
PSA.119.100	nei na manchuna chong ngai kei tel sika.
PSA.119.101	Na chong kei zom theina rang,
PSA.119.101	lam saluia ka ke phet makung.
PSA.119.102	Na ruirilna ngai ata ankhai makung;
PSA.119.102	nangin nei na manchu sika.
PSA.119.103	Na chong ngai hi athum ba nu
PSA.119.103	Ka ranga khuaining neka athum ke!
PSA.119.104	Nei na manchuna chong ngai sika riat theina ka don chachak,
PSA.119.104	hasika han omdan diklui ngai dora kei matir ke.
PSA.119.105	Na chong hi ka ke ngai rang lem ke
PSA.119.105	ka lam ranga ra-ang ke.
PSA.119.106	Na ruirilna adik ngai chu azi rang
PSA.119.106	chong ka tina ka mandeta.
PSA.119.107	Antak atiar sabaka ka oma;
PSA.119.107	O 
PSA.119.108	O 
PSA.119.108	na ruiril ngai ha na manchu ro.
PSA.119.109	Kei damna ka kuta a om chian chachaka;
PSA.119.109	tenchu, na dan chu mangil ngai makung.
PSA.119.110	Mi salui ngai han kei anokna rang chang akam u na,
PSA.119.110	tenchu, nei na manchuna chong ngai chu mangal makung.
PSA.119.111	Na chong manriat ngai ha kumkhuana ka changaia ka laka;
PSA.119.111	hava ngai han ka malung rai aman sana.
PSA.119.112	Kumkhuana, a hek tenpei
PSA.119.112	na chongmansuk ngai anga atho ranga ka malung ka manhoi.
PSA.119.113	Mi amalung atam ngai chu ka matira,
PSA.119.113	na dan hi chu ka dita.
PSA.119.114	Nang chu kei anthupna mun le ka phocheng ke na ni;
PSA.119.114	na chong kei sabei ke.
PSA.119.115	Nangni asanok atho ngai, na ma u ro.
PSA.119.115	Ka Pathian pek ngai kei vong rap theina rang.
PSA.119.116	Kei dam theina ranga na chong ang zela ranak na pe ro;
PSA.119.116	koi salui chunga hin anzaka na manom no ro!
PSA.119.117	Na sur ro han chu zok ka tia,
PSA.119.117	na chong mansuk ngai chu poisak chian ka ti.
PSA.119.118	Na chong mansuk ngai tel lui ngai dora chu na matira;
PSA.119.118	Ei huang u na chu milak ke.
PSA.119.119	Phila mi salui ngai chu ranok anga na pei chachaka,
PSA.119.119	hasik han na chong manchu ngai chu keia dit ke.
PSA.119.120	Ka taksa hi nang ei na chi sika annoka;
PSA.119.120	na ruiril u ngai um ha ka chia.
PSA.119.121	Rui ka rila, adika kei tho chachak ke;
PSA.119.121	pengsom ana tho ngai ata na ma no ro!
PSA.119.122	Na suak chu asan ranga chongtin ro;
PSA.119.122	borai atho ngai pengsoma na ma no ro!
PSA.119.123	Na sandamna kei thir chiana ka mit anthiang lai mak,
PSA.119.123	na chongdik athir na nam.
PSA.119.124	Na lungkhamna sika na suak chu tho ro,
PSA.119.124	na chongmansuk ngai chu na manchu ro.
PSA.119.125	Na suak ke ka ni, riat theina na pe ro,
PSA.119.125	na chong manriat ngai chu kei riat theina rang.
PSA.119.126	na dan hi ite ni luia ei sin u sika.
PSA.119.127	Hasik han na chongpek ngai chu rangkachak neka keia dit ke,
PSA.119.127	ani, rangkachak anthiang neka ke.
PSA.119.128	Hasik han lampui tina nei na manchu na chong ngai hi adika ka riat;
PSA.119.128	omdan dik lui ngai dora hi kei matir ke.
PSA.119.129	Na chong manriat ngai hi boidong a om;
PSA.119.129	ka rilru dora le ka zi chachak.
PSA.119.130	Na chongril nei manthianga han mi ngai ra-ang apeka
PSA.119.130	mi mo ngai chu a manriat thei chachak.
PSA.119.131	Ka bai ka anga, ka phuk ansama
PSA.119.131	na chong pek ngai kei zot sika.
PSA.119.132	Ka tiang hong anhoi tan la, lungkham na mu ro,
PSA.119.132	na raming andit ngai lungkham nei mu ang han.
PSA.119.133	Ka kal phet ngai hi na chonga mandet tan la;
PSA.119.133	asanokin ka chunga ning nei no rase.
PSA.119.134	Miring pengsomna ata han na mazok ro,
PSA.119.134	hanke nei na manchuna chong ngai kei zi rang.
PSA.119.135	Na mel le na suak hi na man el tan la
PSA.119.135	na chong mansuk ngai chu na manchu ro.
PSA.119.136	Ka mitrathi hi tidung ti anga aluanga,
PSA.119.136	na dan ei zi u nok sika.
PSA.119.137	O 
PSA.119.137	na ruiril ngai um adik ke.
PSA.119.138	Na chong manriat ngai chu adik le
PSA.119.138	aiamrua sabaka chong na peka.
PSA.119.139	Ka taksatna na ana pei zei,
PSA.119.139	ana dui ngaiin na chong ei mangil u sika.
PSA.119.140	Na chong hi anthiang sabak ke!
PSA.119.140	Hasika han na suak hin eia dit ke.
PSA.119.141	Mi sin le min ei na elsel ke ka ni,
PSA.119.141	tenchu nei na manchuna chong ngai hi mangil ngai makung.
PSA.119.142	Nei dikna chu kumkhua dikna ke,
PSA.119.142	na dan um chongtak ke.
PSA.119.143	Anponna le ratha takna na ka bita,
PSA.119.143	hanum nisela na chongpek ngai hi kei phamna ke.
PSA.119.144	Na chong manriat ngai chu kumkhuana rang adik ke;
PSA.119.144	riat theina na pe ro, hanke kei dam chian rang.
PSA.119.145	Ka malung dora le ka na paia;
PSA.119.145	O 
PSA.119.146	Ka na paia; na sandam ro;
PSA.119.146	hanchu na chong manriat ngai tel ka tia.
PSA.119.147	Khuansal man ka na pai chachaka;
PSA.119.147	na chong ngai chu ka sabei chachak.
PSA.119.148	Na chong kei mandon theina rang,
PSA.119.148	ka mit ngai hi zan khakhat ameng ke.
PSA.119.149	Na lungkhamna anga ka he hi rangai tan la;
PSA.119.149	O 
PSA.119.150	Mandonna salui azi ngai han ana hong dep u na,
PSA.119.150	amani na dan ata alapa na om u ke.
PSA.119.151	O 
PSA.119.151	na chongpek ngai dora chu chongtak ke.
PSA.119.152	Tianlai, na chong manriat ngai ata;
PSA.119.152	hava ha kumkhuana rang na mandet ti ka riat zei.
PSA.119.153	Kei antakzia mandon tan la, na mazok ro,
PSA.119.153	na dan chu mangil ngai makung.
PSA.119.154	Ka rui na ril pui tan, na ratan ro;
PSA.119.154	na chong anga na manhar ro.
PSA.119.155	Sandamna chu mi salui ngai ranga ala ke,
PSA.119.155	na chong mansuk ngai chu eia rok u nok sika.
PSA.119.156	O 
PSA.119.156	na ruirilna ngai anga na manhar ro!
PSA.119.157	Anan sinsak ngai le ana dui ngai chu atampa u ke,
PSA.119.157	hanum nisela na chong manriat ngai chu ma makung.
PSA.119.158	Phuazekam ngai chu ka ena, ka takasi na,
PSA.119.158	na chong ei tel u nok sika.
PSA.119.159	Nei na manchuna rui ngai keia ditzia hi mandon tan la.
PSA.119.159	O 
PSA.119.160	Na chong anchu chu chongtak ke,
PSA.119.160	na ruirilna adik ngai doram kumkhuana om chian inti.
PSA.119.161	Mi lian ngaiin ite asik abuia ana sinsak u na,
PSA.119.161	hanum nisela ka malung han na chong ngai ke ei achi.
PSA.119.162	Na chonga hin ka rai asan ke
PSA.119.162	Donglua atampa amupu anga.
PSA.119.163	Milak hi ka mumaka ka matira,
PSA.119.163	na dan hi chu ka dit ke.
PSA.119.164	Nikhat avoi sari ka na manpak chachaka
PSA.119.164	na ruiril ngai ei dik sika.
PSA.119.165	Na dan andit ngai han chu phukdaina tampa adon u,
PSA.119.165	iten man ba thei u mak.
PSA.119.166	O 
PSA.119.166	na chongpek ngai anga ka tho chachak.
PSA.119.167	Kei damnan na chong manriat ngai atel chachaka;
PSA.119.167	kei adit sabak ke.
PSA.119.168	Nei na manchuna chong ngai le na chong manriat ngai chu ka tel chachaka;
PSA.119.168	ka omdan ngai dora hi na makunga om ke.
PSA.119.169	O 
PSA.119.169	na chong anga riat theina na pe ro.
PSA.119.170	Lungkham kei zongna hi na makunga tung rase,
PSA.119.170	na chong anga na sandam ro!
PSA.119.171	Ka murin anpakna chong ril ra se,
PSA.119.171	nangin na chong ruat ngai chu nei na manchu chachak.
PSA.119.172	Ka malei hi na chong anpaka la tho rase,
PSA.119.172	na chongpek ngai dora chu dikna ei ni sika.
PSA.119.173	Na kut chu ana san rang ansin diama om rase,
PSA.119.173	nei na manchuna chong ngai chu kei athang sika.
PSA.119.174	O 
PSA.119.174	na dan chu kei phamna ani.
PSA.119.175	Kei damna hi dam rase,
PSA.119.175	han chu na manpak inti;
PSA.119.175	na ruirilna ngaiin um na san rase.
PSA.119.176	Bera anpei anga kan peia,
PSA.119.176	na suak hi arok ro;
PSA.119.176	na chongpek ngai chu mangil ngai makung.
PSA.120.1	Boidong lai 
PSA.120.1	aman ana masang.
PSA.120.2	O 
PSA.120.3	O mihuang malei, Pathianin imo na lot ni?
PSA.120.3	Itukmo ei na sin sakna ei sap rang?
PSA.120.4	Arat thal le na ver inti,
PSA.120.4	Juniper thing nai le na hal inti!
PSA.120.5	Khomak atung Mesheka kei om le
PSA.120.5	kedar puanina kei leng.
PSA.120.6	Anngoi, anmumak ngai bila
PSA.120.6	kei dam asot zei!
PSA.120.7	Anngoi andit ka ni,
PSA.120.7	tenchu ka chong le, andui rang ati u.
PSA.121.1	Tang tiang kan hoia hovan ata;
PSA.121.1	mo ana san rang hongni ka tina?
PSA.121.2	Ana san chu 
PSA.121.3	Na ke mantol no ni;
PSA.121.3	ana thirpu in no ni.
PSA.121.4	Tenchu Israel avengpu chu in no ni anvuang no ni.
PSA.121.6	Sun ni san na ra-em no ni zan tha varin na ra-em no ni.
PSA.121.7	nei damna na rung pe inti.
PSA.121.8	atun ata umor tenpei.
PSA.122.1	“Pathian ina se u rei” ati ngai le ka rai ka mansan.
PSA.122.2	Na ke ngai na rakula anding O Jerusalem!
PSA.122.3	Jerusalem khopui ansin athar
PSA.122.3	aiamrua tak ansin ha.
PSA.122.4	namtin ava kal u 
PSA.122.5	Israel ngai ranga chong anriat ranga
PSA.122.5	hava han ruirilna sutmun anding reng David sungkua sutmun.
PSA.122.6	Jerusalem anngoina rang zongpui ro:
PSA.122.6	“Anan dit ngai chu zok rase.
PSA.122.7	Na rakula anngoina om rase
PSA.122.7	na reng changna na zokna om rase.”
PSA.122.8	Ka parual ngai le ka mal ngai sika
PSA.122.8	“Phukdaina om rase” ti ka ting.
PSA.122.9	nei ansonna rang arok ka ti.
PSA.123.1	Ka mit le na tiang ka ena,
PSA.123.1	O Pathian vanrama ansut.
PSA.123.2	Koini na 
PSA.123.2	suakin apuma tiang amit sir le ei en anga,
PSA.123.2	suaknun apuma nuktiang anhoia ei hong en riak anga,
PSA.123.2	a lungkham atung u maseng.
PSA.123.3	Lungkham na mu ro O 
PSA.123.3	achan pengsoma nei om hi.
PSA.123.4	Ahui ahek ngai ero le anlian ngai nisona na bit zei.
PSA.124.1	Israelin ti rase!
PSA.124.2	“Min anan duipui lai han
PSA.124.3	havalai tak han amanin aringa na vol u zei ni
PSA.124.3	atakasi u lai tak han.
PSA.124.4	Havalai tak han tin na la zei ni,
PSA.124.4	ti han na hip sua zei ni.
PSA.124.5	Havalai tak han tilianin nei damna na lima anning zei ma ni.”
PSA.124.6	Me oi anga a oi ranga anan se nokpu 
PSA.124.7	Changte do ngai changa va ankhit luia anga nei damna hi a mazoka;
PSA.124.7	chang ha asiata, koini chu na zok!
PSA.124.8	Ei na sanna rang chu 
PSA.125.1	Zion tang annik salui umor tenpeia om rang ang ei ni.
PSA.125.2	Mual ngai chu Jerusalem kola om ang ei ni,
PSA.125.3	Mi salui ngaiin, mi sa ngai rama rui ril chian no ni,
PSA.125.3	asik chu mi sa ngaiin asia thona ranga akut mang unti.
PSA.125.4	a malung anthianga om ngai.
PSA.125.5	Tenchu lampui saluia apan ngai chu asiat le,
PSA.126.1	ramanga apham ngai ang papei ke na ni!
PSA.126.2	Havalai han na mur chu annina ke abit!
PSA.126.2	na malei ha la tho na;
PSA.126.2	hava lai han nam tin bila,
PSA.126.2	“
PSA.126.3	na rai asan sabak ke.
PSA.126.4	O 
PSA.126.4	sim rama (Negev) tidung ngai anga.
PSA.126.5	Mit rathi chul chunga atu ngai han raisan taka at unti!
PSA.126.6	Achap chunga sachi suakpui ngal u sela,
PSA.126.6	akoite u ngai achoia raisan taka hong kir ret unti.
PSA.127.1	asin ngai chu ei pong papei u ke.
PSA.127.1	a rungpu chu ei meng papei ke.
PSA.127.2	Zinga nan thui u na, khuluia pong nan sa u na,
PSA.127.2	nei pong u na bu nei nek u chachak hi,
PSA.127.2	nangni na ranga akorong ke;
PSA.127.2	hintin hin ami madit chu aman in chachaka.
PSA.127.3	Enta, nai ngai hi 
PSA.127.3	rila mara hi aratpak ei na pek ke.
PSA.127.4	Vanglaia nai ngai chu
PSA.127.4	mi rat kuta thal a om ngai ang ani u.
PSA.127.5	Thal kok abita adon ngai chu borsang atung u.
PSA.127.5	Rakul suakkhara adui ngai le achong u lai am
PSA.127.5	mualphui ansak u no ni.
PSA.128.1	a lampuia kal achoi ngai chu.
PSA.128.2	Na kut ratna mara chu sa na ti na;
PSA.128.2	raisan taka om na ti na, borsang atunga om na ti.
PSA.128.3	Na nungak chu, na insung rila han,
PSA.128.3	gerep rang anra zot sabak anga om intia.
PSA.128.4	En ta, 
PSA.128.4	hantin han borsang atunga om unti.
PSA.128.5	Hanchu, na dam sunga Jerusalem satna mu na ti!
PSA.128.6	Na tu ngai la mu na ti!
PSA.128.6	Israel ngai chunga han phukdaina om rase!
PSA.129.1	“Naipang te ka ni ata min voi atampa ka ratha ana manta na,”
PSA.129.1	Israel ngaiin ti rase.
PSA.129.2	“Naipang te ka ni ata min voi atampa ka ratha ana manta na,
PSA.129.2	tenchu na sua u mak.
PSA.129.3	Phil anrit ngaiin ka nuka hin arit u na
PSA.129.3	aphil rit u na ankhuar anrin chu aman seipa u na.
PSA.129.4	mi salui ngai rirual ngai chu a ata amasat u na,” a tina.
PSA.129.5	Amani chu mualphui ansak le arota kir u rase.
PSA.129.5	Zion anmumak ngai dora chu.
PSA.129.6	Anson mamana athem mai chachak,
PSA.129.6	in chunga chiak anga om rase.
PSA.129.7	Tuten hava ha at a, mankhom maka
PSA.129.7	tuten ansuang rang am khit u mak.
PSA.129.8	“
PSA.129.8	A se ahong ngaiin um ti u mak.
PSA.130.1	O 
PSA.130.2	Lungkhama kei na zongna he hi
PSA.130.2	na kuarin rangai rase.
PSA.130.3	O 
PSA.130.4	Tenchu na koma andualna a om ke,
PSA.130.4	anchina nei om theina rang.
PSA.130.5	kei damnan angak chiana,
PSA.130.5	achong um kei anngampui ke.
PSA.130.6	Arung ngaiin khuavar ei thir u hava neka han,
PSA.130.6	ani, arung ngaiin khuavar ei thir u hava neka han,
PSA.130.6	kei damnan 
PSA.130.7	O Israel ngai 
PSA.130.7	A koma ratan nam atampa a om.
PSA.130.8	Hanchu ama han Israel ngai chu 
PSA.130.8	ei siat u na ngai dor ata han mazok inti.
PSA.131.1	ka mit ngai him ansang mak.
PSA.131.1	Rui aliana anchel ngai makung.
PSA.131.2	Kei damna hi ka oia ka mantaia aphuk adai.
PSA.131.2	Naipang ranu nek ei man mong sua a nu kom a om anga,
PSA.131.2	kei damna hi naipang ranu nek among sua anga ka kom a oma.
PSA.131.3	O Israel ngai, 
PSA.131.3	atun ata kumkhuana!
PSA.132.1	tiarna ngai dora riatpui ro.
PSA.132.3	“Kei omna ina lut pial no ninga;
PSA.132.3	kei zalna mun am kal no ning,
PSA.132.4	Pongansa no ninga,
PSA.132.4	ka mit hi ei in phal no ning.
PSA.132.5	In keia roka ka mu maseng chu.”
PSA.132.6	Enta, Ephratha na athangva na riata, 
PSA.132.6	Zaar muna na mu zeia.
PSA.132.7	“Ei omna na han se ila,
PSA.132.7	ake siakna ha amok u rei.”
PSA.132.8	O 
PSA.132.8	nang le, nei ratna kok le.
PSA.132.9	Na chaizung ngai chu dikna le anliang sela;
PSA.132.9	na mi anthiang ngai chu raisana ankhek u rase!
PSA.132.10	Na suak David asika
PSA.132.10	na sariak manthi mel chu makhir lai no ro.
PSA.132.11	havan ata kir no ni:
PSA.132.11	“Na taksa marana na mi reng chomphanga mansut ka ti.
PSA.132.12	Na nai ngai han ka dan khit le
PSA.132.12	ka chong manriat, amani kei la manchu rang chu azom u ten,
PSA.132.12	anai u ngai um kumkhuana na reng chomphanga han ansut zel unti” ti na.
PSA.132.13	ei omna ranga azota:
PSA.132.14	“Hiva hi kumkhuana ranga pong kei ansana rang mun ani;
PSA.132.14	hia hin kei om chian rang kei zot ke.
PSA.132.15	Ei sak rang chu borsang pe lup ka tia;
PSA.132.15	ami anriang ngai chu vaipol le mankhop ka ti.
PSA.132.16	A chaizung ngai chu sandamna le athuam ka ti na,
PSA.132.16	ami anthiang ngai chu raisana ankhek unti.
PSA.132.17	Hava han David arang raki khat manchor pe ka ti na; 
PSA.132.17	ka sariak manthi rang han lem ka ruat zei.
PSA.132.18	Ama anduipui ngai chu mualphui ansakna le athuam ka ti na,
PSA.132.18	ama chunga han chu a renglukhu var zuak inti” na.
PSA.133.1	En ta unai ngai anngoi ririama anchuna om hi,
PSA.133.1	asa na, ahui ba!
PSA.133.2	Luna sariak man atampa
PSA.133.2	makha mula aluanga, Arona makha mul ngeta aluanga.
PSA.133.2	A kultai anchual ring baka aluang ang ha ani.
PSA.133.3	Hermon rodo Zion mual ngaia achul chachak ang ha ani.
PSA.133.3	hava han 
PSA.133.3	kumkhuana damna rang ha.
PSA.134.1	Enta, 
PSA.134.2	Na kut u ngai chu mun anthiang tiang phar u tan la,
PSA.134.3	Phil le anvan a sinpu nget han!
PSA.135.1	O 
PSA.135.2	Nangni 
PSA.135.2	Pathian zahual sung kholaia anding ngai.
PSA.135.3	Nangni 
PSA.135.3	a raming anpaka la tho u ro; ahui ke.
PSA.135.4	Israel ngai hi adonglua bik ranga eia thang ke.
PSA.135.5	koini na 
PSA.135.6	anvan le phila, tipuiliana, ti anthukpa ngai doram.
PSA.135.7	Ama han ansum ngai kolmong ngai ata amakhal chachaka;
PSA.135.7	khuanlek ngai um rua rang asin chachaka,
PSA.135.7	adonglua in ngai ata han thinthi amasuak chachak.
PSA.135.8	Ama han Aigupta rama nai rapa ngai athata
PSA.135.8	miring le mi ngai um.
PSA.135.9	O Aigupta ram, ama han sinsiana ngai le changdong a om ngai asunga na hong tira,
PSA.135.9	Pharo achunga le asuak ngai dora chunga han.
PSA.135.10	Ama han nam atampa athata,
PSA.135.10	reng alianpa ngai athata.
PSA.135.11	Sihon, Amor ngai reng le,
PSA.135.11	Oga, Basan ram reng le,
PSA.135.11	Kanan rama mi dora chu.
PSA.135.12	A ram u chu achangai rang apeka;
PSA.135.12	ami Israel ngai changai rang.
PSA.135.13	O 
PSA.135.13	O 
PSA.135.14	asuak ngai ruia han chu amalung makhir intia.
PSA.135.15	Namtin miramil ngai chu sumru le rangkachak ani u na,
PSA.135.15	miring kut suak ani u.
PSA.135.16	Mur ngai adon u na chong thei u mak,
PSA.135.16	mit ngai adon u na, muthei u mak.
PSA.135.17	Kuar ngai adon u na rethei u mak;
PSA.135.17	abai u na han phuk ngal san u mak.
PSA.135.18	Hava abuak ngai chu amani ang han om unti;
PSA.135.18	hava aiam ngai doram!
PSA.135.19	O Israel sung ngai 
PSA.135.19	O Aron sung ngai 
PSA.135.20	O Levi sung ngai 
PSA.135.21	Jerusalema a om ha.
PSA.136.1	O 
PSA.136.1	a lungkham nam kumkhuana om inti.
PSA.136.2	O, Pathian ngai Pathian koma han raisan chongril u ro,
PSA.136.2	a lungkhamna chu kumkhuana om inti.
PSA.136.3	O, 
PSA.136.3	a lungkhamna chu kumkhuana om inti.
PSA.136.4	Ama atheia boidongom alianpa atho chachak koma han;
PSA.136.4	a lungkhamna chu kumkhuana om inti.
PSA.136.5	Hianna le anvan asinpu koma han; 
PSA.136.5	a lungkhamna chu kumkhuana om inti.
PSA.136.6	Phil hi ti chunga asiak zuakpu koma han; 
PSA.136.6	a lungkhamna chu kumkhuana om inti.
PSA.136.7	Ra-ang alianpa asinpu; 
PSA.136.7	a lungkhamna chu kumkhuana om inti.
PSA.136.8	Ni, suna rui aril rang;
PSA.136.8	a lungkhamna chu kumkhuana om inti.
PSA.136.9	Tha le arasi ngai, zana ruirilpu ranga asinpu koma han;
PSA.136.9	a lungkhamna chu kumkhuana om inti.
PSA.136.10	Kut arat le ban aphara; 
PSA.136.10	a lungkhamna chu kumkhuana om inti.
PSA.136.11	Aigupta ngai nai rapa athat pe na; 
PSA.136.11	a lungkhamna chu kumkhuana om inti.
PSA.136.12	Amani bil ata Israel ngai hong anzoka aruaipu koma han;
PSA.136.12	a lungkhamna chu kumkhuana om inti.
PSA.136.13	Tipui sen asen poka; 
PSA.136.13	a lungkhamna chu kumkhuana om inti.
PSA.136.14	Israel ngai alai taka ankanpu;
PSA.136.14	a lungkhamna chu kumkhuana om inti.
PSA.136.15	Pharo le a sipai ngai ha chu Tipui sena athatpu koma han;
PSA.136.15	a lungkhamna chu kumkhuana om inti.
PSA.136.16	A mi ngai philchara aruaipu koma han.
PSA.136.17	Reng alian tatak ngai athat athata;
PSA.136.17	a lungkhamna chu kumkhuana om inti.
PSA.136.18	Reng raming anthang tatak;
PSA.136.18	a lungkhamna chu kumkhuana om inti.
PSA.136.19	Sihon, Amor ngai reng le; 
PSA.136.19	a lungkhamna chu kumkhuana om inti.
PSA.136.20	Oga, Basan ram reng ngai athata; 
PSA.136.20	a lungkhamna chu kumkhuana om inti.
PSA.136.21	Amani ram changaia;
PSA.136.21	a lungkhamna chu kumkhuana om inti.
PSA.136.22	A suak Israel ram changai apekpu koma han;
PSA.136.22	a lungkhamna chu kumkhuana om inti.
PSA.136.23	Ama han koini na nam annuai laia ana riattita;
PSA.136.23	a lungkhamna chu kumkhuana om inti.
PSA.136.24	Ana dui ngai ata anan azoka;
PSA.136.24	a lungkhamna chu kumkhuana om inti.
PSA.136.25	Ama han nukanei dora koma sak apek chachak;
PSA.136.25	a lungkhamna chu kumkhuana om inti.
PSA.136.26	O, anvan Pathian koma han raisan chong ril u ro;
PSA.136.26	a lungkhamna chu kumkhuana om inti.
PSA.137.1	Babulon dung rakham ngaia,
PSA.137.1	hava han nan suta na chap chachak;
PSA.137.1	Zion nei mandon.
PSA.137.2	Tidung malaia tipuisukla phainem kung ngaia han
PSA.137.2	na tingtang ngai chu na mathoi chachaka.
PSA.137.3	“Zion la angkhat na tho pe u ro” ti na,
PSA.137.3	hava han selkeia ana ruai ngaiin la tho rang ana mathema,
PSA.137.3	anan sinsak ngaiin rai ansan rangam ana mathem u chachak.
PSA.137.4	Mi rama han chu
PSA.137.5	O, Jerusalem ka na mangil aniten chu,
PSA.137.5	ka chang kutin ei tho thei ngai mangil rase!
PSA.137.6	Ka na riattit nok aniten chu
PSA.137.6	ka malei hi ka adanga kop tit rase;
PSA.137.6	ka raisanna khit neka
PSA.137.6	Jerusalem hi ka dit ruk nok aniten!
PSA.137.7	O 
PSA.137.7	Edom akhuk ngai chunga asanok tiang retit ro;
PSA.137.7	“A lungphum tenpei
PSA.137.7	masim u ro, masim u ro!” a ti ngai ha.
PSA.137.8	O Babulon nainupang, asiata om rang; 
PSA.137.8	koini na chunga nei tho anga.
PSA.137.8	Ana thuan rang ha borsang atung ke. 
PSA.137.9	Na nainupang tete ngai anan pota,
PSA.137.9	lungpui azemna na amanpu chu.
PSA.137.9	Borsang tung inti.
PSA.138.1	Na koma ka malung dora le raisan chong ril ka ti;
PSA.138.1	Pathian ngai makunga han nang anpaka la tho ka ti.
PSA.138.2	Na biakin anthiang tiang anhoia na mok ka tia,
PSA.138.2	na lungkhamna le na chongtak sika na raming manpak ka ti;
PSA.138.2	na chong chu na raming ngai neka na manlian zeia.
PSA.138.3	Kei na pai ni han nangin nana masanga;
PSA.138.3	kei damna ranak na peka ka ak na mathuia.
PSA.138.4	O 
PSA.138.4	na mura chong asuak ngai chu ei riat u ke.
PSA.138.6	mi annuai ngai chu a mandon chachaka,
PSA.138.6	mi borai atho ngai chu alapa ata ariat chachak.
PSA.138.7	Rathatakna bila chei khuan leng ngal ila nangin na manhar ro,
PSA.138.7	ana dui ngai taksitna adui rang na kut phar na ti,
PSA.138.7	na chang kut le na sandam na ti.
PSA.138.8	O 
PSA.138.8	nang na kut sintho ngai hi bang no ro.
PSA.139.1	nana riat zei.
PSA.139.2	Nangin kei ansut le kei anding hi na riat chachaka;
PSA.139.2	kei mandonna hi alapa atam na riat thei chachak.
PSA.139.3	Kei se le kei zal hi asadima nana en chachaka;
PSA.139.3	ka omdan ngai dora na riat zita.
PSA.139.4	En ta, O 
PSA.139.4	ka maleia hin chongkhat ngal om mak.
PSA.139.5	Nangin ka nuk tiang le ka maton tiang nana huala,
PSA.139.5	ka chunga na kut um na siaka.
PSA.139.6	Hidor peia riatna chu ka rang boidong a om sabaka;
PSA.139.6	ansang sabaka, kei pha nok ke.
PSA.139.7	Na ratha ata honmo kei se rang?
PSA.139.7	Na malung ata hi honmo kei rot rang?
PSA.139.8	Anvana kal ila, hava han na lei oma;
PSA.139.8	Seol-a zamun sin ila, enta, havan han na lei oma.
PSA.139.9	Zing mantha zara
PSA.139.9	tipuilian hekna na va om ngal viak ila.
PSA.139.10	Havan hanum na kutin na maruai na tia,
PSA.139.10	na changkut le na sur na tia.
PSA.139.11	“Azingin ana mahip titam
PSA.139.11	ka ravel ra-ang hi zan azing am” ti ngal ila;
PSA.139.12	Azingin um nang ata han iten manlia mak,
PSA.139.12	zan hi sun anga a el ual ke.
PSA.139.12	Na rang chu azing le a el hi munkhat bang ke.
PSA.139.13	Nang ngetin ka rilru na dona;
PSA.139.13	ka nu von sunga nana thupa.
PSA.139.14	Na koma raisan chong na ril ka ti;
PSA.139.14	anchi oma le boidong oma alei ansin ka ni
PSA.139.14	na sintho ngai hi boidong a om ke,
PSA.139.14	hava ha kei damnan ei riat sabak ke.
PSA.139.15	Maruka ansina ka oma,
PSA.139.15	phil mun thuaikhita asadima ansina ka omlai han,
PSA.139.15	ka taksa hi nang ata anthupa om mak.
PSA.139.16	Ka taksa lan sin lui ha na mitin na muna.
PSA.139.16	Na lehkhabua han ka baksem ngai dora anziak kiar ke.
PSA.139.16	Anikhuan tina ansina om zela,
PSA.139.16	angkhat te ngal ala om man han.
PSA.139.17	O Pathian, nei mandonna ngai chu ka rang alu ba nu!
PSA.139.17	Ei anchun chu atam ba nu!
PSA.139.18	Na tel aniten bali ramal neka atama;
PSA.139.18	kei hong menga han hanum na kom den ka om chachak.
PSA.139.19	O Pathian, mi salui ngai chu that nget na ti!
PSA.139.19	O thisen ansuak a zot mi ngai, ka kom ata ankhai u ro.
PSA.139.20	Amani han salui sabaka ana rilsiat u na;
PSA.139.20	nang anan duipui ngai han na raming chu pei aman chang u chachak.
PSA.139.21	O 
PSA.139.21	nang ana dui ngai chunga han ka taksi lui mo ni!
PSA.139.22	Amani chu mumak tataka ka mumaka;
PSA.139.22	ana duia ka betok kiar u na.
PSA.139.23	O Pathian, asadima na en tan la, ka malung hi re ro;
PSA.139.23	na mansin tan la, kei mandonna ngai hi re ro.
PSA.139.24	Hanuk, koia hin saluina lam aom mo ommak mo en tan la
PSA.139.24	umor lampuia han na ruai ro.
PSA.140.1	O 
PSA.140.1	mi nunchan asia ata han na rung ro.
PSA.140.2	Amani han a malung u na asia tho a mandon u chachaka,
PSA.140.2	adui rang anchun babang u chachak.
PSA.140.3	A malei u chu marul anga aman ngei u chachak; 
PSA.140.3	aner sung u na han phephu tur a oma. (Selah)
PSA.140.4	O 
PSA.140.4	mi nunasia ata han na rung ro;
PSA.140.4	amani han ka ke phet ngai hi atuar rang atho u na.
PSA.140.5	Mi borai athei ngai han kei anokna rang maruka chang akam u na;
PSA.140.5	rirual ngaile, lam sira len apha u na,
PSA.140.5	kei anokna rang chang ngai akam u na. (Selah)
PSA.140.6	O 
PSA.140.7	O Pathian, 
PSA.140.7	nang chu anduina nikhuana ka lu anan khu pe.
PSA.140.8	O 
PSA.140.8	ei mandon u na salui chu bari mantung pe no ro;
PSA.140.8	hanokten borai ei tho rang ke ka ti na. (Selah)
PSA.140.9	Anan hual tur u ngai lu chu,
PSA.140.9	amani mura chong salui ei ril u han makhu rase.
PSA.140.10	Moiraek ngai achung u na chul sela;
PSA.140.10	moia anpeia om sela;
PSA.140.10	ei anthui ret u lai nok rang khurkuruang anthukpana anpeia om rase.
PSA.140.11	Chong salui arilpu chu phila hin det thei u no nia;
PSA.140.11	mi nunasia ansiat ranga asanokin lamruang lei tho inti.
PSA.140.12	ngai chu arui u na ei san rang ti ka riat.
PSA.140.13	Mi dik ngaiin chu na raming manpak nget untia;
PSA.140.13	mi anzik ngai chu na makunga om unti.
PSA.141.1	ka na pai le ka he na kuar lei sung ro.
PSA.141.2	Ka borzongna hi marim ahui anga na makunga hong suak sela, 
PSA.141.2	ka kut phar hi khului tianga anbolna anga om rase.
PSA.141.3	O 
PSA.141.3	ka mur suakkhar hi na rung pe ro.
PSA.141.4	Asa nok sin ngai
PSA.141.4	om salui atho ngaia tho pui rang han,
PSA.141.4	ka malung hi asanok tiang reng chu na manhoi no tan la;
PSA.141.4	nek sak ati ei sak u chu na mansa no ro.
PSA.141.5	Mi dik han na zem rase, lungkhamna ke,
PSA.141.5	chunngo na tho rase, na lu na sariak anthi ang ani,
PSA.141.5	ka lu han zot luia om no rase,
PSA.141.5	asa u nokam bor kei zong zel rang ke.
PSA.141.6	Arui aril u ngai chu lungpui sira anpeia a om u na,
PSA.141.6	amani han ka chong ngai chu rangai unti ei thum sika.
PSA.141.7	Min phil arita, ei mandi ang han,
PSA.141.7	na ru ngai hi than makapa antheka a oma.
PSA.141.8	O Pathian, 
PSA.141.8	nanga han kei iamna ka masum chachak,
PSA.141.8	kei damna hi saikoronga na ma no ro.
PSA.141.9	Kei anokna ranga chang ei kam u ata han na rung ro,
PSA.141.9	asiat atho ngai chang ngai ata lehan.
PSA.141.10	Koiin ka khela ka se lai tak han
PSA.141.10	mi salui ngai chu amani lena han anba u rase.
PSA.142.1	Ka rol le 
PSA.142.1	ka rol le 
PSA.142.2	A makunga kei antakna chong ka rila;
PSA.142.2	a makunga kei anponna ngai ka manthei chachak.
PSA.142.3	Ka ratha asunga anvuai lai han,
PSA.142.3	nang ngetin ka lam chu na riata,
PSA.142.3	kei se na lampuia hin kei anokna rang maruka chang akam u na.
PSA.142.4	Ka chang tiang hi en tan la, enta, mi tute ana riat omlai mak;
PSA.142.4	kei anrungna omlai maka; kei damna hi tuten na tel u lai mak.
PSA.142.5	O 
PSA.142.5	“Nang chu kei anrungna,
PSA.142.5	mi dam ngai rama ka changai ke na ni,” ka ti.
PSA.142.6	Kei na paina rahu hi rangai ro; annuai sabaka ka om zeia,
PSA.142.6	anan sinsak ngai ata hin na mazok ro; ka neka arat u ke.
PSA.142.7	Na raming kei manpak theina rang;
PSA.142.7	kei damna hi ankhumna in ata na mazok ro;
PSA.142.7	mi dik ngaiin na hual untia
PSA.142.7	nang ka chunga nei satna sika.
PSA.143.1	O 
PSA.143.1	Lungkham kei na zongna na hin na kuar lei sung ro!
PSA.143.2	Na suak chunga hin ruiril no ro; 
PSA.143.2	na mit muna han mi dora satanlo om u no ni.
PSA.143.3	Aduipu han kei damna asinsaka
PSA.143.3	ka nun hi phila ana razik pe na;
PSA.143.3	athi sua anga muna azingpa ngaia ana manoma.
PSA.143.4	Hasika han ka ratha hi ka sunga anvuaia;
PSA.143.4	ka malung hi ka sunga a rathata zei.
PSA.143.5	Tian laia ni ngai chu ka riattit chachaka;
PSA.143.5	na sintho ngai dora chu ka mandon chachaka,
PSA.143.5	na kut sintho ngai chu ka sut chachak.
PSA.143.6	Ka kut ngai hi na tiang ka phar chachaka;
PSA.143.6	kei damna hi ram ahul anga,
PSA.143.6	nanga ati anral chachak.
PSA.143.7	O 
PSA.143.7	Ka ratha anvuai rang ani zei.
PSA.143.7	koi ata na mai thup no ro,
PSA.143.7	hanok aniten khurkuruanga chum ngai anga lei om ning.
PSA.143.8	Zinga han na lungkhamna chong na manriat ro,
PSA.143.8	nang keina sabei chachak ke.
PSA.143.8	Kei se na rang lam chu na manriat ro;
PSA.143.8	ka malung hi na koma ka siak tit chachaka.
PSA.143.9	O 
PSA.143.9	nei na thupna rang na koma hong atan ka ni.
PSA.143.10	Nei zot dan atho na manchu ro; ka Pathian ke na ni do;
PSA.143.10	na ratha chu asa ke, ram adika han na ruai ro.
PSA.143.11	O 
PSA.143.11	nei dikna sika kei damna hi rathatakna ata na masuaka na ruai ro!
PSA.143.12	Na lungkhamna sik ana dui ngai chu pei biang tan la,
PSA.143.12	kei damna rathatakna asin ngai dora pei biang ro,
PSA.143.12	na suak kei ni sika.
PSA.144.1	Ama han ka kut ngai hi ral akap amanchu chachak.
PSA.144.2	Ka lungkhamna le ka rakulpui,
PSA.144.2	ka rakulbing ansang le anan zokpu,
PSA.144.2	ka phocheng le kei iamna kei masumna.
PSA.144.2	Ka thuaia ka mi ngai chu ana siak pe chachaka.
PSA.144.3	Miring naipasal um imo ei ni, nei mandon chachak?
PSA.144.4	Miring hi ite nilui ang ani na;
PSA.144.4	a damsung ni ngai chu rali anpei chachak ang ani.
PSA.144.5	O 
PSA.144.5	mual ngai so ton ro, han chu akhu suak inti.
PSA.144.6	Khua manlek tan la, amani ngai chu chen ro;
PSA.144.6	na thal ngai chu kap tan la manpon chuak ro.
PSA.144.7	Chung tiang ata na kut honga ban tan la,
PSA.144.7	na mazok tan la, tilian ngai ata na rung ro.
PSA.144.8	Amur u ngaiin milak arila
PSA.144.8	khomak ansam chungam milak aril u.
PSA.144.9	O Pathian, nang anpaka la thar tho ka tia;
PSA.144.9	chongpereng ri som adon le nang anpak la tho ka ti na.
PSA.144.10	Ama ha ani, reng ngai koma sandamna apeka,
PSA.144.10	khendai mi ansiat thei ata asuak David a sanpu ha ani.
PSA.144.11	Na san tan la, khual ngai kut ata na rung ro;
PSA.144.11	amur u han chong ite ni lui papei aril u chachaka,
PSA.144.11	achang kut u chu chang kut dik lui ani.
PSA.144.12	Anna anson tutur anga
PSA.144.12	koini naipasal ngai anson u sela.
PSA.144.12	koini nainupang ngai um reng in kila
PSA.144.12	lung ansin asa ang lei ni rase.
PSA.144.13	Na sasiar ngai lei bit sela
PSA.144.13	atei um om rem rum rase.
PSA.144.13	Na bera ngaiin um ate asang atampa
PSA.144.13	sasi atampa siatluia mazir sela.
PSA.144.14	Na serattang ngai puak pel lulup u sela,
PSA.144.14	na ran rual ngai anruk rang le aruai viak rang om no sela.
PSA.144.14	Na kholai ngai rathataka ankhek rasa om no se la.
PSA.144.15	chu raisan taka a om u chachak!
PSA.145.1	O Rengkhit, ka Pathian na manpak ka tia;
PSA.145.1	na raming hi kumkhua taituana na manpak ka ti.
PSA.145.2	Nikhuan tina na manpak ka tia;
PSA.145.2	na raming hi kumkhua taituana na manpak ka ti.
PSA.145.3	ei anlianzia chu asut sua rua nimak.
PSA.145.4	Khuk khatin khuk khat koma na sintho ngai chu na manpak zel untia;
PSA.145.4	na sintho lianpa ngai chu na manriat unti.
PSA.145.5	Nang anpakna alian le boidongoma,
PSA.145.5	na sintho ngai chu mandon ka ti;
PSA.145.6	Min na sintho rathatak ngai ei ratzia chu ril unti,
PSA.145.6	koiin um nei lianzia manriat ka ti.
PSA.145.7	Nei satna anlian ei riattit u ngai chu ril untia,
PSA.145.7	nei dikna rui hi raisan taka la na tho unti.
PSA.145.8	phukanchual, lungkhamna don sabak ke.
PSA.145.9	a lungkhamna ngai chu ei sin ngai dora chunga a oma.
PSA.145.10	O 
PSA.145.10	mi anthiang ngaiin um na manpak inti.
PSA.145.11	Na ram ei lianzia chu arila,
PSA.145.11	na sinthotheina rui chu chongangna na la mang unti.
PSA.145.12	Miring nai ngai koma a sintho lian tatak ngai le,
PSA.145.12	a ram huina;
PSA.145.12	ei lian zia anriat ranga.
PSA.145.13	Na ram chu umor ram rang ani na,
PSA.145.13	na ningneina chu akhuk a om sung chu om chian inti.
PSA.145.14	anbur chiana om ngai chu amathui chachak.
PSA.145.15	Nei sin ngai dora mi ngaiin nang ana ngak u chachak ke,
PSA.145.15	nangin ahun taka abu u na pek chachak.
PSA.145.16	Na kut na phara
PSA.145.16	nukanei ngai dora ningolna chu na manmong pe chachak.
PSA.145.17	a sintho ngai dora mi lungkham amuthei ani chachak.
PSA.145.18	a sintho ngai dora na mi lungkham amuthei ani chachak.
PSA.145.19	Ama lalchi tho ngai zot dan chu bari mantung pe chachaka;
PSA.145.19	ei pai u na he riat intia ama chu sandam inti.
PSA.145.20	mi salui ngai chu pei kiar inti.
PSA.145.21	Ka mur hin 
PSA.145.21	hanuk, nukanei doran a raming anthiang chu kumkhua taituana manpak rase.
PSA.146.1	O kei damna 
PSA.146.2	Ka damsunga 
PSA.146.2	kei damsunga ka Pathian anpaka la tho ka tia.
PSA.146.3	Mi lian ngai chu iam u no tan la;
PSA.146.3	miring naipasal, sandamna ngal don lui chu, iam u no ro.
PSA.146.4	A phuksanin amaka;
PSA.146.4	ama chu leilung dena akir reta;
PSA.146.4	hava nikhua len han ei mandonna ngai chu anpei pe len ke.
PSA.146.5	Jakob a Pathian asanpuna adon chu,
PSA.146.5	apham sabaka om chachak,
PSA.146.6	Ama chu phil ngai, anvan ngai, 
PSA.146.6	tipuilian ngai le asunga a om ngai dor asinpu ani,
PSA.146.6	ama han chongtak kumkhuana rang avong rap chachaka.
PSA.146.7	Ama han ansinsakna atiar ngai rang rui aril chachaka;
PSA.146.7	ama han von ancham ngai koma bu apek chachak;
PSA.146.9	Pa donlui le arong chu a en a zona chachaka,
PSA.146.9	mi salui ngai lampui ha chu amalet pe chachak.
PSA.146.10	O Zion, na Pathian chu akhuk akhuk tenpeia renga ansut inti.
PSA.147.1	Na Pathian anpaka la tho hi asa ke;
PSA.147.1	hava ha anuama, anpakrua ngal ke.
PSA.147.2	Israel anzula a om ngai chu a mankhom reta.
PSA.147.3	A malung ana ngai chu a mandama,
PSA.147.3	ei pop aliam ngai chu athuam chachaka.
PSA.147.4	Arasi tam zat atela
PSA.147.4	a raming u aphua kiar chachaka.
PSA.147.5	Na 
PSA.147.5	ei hianna ha hekna om no ni.
PSA.147.6	mi salui ngai chu phila adenga apaia.
PSA.147.7	Pham chong arila 
PSA.147.7	tingtang le na Pathian anpaka la tho u ro.
PSA.147.8	Ama han anvan chu ansum le a manlia na;
PSA.147.8	leilung ranga rua a mansuka,
PSA.147.8	mual ngaia chiak a manmong chachaka.
PSA.147.9	Ama han me koma asakrua apek chachak;
PSA.147.9	va-ak te anram anram ngai komam.
PSA.147.10	Ama han me koma asakrua apek chachak,
PSA.147.10	miring ke chungam phamna ngal don chachak mak.
PSA.147.11	a lungkhamna ansabei ngai chunga han.
PSA.147.12	O Jerusalem, 
PSA.147.12	O Zion na Pathian chu manpak ro!
PSA.147.13	Ama han na rakul suakkhar ngai ankalna thingtuan ngai a mankhira;
PSA.147.13	na sunga na nainupang a om ngai chu borsang ei pek ke.
PSA.147.14	Na ramri sunga han anngoina asina;
PSA.147.14	bu sakhit chi le ana manbit chachaka.
PSA.147.15	A chongpek chu phila hin a mathuana,
PSA.147.15	a chong ha anchar sabaka atan chachak.
PSA.147.16	Arial atak chu bera mul anga apeka;
PSA.147.16	arial achul chu ravut anga athek chachak.
PSA.147.17	A ti antang chu atap atap a mathuan chachak;
PSA.147.17	ei daina makunga han tumo anding thei rang?
PSA.147.18	A chong chu a mathuana, hava ha a mazoia;
PSA.147.18	a thinthi a manhonga, hanchu ti ngai ha aluang chachak.
PSA.147.19	A chong chu Jakob ngai koma a manlanga,
PSA.147.19	a dan ngai le a ruiril ngai um ha Israel ngai koma a manlang chachak.
PSA.147.20	Ama han tute nam chunga hantin han tho ngai mak;
PSA.147.20	a ruiril ngai ret ha rengal u mak.
PSA.148.1	Anvan ata 
PSA.148.1	chungtiang ata ama chu manpak u ro.
PSA.148.2	A vanpalai ngai dora, ama chu manpak u tan la,
PSA.148.2	a sipai ngai dora, ama chu manpak u ro.
PSA.148.3	Ani le tha ngai, ama chu manpak u ro;
PSA.148.3	arasi a el ngai dora ama chu manpak u ro.
PSA.148.4	Anvan ansang ngai, ama chu manpak u tan la;
PSA.148.4	anvan chunga ti om ngai ama chu manpak u ro:
PSA.148.5	Hava ngai han 
PSA.148.5	Aman chong apeka, ansina aleia om lena;
PSA.148.6	ama han hava ngai ha kumkhua taituan rang amandeta,
PSA.148.6	chong anpei nok rang chu, apeka.
PSA.148.7	Phil ata hin,
PSA.148.7	nangni dragon ngai le ti anthuk ngai dora;
PSA.148.8	moi le arial, arial tang le ansum ngai,
PSA.148.8	a he tel chachak phaivua ngai.
PSA.148.9	Mual alian le mual asin nga dora,
PSA.148.9	thing anra zot le sidar thing ngai dora;
PSA.148.10	Rama me ngai le ran ngai dora,
PSA.148.10	nukanei ngai le chunga aleng va ngai.
PSA.148.11	Phila reng ngai le mitin ngai dora,
PSA.148.11	mi lian ngai le phila ruirilpu ngai dora;
PSA.148.12	Nungak le ruathar ngai
PSA.148.12	patar le naipang ngai.
PSA.148.13	Hava ngai han 
PSA.148.13	Asik chu ama raming duai ke ansanga a om.
PSA.148.14	A mi ngai raki chu a mansanga,
PSA.148.14	a mi anthiang ngai dora anpakna chu;
PSA.148.14	Israel nai, akola mi ngai anpakna chu.
PSA.149.1	mi anthiang ngai ankhomna na han ama anpakna la tho u ro.
PSA.149.2	Israel ngai chu asinpu chunga han pham u sela;
PSA.149.2	Zion nai ngai chu a Rengkhit u chunga han rai man san rase.
PSA.149.3	A raming chu alama manpak sela;
PSA.149.3	khuangte le tingtang le ama anpaka la tho rase.
PSA.149.4	omannuai ngai chu sandamna le manliang inti.
PSA.149.5	Mi anthiang ngai chu anlianna na aphama om sela;
PSA.149.5	a zamun zol u ngaia raisana la tho rase.
PSA.149.6	Pathian ansanga anpakna chu amur u na om sela,
PSA.149.6	khendai benni akut om rase;
PSA.149.7	namtin chunga phuba alaka,
PSA.149.7	mitin chunga ansinsakna antung rang le;
PSA.149.8	areng u ngai chu thir zingzira akhita,
PSA.149.8	ami sa u ngai chu thirkual anbun rang le;
PSA.149.9	ruiril anziak suana le achung u na zek rang;
PSA.149.9	hava ansangna chu ami anthiang ngai doran adon kiar u na.
PSA.150.1	Pathian chu amun anthinga han manpak u tan la!
PSA.150.1	A sinthotheina boruak alianpana son ama chu manpak u ro!
PSA.150.2	A sintho lianpa ngai sika ama chu manpak u ro.
PSA.150.2	Ei lian sabak sika ama chu manpak u ro.
PSA.150.3	Totorot rahu le ama chu manpak u tan la.
PSA.150.3	Chongpereng le tingtang le ama chu manpak u ro.
PSA.150.4	Khuangte le alama ama chu manpak u tan la.
PSA.150.4	Tingtang achi tatei le theilia le ama chu manpak u ro.
PSA.150.5	Soirang rasa anur le ama chu manpak u tan la.
PSA.150.5	Soirang rasa ankang le ama chu manpak u ro.
PSA.150.6	Alompei, phuk asan thei rin chu
